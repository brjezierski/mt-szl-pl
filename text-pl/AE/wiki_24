<doc id="450715" url="https://pl.wikipedia.org/wiki?curid=450715" title="Sanktuarium Matki Bożej Klenickiej Królowej Pokoju w Otyniu">
Sanktuarium Matki Bożej Klenickiej Królowej Pokoju w Otyniu

Sanktuarium Matki Bożej Klenickiej – Królowej Pokoju w Otyniu – sanktuarium i kościół parafialny parafii Podwyższenia Krzyża Świętego w Otyniu, w gminie Otyń, w powiecie nowosolskim (województwo lubuskie), w dekanacie Nowa Sól, diecezja zielonogórsko-gorzowska. Jest jednym z jedenastu sanktuariów należących do diecezji zielonogórsko-gorzowskiej.
Historia kościoła.
Pierwsze wzmianki o kościele pochodzą z 1332. Obecny kościół wybudowano w latach 1585–1587 w stylu późnogotyckim, z wykorzystaniem wcześniejszych murów. W 1676 dobudowano barokową wieżę. Kościół spłonął w 1702, został odbudowany w 1704. 8 grudnia 2005 kościół został ustanowiony sanktuarium Matki Bożej Królowej Pokoju. 8 sierpnia 2012 koło godziny 16 zawaliła się część wieży, kolejna ściana zawaliła się nad ranem 9 sierpnia. W październiku 2014 zakończone zostały prace przy rekonstrukcji wieży.
Historia figury Matki Bożej.
Gotycka, drewniana figurka Matki Bożej Klenickiej pochodzi prawdopodobnie z przełomu XIV i XV wieku. Przedstawia Matkę Bożą trzymającą na lewej ręce Dzieciątko Jezus. Początkowo znajdowała się w kościele w Klenicy. W 1655 w czasie potopu szwedzkiego umieszczona została najpierw w przyzamkowej kaplicy jezuitów w Otyniu, a potem w kościele. Od tamtego czasu figura nie powróciła już na stałe do Klenicy. Od 1665 do 1918 w święto Nawiedzenia Najświętszej Maryi Panny – 2 lipca odbywały się pielgrzymki, podczas których figura Matki Bożej noszona była z Otynia do Klenicy. W 1945 ostatni niemiecki proboszcz ks. Otto Stephan z obawy przed grabieżą nakazał zamurować figurę Maryi w podziemiach zamku. W 1946 proboszcz ks. Antoni Lisak odnalazł figurę wraz z dokumentem potwierdzającym jej autentyczność. W 1952 figura umieszczona została w bocznym ołtarzu otyńskiego kościoła parafialnego. W 2004 figura Matki Bożej Klenickiej przeniesiona została z ołtarza bocznego do ołtarza głównego. 25 czerwca 2006 odbyły się tu obchody jubileuszu 350-lecia obecności figury, połączone z uroczystą rekoronacją, której dokonał bp Adam Dyczkowskii. 29 maja 2022 abp Andrzej Dzięga nałożył nowe korony na figurę Matki Bożej Klenickiej
Architektura i wnętrze.
Kościół jednonawowy zakończony prostokątnym prezbiterium. Wieża barokowa, czworoboczna, trzykondygnacyjna. Wyposażenie wnętrza barokowe. Ołtarz z XVIII wieku. W centralnej części ołtarza znajduje się Cudowna Figura Klenickiej Matki Bożej z Dzieciątkiem.
Inne.
W 2003 reaktywowana została piesza pielgrzymka z figurą Matki Bożej z Otynia do Klenicy. Odbywała się co roku, 1 lipca. Trasa biegła przez Bobrowniki, Dąbrowę, Zabór, Milsko, Bojadła i Klenicę. Dzień później z Klenicy (do 2008 r.) ruszała Diecezjalna Piesza Pielgrzymka Rolników na Jasną Górę. Od 2009 pielgrzymka wyrusza z Otynia z Sanktuarium Matki Bożej Królowej Pokoju.

</doc>
<doc id="450719" url="https://pl.wikipedia.org/wiki?curid=450719" title="Danzig 4">
Danzig 4

Danzig 4 – czwarty album amerykańskiego zespołu Danzig. Wydany 4 października 1994 roku przez wytwórnię płytową American. Album był nagrywany pomiędzy październikiem 1993 a majem 1994 w studiach nagraniowych Ocean Way (Hollywood, Kalifornia, Stany Zjednoczone) oraz Sound City (Los Angeles, Kalifornia, Stany Zjednoczone). Materiał zmiksowano w studiu The Record Plant w Hollywood a masteringu dokonano w Precision Mastering.
Jest to ostatnia płyta nagrana w „klasycznym” składzie zespołu oraz ostatnia wyprodukowana we współpracy z Rickiem Rubinem i wydana dla wytwórni American. Krótko po ukończeniu nagrań zespół opuścił perkusista Chuck Biscuits, został zastąpiony przez Joeya Castillo, który wystąpił w teledyskach promujących album. Gitarzysta John Christ oraz basista Eerie Von opuścili zespół w lipcu 1995.

</doc>
<doc id="450720" url="https://pl.wikipedia.org/wiki?curid=450720" title="Wody kondensacyjne">
Wody kondensacyjne

Wody kondensacyjne – wody podziemne, powstające w wyniku kondensacji pary wodnej z atmosfery w przypowierzchniowych warstwach gruntu. 
Proces kondensacji zachodzi najbardziej intensywniej w nocy – w ciągu dnia na skutek insolacji wierzchnia warstwa gruntu mocno się nagrzewa. W nocy natomiast grunt bardzo szybko się schładza i gdy temperatura osiągnie punkt rosy, rozpoczyna się kondensacja pary wodnej zawartej w powietrzu. Zazwyczaj w wyniku tego procesu powstaje bardzo niewielka ilość wody, a dodatkowo większość z niej ponownie odparowuje w ciągu dnia.
Współcześnie wody kondensacyjne mają znaczenie tylko na terenach o dużej dobowej amplitudzie temperatur (pustynie, półpustynie, stepy), gdzie stanowią nawet do 50% wód podziemnych.
Teorię o kondensacyjnym pochodzeniu wód podziemnych zapoczątkował w starożytności Arystoteles i przez wiele lat była teorią dominującą. Przywołana została przez Kartezjusza, a w późniejszych wiekach (do XIX w.) rozwijali ją różni naukowcy, m.in. Maurice Lugeon czy Aleksandr Lebiediew.

</doc>
<doc id="450725" url="https://pl.wikipedia.org/wiki?curid=450725" title="Jada Pinkett Smith">
Jada Pinkett Smith

Jada Pinkett Smith (ur. 18 września 1971 w Baltimore, w stanie Maryland) – amerykańska aktorka, scenarzystka, producentka filmowa i wokalistka. 
Od 2002 roku występowała w zespole nu-metalowym Wicked Wisdom, którego była założycielką.
Żona Willa Smitha, matka Jadena Smitha i Willow Smith.

</doc>
<doc id="450728" url="https://pl.wikipedia.org/wiki?curid=450728" title="Sieć przesyłowa">
Sieć przesyłowa

Sieć przesyłowa – sieć gazowa wysokich ciśnień, z wyłączeniem gazociągów kopalnianych i bezpośrednich, albo sieć elektroenergetyczna najwyższych lub wysokich napięć, za której ruch sieciowy jest odpowiedzialny operator systemu przesyłowego.

</doc>
<doc id="450732" url="https://pl.wikipedia.org/wiki?curid=450732" title="Ulica Wolności w Chorzowie">
Ulica Wolności w Chorzowie

Ulica Wolności w Chorzowie (pot. "Wolka") – główna ulica w centrum Chorzowa, usytuowana południkowo prowadząca od Rynku w Chorzowie w kierunku południowym aż do Świętochłowic. Ulica ma długość 1,98 km i w większości jest deptakiem wyłączonym z ruchu kołowego. Kursują po niej tramwaje (tylko jeden tor) w kierunku Świętochłowic i na północnym odcinku również do Chorzowa Batorego.
Historia.
Ulica została wytyczona i jej budowę rozpoczęto w 1849 roku jako prywatnej szosy o długości 2,5 km, mającej na celu skomunikować Królewską Hutę i okoliczne kolonie przemysłowe z nieistniejącym dziś dworcem Kolei Górnośląskiej Königshütte ('Królewska Huta'). Budowę utwardzonej szosy (Actien-Chaussee) prowadziła spółka akcyjna Königshütte-Schwientochlowitzer Chaussee-Actienverein, która również nią zarządzała i za przejazd pobierała myto. W 1871 roku ulica, już jako miejska, została wybrukowana.
Pierwotnie ulica nazywała się "Schwientochlowitzerstraße" ('ul. Świętochłowicka'), a później aż do 1922 roku − "Kaiserstraße" (ul. Cesarska), podczas II wojny światowej "Adolf-Hitler-Straße" ('ul. Adolfa Hitlera'). W połowie lat 90. XX wieku północna część ulicy została gruntowanie wyremontowana za prezydentury Marka Kopla, stąd jej nieformalna, współczesna nazwa "Kopelstraße".
Architektura.
W zabudowie przeważają kamienice pochodzące z XIX wieku. Ulica od czasu założenia Rynku jest uważana za reprezentacyjną arterię Królewskiej Huty i Chorzowa, pełniącą funkcje handlowe, usługowe, finansowe i kulturalne.
W środkowej części deptaku (Wolności 20 róg Sienkiewicza 1) zainstalowany jest Wielki Ekran o powierzchni 12m², na którym emitowane są ogłoszenia i reklamy. Ekran skierowany jest ku górnej części deptaku, widoczny ze szczytowej części ulicy zgodnie z ruchem pieszym i kołowym.
Przy ulicy znajduje się wiele restauracji, kawiarni, pubów, oraz galerie i kilka oddziałów banków; skrzyżowanie z ulicami Hajducką i Strzelców Bytomskich to tzw. „Złoty Róg”.
W południowej części tzw. przedłużonej ul. Wolności, ulica biegnie przez wiadukt nad Drogową Trasę Średnicową i pod dawnym wiaduktem kolejowym. Zabudowa południowej części ulicy jest nowocześniejsza, znajduje się tam Zespół Szkół Sportowych nr 2, boiska sportowe i budynki jednorodzinne.
Obiekty zabytkowe.
Przy ul. Wolności zlokalizowane są następujące historyczne obiekty, wpisane do rejestru zabytków województwa śląskiego:

</doc>
<doc id="450733" url="https://pl.wikipedia.org/wiki?curid=450733" title="Borysów">
Borysów

Borysów (, "Barysaŭ"; , "Borisow") – miasto na Białorusi, w obwodzie mińskim, nad rzeką Berezyną, siedziba administracyjna rejonu borysowskiego. W 2020 liczba mieszkańców wynosiła 140,7 tys.
Dane ogólne.
Miasto jest ważnym ośrodkiem przemysłowym i kulturalnym. W mieście istnieje przemysł drzewny, elektrotechniczny (BATE – właściciel klubu piłki nożnej BATE Borysów), mechaniczny (Borisowskij Zawod Agregatow – producent turbosprężarek, sprężarek, pomp), chemiczny (tworzywa sztuczne, wyroby gumowe, farmaceutyki), szklarski (fabryka szkła kryształowego), wytwórnia pianin „Białoruś” oraz port rzeczny.
Historia.
Pierwsze wzmianki, panowanie Litwy i Rzeczypospolitej.
Borysów wzmiankowany był w 1102 r. Od 1228 r. położony w księstwie kijowskim, a od końca XIII wieku należał do Wielkiego Księstwa Litewskiego. W 1500 roku podczas wojny z Moskwą na zamku w Borysowie rezydował książę Aleksander Jagiellończyk. W czasie kolejnej wojny z Moskwą, w 1514 roku król Polski Zygmunt I Stary przeprowadził w Borysowie przegląd wojsk przygotowywanych na wyprawę na Moskwę.
W 1563 r. król Zygmunt II August nadał miejscowości prawo miejskie magdeburskie. Od 1563 r. starostwo. Na wyspie rzeki Berezyny znajdował się zamek obronny. W 1642 roku starosta borysowski Adam Kazanowski ufundował przy ul. Mińskiej drewniany kościół katolicki. W czasie IV wojny z Moskwą w 1655 roku zajęty przez wojska moskiewskie i w 1660 roku nieskutecznie przez dwa miesiące był oblegany przez hetmana Stefana Czarnieckiego. Po podpisaniu rozejmu Borysów wrócił do Rzeczypospolitej. W końcu XVII wieku znajdował się w nim, otoczony wałami ziemnymi z dworem wojewody połockiego i podgrodziem, drewniany kościół pw. NMP. Powstała też cerkiew Zmartwychwstania Chrystusa z klasztorem. U schyłku I Rzeczypospolitej w Borysowie stacjonowały 2 Pułk Przedniej Straży Buławy Wielkiej Litewskiej i 4 Pułk Litewski Przedniej Straży.
Pod zaborami i XX wiek.
Wskutek II rozbioru Polski w 1793 r. włączony do Imperium Rosyjskiego. W 1806 roku ksiądz proboszcz Onufry Gzowski rozpoczął budowę kościoła, który ukończony został w 1823 roku. W dniach 21–22 listopada 1812 miała tu miejsce bitwa pod Borysowem pomiędzy cofającymi się spod Moskwy wojskami Napoleona Bonaparte a wojskami rosyjskimi. Po stronie francuskiej 17 Dywizja Jana Henryka Dąbrowskiego broniła mostu nad Berezyną, który został jednak zniszczony przez Rosjan. W efekcie w dniach 26–29 listopada w pobliżu Borysowa doszło do kolejnej bitwy francusko rosyjskiej, znanej jako bitwa nad Berezyną.
Pod koniec XIX wieku w mieście były tylko 3 murowane budynki i 3 brukowane ulice. W 1909 roku, w czasie wyborów samorządowych, do rady miejskiej zostało wybranych 10 Rosjan, 1 Żyd, 5 przedstawicieli innych narodowości i ani jednego Polaka.
Po I wojnie światowej w latach 1919–1920 pod kontrolą Polski, przynależał administracyjnie do okręgu mińskiego Zarządu Cywilnego Ziem Wschodnich, po czym znalazł się we władaniu bolszewików.
Według historyków na terenie Borysowskiej Baterii – ziemnych umocnień z 1812 r., sowieckie organy bezpieczeństwa rozstrzelały w latach 20. i 30. XX w. od 1 do 2 tysięcy osób.
W 1991 r. miasto znalazło się w granicach niepodległej Białorusi.

</doc>
<doc id="450739" url="https://pl.wikipedia.org/wiki?curid=450739" title="X-Plane">
X-Plane



</doc>
<doc id="450743" url="https://pl.wikipedia.org/wiki?curid=450743" title="Magdalena Buczek">
Magdalena Buczek

Magdalena Buczek (ur. 6 marca 1988 w Łaziskach Górnych) – założycielka Podwórkowych Kółek Różańcowych Dzieci, spikerka Radia Maryja i Telewizji Trwam. Ukończyła dziennikarstwo i politologię w WSKSiM w Toruniu.
Podwórkowe Kółka Różańcowe Dzieci.
Jako dziewięciolatka założyła dla dzieci wyznania rzymskokatolickiego pierwsze Podwórkowe Kółko Różańcowe Dzieci, którego celem miało być wspólne spędzanie czasu na modlitwach z różańcem. Według strony internetowej Podwórkowych Kółek Różańcowych Dzieci podobne grupy modlitewne działają w 30 krajach i należy do nich ponad 137 tys. dzieci.
W 2005 wydała modlitewnik różańcowy dla dzieci "Anielskie pacierze".
Obecność w mediach.
Ruch kółek różańcowych był od samego początku wspierany przez Radio Maryja, a później przez Telewizję Trwam, które zaangażowały Magdalenę Buczek do prowadzenia stałych audycji. Buczek prowadzi w Radiu Maryja i Telewizji Trwam sobotnie programy wieczorne dla dzieci. 
Zyskała rozgłos po tym, gdy w programie Kuby Wojewódzkiego Kazimiera Szczuka sparodiowała jej charakterystyczny sposób mówienia podczas prowadzenia audycji. Szczuka stwierdziła później, że nie miała złych intencji i swoją wypowiedzią wyraziła tylko fascynację założycielką Podwórkowych Kółek Różańcowych Dzieci. Tłumaczyła się, że była nieświadoma niepełnosprawności Buczek i mogła ją w ten sposób urazić, za co przeprosiła w mediach. Polsat, który wyemitował tę audycję, został ukarany przez Krajową Radę Radiofonii i Telewizji grzywną w wysokości 500 tys. złotych. Po odwołaniu się Polsatu do Sądu Gospodarczego, w listopadzie 2007 r. decyzja o karze została podtrzymana. Stacja telewizyjna odwołała się następnie do Sądu Najwyższego, który także podtrzymał karę. Sąd uznał, że Polsat dopuszczając materiał do emisji, złamał przepis ustawy o RTV, który zakazuje "propagowania działań sprzecznych z prawem, z polską racją stanu oraz postaw i poglądów sprzecznych z moralnością i dobrem społecznym". Przepis ten nakazuje także szanować "przekonania religijne odbiorców, a zwłaszcza chrześcijański system wartości".
Choroba.
Magdalena Buczek cierpi na wrodzoną łamliwość kości. Do pierwszego złamania kości doszło u niej w miesiąc po urodzeniu. Przeszła z tego powodu ponad 30 operacji. W wieku 18 lat jej wzrost wynosił ok. 100 cm, a waga – 15 kg.

</doc>
<doc id="450745" url="https://pl.wikipedia.org/wiki?curid=450745" title="Madzia Buczek">
Madzia Buczek



</doc>
<doc id="450753" url="https://pl.wikipedia.org/wiki?curid=450753" title="Akcja Bezpośrednia (Francja)">
Akcja Bezpośrednia (Francja)

Akcja Bezpośrednia (, AD) – francuska organizacja terrorystyczna.
Historia.
Powstała w 1979 roku z połączenia Grupy Internacjonalistycznej Akcji Rewolucyjnej (GARI) i Zbrojnych Komórek na rzecz Autonomii Ludowej (NAPAP). Jej przywódcami byli Jean-Marc Rouillan, Nathalie Menigon, Régis Schleicher i André Oliver. AD specjalizowała się w zamach bombowych, uważa się, że odpowiada ona za ponad 80 ataków z użyciem materiałów wybuchowych.
Pierwszą akcją grupy było ostrzelanie siedziby związku pracodawców CNPF w Paryżu. Zamach miał miejsce 1 maja 1979 roku. We wrześniu 1979 roku bojówkarze zorganizowali całą serię zamachów. W połowie miesiąca w Paryżu zdetonowali oni kilka ładunków wybuchowych. 15 września terroryści zdetonowali bomby przy zewnętrznych ścianach budynków ministerstwa pracy i ministerstwa zdrowia. Dzień później aktywiści umieścili bombę w budynku przedsiębiorstwa „Sonacotra” i ostrzelali z pistoletów maszynowych fasadę ministerstwa pracy. W serii zamachów nikt nie zginął.
Druga seria zamachów zorganizowanych przez AD miejsce miała w lutym 1980 roku. Celem ataków Akcji Bezpośredniej były budynki instytucji państwowych. Bombę zdetonowano między innymi pod siedzibą kontrwywiadu Direction de la Surveillance du Territoire. W drugiej serii zamachów nie odnotowano żadnych ofiar śmiertelnych. Zamachy nie zyskały większego rozdźwięku w mediach; również policja pomniejszała ich znaczenie. Brak zainteresowania opinii publicznej sprowokował AD do podjęcia bardziej brutalnych działań.
18 marca 1980 roku Jean-Marc Rouillan i Nathalie Menigon ostrzelali z pistoletów maszynowych okna na parterze ministerstwa pomocy krajom rozwijającym się. Także tym razem obyło się bez ofiar śmiertelnych. Atak miał być protestem przeciwko neokolonialnej polityce francuskiego rządu w Afryce. Świadkowie ataku zapamiętali numery rejestracyjne samochodu, jakim poruszali się sprawcy. Informacja ta umożliwiła przeprowadzenie obławy na terrorystów, która odbyła się kilka dni po strzelaninie. Aresztowanych zostało 28 osób, przeciwko 17 z nich wniesiono oskarżenie do sądu. Wśród zatrzymanych nie znalazł się żaden z liderów AD.
Pozostający na wolności terroryści kontynuowali działalność. 28 marca 1980 roku podłożyli bombę pod budynek specjalnego oddziału żandarmerii w Maisons-Alfort. 15 kwietnia za pomocą ręcznej wyrzutni rakiet ostrzelali dwa budynki należące do ministerstwa transportu. W zamachach nikt nie zginął ani nie został ranny jednak straty materialne poniesione przez państwo były znacznie większe niż przy poprzednich atakach. Do końca 1981 roku policja ujęła większość terrorystów (wśród nich Rouillan i Menigon) tym samym kończąc pierwszą fazę działalności AD.
W pierwszej fazie Akcja Bezpośrednia nie zabiła żadnego człowieka. Skutkowało to łagodnym stosunkiem rządu do osadzonych przedstawicieli formacji. W sierpniu 1981 roku Zgromadzenie Narodowe przegłosowało amnestię dla terrorystów. Rządząca koalicja socjalistów i komunistów uznała, że decyzja o amnestii nie dopuści do dalszej radykalizacji bojowników i skłoni ich do zawieszenia broni. Decyzja o amnestii została mocno skrytykowana przez kręgi konserwatywne i prawicowe. Prawica obawiała się, że mimo dobrej woli rządzących dojdzie jednak do radykalizacji AD.
Zwolnieni z więzień bojówkarze przez pierwsze miesiące nie powrócili do działalności terrorystycznej. Kryminalna działalność aktywistów AD ograniczyła się do plądrowania luksusowych sklepów czy aktów wandalizmu. Członkowie formacji na nowo sięgnęli po terroryzm w grudniu 1981 roku. Czynnikiem, który bezpośrednio wpłynął na powrót do terroryzmu, było nawiązanie kontaktów z działającymi we Francji organizacjami arabskimi, szczególnie bliskie relacje łączyły AD z Frakcjami Armii Libańskich Rewolucjonistów. Francuscy terroryści przekazali FARL broń, którą Libańczycy użyli do ataków na cele izraelskie we Francji.
1 sierpnia 1982 roku Akcja Bezpośrednia po raz pierwszy od amnestii przyznała się do aktu terroryzmu politycznego. Wtedy to jej bojownicy ostrzelali samochód ochroniarza ambasady Izraela w Paryżu. 11 sierpnia terroryści podłożyli bombę w izraelskiej firmie importowej „Citrus”, w eksplozji ciężko ranny został przechodzień. Służby do walki z AD zmobilizował wywiad udzielony przez jednego z liderów grupy, w którym publicznie pochwalił on zamach bombowy przeprowadzony przez terrorystów arabskich na żydowską restaurację (zginęło w nim 6 osób). Działalność AD ponownie została zakazana co doprowadziło do wewnętrznego podziału formacji. Wewnątrz ruchu wykrystalizowały się frakcje „nacjonalistów”, „internacjonalistów” i „legalistów”, legaliści jako jedyni opowiedzieli się za zaniechaniem stosowania przemocy.
W 1983 roku Akcja Bezpośrednia zawiązała sojusz z włoskimi ruchami terrorystycznymi. AD zapewniała włoskim terrorystom schronienie, w zamian otrzymując za to pomoc przy organizowaniu zbrojnych operacji. 31 maja 1983 roku członkowie Akcji Bezpośredniej i włoskiej Komunistycznej Organizacji Wyzwolenia Proletariatu (COLP) zastrzelili w Paryżu dwójkę policjantów. W 1983 roku fundusze obu grup zostały poważnie zwiększone dzięki serii napadów na banki. W 1984 roku w ręce policji wpadł Régis Schleicher, koordynator współpracy AD i COLP. Mniej więcej w tym samym czasie AD nawiązała kontakt z zachodnioniemiecką Frakcją Czerwonej Armii (RAF), współpraca polegała głównie na organizacji zamachów na amerykańskich żołnierzy w RFN i obiekty przemysłu zbrojeniowego.
25 stycznia 1985 roku aktywiści AD i RAF-u zamordowali generała René Audrana. 8 sierpnia 1985 roku terroryści z AD i RAF-u zabili amerykańskiego żołnierza i przeniknęli do amerykańskiej bazy lotniczej we Frankfurcie nad Menem. Bojownicy umieścili w niej ładunek wybuchowy o wadze 50 kilogramów, na skutek jego detonacji zginął żołnierz i cywil.
16 maja 1986 roku zaatakowana zostaje kwatera Interpolu w St. Cloud, 9 lipca w zamachu na paryską prefekturę policji ginie jedna osoba a 22 zostają ranne. 17 listopada 1986 roku Menigon zabiła strzałem w głowę szefa Renault Georgesa Besse. 15 grudnia OAD usiłuje zabić byłego ministra sprawiedliwości Alaina Peyrefitte’a.
Działalność organizacji zakończona została 21 lutego 1987 roku. Wtedy to policja aresztowała jej przywódców. Pośród schwytanych terrorystów znaleźli się Rouillan i Menigon, którzy otrzymali dożywotnią karę pozbawienia wolności.
Relacje z innymi grupami terrorystycznymi.
Udokumentowane zostały kontakty pomiędzy Akcją Bezpośrednią a Frakcjami Armii Libańskich Rewolucjonistów, Komunistyczną Organizacją Wyzwolenia Proletariatu, Frakcją Czerwonej Armii, Walczącymi Komórkami Komunistycznymi i Pierwszą Linią. AD prawdopodobnie współpracowała też z Czerwonymi Brygadami. W 1984 roku Akcja Bezpośrednia była współtwórczynią tzw. Międzynarodówki Terrorystycznej, do której weszły też ugrupowania z Belgii, RFN, Portugalii i Włoch. Członkowie koalicji określali się jako koalicję przeciwników NATO walczącą z uciskiem na świecie.
Ideologia.
Doktryna grupy była mieszaniną wątków autonomistycznych, maoistowskich i anarchistycznych.

</doc>
<doc id="450754" url="https://pl.wikipedia.org/wiki?curid=450754" title="Wyciąg fortepianowy">
Wyciąg fortepianowy

Wyciąg fortepianowy – opracowanie utworu orkiestrowego względnie orkiestrowo-wokalnego (np. opery) w układzie na fortepian. Jest stosowany w celach dydaktycznych, (np. dla dyrygenta - przygotowanie się do pracy z orkiestrą).
Zobacz też: transkrypcja

</doc>
<doc id="450761" url="https://pl.wikipedia.org/wiki?curid=450761" title="Wrocław Wąskotorowy">
Wrocław Wąskotorowy

Wrocław Wąskotorowy – dawny pasażerski dworzec końcowy linii kolei wąskotorowej, łączącej Wrocław z Trzebnicą i Prusicami (niem. "Breslau–Trebnitz–Prausnitzer Kleinbahn", Wąskotorowa Kolejka Wrocławsko – Trzebnicko – Prusicka). Zlokalizowany był przy dzisiejszym placu Stanisława Staszica 2a, wzdłuż ulicy Pomorskiej, nieopodal normalnotorowego Dworca Nadodrze. Budynek stacyjny zachowany jest do dziś, aczkolwiek pełni inne funkcje.
Ze względu na bardzo ciasną trójkątną działkę w bezpośrednim sąsiedztwie neoromańskiego kościoła św. Bonifacego oraz dwóch ozdobnych śródmiejskich skwerów zdecydowano się na bardzo ograniczony program użytkowy dworca. Pawilon odprawy podróżnych powstał w konstrukcji słupowo-ryglowej na podstawie projektu Karla Klimma z 1898 (inne źródła mówią, że architektem był Joseph Hauke). Parterowy pawilon powstał na wydłużonym w kierunku północ-południe nieregularnym rzucie. Formą architektoniczną i układem konstrukcji ryglowej budynek nawiązuje wedle różnych źródeł do niemieckiej architektury późnego średniowiecza i wczesnego renesansu, lub też ogólniej do regionalnej architektury Niemiec przetworzonej pod wpływem secesji. Nakryta stromym, krytym dachówką dwuspadowym dachem naczółkowym bryła rozrzeźbiona jest licznymi ryzalitami. Nietypowym rozwiązaniem jest optyczny podział elewacji na dwie kondygnacje – dolna część muru pozostała nieotynkowana, jak w północnych Niemczech, zaś górną otynkowano pomiędzy belkami konstrukcji, jak w Niemczech południowych. Duże, podzielone elementami konstrukcyjnymi okna doświetlają dawną halę poczekalni. Dodatkowo okienka poddasza zdobią rysunek elewacji.
Wąskotorową linię do Trzebnicy, tak jak i sam dworzec, otwarto do eksploatacji w 1899 roku. W 1903 odcinek od dworca do mostu Osobowickiego włącznie przebudowano dodając do obydwóch torów kolejowych trzecią szynę tworząc trójszynowy tzw. splot, pozwalający kursować na tym odcinku zarówno pociągom, jak i tramwajom. Dworzec miał układ czołowy i posiadał dwa tory peronowe od zachodniej strony budynku dworca, a ponadto dodatkowe dwa łączące się ze sobą przed kozłem oporowym tory od wschodniej strony. Ponieważ przy bardzo krótkich peronach mieściły się tylko po cztery dwuosiowe wąskotorowe wagony, dłuższe składy zatrzymywane były na ulicy, dzielone były przed wjazdem na dworzec na dwie części i dwiema lokomotywami wprowadzane na stację. Manewry związane z przetaczaniem wagonów komplikowały ruch pojazdów na ulicy Pomorskiej – tak tramwajów, jak i pozostałych – samochodów i pojazdów konnych do tego stopnia, że nawet w warunkach niewielkiego ruchu kołowego w I połowie XX wieku tworzyły się tu korki uliczne i zakłócenia regularności kursowania tramwajów – zdarzały się przypadki tak długiego oczekiwania na wolny przejazd, że dochodziło do „spiętrzenia” dwóch, a nawet trzech kolejnych kursów tramwajowych.
W dniu 15 grudnia 1951 zdecydowano się skrócić linię kolei i zamknąć Dworzec Miejski. Obsługę pasażerską oraz nazwę "Wrocław Wąskotorowy" przejął dotychczasowy dworzec towarowy na Karłowicach przy ul. Na Polance, za mostem Osobowickim. Budynek Dworca Miejskiego natomiast pełnił przez następne dziesięciolecia różne funkcje – m.in. magazynowe. W latach 60. XX wieku na jego torach stacyjnych wybudowano stację benzynową. Sam budynek dworca w latach osiemdziesiątych przekazano parafii św. Bonifacego. Został on rozbudowany wg projektu wrocławskich architektów Wandy i T. Kononowiczów w kierunku północnym o masywniejszy i dominujący nad całością trakt. Budynek stacji został przy tym zaadaptowany na dom katechetyczny. Obecnie obiekt jest w użytkowaniu Klubu Inteligencji Katolickiej.
Bibliografia.
83-7085-393-5, s. 97-98

</doc>
<doc id="450765" url="https://pl.wikipedia.org/wiki?curid=450765" title="Tirreno-Adriatico">
Tirreno-Adriatico



</doc>
<doc id="450767" url="https://pl.wikipedia.org/wiki?curid=450767" title="Technologia magnetooptyczna">
Technologia magnetooptyczna

Technologia magnetooptyczna (ang. "magneto-optical, MO") - określenie technologii nośników danych opartej na połączonym wykorzystaniu światła laserowego i pola magnetycznego do zapisu danych (sam odczyt odbywa się tylko na drodze optycznej).
Technologia ta już w końcu lat 80. XX w. umożliwiła zapis stosunkowo dużej ilości danych na trwałych nośnikach wymiennych (wielokrotnego zapisu). Do połowy lat 90. było to jedyne rozwiązanie wygodnej przenośnej pamięci masowej dużej (kilkaset MB) pojemności, niezbędnej w wielu zastosowaniach (grafika, DTP, zastosowania CAD/CAM, przechowywanie danych finansowych, statystycznych, archiwizacja). Mimo że obecnie jest znacznie mniej popularna od konkurencyjnych rozwiązań optycznych, ma szereg zalet (trwałość, wytrzymałość, obsługa bezpośrednio z poziomu systemu operacyjnego, bez konieczności wykorzystania dodatkowych aplikacji), które sprawiają, że urządzenia nadal są wykorzystywane (zwłaszcza w zastosowaniach profesjonalnych) i wciąż produkowane, choć ich dalszy rozwój nie jest planowany (ze względu na osiągnięcie kresu fizycznych możliwości technologii).

</doc>
<doc id="450769" url="https://pl.wikipedia.org/wiki?curid=450769" title="Détaché">
Détaché

Détaché (wym. "detaszé"; fr. oderwany, rozłączony) – rodzaj techniki wydobywania dźwięku na instrumentach smyczkowych polegającej na wykonaniu każdego dźwięku oddzielnym ruchem smyczka bez odrywania go od strun. Sposób oznaczenia: poziome kreski nad nutami lub słownie.

</doc>
<doc id="450770" url="https://pl.wikipedia.org/wiki?curid=450770" title="Klon grabolistny">
Klon grabolistny

Klon grabolistny ("Acer carpinifolium" Sieb. et Zucc.) – gatunek drzewa z rodziny mydleńcowatych ("Sapindaceae"). W obrębie rodzaju sklasyfikowany do sekcji "Indivisa". Pochodzi z górskich lasów w Japonii.
Zastosowanie.
Roślina ozdobna. W Polsce spotykany najczęściej w województwach północno-zachodnich, ze względu na małą odporność na mrozy. Wrażliwy na suszę, mając zbyt mało wilgoci traci liście. W polskich warunkach przybiera formy krzewiaste, czasem wyrasta na niewysokie drzewo.

</doc>
<doc id="450772" url="https://pl.wikipedia.org/wiki?curid=450772" title="Włodzica">
Włodzica

Włodzica () – rzeka, lewy dopływ Ścinawki w Sudetach Środkowych, we Wzgrzach Włodzickichch, w woj. dolnośląskim o długości 20,61 km.
Ciek IV rzędu o długości ok. 20,61 km, lewy dopływ Ścinawki należący do dorzecza Odry, zlewiska Morza Bałtyckiego.
Opis.
Rzeka płynie w Sudetach Środkowych w woj. dolnośląskim. Źródła potoku znajdują się na wysokości 680 m n.p.m. na zachodnim stoku góry Pardelówka (734 m n.p.m.) na Wzgórzach Włodzickich, w okolicy wsi Dworki. W górnym biegu opasuje Wzgórza Włodzickie. Zasadniczy kierunek biegu Włodzicy jest równoległy do Wzgórz Włodzickich. Rzeka zbiera wody ze Wzgórz Włodzickich, północno-wschodnich zboczy Gór Suchych i południowo-zachodnich zboczy Gór Sowich (Wzgórza Wyrębińskie). Przepływa przez Świerki, Ludwikowice Kłodzkie, Nową Rudę, Włodowice i Ścinawkę Średnią. Jej dopływami są Sowi Potok, Jugowski Potok, Piekielnica i Woliborka.
Rzeka jest częściowo uregulowana w okolicy Nowej Rudy, w większości swojego biegu nieuregulowana o wartkim prądzie wody, w okresach wzmożonych opadów i wiosennych roztopów stwarza poważne zagrożenie powodziowe. Kilkakrotnie występowała z brzegów, zalewając przyległe miejscowości. Ostatnia groźna powódź spowodowana przez Włodzicę miała miejsce 7 lipca 1997.

</doc>
<doc id="450773" url="https://pl.wikipedia.org/wiki?curid=450773" title="Laserdisc">
Laserdisc

LaserDisc (LD) – pierwszy komercyjnie dostępny dysk optyczny, opracowany i wprowadzony na rynek w latach 70. XX wieku. Średnica dysku: najczęściej 12 cali (30 cm) – czas odtwarzania 60 minut (w trybie longplay 2 godziny), również 8 cali (20 cm) – czas odtwarzania 20 minut (w trybie longplay 40 minut). Zapis sygnału wizyjnego był analogowy, a dźwięku – analogowy bądź cyfrowy. Płyty były dwustronne.
Użycie w komputerach.
Opracowano format, LV-ROM. Jego najbardziej znanym wykorzystaniem jest BBC Domesday Project, który miał za zadanie zgromadzenie informacji o każdej siatce (wytyczonym kwadracie) obszaru terytorium Wielkiej Brytanii według stanu zebranego między 1984 a 1986 rokiem. Zapis był analogowy, a pojedynczy dysk zawierał maksymalnie 324 megabajty danych lub 54000 obrazków. Komputerem, którego używano, był BBC Master, podłączony przez interfejs SCSI-1 do napędu LaserDisc Philips AIV VP415.
Konsole.
Mało znanym faktem jest istnienie konsol opartych o LaserDisc. Przykładowym modelem może być Halcyon. Konsola, dzięki wykorzystaniu przede wszystkim odtwarzania z „płyt” LaserDisc, mimo procesora Z80 mogła zaoferować grafikę na poziomie telewizyjnej (dzięki między innymi komunikacji z odtwarzaczami LaserDisc). Inna – LaserActive, dodatkowo odtwarza tytuły zgodne z Sega CD. Istnieją emulatory konsoli LaserActive.
Dyski LD zostały także zastosowane w niektórych automatach z grami.

</doc>
<doc id="450775" url="https://pl.wikipedia.org/wiki?curid=450775" title="Znak Ziemi">
Znak Ziemi

„Znak Ziemi” – pismo konspiracyjne, skierowane do cywilnych działaczy Tajnej Armii Polskiej.
Pierwszy numer „Znaku ziemi” ukazał się w czerwcu 1940 roku. Pismo ukazywało się jako dwutygodnik. Miało format A4 i było powielane. Na stronie tytułowej, podobnie jak w przypadku innych pism TAP, znajdował się wizerunek piastowskiego orła z koroną i krzyżem oraz motto: "Bóg – Ojczyzna – Honor".
Pismo zawierało informacje pochodzące z nasłuchu radiowego, artykuły analizujące sytuację militarną i polityczną, artykuły poświęcone rzeczywistości okupacyjnej.

</doc>
<doc id="450778" url="https://pl.wikipedia.org/wiki?curid=450778" title="AZS Poznań">
AZS Poznań

Akademicki Związek Sportowy Poznań – wielosekcyjny klub sportowy z Poznania powstały 5 listopada 1919 roku na Uniwersytecie Poznańskim. Najbardziej znana jest sekcja koszykówki kobiet grająca w PLKK.
Oprócz tego w związku działają sekcje: judo kobiet oraz mężczyzn, lekkoatletyczna, szermierka, taekwondo, tenisowa oraz żeglarska.
Siedziba biura.
61-705 Poznań
ul. Noskowskiego 25
Historia.
Akademicki Związek Sportowy Poznań utworzono 5 listopada 1919 roku na Uniwersytecie Poznańskim. Prezesem nowo powstałego klubu został Adam Meissner.
Przed II wojną światową akademicki klub utworzył wiele sekcji gier zespołowych, były to m.in.: hokej na lodzie (złoty medal mistrzostw Polski z 1934, a także brązowy medal mistrzostw Polski z 1931, 1933) i koszykówka, ponadto działały już sekcje: lekkoatletyki, narciarstwa, szermierki, piłki nożnej (od 1921 do lat 60. XX w.) oraz sportów wodnych (w tym: sekcja wioślarska). Na stanowisku prezesa przez długi czas zasiadał profesor Antoni Jurasz.
Po wojnie, w kwietniu 1945 roku wznowiono działalność związku. Prezesem obrano Mieczysława Michalskiego wówczas studenta medycyny. AZS rozszerzył swoją działalność na wszystkie poznańskie wyższe uczelnie. Związek skoncentrował się na upowszechnianiu sportu. W roku 1976 utworzono klub sportowy AZS-AWF Poznań, w którym rozwijał się sport wyczynowy.
Żeglarstwo.
Historia.
Sekcja żeglarska AZS Poznań jest jednym z najstarszych klubów żeglarskich w Wielkopolsce, w roku 2004 obchodziła jubileusz 70-lecia swojej działalności. Działa w obszarze żeglarstwa regatowego, jachtingu morskiego i szkoleń na stopnie. Posiada w swym gronie wielu znakomitych żeglarzy; olimpijczyków, mistrzów Polski i kapitanów jachtingu oceanicznego. Obecnie zrzesza około 200 członków.
Baza.
Baza sekcji żeglarskiej AZS Poznań znajduje się nad brzegiem Jeziora Kierskiego. W bazie znajduje się 20 miejsc noclegowych znajdujących się w ogrzewanym budynku, 2 hangary, warsztat szkutniczy oraz żaglownia.
Koszykówka.
Historia sekcji.
W 1937 roku mistrzostwa Polski odbyły się w Poznaniu, zespół AZS-u zostawił w pokonanym polu takie drużyny jak KPW Poznań i Cracovia. Rok później zespół zdobył wicemistrzostwo Polski. O sile zespołu AZS-u w latach 1937 i 1938 stanowili: Marceli Czaplicki, Edmund Dereziński, Stefan Gendera, Jarogniew Kasprzak, Ludomir Pawłowski, Jerzy Pokorski, Zenon Różycki, Jarosław Śmigielski, Leonard Vogt. Trener i kierownikiem sekcji był mgr. Marian Tomkowiak. W odbywających się w sierpniu Igrzyskach Akademickich w Paryżu wystąpiło sześciu koszykarzy poznańskiego AZS-u, a zespół zajął drugie miejsce.

</doc>
<doc id="450780" url="https://pl.wikipedia.org/wiki?curid=450780" title="Kolumna masztu">
Kolumna masztu

Kolumna masztu – pierwszy licząc od pokładu segment masztu wieloczłonowego, a także dolny (czyli od pięty do najniższego piętra salingów lub do najniższej rei) fragment masztu jednoelementowego. Nazwa stosowana jest od 1570 r., kiedy wprowadzona została przez Kryna Woutersa koncepcja masztu dwuczłonowego z ruchomą stengą.

</doc>
<doc id="450781" url="https://pl.wikipedia.org/wiki?curid=450781" title="Pięta (żeglarstwo)">
Pięta (żeglarstwo)

Pięta - dolny koniec masztu, którym maszt opiera się o pokład żaglowca.

</doc>
<doc id="450783" url="https://pl.wikipedia.org/wiki?curid=450783" title="Łyżwiarstwo szybkie na Zimowych Igrzyskach Olimpijskich 1984">
Łyżwiarstwo szybkie na Zimowych Igrzyskach Olimpijskich 1984

Zawody w łyżwiarstwie szybkim na Zimowych Igrzyskach Olimpijskich 1984 odbywały się w dniach 10 lutego – 16 lutego 1984 roku, do rywalizacji przystąpili mężczyźni i kobiety. Zawodnicy walczyli w pięciu konkurencjach: na 500 m, 1000 m, 1500 m, 5000 m, 10 000 m, a zawodniczki na dystansie: 500 m, 1000 m, 1500 m i 3000 m. Łącznie rozdanych zostało zatem osiem kompletów medali. Zawody odbywały się na torze lodowym Zetra Ice Rink.
Mężczyźni.
500 m.
Data: 10 lutego 1984
1000 m.
Data: 14 lutego 1984
1500 m.
Data: 16 lutego 1984
5000 m.
Data: 12 lutego 1984
10 000 m.
Data: 18 lutego 1984
Kobiety.
500 m.
Data: 10 lutego 1984
1000 m.
Data: 13 lutego 1984
1500 m.
Data: 9 lutego 1984
3000 m.
Data: 15 lutego 1984

</doc>
<doc id="450785" url="https://pl.wikipedia.org/wiki?curid=450785" title="Genua (żagiel)">
Genua (żagiel)

Genua (dawniej fok genueński) – żagiel należący do sztaksli przednich. Zamiennik foka o zwiększonej powierzchni przeznaczony do żeglugi kursami ostrymi. To żagiel forsztagu noszony na jednostkach jedno- i dwumasztowych (np.: polski jacht Opal). W odróżnieniu od foka, lik wolny genui znajduje się między trawersem masztu a rufą (inaczej: genua kryje grota).
Kryterium to nie jest jednoznaczne i czasem żagle przednie zachodzące na grota w niewielkim stopniu są nadal nazywane fokami. Obok nazwy bardzo często występuje liczba w procentach (np. genua 125%) oznaczająca stopień krycia grota. Dwie ostatnie cyfry wskazują w jakim stopniu genua zachodzi na grot.
Rodzaje konstrukcyjne genui:

</doc>
<doc id="450786" url="https://pl.wikipedia.org/wiki?curid=450786" title="Wiesław Johann">
Wiesław Johann

Wiesław Jerzy Johann (ur. 9 września 1939 w Oszmianie) – polski prawnik i dziennikarz, nauczyciel akademicki, sędzia Trybunału Konstytucyjnego w stanie spoczynku, wiceprzewodniczący Krajowej Rady Sądownictwa.
Życiorys.
Syn Zbigniewa i Danuty. Jego ojciec był oficerem ludowego Wojska Polskiego i po 1945 był zatrudniony w „wojskowym wymiarze sprawiedliwości”.
Absolwent VI Liceum Ogólnokształcącego im. Tadeusza Reytana w Warszawie (1959). W 1964 ukończył studia na Wydziale Prawa i Administracji Uniwersytetu Warszawskiego. Podczas studiów należał do Zrzeszenia Studentów Polskich, a w latach 1965–1970 do Stronnictwa Demokratycznego. W 1964 rozpoczął pracę w prokuraturze powiatowej dla dzielnicy Warszawa-Śródmieście na stanowisku aplikanta, a następnie asesora, podprokuratora (1967) oraz kierownika działu (1968). Z prokuratury odszedł w kwietniu 1971, następnie był prawnikiem Zrzeszenia Prywatnych Wytwórców oraz radcą prawnym Stowarzyszenia Autorów ZAiKS (1971–1981). W 1973 podjął pracę jako dziennikarz w Polskim Radiu, gdzie był zatrudniony do 1981. 
Po wprowadzeniu stanu wojennego działał wciąż w „NSZZ Solidarność”, był doradcą Prymasowskiego Komitetu Pomocy Osobom Pozbawionym Wolności i ich Rodzinom, współrealizatorem podziemnej gazety dźwiękowej, autorem publikacji w prasie podziemnej (m.in. w „Tygodniku Mazowsze”), działaczem Komitetu Pomocy Aresztowanym i Duszpasterstwa Ludzi Pracy. Należał też do rady Stowarzyszenia Dziennikarzy Polskich. Od 1982 praktykował jako adwokat, był m.in. obrońcą w procesach politycznych. W latach 80. pracował w katolickim miesięczniku „Powściągliwość i Praca”, reprezentując redakcję w sporach z cenzurą. 
Od 1990 pełnił szereg funkcji publicznych, w tym pełnomocnika rządu ds. likwidacji Głównego Urzędu Kontroli Publikacji i Widowisk oraz przewodniczącego Komisji Rewizyjnej ds. Zwrotu Majątku Związków Zawodowych i Organizacji Społecznych.
W listopadzie 1997 Sejm z rekomendacji posłów AWS wybrał go w skład Trybunału Konstytucyjnego. Kadencję zakończył 1 grudnia 2006. Został także wykładowcą w Collegium Civitas.
W 2010 wszedł w skład komitetu poparcia Jarosława Kaczyńskiego w wyborach prezydenckich. Zasiadł w radzie Fundacji Reduta Dobrego Imienia – Polska Liga przeciw Zniesławieniom. 30 września 2015 prezydent Andrzej Duda powołał go na swojego przedstawiciela w Krajowej Radzie Sądownictwa. 4 sierpnia 2016 został powołany w skład Kapituły Orderu Odrodzenia Polski.
27 kwietnia 2018 został wybrany na wiceprzewodniczącego Krajowej Rady Sądownictwa. Pełniąc tę funkcję w trakcie kryzysu wokół Sądu Najwyższego w Polsce, uznał, że Małgorzata Gersdorf przestała być w 2018 pierwszym prezesem Sądu Najwyższego. 24 maja 2022 zrezygnował z pełnienia funkcji wiceprzewodniczącego Krajowej Rady Sądownictwa.
7 sierpnia 2021 został powołany w skład Kapituły Orderu Odrodzenia Polski na kolejną kadencję.
Jego żoną była Olga Johann (1942–2017), psycholog i samorządowiec.

</doc>
<doc id="450787" url="https://pl.wikipedia.org/wiki?curid=450787" title="Jan Firlej (marszałek wielki koronny)">
Jan Firlej (marszałek wielki koronny)

Jan Firlej herbu Lewart (ur. 1521 w Dąbrowicy, zm. 1574 w Kocku) – marszałek wielki koronny, wojewoda krakowski, lubelski i bełski, sekretarz królewski, starosta rohatyński, działacz reformacji, przywódca dysydentów polskich w czasie bezkrólewia w latach 1572–1573 przeciwny katolickim kandydatom na tron polski, sekretarz królewski w 1554 roku, dworzanin Zygmunta II Augusta od 1548 roku.
Życiorys.
Syn Piotra Firleja i Katarzyny Tęczyńskiej herbu Topór; brat Andrzeja i Mikołaja.
Przez dwa lata studiował w Lipsku i tyle samo w Padwie. Odbył następnie podróż do Rzymu, Egiptu i Palestyny. W 1545 został dworzaninem Zygmunta Starego. W tym też roku posłował do cesarza Karola V na sejm Rzeszy w Wormacji. W 1548 został dworzaninem nowego króla Zygmunta II Augusta. Zaprzyjaźnił się wówczas ze Stanisławem Hozjuszem i kanclerzem Samuelem Maciejowskim. W 1552 został po raz pierwszy wybrany posłem na sejm z ziemi sandomierskiej. Był posłem województwa sandomierskiego na sejm 1553. W 1554 król wpisał go w poczet sekretarzy. W 1555 wszedł do senatu jako kasztelan bełski. W 1556 był już wojewodą bełskim, a w 1561 lubelskim.
Jako prominentny członek senatu dał się poznać jako jeden z najzagorzalszych przeciwników szlacheckiego ruchu egzekucyjnego. W 1563 został marszałkiem wielkim koronnym. By odwrócić uwagę szlachty od egzekucji jego dóbr (z których wiele posiadał nielegalnie) był gorącym propagatorem unii korony z Litwą. Sędzia sejmowy w 1569 roku. Po podpisaniu unii lubelskiej w 1569 roku wszedł w zażarty spór kompetencyjny z marszałkiem wielkim litewskim Janem Chodkiewiczem. W 1572 został wojewodą i starostą krakowskim, łamiąc tym samym "incompatibilitas". W czasie bezkrólewia zwalczał wpływy interreksa prymasa Jakuba Uchańskiego. Sam obsadził Wawel 600 węgrami marszałkowskimi, a ulegli mu senatorowie zadecydowali, że elekcja ma się odbyć na polach pod Lublinem (gdzie Firlejowi było najbliżej). Jednakże wobec oporu szlachty jego plan spełzł na niczym.
Sułtan Selim II doradzał szlachcie jego kandydaturę, obok kandydatur prymasa Jakuba Uchańskiego i hetmana wielkiego koronnego Jerzego Jazłowieckiego. Był uczestnikiem zjazdu w Knyszynie 31 sierpnia 1572 roku.
Podpisał konfederację warszawską 1573.
Na elekcję pod wsią Kamień na Pradze przybył z 200 żołnierzami i 17 działami. Był zwolennikiem kandydatury szwedzkiej Jana III Wazy. Wycofał się z wojskiem do Grochowa. Pole elekcyjne obiegła wówczas wieść, jakoby Firlej zamierzał siłą dokonać wyboru nowego króla. Zarządzono alarm, wytoczono armaty i skierowano ich lufy w stronę Grochowa. Zmienił wówczas orientację i popierał Henryka Walezego, na warunkach potwierdzenia przez niego aktu konfederacji warszawskiej, zawarcia "pacta conventa" i przyjęciu tzw. artykułów henrykowskich. W 1573 roku potwierdził elekcję Henryka III Walezego na króla Polski. Henryk Walezy w drodze do Krakowa zatrzymał się 16 lutego 1574 w dworze Firleja w Balicach. W czasie koronacji w katedrze wawelskiej jego postawa była przyczyną zamieszania, gdy przerwał ceremonię podchodząc do króla z trzema dokumentami gwarantującymi wolność dla protestantów i żądał by monarcha je zaprzysiągł. Powiedział: "„Iurabis, rex, promisisti”." Król nie miał wyjścia i to potwierdził.
Reformacja.
Był jednym z najwybitniejszych propagatorów protestantyzmu w Rzeczypospolitej. Po 1550 przeszedł najpierw na luteranizm, później był wyznawcą kalwinizmu. W swoich dobrach wprowadził protestantyzm we wszystkich kościołach. Był zwolennikiem porozumienia się kalwinów z braćmi polskimi. W jego domu w Piotrkowie 22 marca 1565 miała miejsce dysputa teologiczna o dogmacie o Trójcy Świętej, którego bracia polscy nie uznawali. Od tego momentu datuje się narastający konflikt między kalwinami a braćmi polskimi.
Rodzina.
Żonaty był najpierw z Zofią Boner herbu własnego, a potem z Barbarą Mniszek herbu własnego. Z pierwszą miał kilku synów: Jana, Mikołaja, Andrzeja i Piotra. Z drugiego małżeństwa miał syna Henryka.

</doc>
<doc id="450791" url="https://pl.wikipedia.org/wiki?curid=450791" title="Barbeta">
Barbeta

Barbeta – nieruchoma, opancerzona, niska, cylindryczna osłona na okrętach, stanowiąca podstawę wieży artyleryjskiej, która obracała się na łożysku na barbecie. Barbeta chroniła mechanizmy i elementy mocowania dział, zwłaszcza przy większych kątach podniesienia lufy, gdy tylna część działa przemieszczała się w dół wewnątrz barbety. Chroniła również mechanizmy zasilania w amunicję oraz obsługę dział. Barbety stosowano przy działach większych kalibrów (z reguły od 150 mm), przede wszystkim na dużych pancernych okrętach artyleryjskich – pancernikach i krążownikach. 
Sama koncepcja barbety została zaadaptowana do konstrukcji okrętów z fortyfikacji w latach 70. XIX wieku, najpierw na okrętach francuskich. Początkowo była to cylindryczna lub gruszkowatego kształtu osłona, nad którą wystawały nieosłonięte lufy dział i nie chroniła obsługi od góry przed odłamkami. W latach 80. XIX wieku przykryto barbety wieżami. W związku z zanikiem klas okrętów artyleryjskich, opancerzone barbety w konstrukcji okrętów również zanikły. Obecnie barbetą nazywa się nieopancerzoną osłonę podstawy wieży artyleryjskiej na okrętach.
Barbeta w fortyfikacji.
W dawnych fortyfikacjach barbeta stanowiła miejsce do ustawienia dział, osłonięte wałem, pozwalającym na strzelanie nad nim. Stanowiska takie wyszły z użycia po wojnie rosyjsko-japońskiej 1904-1905.
W fortyfikacjach począwszy od XIX wieku do pierwszej połowy XX wieku, barbeta była rodzajem pancerza fortyfikacyjnego w postaci cylindrycznej osłony, chroniącej mechanizmy i obsługę dział, nad którą wystawały nieosłonięte lufy dział, strzelające ponad osłoną. Stosowane były m.in. w fortyfikacjach nadbrzeżnych.

</doc>
<doc id="450794" url="https://pl.wikipedia.org/wiki?curid=450794" title="Herb powiatu kolbuszowskiego">
Herb powiatu kolbuszowskiego

Wygląd herbu powiatu kolbuszowskiego został uchwalony przez Radę Powiatu w Kolbuszowej na sesji w dniu 23 sierpnia 2002 roku po wcześniejszej pozytywnej opinii Komisji Heraldycznej (z dnia 19 kwietnia 2002 roku) i Ministra MSWiA (z dnia 25 czerwca 2002 roku):
Symbolika herbu.
Krzyż równoramienny (krzyż grecki) - znak herbowy przyjęty z herbu miasta Kolbuszowa, symbolizujący wspólne działania Boga i człowieka.
Krzywaśń - godło z herbu Lubomirskich, niegdysiejszych właścicieli Kolbuszowej i okolicznych ziem.
Osiem gwiazd - nawiązanie do przynależności ziem obecnego powiatu kolbuszowskiego do województwa sandomierskiego w okresie staropolskim (sześć powiatów i dwie ziemie). Gwiazdy świadczą o dążeniu do celu w myśl maksymy "per aspera od astra" - przez cierpienia (trudy) do gwiazd. Są także symbolem idei boskiej według której porusza się świat. Gwiazdy sześciopromienne oznaczają wzniosłe czyny i są bezpiecznym przewodnikiem.

</doc>
<doc id="450796" url="https://pl.wikipedia.org/wiki?curid=450796" title="X-plane">
X-plane

X-plane (ang. "samolot serii X") – seria amerykańskich eksperymentalnych statków powietrznych, głównie samolotów o napędzie rakietowym, przeznaczonych do testowania nowych technologii i okrytych tajemnicą w czasie prowadzenia przy ich pomocy prac badawczych.
Pierwszym statkiem powietrznym serii "X" był samolot Bell X-1, który jako pierwszy przekroczył barierę dźwięku w 1947 roku. Dzięki "samolotom X" można było wykonać wiele ważnych eksperymentów, których wyniki pozwoliły wprowadzić do przemysłu lotniczego nowe technologie i przyspieszyć rozwój lotnictwa. Większość maszyn serii "X" nie zyskała sławy poza środowiskami naukowymi i związanymi z wojskiem. Następną po "X-1" szerzej znaną maszyną był samolot rakietowy North American X-15 zbudowany na początku lat 60. XX wieku, na którym pobito wiele rekordów prędkości i wysokości łącznie z lotami suborbitalnymi.
Statki powietrzne serii "X" o numerach od 7 do 12 były właściwie pociskami rakietowymi, a niektóre z pozostałych maszynami bezzałogowymi. Większość "samolotów X" zbudowano w bardzo krótkich seriach liczących kilka sztuk lub nawet jako pojedyncze egzemplarze.
Jedynym wyjątkiem jest zbudowany przez Lockheed Martin samolot X-35, który wygrał rywalizację z maszyną Boeing X-32 i ostatecznie stał się seryjnym samolotem myśliwskim Lockheed F-35 Lightning II.
Samoloty eksperymentalne "serii X" oznaczone kolejnymi numerami, są wciąż konstruowane i używane w charakterze platform badawczych dla nowych technologii.

</doc>
<doc id="450802" url="https://pl.wikipedia.org/wiki?curid=450802" title="Garbniki roślinne">
Garbniki roślinne



</doc>
<doc id="450808" url="https://pl.wikipedia.org/wiki?curid=450808" title="Przestrzeń Tichonowa">
Przestrzeń Tichonowa

Przestrzeń Tichonowa, przestrzeń T3½ i przestrzeń całkowicie regularna to terminy w topologii opisujące tę samą lub bardzo pokrewne własności oddzielania. Dokładniej, mówi się, że przestrzeni topologicznej formula_1 "punkty mogą być oddzielane od zbiorów domkniętych przez funkcje ciągłe" jeśli
Przestrzeń topologiczna formula_1 nazywa jest przestrzenią Tichonowa, gdy formula_1 jest przestrzenią T1 w której punkty mogą być oddzielane od zbiorów domkniętych przez funkcje ciągłe.
Dyskusja nazewnictwa.
Istnieją pewne niekonsekwencje w użyciu terminów przestrzeń Tichonowa, przestrzeń T3½ i przestrzeń całkowicie regularna w literaturze. Na przykład Kuratowski w swojej monografii definiuje
Z drugiej strony Engelking definiuje
Z powodu tych i podobnych rozbieżności, czytelnik literatury topologicznej powinien zawsze upewnić się co do znaczenia terminów stosowanych w danym artykule czy też książce. Wydaje się jednak że terminologia stosowana przez Engelkinga jest najbardziej popularna i my także będziemy się jej trzymać.
Termin "topologia Tichonowa" został wprowadzona dla uczczenia rosyjskiego matematyka Tichonowa (ros. Андрей Николаевич Тихонов).
Przykłady.
Następujące przestrzenie topologiczne są przestrzeniami Tichonowa:
Płaszczyzna Niemyckiego nie jest przestrzenią normalną, a więc własność bycia przestrzenią T3½ jest istotnie różna od własności bycia przestrzenią T4.
Znane są przykłady przestrzeni T3, które nie są całkowicie regularne. Na przykład podzbiór
płaszczyzny z topologią wprowadzoną przez bazę otoczeń formula_14 określoną dla każdego elementu formula_15 zbioru formula_16 i opisaną warunkami:
jest przestrzenią T3, która jest przestrzenią T3½.

</doc>
<doc id="450809" url="https://pl.wikipedia.org/wiki?curid=450809" title="Arne Tiselius">
Arne Tiselius

Arne Wilhelm Kaurin Tiselius (ur. 10 sierpnia 1902 w Sztokholmie, zm. 29 października 1971 w Uppsali) – szwedzki biochemik, laureat Nagrody Nobla w dziedzinie chemii, członek zagraniczny PAN (1959).
Arne Tiselius wcześnie stracił ojca, po jego śmierci rodzina przeniosła się do Göteborga. Tam, w 1921 roku ukończył Gimnazjum Realne, a następnie podjął studia chemiczne na Uniwersytecie w Uppsali. Po ich ukończeniu, w 1925 roku, został asystentem w zespole Theodora Svedberga. Pracował tam nad zastosowaniem metod elektroforetycznych do rozdziału białek w zawiesinach na podstawie ich ładunku elektrycznego. W 1930 roku uzyskał stopień doktora.
W latach 1934-1935, dzięki stypendium Fundacji Rockefellera, prowadził badania w pracowni H.S. Taylora na Uniwersytecie Princeton. Po powrocie do Uppsali, w 1937 roku, został profesorem biochemii. Kontynuował badania nad zastosowaniem metod elektroforetycznych do rozdzielanie chemicznie podobnych białek wchodzących w skład surowicy. W 1940 roku rozpoczął badania nad rozdzielaniem białek oraz innych substancji za pomocą chromatografii adsorpcyjnej .
W 1948 roku otrzymał Nagrodę Nobla w dziedzinie chemii "za swoje badania nad analizą elektroforetyczną i adsorpcyjną, szczególnie za odkrycia dotyczące złożonej natury białek surowicy" .
W latach 1951-1955 był przewodniczącym Międzynarodowej Unii Chemii Czystej i Stosowanej . Był również wiceprezesem (1947–60) oraz prezesem (1960–64) Fundacji Nobla .

</doc>
<doc id="450811" url="https://pl.wikipedia.org/wiki?curid=450811" title="Agencja fotograficzna">
Agencja fotograficzna

Agencja fotograficzna - instytucja lub firma mająca na celu zrzeszenie i ułatwienie pracy fotoreporterów, a także zaspakajanie rynku fotografii. Działa przeważnie na zasadzie komisu zdjęć - fotoreporterzy umieszczają w zasobach agencji swoje zdjęcia nie płacąc nic za to, a agencja stara się je sprzedać (dziennikom, tygodnikom, miesięcznikom i wszelkiej prasie, a także innym osobom zainteresowanym) i dzieli się zyskiem z fotoreporterem.
We współczesnych mediach praca fotoreportera jest niezwykle ułatwiona, korzysta on bowiem ze sprzętu cyfrowego, wykorzystuje cyfrowe łącza do przesyłania swoich zdjęć do agencji. Łatwość gromadzenia i przesyłania fotografii powoduje bardzo dużą konkurencję na rynku fotoreporterów. Konkurują oni przede wszystkim jakością obrazu i szybkością umieszczenia zdjęć w bazie. Agencje z kolei starają się nawiązać współpracę z jak największą liczbą odbiorców zdjęć. Bardzo wiele agencji specjalizuje się w jednym rodzaju fotografii - np. newsowej, przyrodniczej, sportowej. Często agencje fotograficzne powstają przy dużych dziennikach lub tygodnikach a także stacjach radiowych, jako dodatkowe źródło zarobku dla fotoreporterów pracujących przy nich etatowo - lub nieetatowo na stałe. Korzystanie z agencji fotograficznych jest dla wydawców prasy bardzo wygodne, gdyż znacznie obniża koszty (wydawca nie musi utrzymywać fotoreporterów), a także daje wybór co do korzystania z agencji.

</doc>
<doc id="450813" url="https://pl.wikipedia.org/wiki?curid=450813" title="Przestrzeń T3½">
Przestrzeń T3½



</doc>
<doc id="450819" url="https://pl.wikipedia.org/wiki?curid=450819" title="Teodor Duczyński">
Teodor Duczyński

Teodor Duczyński (ur. ?, zm. 21 stycznia 1832 w Łodzi) – burmistrz Łodzi w latach 1830–1831.
Uciekając, zabrał szereg ważnych dokumentów (z których pięć zagubił), m.in.:

</doc>
<doc id="450821" url="https://pl.wikipedia.org/wiki?curid=450821" title="Perge">
Perge

Perge – najważniejsze z miast starożytnej Pamfilii.
Według legendy miasto założone w XIII wieku p.n.e. przez Mopsosa i Kalhasa – uchodźców spod Troi. W IV wieku p.n.e. pisarz Skylaks odnotował istnienie miasta nad brzegiem rzeki Kaistros (dzisiejsza Aksu). Chociaż miasto położone było 12 km od morza, mieszkańcy czerpali zyski z handlu morskiego. Było to możliwe, ponieważ rzeka w czasach starożytnych była żeglowna. Aż do 333 p.n.e. miasto pozostawało w strefie wpływów perskich. Później poddało się bez walki Aleksandrowi Macedońskiemu. Po śmierci Aleksandra miasto było niezależne aż do 129 p.n.e., kiedy stało się częścią nowej prowincji rzymskiej – Azji Mniejszej. Zaczął się okres prosperity. Miasto stało się jednym z ważniejszych ośrodków kultu Artemidy. W I i II wieku Perge było jednym z najpiękniejszych miast Azji Mniejszej. Do dziś można zobaczyć ruiny nimfeum, ulicy kolumnowej, bramy ceremonialnej, łaźni, gimnazjonu, teatru i stadionu na 12 tys. widzów. Wraz z wizytą św. Pawła rozpoczął się chrześcijański okres historii miasta. W V wieku miasto było już siedzibą biskupa. Gwałtowny koniec przyszedł w VIII wieku wraz z najazdami Arabów.

</doc>
<doc id="450822" url="https://pl.wikipedia.org/wiki?curid=450822" title="Edmund Pohlens">
Edmund Pohlens

Edmund Pohlens (ur. 1830, zm. ?) – oficer armii rosyjskiej, prezydent Łodzi w latach 1865–1869.
Pochodził z Płocka z rodziny protestanckiej pochodzenia szlacheckiego (herbu własnego). 6 marca 1865 objął rządy w Łodzi po Andrzeju Rosickim.
Za jego kadencji wprowadzono w Łodzi język rosyjski jako wyłączny język urzędowy, a na ulicach miasta pojawiły się dwujęzyczne tablice – polskie i rosyjskie. Wprowadzono też nową dwujęzyczną pieczęć łódzkiego magistratu. Miasto zyskało połączenie z koleją warszawsko-wiedeńską poprzez wybudowanie linii kolejową łączącą Łódź z Koluszkami (między wrześniem, a listopadem 1865 roku). Powstał dworzec kolejowy Łódź Fabryczna. W 1867 roku rozpoczął budowę gazowni, dzięki czemu dwa lata później założono uliczne lampy gazowe. Nadano ulicom przecinającym ulicę Piotrkowską odrębne nazwy.
Edmund Pohlens był prezydentem Łodzi do 27 grudnia 1869 roku, a następnie pracował w Ministerstwie Skarbu w Warszawie.
Życie prywatne.
Jego bratem był Edward Pohlens (1819-1862), znawca leśnictwa, inspektor leśny Królestwa Polskiego, a jego szwagrem Zachariasz książę Kieński, generał rosyjski.

</doc>
<doc id="450824" url="https://pl.wikipedia.org/wiki?curid=450824" title="Maurycy Taubwurcel">
Maurycy Taubwurcel

Maurycy Taubwurcel (ur. 1830 w Warszawie, zm. ?) – prezydent miasta Łodzi od 1869 do 1878.
Za jego kadencji:
W 1878 zrezygnował z prezydentury i przeniósł się do Ministerstwa Skarbu.

</doc>
<doc id="450827" url="https://pl.wikipedia.org/wiki?curid=450827" title="Roksolanowie">
Roksolanowie

Roksolanowie, Roksolanie (według Wiernadskiego od oset. "ruxs alan", „jasny Alan”, lat. "Roxolani", gr. "Ροξολάνοι", od irańskiego "Raochshna", „biały, światło”, to jest jasny, błyszczący) – jedno z plemion sarmackich zapewne spokrewnione z Alanami. Ich ziemie leżały między Donem a Dniestrem.
W I w. p.n.e. wywędrowali w kierunku Dunaju na stepy Baragan. Pod wodzą Tasjosa walczyli około 109 p.n.e. po stronie scytyjskiego władcy Palakosa przeciw wojskom pontyjskiego króla Mitrydatesa VI Eupatora, dowodzonymi w kampanii krymskiej przez Diofantesa. Liczące 50 tys. siły Roksolanów w starciu z sześciotysięczną armią pontyjską doznały ciężkiej porażki, wskutek czego zmuszeni zostali do wycofania się z Krymu. W połowie I w. n.e. rozpoczęli łupieżcze wyprawy za Dunaj, w granice państwa rzymskiego. W roku 69/68 jedna z wypraw (9 tys. wojowników) została rozbita przez Legio III Gallica. Podczas wojen dackich Trajana walczyli po stronie Daków, pokonani w pierwszej kampanii w 101–102 r., w kolejnych zachowali neutralność. W 260 r. najechali prowincję Panonię. W połowie IV w. pokonani przez Hunów.
Jako pierwsi wprowadzili do uzbrojenia kopie oraz przejęli od Scytów mocny, łuskowaty pancerz okrywający także konia. Służyli często w armii bizantyjskiej jako najemnicy zwani skythikon.
Ich koczownicze zwyczaje opisał m.in. Strabon:
"Namioty koczowników [...] pokryte są filcem i przymocowane do wozów, na których mieszkają. Otaczają je stada, które dostarczają tym ludom mleka, sera i mięsa. Przenoszą się oni z pastwiska na pastwisko, gdy tylko zaczyna brakować trawy. Zimy spędzają w okolicach płycizn Jeziora Meockiego, zaś większość lata na równinach" ("Geographica", VII, 3, 17).
Występują na mapie Tabula Peutingeriana jako Roxulani Sarmate na lewo od plemienia Bosforani i powyżej Konstantynopola z prawej strony mapy.

</doc>
<doc id="450832" url="https://pl.wikipedia.org/wiki?curid=450832" title="Aleksy Rżewski">
Aleksy Rżewski

Aleksy Wincenty Rżewski (ur. 6 lipca 1885 w Łodzi, zm. 20 grudnia 1939) – działacz socjalistyczny i niepodległościowy, pierwszy prezydent Łodzi w II RP (1919–1923), członek zarządu Związku Powiatów Rzeczypospolitej Polskiej w 1933 roku.
Używane pseudonimy i kryptonimy: główny – „Przebój”, inne: Adamski Józef, A.R., Jan, Jan Mroczek, Polus, Zdzisław Srebrzyński, Ape.
Życiorys.
Urodził się w rodzinie robotniczej, która niegdyś (ze strony ojca) posiadała młyn we wsi Srebrna koło Łodzi, skonfiskowany przez władze carskie w ramach represji za udział stryja Henryka w powstaniu styczniowym. Pradziadek Aleksego Rżewskiego walczył w Legionach Polskich gen. Henryka Dąbrowskiego.
Rżewski był członkiem i aktywnym działaczem początkowo Polskiej Partii Socjalistycznej-Prawica (do 1923), a następnie (1904-1911) Organizacji Bojowej PPS. Aktywny uczestnik rewolucji 1905–1907 roku w ramach OB PPS, w czasie tzw. powstania łódzkiego w czerwcu 1905 roku. Podczas tych wydarzeń został postrzelony w nogę.
Wraz z Tomaszem Arciszewskim, późniejszym premierem Rzeczypospolitej Polskiej na Uchodźstwie (1944–1947), współtworzył miejscowy organ prasowy PPS – „Łodzianin”.
W 1907 roku został aresztowany i osadzony w więzieniu w Sieradzu, a w 1908 roku wysłany prewencyjnie . Z tego powodu zagrożony wydaleniem przez władze niemieckie powrócił do Łodzi najpóźniej na przełomie listopada i grudnia 1910 roku, a 30 grudnia złożył podanie o przyjęcie do pracy w przedsiębiorstwie podmiejskiej komunikacji tramwajowej pn. Łódzkie Wąskotorowe Elektryczne Koleje Dojazdowe – ŁWEKD. Został zatrudniony na stałe w lutym 1911 roku w zajezdni „Brus”, na linii konstantynowskiej. Przede wszystkim pracował jako konduktor, ale miał uprawnienia do prowadzenia pociągów tramwajowych, które były wykorzystywane przez kierownictwo zajezdni w sytuacjach awaryjnych lub na zastępstwach.
13 marca 1916 roku, w niezbyt jasnych okolicznościach, usiłował popełnić samobójstwo w biurze dyrekcji ŁWEKD przy ówczesnym Pasażu Meyera (ob. S. Moniuszki) 10. Na skutek tego z dniem 20 marca 1916 roku został zwolniony z pracy za „niespokojne usposobienie”. Stosunkowo szybko, bo po miesiącu, powrócił do aktywnego życia społecznego godząc się na przyjęcie funkcji sekretarza w Kooperatywie Spożywczej „Ogniwo”.
Po wybuchu I wojny światowej aktywnie włączył się do pracy polityczno-społeczno-niepodległościowej prowadząc w Łodzi i okolicy werbunek do Polskiej Organizacji Wojskowej. Aresztowany przez okupanta niemieckiego w grudniu 1917 roku, uciekł podczas konwojowania go do więzienia przy ul. Długiej (dziś ul. Gdańska 13 w Łodzi; obecnie siedziba Muzeum Tradycji Niepodległościowych) po przesłuchaniu na posterunku policji, wykorzystując przejeżdżający obok w tramwaj.
W czasie odzyskiwania niepodległości przez Polskę (listopad 1918) był aktywny w Radomiu. 8 listopada premier Daszyński mianował Rżewskiego komisarzem Radomia. W grudniu 1918 roku Rżewski został odwołany z tego stanowiska i od 4 grudnia 1918 do 26 marca 1919 roku był komisarzem rządowym Łodzi z ramienia „pepesowskiego” Tymczasowego Rządu Ludowego Republiki Polskiej Ignacego Daszyńskiego powstałego w Lublinie.
27 marca 1919 roku nowa, w większości „pepesowska” (socjalistyczna), Rada Narodowa miasta Łodzi wybrała go prezydentem miasta, pierwszym w niepodległej Polsce. Jedną z jego pierwszych decyzji było wprowadzenie w Łodzi powszechnego obowiązku nauczania dzieci na poziomie szkoły powszechnej (podstawowej), jako pierwszym w Polsce, kilka miesięcy przed ustawowym obowiązkiem na obszarze całej Polski.
Rżewski rozpoczął zakrojoną na szeroką skalę operację zbadania potrzeb edukacyjnych dzieci. Łódzcy urzędnicy spisywali wszystkie dzieci zamieszkałe w mieście, by przygotować odpowiednią liczbę klas szkolnych, a następnie fundowali odzież, wyżywienie i materiały edukacyjne, by zachęcić rodziców do posyłania dzieci do szkół. Ostatecznie w roku szkolnym 1919/1920 do szkół poszło ponad 50 z 70 tys. dzieci objętych obowiązkiem szkolnym. Łącznie w ciągu czterech lat swojego urzędowania doprowadził do wybudowania sześć szkół, utworzył gimnazjum, szkołę handlową, seminarium nauczycielskie i przystąpił do organizowania wieczorowego szkolnictwa dokształcającego. Ponadto doprowadził do budowy dwóch ogólnodostępnych parków miejskich z bazą sportową. W tymże samym roku podjął problem kanalizacji miasta, tworząc w ramach Zarządu Miasta Wydział Kanalizacji i Wodociągów.
W maju 1921 roku podjął próbę, z mocy koncesji, przejęcia miejskiej komunikacji tramwajowej wkraczając z kilkoma członkami Zarządu Miasta do biura Kolei Elektrycznej Łódzkiej. Ostatecznie, po twardych negocjacjach, miasto uzyskało 1/3 udziałów w Spółce KEŁ i tym samym wpływ na kształtowanie miejskiej sieci tramwajowej.
Na stanowisku prezydenta miasta pozostał do 1 lipca 1923 roku, kiedy musiał je opuścić w wyniku przegranych przez PPS kolejnych wyborów samorządowych.
Od 1923 do wiosny 1927 roku był Naczelnikiem Urzędu Stanu Cywilnego w Łodzi. 1 kwietnia 1927 objął stanowisko starosty łódzkiego, które piastował do 30 marca 1933 roku. W tym czasie aktywnie wspierał, jako jeden z inicjatorów, budowę miasta-ogrodu – Tuszyn-Las (poświęcenie kamienia węgielnego w maju 1928 roku). W tym też okresie znany był w Łodzi również jako propagator zapasów.
Po ustąpieniu ze stanowiska starosty do wybuchu II wojny światowej prowadził kancelarię notarialną przy Wydziałach Hipotecznych Sądu Okręgowego w Łodzi, przy ul. Pomorskiej 21; według postępowań lustracyjnych wzorowo. Jego stałymi klientami były spółki Kolej Elektryczna Łódzka (tramwaje miejskie), Elektrownia Zgierska i sukcesorzy Lebrechta Müllera S.A. (przędzalnia i wykończalnia z Rudy Pabianickiej).
Inne funkcje rzeczywiste i honorowe w okresie międzywojennym:
Niedługo po rozpoczęciu okupacji niemieckiej Łodzi (8 września 1939 roku) wstąpił do konspiracyjnej „Organizacji Orła Białego”. Około 11 listopada 1939 roku został aresztowany (ale nie w związku z przynależnością do „Orła Białego”) podczas dużej akcji łódzkiego Gestapo przeciwko inteligencji Łodzi i okręgu łódzkiego, w ramach tzw. Intelligenzaktion. Wraz z innymi osadzony w obozie przejściowym na Radogoszczu. Po „wyroku” sądu specjalnego w siedzibie łódzkiego Gestapo przy ul. K. Anstadta został rozstrzelany wraz z wielu innymi prawdopodobnie 20 grudnia 1939 roku w Lesie Łagiewnickim. Na Starym Cmentarzu przy ul. Ogrodowej ma symboliczną mogiłę; kwatera 4d.
Mieszkał w wilii przy ul. Łodzi przy ul. Zelwerowicza 17. Na początku lat 30. XX w. kupił w Zofiówce k. Tuszyna ziemię i wybudował tam okazały, dom w którym mieszkał do wybuchu II wojny światowej.
Rodzina.
Pierwszą żoną Rżewskiego była Helena Ryźlak (ur. 1894 w Teresinie k. Krośniewic, zam. w Nowem k. Krośniewic przy rodzicach – rolnikach). Ślub wzięli w Nowem roku. Byli w separacji od ok. 1912, a formalny rozwód wzięli ok. 1923 roku Małżeństwo było bezdzietne.
Po raz drugi był żonaty ze Stanisławą (ur. 30 kwietnia 1895). Małżeństwo zostało zawarte 10 lutego 1923 roku. Dziećmi z tego małżeństwa byli: Aleksy Stanisław (ur. 19 kwietnia 1915), Zdzisław Władysław (ur. 18 sierpnia 1916), Zbigniew Tadeusz (ur. 11 marca 1920; zginął na Zamojszczyźnie jako ppor. AK) i Mirosława Halina (ur. 14 lutego 1924, zm. w 2021) po mężu Juliańska.
Miał brata, Władysława Józefa (ur. 7 stycznia 1894, zm. 1954).
Publikacje.
Aleksy Rżewski jest autorem szesnastu książek i wielu artykułów opublikowanych na łamach pepesowskich dzienników „Łodzianin” i „Robotnik” i co najmniej kilku wierszo-poematów, m.in. „Idziemy w bój...”. Napisał również autobiografię, która miała kilka wydań, chociaż historycy wskazują w niej fragmenty o charakterze konfabulacyjnym.
Upamiętnienie.
Aleksy Rżewski był honorowany i upamiętniany już za życia. Według stanu na 1938 roku posiadał obywatelstwo honorowe podłódzkich miast Aleksandrowa, Tuszyna i Rudy Pabianickiej(włączonej w obszar Łodzi w 1945 roku), w Tuszynie ul. Łaska i w Rudzie Pabianickiej ul. Rynkowa otrzymały miano „Starosty Aleksego Rżewskiego”, Rada Gminny gminy Bełdów nadała bibliotece gminnej imię „Aleksego Rżewskiego”, imieniem Rżewskiego została także nazwana świetlica w Szkole Rolniczej w Czarnocinie oraz 12-kilometrowy odcinek drogi Cyganka – Babiczki. Od 1939 (prawdopodobnie) do 1940 roku oraz od 1945 do 1951 roku imię Aleksego Rżewskiego nosiła ulica najpierw w Rudzie Pabianickiej, a następnie w Łodzi (obecnie ul. Witolda Gombrowicza).
Od 24 kwietnia 1996 roku jego imię nosi ulica na Rogach (dawniej ks. Józefa Czajkowskiego), a od 28 kwietnia 2004 roku Szkoła Podstawowa nr 116 w Łodzi, a w 2011 roku na głównym murze szkoły powstał mural upamiętniający Rżewskiego (ul. Ratajska 2/4).
W 2011 roku powstał film dokumentalny Jacka Grudnia "Przebój – Aleksy Rżewski" oraz teledysk łódzkiej grupy Psychocukier, „Gwiazda”. Od 2013 roku był patronem Gimnazjum nr 15 w Łodzi, przy ul. gen. J. Sowińskiego 50/56, które zostało wygaszone w związku z reformą systemu edukacji w 2017 roku.
Łódzki oddział Polskiego Czerwonego Krzyża uczcił 8 maja 2015 roku (z okazji obchodzonego w tym dniu Światowego Dnia Czerwonego Krzyża i Czerwonego Półksiężyca) w Zgierzu, w Ośrodku Szkoleniowym PCK na tamtejszym osiedlu „Kurak”, pamięć działaczy, którzy szczególnie zapisali się w historii tej organizacji i całego kraju. Z tej okazji posadzono w tamtejszej alei „dębów pamięci”, kolejne trzy, poświęcone Aleksemu Rżewskiemu, Marii Tarnowskiej i Kazimierzowi Skarżyńskiemu.

</doc>
<doc id="450833" url="https://pl.wikipedia.org/wiki?curid=450833" title="Mikołaj Godlewski">
Mikołaj Godlewski

Mikołaj Godlewski (ur. 27 kwietnia 1888 w Nowogrodzie Siewierskim, zm. 18 kwietnia 1946 w Kairze) – polski prawnik, tymczasowy prezydent miasta Łodzi.
Życiorys.
Urodził się w rodzinie Mikołaja i Marii z Badowiczów. Ukończył gimnazjum klasyczne w Nowogrodzie Siewierskim uzyskując świadectwo dojrzałości 10 czerwca 1908. W 1913 ukończył studia prawnicze na Uniwersytecie w Petersburgu. Po studiach pracował jako aplikant Sądu Okręgowego w Kamieńcu. Po wybuchu I wojny światowej walczył w armii rosyjskiej. W 1919 pracował w konsulacie RP w Odessie, a później w Tyraspolu. Uczestniczył w wojnie polsko-bolszewickiej. W 1921 rozpoczął pracę w oddziale wojskowym Urzędu Wojewódzkiego w Warszawie. W 1922 pełnił funkcję wicestarosty w Płocku. W 1924 był starostą w Mławie, od 1929 objął urząd starosty Płocka. W kwietniu 1932 został naczelnikiem Wydziału Samorządowego w Urzędzie Wojewódzkim Wołyńskim. Od sierpnia do września 1932 pracował na stanowisku wicewojewody wołyńskiego. Od lipca 1935 był Tymczasowym Wiceprezydentem Łodzi, potem od 23 czerwca 1936 do 3 marca 1939 tymczasowym prezydentem Łodzi. Wynikało to z faktu, że wybory do Rady Miasta wygrała PPS i wybierała dwa razy na prezydenta Norberta Barlickiego, ale nie został on zatwierdzony. Godlewski rządził z Radą Przyboczną. Za prezydentury Mikołaja Godlewskiego poprawiła się sytuacja w łódzkiej służbie zdrowia. Miasto zyskało trzy nowe szpitale, w 1937 Godlewski stworzył w Łodzi umundurowaną grupę strażników miejskich.
Zmarł 18 kwietnia 1946 w Kairze.

</doc>
<doc id="450834" url="https://pl.wikipedia.org/wiki?curid=450834" title="Autostrada A2 (Niemcy)">
Autostrada A2 (Niemcy)

Autostrada federalna A2 () – jedna z ważniejszych autostrad w Niemczech, przecinająca północną część kraju na osi wschód-zachód, łącząc Berlin z Zagłębiem Ruhry. Do lat 90. XX w. jej przebieg był wydłużony do granicy z Holandią w okolicach Venlo śladami dzisiejszych A3 (Oberhausen – Duisburg) oraz A40 (Duisburg – Venlo (NL)).
Z powodu dużej ilości zarejestrowanych w Polsce pojazdów poruszających się po autostradzie trasa zyskała przydomek "Aleja Warszawska" ().
Trasy europejskie.
Autostrada A2 obecnie stanowi fragment dwóch tras europejskich – E30 oraz E34. Do połowy lat 80. miała wspólny przebieg z czterema drogami międzynarodowymi – E3, E8, E36 i E73.

</doc>
<doc id="450836" url="https://pl.wikipedia.org/wiki?curid=450836" title="Thalys">
Thalys

Thalys – przewoźnik kolejowy, obsługujący przy użyciu pociągów TGV połączenia kolejowe między Holandią, Belgią, Francją i Niemcami. Główną relacją pociągów Thalys jest połączenie Amsterdam - Bruksela - Paryż. Czas podróży między tymi odległymi o około 500 km miastami, wynoszący 3 godziny i 18 minut, wyeliminował praktycznie z tej trasy przewoźników lotniczych. Po otwarciu LGV Interconnexion i dworca Aéroport Charles-de-Gaulle 2 TGV stanowiącego integralną część portu lotniczego Paryż-Roissy-Charles de Gaulle, Thalys stał się również quasi-przewoźnikiem lotniczym - IATA nadała mu identyfikator 2H. Funkcję przewoźnika lotniczego spełnia on również na trasie od portu lotniczego Schiphol w Amsterdamie do Antwerpii i Brukseli. W miesiącach letnich pociągi Thalys dowożą turystów na Lazurowe Wybrzeże do Marsylii, a zimą miłośników sportów zimowych w Alpy do Bourg-Saint-Maurice. Pociagi Thalys regularnie obsługują połączenia Amsterdam - Bruksela 14 razy dziennie, a Amsterdam - Paryż 10 razy dziennie.
Przedsiębiorstwo.
Thalys international jest spółką utworzoną przez koleje francuskie SNCF (70% udziałów) oraz belgijskie SNCB/NMBS (30% udziałów). Przewozy są realizowane przy użyciu pociągów TGV należących do tych przewoźników oraz do kolei holenderskich NS) i niemieckich DB. Przedsiębiorstwo powstało w maju 1995 z przekształcenia firmy Westrail International, która była wspólnym oddziałem SNCF i SNCB/NMBS, utworzonym w 1995 roku. Nazwa "Thalys" została wybrana jako słowo, które nie oznacza niczego w żadnym z języków krajów, gdzie działa przewoźnik, oraz łatwe do wymówienia w każdym z nich.
Pociągi TGV Thalys.
Thalys używa dwóch rodzajów pociągów TGV - TGV Thalys PBA i TGV Thalys PBKA, wyróżniających się charakterystycznym czerwonym malowaniem. Zestawienie obydwu typów pociągów jest identyczne - 3 wagony klasy 1 (zwanej "Comfort 1"), wagon restauracyjny, 5 wagonów klasy 2 (zwanej "Comfort 2"). Pociągi są przystosowane do poruszania się po sieciach kolejowych Francji, Belgii, Holandii oraz Niemiec (tylko Thalys PBKA) dzięki instalacji urządzeń umożliwiających zasilanie prądem z górnej sieci trakcyjnej oraz urządzeń współpracujących z sygnalizacją kolejową w każdym z tych krajów. W sumie eksploatowanych jest 27 pociągów (10 jednostek Thalys PBA i 17 Thalys PBKA), z czego 16 należy do SNCF (w tym wszystkie 10 składów TGV PBA), 7 do SNCB i po 2 do DB oraz NS.
Obsługiwane relacje.
Relacje pociągów Thalys przebiegają prawie w całości po liniach dużych prędkości z wyjątkiem połączeń z miejscowościami w Alpach oraz odcinków dojazdowych do stacji. Thalys w marcu 2006 roku na odcinku między Brendrechtem a granicą belgijską osiągnął maksymalną prędkość 334,2 km/godz.
Serwis i program dla często podróżujących.
Pasażerowie podróżujący pierwszą klasą (Comfort 1) otrzymują bezpłatnie posiłki i napoje na trasach pomiędzy Amsterdamem, Brukselą i Paryżem i Kolonią. W zależności od pory dnia będzie to śniadanie, lunch, kolacja lub przekąska. Thalys prowadzi program dla często podróżujących Thalys TheCard. Głównym przywilejem jest możliwość korzystania z saloników na dworcach w Amsterdamie, Brukseli, Paryżu i Kolonii oraz możliwość darmowej zmiany pociągu na wcześniejszy lub późniejszy.

</doc>
<doc id="450839" url="https://pl.wikipedia.org/wiki?curid=450839" title="Gare du Nord">
Gare du Nord

Gare du Nord "(Dworzec Północny)", także Paris-Nord, jest jednym z sześciu głównych dworców czołowych Paryża. Korzysta z niego około 180 milionów pasażerów rocznie, co czyni go największym dworcem kolei SNCF i jednym z największych na świecie pod względem ilości odprawionych podróżnych.
Historia.
Pierwszy dworzec został zbudowany przez inżynierów z École des Ponts et Chaussées dla kompanii kolejowej "Chemin de fer du Nord", projektantem był Léonce Reynaud, profesor architektury w École polytechnique. Dworzec otwarto 14 czerwca 1846, w tym samym roku oddana do użytku została również linia kolejowa Paryż – Amiens – Lille. Dworzec szybko okazał się zbyt mały w stosunku do potrzeb i w roku 1860 został częściowo zburzony. Kamienna fasada została przetransportowana do Lille, gdzie została wbudowana w dworzec Lille-Flandres.
Baron Jakob Rotschild wybrał projekt nowego, większego dworca autorstwa architekta Jacques’a Hittoffa. Prace budowlane trwały od maja 1861 do grudnia 1865, ale dworzec oddano do użytku przed ich ukończeniem, w roku 1864. Fasada w formie łuku triumfalnego jest zbudowana z dużych, kamiennych bloków. 23 figury na fasadzie symbolizują miasta, do których docierały pociągi odjeżdżające z dworca północnego, najważniejsze z nich, zwieńczające budynek, odnoszą się do relacji zagranicznych (Paryż, Londyn, Berlin, Warszawa, Wiedeń, Amsterdam, Bruksela), podczas gdy relacje krajowe są symbolizowane przez skromniejsze statuy, umieszczone na fasadzie. Budynek ma kształt litery „U”, typowy dla dworców czołowych. Hala pociągowa jest wykonana z żeliwa i żelaza, kolumny podpierające dach zostały wykonane w Szkocji, ponieważ tylko tam znajdowały się huty zdolne wykonać tak duże konstrukcje.
Podobnie jak pozostałe paryskie dworce, Gare du Nord szybko stał się zbyt mały na potrzeby rosnącego ruchu pasażerskiego. W 1884 dobudowano pięć dodatkowych torów. W roku 1889 całkowicie przebudowano wnętrze dworca, dodając dodatkową halę dla pociągów podmiejskich. Dworzec rozbudowywano ponownie między latami 1930 i 1960.
Ostatnia poważna przebudowa dworca, związana z rozpoczęciem kursowania pociągów Eurostar, miała miejsce w roku 1994. W planach jest budowa połączenia pieszego dworca ze znajdującym się w pobliżu dworcem Gare de l’Est, zostanie ono prawdopodobnie do użytku wraz z otwarciem pierwszego odcinka LGV Est européenne.
Począwszy od roku 1906 dworzec posiada połączenie z siecią paryskiego metra.
Infrastruktura.
Dworzec posiada 32 tory przy krawędziach peronowych. Poszczególne tory są wykorzystywane w następujący sposób:

</doc>
<doc id="450842" url="https://pl.wikipedia.org/wiki?curid=450842" title="Gare de l’Est">
Gare de l’Est

Gare de l’Est "(Dworzec Wschodni)", także Paris-Est – stacja jednego z sześciu głównych dworców czołowych Paryża. Korzysta z niego ok. 34 mln pasażerów rocznie.
Historia.
Dworzec Wschodni otwarto w 1850 roku. Zbudowany został przez kompanię "Le Chemin de Fer de Paris à Strasbourg". Dworzec posiadał dwa tory przy krawędziach peronowych, przykryte dużą halą. Ta najstarsza część budynku odpowiada obecnej hali odjazdów pociągów dalekobieżnych (zachodnia część dworca). Projektantem dworca był architekt François-Alexandre Duquesney, budową kierował inżynier Pierre Cabanel de Sermet. Prace rozpoczęto w roku 1847, trzy lata później Napoleon III dokonał oficjalnego otwarcia nowego dworca. Początkowo nosił on nazwę "Embarcadere de Strasbourg", lecz już w 1854 roku zmieniono ją na "Gare de l’Est" po tym, jak na dworzec dotarły pociągi korzystające z nowo otwartej linii Paryż – Miluza. Dobudowano wtedy dwa nowe tory na zewnątrz hali.
4 października 1883 z dworca odjechał pierwszy ze słynnych pociągów Orient Express relacji Paryż – Konstantynopol.
Dwie poważne przebudowy dworca miały miejsce w 1885 oraz 1900 roku. Skrócono tory, w ten sposób, że nie kończyły się już w hallu dworca. W latach 1924-1931 dworzec został dwukrotnie powiększony przez dobudowanie części wschodniej, identycznej z istniejącą. Przebudowa ta pociągnęła za sobą znaczne zmiany w zabudowie dzielnicy, a Dworzec Wschodni uzyskał obecną formę.
Ze względu na swoje położenie, dworzec często służył jako miejsce wyjazdu transportów wojskowych na front, szczególnie w czasie I i II wojny światowej. Wydarzenia te upamiętniał obraz autorstwa Alberta Hertera, o wymiarach 12 na 5 metrów, umieszczony w hallu dworca, przedstawiający wyjazd żołnierzy na front. Obraz usunięto z hallu w marcu 2006 i przewieziono do muzeum kolejnictwa w Miluzie, w celu wykonania prac renowacyjnych.
Dworzec został poddany modernizacji związanej z oddaniem w 2007 roku do użytku linii LGV Est européenne.
Infrastruktura.
Stacja posiada 15 peronów obsługujących 29 torów.
Połączenia z siecią komunikacji miejskiej.
Stacja umożliwia przesiadki na:

</doc>
<doc id="450843" url="https://pl.wikipedia.org/wiki?curid=450843" title="Palestyńskie Władze Narodowe">
Palestyńskie Władze Narodowe



</doc>
<doc id="450844" url="https://pl.wikipedia.org/wiki?curid=450844" title="Zachodni Brzeg Jordanu">
Zachodni Brzeg Jordanu



</doc>
<doc id="450848" url="https://pl.wikipedia.org/wiki?curid=450848" title="Australia na Zimowych Igrzyskach Olimpijskich 2006">
Australia na Zimowych Igrzyskach Olimpijskich 2006

Australię na Zimowych Igrzyskach Olimpijskich 2006 reprezentowało 40 sportowców (23 mężczyzn i 17 kobiet). Chorążym ekipy była Alisa Camplin.

</doc>
<doc id="450855" url="https://pl.wikipedia.org/wiki?curid=450855" title="Flaga Armeńskiej SRR">
Flaga Armeńskiej SRR

Flaga Armeńskiej Socjalistycznej Republiki Radzieckiej w opisanej wersji została przyjęta 17 grudnia 1952 r.
Dominującym kolorem flagi była czerwień – barwa flagi ZSRR. Kolor ten od czasów Komuny Paryskiej był symbolem ruchu komunistycznego i robotniczego, jako nawiązanie do przelanej przez robotników krwi.
Flaga w lewym górnym rogu zawierała wizerunek złotego sierpa i młota oraz umieszczoną nad nimi czerwoną pięcioramienna gwiazdę w złotym obramowaniu. Sierp i młot symbolizowały sojusz robotniczo-chłopski, a czerwona gwiazda - przyszłe, spodziewane zwycięstwo komunizmu we wszystkich pięciu częściach świata. Ponadto przez takie umieszczenie symboli flaga nawiązywała graficznie do flagi ZSRR.
24 października 1990 r. na fali nacjonalizmu i dążeń niepodlegościowych, które w konsekwencji w rok później doprowadziły do rozpadu ZSRR i uzyskania niepodległości przez Armenię, władze zdecydowały o odejściu od symbolizującej komunizm i internacjonalizm flagi i wprowadziły nowy sztandar. Ostatecznie z powodu sporów proceduralnych wszedł on do użycia 1 września 1991 r. Był on oparty na fladze niepodległej Demokratycznej Republiki Armenii z lat 1918–1922. Po uzyskaniu niepodległości w 1991 r. flaga ta stała się flagą Armenii.
Poprzednie wersje flagi Ameńskiej SRR.
Pierwsza flaga radzieckiej Armenii z 1922 r. była cała barwy czerwonej, a w jej lewym górnym rogu umieszczony był złoty napis cyrylicą, zawierający skróconą nazwę kraju ("CCPA").
Kolejne flagi kraju – flaga przyjęta w 1936 r. oraz flaga obowiązująca w latach 1940–1952 były do siebie podobne - czerwone, z umieszczonymi w lewym górnym rogu złoty sierpem i młotem (bez gwiazdy), a pod nimi - skrótem nazwy kraju zapisany alfabetem ormiańskim. Różnica pomiędzy flagami z 1936 i 1940 r. sprowadzała się do tego, iż w związku z reformami w języku ormiańskimm przeprowadzonym w 1940 r. zmieniono słowa oznaczające republikę i radziecki, stąd w wersji flagi z lat 1936–1940 skrót miał postać "hHSh", w latach 1940–1952 – "hSSR"
Poprzednie flagi Armeńskiej SRR 

</doc>
<doc id="450860" url="https://pl.wikipedia.org/wiki?curid=450860" title="Smolik znaczony">
Smolik znaczony

Smolik znaczony ("Pissodes castaneus") – gatunek chrząszcza z rodziny ryjkowcowatych.
Rójka jak u szeliniaków: pojawia się od końca kwietnia do września.
Długość 5–7 mm, smukła sylwetka ciała, barwa kory sosny, czułki w połowie ryjka, pierwsza przepaska na pokrywach koloru żółtawego, druga przepaska jest dwubarwna tzn. obrzeże żółte, przy szwie jasne.
Europa, Azja.
Imago żer uzupełniający, młodych żer regeneracyjny w szyjach korzeniowych i w części przyziemnej młodych, osłabionych sosen, wylęgająca się larwa żeruje między korą a drewnem w pobliżu pierwszego okółka.
Samica składa jaja w okolicy pierwszego okółka, przepoczwarczenie odbywa w tzw. kołyskach poczwarkowych, generacja jednoroczna.
W leśnictwie szkodnik fizjologiczny, monofag, wtórny (larwa); chętnie zasiedla drzewka osłabione działalnością zwierzyny płowej, zaatakowane przez opieńkę bądź hubę korzeniową, również przy masowym występowaniu szeliniaka itp. Szczególnie preferuje drzewka od 3 do 5 lat, imago jest szkodnikiem pierwotnym – osłabia drzewka.

</doc>
<doc id="450863" url="https://pl.wikipedia.org/wiki?curid=450863" title="Ranking indywidualny UCI">
Ranking indywidualny UCI



</doc>
<doc id="450866" url="https://pl.wikipedia.org/wiki?curid=450866" title="Sukcesja pierwotna">
Sukcesja pierwotna

Sukcesja pierwotna – sukcesja ekologiczna rozpoczynającą się od zasiedlenia terenu dziewiczego, np. nagich skał, lawy, nowej piaszczystej wydmy. Powierzchnia nagiego gruntu, pozbawiona swojej pierwotnej roślinności na skutek pożaru, powodzi czy zlodowacenia, nie pozostaje długo bez roślin i zwierząt. Szybko jest kolonizowana przez rozmaite gatunki, które następnie modyfikują jeden lub więcej czynników środowiskowych. Ta modyfikacja środowiska może z kolei umożliwić osiedlenie się następnych gatunków.
Sukcesja pierwotna wokół wulkanu na górze Świętej Heleny (Mount St. Helens).
18 maja 1980 r. nastąpiła erupcja wulkanu Mount_St._Helens w południowo-zachodniej części stanu Waszyngton (USA). Wybuch wyrzucił w powietrze część góry o powierzchni 400 m², a siła wybuchu poczyniła zniszczenie w łuku sięgającym do 18 km na północ od krateru (Franklin i in. 1985). Erupcja poprzez zniszczenie roślinności i odsłonięcie powierzchni stworzyła roślinom warunki do rekolonizacji (del Moral i Wood 1988). Erupcja rozrzuciła popioły wulkaniczne na powierzchni tysięcy kilometrów kwadratowych. Badania sukcesji pierwotnej, która rozpoczęła się po erupcji wulkanicznej, dostarczyły wielu informacji dotyczących mechanizmów odpowiedzialnych za tempo sukcesji pierwotnej. W kilku miejscach powyżej granicy lasu założono dookoła krateru stałe poletka i badano wczesne etapy sukcesji, co opisali del Moral i Wood (1988, 1993), Wood i del Moral (1988) oraz del Moral (1993).
Kolonizacja siedlisk na Mount St. Helens była powolna zarówno na terenie spływów błotnych, jak i potoków lawy. W tym miejscu w 1981 r. nie było ani jednej żywej rośliny, a do 1990 r. teren zasiedliło jedenaście gatunków. Żaden z nich nie był liczny. Wczesne etapy sukcesji pierwotnej na produktach wulkanicznych rzadko prowadzą do takiego zagęszczenia roślin, aby nastąpiło hamowanie kolonizacji nowych gatunków. Przestrzeń czy światło nie są dla roślin w tym rejonie czynnikami ograniczającymi. Łubiny ("Lupinus lepidus") mają ciężkie nasiona, które słabo się rozprzestrzeniają, ale lokalnie rośliny te stały się częste na spływach błotnych i materiale piroklastycznym (del Morał1993). Zanim łubin staje się pospolity, inne rośliny o nasionach roznoszonych przez wiatr, takie jak aster "Aster ledophyllus" i wierzbownica "Epilobium augustlifolium", osiedlają się w kępach łubinu i korzystając z ochrony tych „opiekuńczych” roślin i lepiej się rozwijają. Byliny łubinu giną zazwyczaj po czterech-pięciu latach, a ponieważ wiążą one azot (atmosferyczny), lokalnie przyczyniają się do zwiększenia zawartości tego pierwiastka w glebie. Zgodne jest to z modelem ułatwiania (zobacz sukcesja ekologiczna).
Na sukcesję pierwotną na górze St. Helens znaczny wpływ miały zdarzenia losowe. Oddziaływania międzygatunkowe są początkowo bardzo słabe, co można wiązać z trudnymi warunkami stwarzanymi przez obecność produktów wulkanicznych. Ważniejszym czynnikiem okazują się cechy strategii życia i zdolność do dyspersji i kolonizacji: zdolność osiedlania się w tych surowych warunkach jest bezpośrednio związana z wielkością nasion (Wood i del Moral 1987). Zdolność rozprzestrzeniania się nasion jest jednak odwrotnie skorelowana z ich wielkością. Dlatego na górskie tereny na Mount St. Helens trafia wiele roznoszonych przez wiatr nasion, ale prawie żadne z nich nie kolonizuje tych skrajnych środowisk. Kiedy takie rośliny, jak łubin mający duże nasiona, przypadkowo zasiedlą ten teren, stają się centrum dalszego rozwoju biocenozy. Jeśli jeden osobnik rośliny przetrwa przypadkiem w zniszczonym krajobrazie, szybko stanie się ośrodkiem rozprzestrzeniania nasion na sąsiednie tereny. Ułatwianie ma istotne znaczenia na wczesnych etapach sukcesji na Mount St. Helens, ale kiedy pokrywa roślinna staje się bardziej zwarta, w dalszym etapie przebieg sukcesji kształtowany jest przez hamowanie (zobacz model hamowania).
Sukcesja pierwotna jest bardzo powolna z powodu erozji, małej zawartości substancji pokarmowych i częstego stresu suszy w połączeniu z ograniczonymi możliwościami rozprzestrzeniania się roślin o dużych nasionach na tereny odległe od miejsc, gdzie roślinność pozostała w nie zmienionej postaci.

</doc>
<doc id="450872" url="https://pl.wikipedia.org/wiki?curid=450872" title="Senat (irlandzki)">
Senat (irlandzki)



</doc>
<doc id="450873" url="https://pl.wikipedia.org/wiki?curid=450873" title="I proces załogi Mauthausen">
I proces załogi Mauthausen



</doc>
<doc id="450874" url="https://pl.wikipedia.org/wiki?curid=450874" title="II proces załogi Mauthausen">
II proces załogi Mauthausen



</doc>
<doc id="450876" url="https://pl.wikipedia.org/wiki?curid=450876" title="Izba Reprezentantów (irlandzka)">
Izba Reprezentantów (irlandzka)



</doc>
<doc id="450878" url="https://pl.wikipedia.org/wiki?curid=450878" title="Klasztor Kanoników Regularnych od Pokuty">
Klasztor Kanoników Regularnych od Pokuty



</doc>
<doc id="450909" url="https://pl.wikipedia.org/wiki?curid=450909" title="Bitwa pod Nową Wsią (1831)">
Bitwa pod Nową Wsią (1831)

Bitwa pod Nową Wsią – bitwa stoczona 19 lutego 1831 roku w czasie powstania listopadowego.
Rozegrała się między wojskami polskimi a rosyjskimi. Wygrali ją Polacy pod dowództwem generała Józefa Dwernickiego.
Tło historyczne.
Rosjanie podchodzili pod Warszawę z kilku stron. Wojska polskie cofały się w kierunku stolicy. Doszło do bitwy pod Wawrem.
Generał Dwernicki miał plan dostania się na Podole z wydzielonym korpusem, w celu wzniecenia tam powstania. Chciał wykorzystać m.in. osobiste znajomości. Plany zyskały ogólne przyzwolenie dowództwa, ale Dwernicki najpierw potrzebny był w innych miejscach. Po pokonaniu nieprzyjaciela pod Stoczkiem i krótkim odpoczynku, został po raz pierwszy skierowany przeciw korpusowi jazdy odwodowej generała Kreuzta, który zagrażał stolicy od południa, operując w Radomskiem.
Przebieg bitwy.
Dwernicki w sile trzech pułków szaserów i jednego ułanów dołączył 19 lutego do generała Jana Kantego Juliana Sierawskiego pod Mniszewem i stamtąd skierował się na Ryczywół, gdzie dotarł tego samego dnia po południu. Nieprzyjaciel prowadził naprzeciw nich dwa pułki kozackie i jeden dragonów, a także 4 działa. Do spotkania doszło pod Nową Wsią. Pierwszy uderzył Sierawski, któremu wkrótce na pomoc ruszył Dwernicki.
Nieprzyjaciel został rozbity, tracąc około 200 ludzi. Zdobyto trzy działa, wzięto czterdziestu jeden jeńców.
Konsekwencje.
Zagrożenie stolicy od południa zostało zażegnane. Należało jeszcze wyprzeć nieprzyjaciela za Wisłę, czego w istocie Dwernicki wkrótce dokonał. Kreutz miał odtąd operować w Lubelskiem. Wkrótce przed Dwernickim stanęła przed szansa realizacji planu przebicia się na Wołyń.
Działania na froncie południowym miały charakter pomocniczy dla obu stron konfliktu. Znacznie większe znaczenie miały operacje prowadzone na przedpolu Warszawy i na Podlasiu.

</doc>
<doc id="450916" url="https://pl.wikipedia.org/wiki?curid=450916" title="Sukcesja wtórna">
Sukcesja wtórna

Sukcesja wtórna – sukcesja, której punktem wyjścia jest ekosystem zmieniony przez człowieka – np. półnaturalny albo sztuczny. W Polsce taką sukcesję najczęściej możemy zaobserwować na terenach porolnych, przede wszystkim polach i łąkach odłogowanych. Sukcesja wtórna zmierza do odtworzenia się naturalnego zbiorowiska charakterystycznego dla lokalnych warunków środowiskowych. Jej stadia są zazwyczaj nieco odmienne od występujących w trakcie sukcesji pierwotnej, inny jest bowiem jej punkt startowy. Sukcesja wtórna prowadzi do prawie całkowitego odtworzenia się ekosystemów o dość prostej strukturze – zarówno przestrzennej jak i pokarmowej. 
W większości przypadków jednak nie następuje całkowite odtworzenie się ekosystemu identycznego z tym przed zniszczeniem ponieważ:

</doc>
<doc id="450917" url="https://pl.wikipedia.org/wiki?curid=450917" title="Criterium International">
Criterium International



</doc>
<doc id="450918" url="https://pl.wikipedia.org/wiki?curid=450918" title="Stara Jabłonka">
Stara Jabłonka



</doc>
<doc id="450920" url="https://pl.wikipedia.org/wiki?curid=450920" title="Dowspuda">
Dowspuda

Dowspuda – osada w Polsce położona w województwie podlaskim, w powiecie suwalskim, w gminie Raczki, w sołectwie Szkocja. Leży nad rzeką Rospudą.
W okresie międzywojennym posiadłość ziemską miał tu Franciszek Samotyka (157 mórg).
Do 1954 roku miejscowość należała do gminy Dowspuda. W latach 1975–1998 miejscowość położona była w województwie suwalskim.
Pałac Paca.
Główną atrakcją turystyczną Dowspudy są ruiny neogotyckiego pałacu Paców, wybudowanego w latach 1820–1827 staraniem Ludwika Michała Paca, generała wojsk polskich i napoleońskich.
Pałac w stylu angielskiego neogotyku został zaprojektowany przez włoskiego architekta Piotra Bosio. Budowę rozpoczęto w 1820, a po przerwie, od roku 1823 prowadzono je pod kierunkiem innego włoskiego architekta Henryka Marconiego. Prace budowlane oraz urządzanie i dekorowanie wnętrz trwało przez kolejne 4 lata.
Dwukondygnacyjna budowla składała się z korpusu głównego, w którego narożnikach umieszczono cztery smukłe wieżyczki, oraz dwóch węższych skrzydeł bocznych zakończonych ośmiobocznymi pawilonami. Nad korpusem głównym wznosiła się nadbudówka zwieńczona attyką i pinaklami, a jego przednią część zdobił mocno wysunięty portyk pełniący rolę podjazdu. W niszach na frontowej elewacji stały prawdopodobnie rzeźby królów polskich autorstwa włoskiego rzeźbiarza Carla Aurelli.
Trudno odtworzyć wygląd wnętrz pałacu, ale z dziewiętnastowiecznych opisów wiadomo, że na parterze znajdowały się: kaplica, salony, archiwum i biblioteka oraz zdobiona sztukaterią jadalnia, a na piętrze – mieszkanie właściciela i jego rodziny. Prawe skrzydło boczne mieściło zbiory militariów, a lewe – galerię malarstwa i oranżerię. Pomieszczenia te były bogato zdobione polichromią i freskami, zapewne autorstwa włoskich malarzy Mikołaja de Angelis oraz Giovanniego Battisty Carellego. Piwnice również miały dwie kondygnacje – w górnej znajdowały się łazienki urządzone według wzorów starożytnych, mieszkania dla służby, kuchnia i inne pomieszczenia gospodarcze; w dolnej – studnia. Pałac otoczony był parkiem zaprojektowanym przez angielskiego ogrodnika Johna Heitona.
Niesłychanie wystawny i kosztowny pałac dowodził bogactwa fundatora i przeszedł do skarbnicy polskich powiedzonek w postaci: "Wart Pac pałaca, a pałac Paca".
Po powstaniu listopadowym Ludwik Pac wyemigrował, a jego dobra zostały skonfiskowane przez rząd carski. W czasie powstania część wyposażenia i dzieł sztuki ukryto w kościołach w Raczkach i Janówce; resztę oraz to, co udało się wykryć władzom carskim, sprzedano na publicznej licytacji w latach 1834–1836. W 1834 licytację na dzierżawę dóbr Dowspuda wygrał Stefan Horaczko, były kapitan gwardii cesarskiej Napoleona I, stając się naddzierżawcą Dowspudy na kolejne 6 lat. Jeszcze w trakcie dzierżawy Horaczki, car Mikołaj I postanowił nadać dobra rosyjskiemu generałowi Mikołajowi Sulimie. Po śmierci Mikołaja Sulimy w 1840 roku, donację odziedziczył jego syn – Siemion Sulima, który w 1864 roku zrzekł się dóbr. W 1873 roku Dowspudę otrzymał na mocy ukazu carskiego Jurij Karcow. W 1919 roku majątek Dowspuda przeszedł na rzecz skarbu państwa. 
Kolejni właściciele i dzierżawcy nie dbali o utrzymanie dóbr w należytym stanie, pałac więc niszczał i ostatecznie został rozebrany w 1867 roku. Zachował się jedynie portyk oraz jedna wieża, zwana "bocianią", która według miejscowej ludności ocalała wyłącznie dlatego, że było na niej bocianie gniazdo.
Ruiny pałacu z 21-hektarową działką w roku 2016 zostały sprzedane przez władze powiatu za nieco ponad 1 mln zł osobie prywatnej, która deklaruje odbudowę pałacu z przeznaczeniem na cele hotelowe.
Osadnicy ze Szkocji.
W latach 1815–1821 hrabia Pac sprowadził do swoich włości około 500-osobową grupę farmerów szkockich i angielskich, aby upowszechniali wśród miejscowej ludności nowoczesne techniki rolnicze i rzemieślnicze. Osadnicy założyli nową wieś o nazwie Szkocja oraz folwarki: Covenlock, New York (dziś: Pruska Wielka), Longwood (Ludwinowo), Linton, Berwik (Korytki) i Bromfield (Józefowo). Farmerzy ci przekonali miejscowych chłopów m.in. do odejścia od archaicznego systemu trójpolówki na korzyść płodozmianu, upowszechnili uprawę ziemniaków i przechowywania ich w kopcach oraz hodowlę koni i owiec. 
Pod kierunkiem szkockich mechaników uruchomiono też w 1816 w Dowspudzie "wytwórnię machin", produkującą młockarnie poruszane kieratem lub kołem wodnym, siewniki, pługi, opielacze, młynki do wyrobu kasz i mąki itp. Produkowano także wyposażenie browaru, gorzelni, garbarni, krochmalni, olejarni. Była to trzecia tego rodzaju fabryka w kraju (wcześniej działały tylko wytwórnie Stanisława Zamoyskiego w Zwierzyńcu i Antoniego Trębickiego w Łomnej).
Wielu z farmerów pozostało w okolicy nawet po konfiskacie majątku Paca, mimo stopniowego upadku posiadłości dowspudzkich. Ich potomkowie żyją tu do dnia dzisiejszego.
W ruinach pałacu w latach 1996–2004 oraz 2007 w miesiącach wakacyjnych odbywał się Festiwal Kultury Celtyckiej „Dowspuda”, impreza zainspirowana przeszłością hrabstwa Dowspuda.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="450924" url="https://pl.wikipedia.org/wiki?curid=450924" title="Zbigniew Raubo (pianista)">
Zbigniew Raubo (pianista)

Zbigniew Raubo (ur. 7 lipca 1969 w Ostrowie Wlkp.) – polski pianista i pedagog.
Życiorys.
Edukację muzyczną rozpoczął w wieku 5 lat. W Kaliszu ukończył PSM I i II st. pod kierunkiem prof. Waldemara Andrzejewskiego. Pierwszy raz wystąpił z orkiestrą w wieku 10 lat. Z wyróżnieniem ukończył studia na Akademii Muzycznej im. Karola Szymanowskiego w Katowicach w klasie prof. Andrzeja Jasińskiego. W czasie studiów był kilkakrotnie stypendystą Ministra Kultury i Sztuki oraz Towarzystwa im. Fryderyka Chopina.
W trakcie kariery wziął udział w wielu konkursach pianistycznych. Jest laureatem VI nagrody na Międzynarodowym Konkursie Pianistycznym im. F. Busoniego w Bolzano (1991), IV nagrody na Konkursie im. F. Liszta w Utrechcie (1992) i "Second Stage Prize" na Międzynarodowym Konkursie Pianistycznym w Leeds (1993). Brał także udział w Międzynarodowym Konkursie im. Fryderyka Chopina w Warszawie.
Jest koncertującym pianistą. Posiada w swoim repertuarze ponad 30 koncertów na fortepian z orkiestrą. Występuje w Polsce i za granicą. Dawał koncerty we wszystkich polskich filharmoniach, grał również w takich krajach jak Niemcy, Czechy, Słowacja, Rosja, Francja, czy Maroko. Występuje także jako kameralista współpracując m.in. z Bartłomiejem Niziołem, Kwartetem Camerata i Kwartetem Śląskim.
Od 1993 roku pracuje w Akademii Muzycznej im. Karola Szymanowskiego w Katowicach, obecnie zajmując stanowisko profesora nadzwyczajnego. Wychowankowie jego klasy fortepianu zdobywają nagrody na międzynarodowych i ogólnopolskich konkursach pianistycznych, np. Wojciech Waleczek, który zdobył m.in. III nagrodę na Międzynarodowym Konkursie im. F. Liszta we Wrocławiu w 2005.
Poza działalnością koncertową i pedagogiczną pełni funkcje społeczne. Jest wiceprezesem Śląskiego Towarzystwa Muzycznego, przewodniczącym Komisji Zakładowej NSZZ „Solidarność” w uczelni i prezesem Koła Towarzystwa im. Karola Szymanowskiego działającego przy Akademii Muzycznej w Katowicach.
Dokonał wielu nagrań płytowych, radiowych i telewizyjnych. Jego płyta „Chopin Recital” wydana przez wytwórnię DUX otrzymała nominację do Fryderyka'96. Poza tym nagrał płytę z sonatami Schuberta, Sonatami na róg i fortepian i koncertami dla dzieci i młodzieży dla japońskich filii firmy Deutsche Grammophon i RCA.

</doc>
<doc id="450934" url="https://pl.wikipedia.org/wiki?curid=450934" title="Psia Trawka">
Psia Trawka

Psia Trawka – dawna tatrzańska polana położona na wysokości 1185 m n.p.m. w Dolinie Suchej Wody, przy utwardzonej w latach 1921–1923 drodze z Brzezin na Halę Gąsienicową (droga dojazdowa do schroniska PTTK „Murowaniec”).
Początkowo polana należała do Hali Pańszczyca, później była polaną samodzielną. Nazwa polany pochodzi od trawy bliźniczki psiej trawki ("Nardus stricta"). Jest to gatunek charakterystyczny dla bardzo jałowych gleb. Od kiedy polana przestała być użytkowana, psia trawka już tu nie rośnie. Nazwa polana jest już zresztą historyczna, gdyż obecnie, po zaprzestaniu wypasu polana całkowicie zarosła lasem.
Na polanie w 1889 Towarzystwo Tatrzańskie postawiło schronisko, którego pozostałości rozebrano na początku lat trzydziestych XX wieku.
Szlaki turystyczne.
Na Psiej Trawce znajduje się rozdroże szlaków turystycznych:

</doc>
<doc id="450940" url="https://pl.wikipedia.org/wiki?curid=450940" title="Henryk Olkiewicz">
Henryk Olkiewicz

Henryk Olkiewicz (ur. 1 stycznia 1917, zm. 10 marca 1990) – związany z ostrowską kulturą muzyczną. Pedagog, organizator i założyciel pierwszej na terenie Ostrowa Wielkopolskiego placówki muzycznej - Społecznego Ogniska Muzycznego, którego od 1958 był jej kierownikiem a następnie dyrektorem. 
Zorganizowana placówka muzyczna dzięki wspólnym staraniom władz miasta i dyrektora Henryka Olkiewicza stała się zalążkiem powstania 1 stycznia 1974 Państwowej Szkoły Muzycznej I Stopnia. Henryk Olkiewicz został jej pierwszym dyrektorem. Funkcję tę sprawował do chwili odejścia na emeryturę w 1977.

</doc>
<doc id="450943" url="https://pl.wikipedia.org/wiki?curid=450943" title="Waksmundzka Polana">
Waksmundzka Polana

Waksmundzka Polana – rozległa tatrzańska polana pomiędzy Doliną Waksmundzką i Pańszczycą. Na południu podchodzi na północny stok Małej Koszystej, a od północy ograniczona jest zboczami Ostrego Wierchu i Suchego Wierchu Waksmundzkiego, szczytów należących do grupy Gęsiej Szyi. Na wschód od polany znajduje się Rówień Waksmundzka. Polana jest położona na wysokości m n.p.m. Przepływa przez nią niewielki potok spływający ze zboczy Koszystej, zasilający Pańszczycki Potok. Polana należała do górali ze wsi Waksmund, stąd jej nazwa. Dawniej była główną polaną Hali Waksmundzkiej. Była koszona, na jej południowo-zachodnim rogu stały zabudowania pasterskie (szałas i kilka szop). W 1955 r. miała powierzchnię ok. 15 ha, ale w 2004 r. w wyniku zarośnięcia jej powierzchnia zmniejszyła się o 47% i polana nadal zarasta.
Prawdopodobnie polana powstała na osadach dennych dawnego jeziora spiętrzonego przez boczna morenę lodowca zalegającego dolinę Pańszczycę. W 1947 r. zanotowano w tym miejscu ogromne oberwanie chmury: w ciągu kwadransa polana pokryła się warstwą wody półmetrowej wysokości.
Polany nie przecina żaden szlak turystyczny, choć dawniej prowadziła przez nią droga do Morskiego Oka. Na północnym skraju polany, przy tej drodze, znajduje się żelazny krzyż, odlany w Kuźnicach, ufundowany przez prof. Maksymiliana Nowickiego, badacza fauny tatrzańskiej, jednego z inicjatorów objęcia ustawową ochroną kozic i świstaków (był to pierwszy w Europie tego typu akt prawny, uchwalony został w 1868 r.). Obecnie skrajem polany poprowadzone są znakowane szlaki turystyczne, łączące się na Równi Waksmundzkiej.
Z rzadkich w Polsce gatunków roślin stwierdzono występowanie na polanie żurawiny drobnoowocowej.

</doc>
<doc id="450944" url="https://pl.wikipedia.org/wiki?curid=450944" title="Onitsura">
Onitsura



</doc>
<doc id="450945" url="https://pl.wikipedia.org/wiki?curid=450945" title="Onitsura Ueshima">
Onitsura Ueshima

 – poeta japoński z okresu Edo, autor haiku. 
Ueshima był synem producenta sake z Itami w ówczesnej prowincji Settsu (obecnie prefektura Hyōgo). Początkowo był uczniem Sōina Nishiyamy, wkrótce jednak wypracował własny styl. 
Był łagodnym i szczerym człowiekiem. Przyjaźnił się z Konishim Raizanem. Szanował Bashō Matsuo. Kilka dni przed jego śmiercią odwiedził go, by zapytać go o zdrowie. Zmarł w Unagidani w wieku 78 lat.

</doc>
<doc id="450952" url="https://pl.wikipedia.org/wiki?curid=450952" title="Augustyn Wołoszyn">
Augustyn Wołoszyn

Augustyn Wołoszyn (, "Awgustyn Iwanowycz Wołoszyn", ; ur. 17 marca 1874 we wsi Kełeczyn (węg. Kelecsény) pod Wołowem na Rusi Zakarpackiej, zm. 19 lipca 1945 w Moskwie) – ksiądz greckokatolicki, pedagog, ukraiński działacz społeczny i państwowy na Rusi Zakarpackiej orientacji czechosłowackiej, umiarkowany zwolennik opcji ukraińskiej, polityk międzywojennej Czechosłowacji, premier rządu autonomicznej Ukrainy Karpackiej w ramach Czecho-Słowacji, prezydent Karpato-Ukrainy. W okresie II wojny światowej wykładowca, prodziekan i rektor Wolnego Uniwersytetu Ukraińskiego w Pradze.
Życiorys.
Ukończył seminarium duchowne w Użhorodzie i wyższą szkołę pedagogiczną w Budapeszcie, po czym prowadził aktywną działalność kulturalną na Rusi Zakarpackiej. W latach 1900–1917 uczył matematyki w seminarium nauczycielskim w Użhorodzie, zaś w okresie 1917–1938 był dyrektorem tego seminarium i napisał dla niego kilka podręczników. W 1924 został szambelanem papieskim.
W 1918 przewodniczył Podkarpackiej Radzie Narodowej, która w 1919 skutecznie postulowała włączenie Rusi Zakarpackiej do Czechosłowacji. W 1920 był jednym z założycieli Ruskiej Partii Włościańskiej, przekształconej w 1924 w Partię Chrześcijańsko-Narodową, z ramienia której był w latach 1925–1929 posłem do Zgromadzenia Narodowego Czechosłowacji. W latach 1935-1938 honorowy prezes Proswity w Użhorodzie.
26 października 1938 został premierem rządu autonomicznej Ukrainy Karpackiej w ramach Czecho-Słowacji. Sprawował rządy autorytarne. Po rozwiązaniu 28 grudnia 1938 przez rząd Czecho-Słowacji istniejących partii politycznych jedyną organizacją było utworzone w styczniu 1939 przez działaczy rozwiązanych partii Ukraińskie Zjednoczenie Narodowe, które w lutym 1939 uzyskało 92,4% głosów w wyborach do sejmu Ukrainy Karpackiej. Rząd Wołoszyna podpisał umowy handlowe z III Rzeszą, zajmował się rozwojem kraju (zwłaszcza poprzez rozwój spółdzielczości rolnej i oświaty), a przede wszystkim utworzył siły zbrojne – Sicz Karpacką.
15 marca 1939 został (pierwszym i ostatnim) prezydentem Karpato-Ukrainy. Na ten urząd został zaprzysiężony w Chuście o godzinie 12. Niemal natychmiast nadeszła wiadomość o wkroczeniu na teren Karpato-Ukrainy wojsk węgierskich. Adolf Hitler, mimo iż kilka godzin wcześniej dał przyzwolenie na niepodległość nowego państwa, teraz odmówił udzielenia pomocy i wezwał do niestawiania oporu wkraczającym wojskom węgierskim. Po uzyskaniu odmowy na prośbę o udzielenie pomocy ze strony Rumunii, ok. godziny 18 ks. Wołoszyn wraz z członkami rządu opuścił Chust i 16 marca 1939 schronił się w Rumunii, co oznaczało "de facto" koniec pełnienia funkcji prezydenta Karpato-Ukrainy.
Okres II wojny światowej spędził w Pradze jako profesor pedagogiki, kierownik katedry pedagogiki, prodziekan wydziału filozoficznego, wreszcie rektor Wolnego Uniwersytetu Ukraińskiego. 21 maja 1945 został tam aresztowany przez Smiersz i wywieziony do Moskwy. Przetrzymywany w więzieniu Lefortowo, w lipcu 1945 zmarł w więzieniu Butyrki, według oficjalnej wersji na zawał.
15 marca 2002 odznaczony pośmiertnie przez prezydenta Łeonida Kuczmę tytułem Bohatera Ukrainy.

</doc>
<doc id="450956" url="https://pl.wikipedia.org/wiki?curid=450956" title="Ludowy Komisariat Spraw Wewnętrznych ZSRR">
Ludowy Komisariat Spraw Wewnętrznych ZSRR



</doc>
<doc id="450958" url="https://pl.wikipedia.org/wiki?curid=450958" title="Rówień Waksmundzka">
Rówień Waksmundzka

Rówień Waksmundzka – położona na wysokości 1400–1440 m n.p.m. szeroka i trawiasta rówień na Waksmundzkiej Przełęczy pomiędzy Małą Koszystą a Gęsią Szyją w polskich Tatrach Wysokich. Dawniej polana ta i przylegające do niej serwitutowe lasy należały do terenów pasterskich Hali Waksmundzkiej. Stał tutaj jeden szałas postawiony w 1929 roku przez górali z Maruszyny. Po zaprzestaniu użytkowania polana zarasta lasem. W 1955 miała powierzchnię ok. 5 ha, ale w 2004 w wyniku zarośnięcia jej powierzchnia zmniejszyła się o ok. 49%.
Doliny poniżej przełęczy to Dolina Waksmundzka (na wschód) i dolina Pańszczyca (na zachód). Przez Rówień Waksmundzką przebiega dział wodny pomiędzy dorzeczami Białki i Białego Dunajca. Najciekawszy widok z równi rozpościera się w kierunku Tatr Bielskich.
Szlaki turystyczne.
Na przełęczy krzyżują się dwa szlaki turystyczne:

</doc>
<doc id="450959" url="https://pl.wikipedia.org/wiki?curid=450959" title="Waksmundzka Rówień">
Waksmundzka Rówień



</doc>
<doc id="450960" url="https://pl.wikipedia.org/wiki?curid=450960" title="The Bat!">
The Bat!

The Bat! to komercyjny klient pocztowy produkcji mołdawskiej firmy Ritlabs.
Funkcjonalność:

</doc>
<doc id="450961" url="https://pl.wikipedia.org/wiki?curid=450961" title="Magnetowód">
Magnetowód

Magnetowód lub obwód magnetyczny – rdzeń wykonany z materiału ferromagnetycznego używany do kształtowania pola magnetycznego. Linie pola magnetycznego tworzą zamknięte pętle wewnątrz magnetowodu. Składa się z odpowiednio ukształtowanych materiałów (środowisk) przez które zamyka się strumień magnetyczny oraz z uzwojeń, w których płynie prąd niezbędny do wytworzenia pola magnetycznego. Rozróżnia się obwody magnetyczne nierozgałęzione (proste) oraz rozgałęzione.
Podobieństwo do obwodu elektrycznego.
Analogicznie do obwodu elektrycznego obwód magnetyczny posiada źródło zasilania, które dla obwodów magnetycznych stanowi zwojnica nawinięta na rdzeń. Prąd płynący w tej zwojnicy wytwarza tzw. siłę magnetomotoryczną (odpowiednik siły elektromotorycznej). Natężeniu prądu w obwodzie elektrycznym, w magnetowodzie odpowiada strumień indukcji magnetycznej przepływający przez obwód. Obwód magnetyczny jest charakteryzowany przez rezystancję magnetyczną (tzw. reluktancję). Inaczej niż w obwodzie elektrycznym, w obwodzie magnetycznym reluktancja nie powoduje wydzielania się ciepła. Straty energii pola magnetycznego powodowane są tym, że linie pola magnetycznego nie mogą być dokładnie zamknięte w magnetowodzie, ponieważ nie istnieją izolatory magnetyczne.
W obwodzie magnetycznym obowiązuje m.in. prawo przepływu, prawo Ohma dla obwodu magnetycznego.
Kształt i zastosowanie.
Magnetowód najczęściej stanowi zamknięty obwód. Szczelina zastosowana w magnetowodzie pozwala uzyskiwać silne pole magnetyczne o dużym stopniu jednorodności. Kształt magnetowodu zależy od urządzenia dla jakiego jest przeznaczony. 
Obwody magnetyczne stosuje się w następujących urządzeniach:

</doc>
<doc id="450963" url="https://pl.wikipedia.org/wiki?curid=450963" title="Obwód magnetyczny">
Obwód magnetyczny



</doc>
<doc id="450968" url="https://pl.wikipedia.org/wiki?curid=450968" title="Firmin Lambot">
Firmin Lambot

Firmin Lambot (ur. 14 marca 1886 w Florennes; zm. 19 stycznia 1964 w Borgerthout) był belgijskim kolarzem szosowym, dwukrotnym zwycięzcą Tour de France. 
Dopiero pod koniec kariery Lambot mógł świętować swój największy sukces. Jest najstarszym zwycięzcą Touru w dotychczasowej historii. W 1922 roku, kiedy wygrywał ten wyścig po raz drugi, miał 36 lat.
Lambot nie zaliczał się do szczególnie utalentowanych zawodników i dorównał do największych kolarzy jedynie dzięki swojemu uporowi i walecznej naturze. I kiedy bracia Pélissier wypowiadali się na temat Touru z roku 1919 mówiąc, że był to wyścig dla "koni pociągowych i wołów roboczych", mieli na myśli jego zwycięzcę - Firmina Lambota.

</doc>
<doc id="450969" url="https://pl.wikipedia.org/wiki?curid=450969" title="Polana pod Wołoszynem">
Polana pod Wołoszynem

Polana pod Wołoszynem lub Wyżnia Polana pod Wołoszynem – polana w Tatrach Wysokich, położona na północno-wschodnim stoku schodzącym z grani Wołoszyna, na wysokości od ok. 1245–1320 m n.p.m. Nad jej zachodnim i północno-zachodnim brzegiem wznoszą się lesiste stoki Wyżniej i Niżniej Kopki (1323 m n.p.m.), stąd polana była nazywana przez górali Pod Kopki. Dawniej wchodziła w skład Hali Wołoszyńskiej i była główną polaną tej hali, później wyłączona została w samodzielną polanę. Znajdował się na niej szałas i szopy. W latach 50. XX w. w wyniku oberwania chmury w tym rejonie została zasypana kamieniami i żwirem, stając się zupełnie niemal nieużyteczną z gospodarczego punktu widzenia.
Po zaprzestaniu koszenia i wypasania polana już niemal całkowicie zarosła lasem. W 1955 r. miała powierzchnię ok. 4 ha, ale w 2004 w wyniku zarośnięcia jej powierzchnia zmniejszyła się o 90%. Polana nadal zarasta.
W lesie, na południowy wschód od polany, znajdują się Jaskinia Wołoszyńska Wyżnia i Jaskinia Wołoszyńska Niżnia (niedostępne dla turystów). Przed utworzeniem rezerwatu przyrody grzbietem Wołoszyna na polanę schodził szlak Orlej Perci. W okolicy polany znajduje się też Wołoszyński Stawek.
Szlaki turystyczne.
Na polanie spotykają się dwa szlaki:

</doc>
<doc id="450978" url="https://pl.wikipedia.org/wiki?curid=450978" title="Klemens Koehler">
Klemens Koehler

Klemens Juliusz Koehler (ur. 9 lipca 1840 w Bydgoszczy, zm. 12 stycznia 1901 w Poznaniu) – polski lekarz, uczestnik powstania styczniowego.
Syn lekarza-chirurga Gustawa Adolfa Koehlera i Klementyny Brennessel (córka Zofii z Lipskich i Franciszka Karola Brennessla) / prawnuczka Prokopa Lipskiego, miecznika poznańskiego i Teresy z Dąmbskich/
Klemens Koehler ukończył gimnazjum w Ostrowie, po czym podjął studia medyczne we Wrocławiu, które w 1863 przerwał, aby wziąć udział w powstaniu styczniowym. Aresztowany dwa lata odsiadywał wyrok w Berlinie i Ostrowie. 
Po zwolnieniu z więzienia kontynuował studia medyczne we Wrocławiu i Berlinie, po ich ukończeniu w 1869 początkowo praktykował w Strzelnie i Kościanie. Specjalizował się w laryngologii na uczelniach zagranicznych.
Powrócił do kraju, zamieszkał w Poznaniu. Był współpracownikiem "Nowin Lekarskich". W 1893 otrzymał od cesarza Wilhelma "patent" radcy sanitarnego (tytuł honorowy przyznawany po 20 latach praktyki). W 1897 został członkiem Komisji Antropologicznej Polskiej Akademii Nauk w Krakowie. W swoim dorobku miał wiele prac nie tylko z dziedziny medycyny, ale też archeologii, antropologii, historii.
W 1874 ożenił się z Wandą Ziołecką h. Pobóg, córką radcy sądowego i Ewy Lossow h. Ryś. Mieli czworo dzieci: Zygmunta, bankowca i dra praw, Konstantego – inżyniera, Joannę, żonę bankiera Stanisława Pernaczyńskiego, Anielę - dyrektora Biblioteki Poznańskiego Towarzystwa Przyjaciół Nauk.
Pochowany na Cmentarzu Zasłużonych Wielkopolan.

</doc>
<doc id="450984" url="https://pl.wikipedia.org/wiki?curid=450984" title="Wypowiedzenie umowy o pracę">
Wypowiedzenie umowy o pracę

Wypowiedzenie umowy o pracę – jednostronna czynność prawna skutkująca rozwiązaniem stosunku pracy. Wypowiedzenie dopuszczalne jest tylko wtedy, gdy zezwala na to odpowiedni przepis prawa.
Wypowiedzenie umowy o pracę w Polsce.
Wypowiedzenie musi mieć formę pisemną; może je złożyć zarówno pracodawca, jak i pracownik. Jeśli umowę z pracownikiem rozwiązuje pracodawca, to wypowiedzenie musi zawierać pouczenie o przysługującym prawie odwołania się do sądu pracy, zaś w przypadku umowy na czas nieokreślony pracodawca dodatkowo musi wskazać jego przyczynę oraz przeprowadzić konsultacje z właściwą organizacją związkową reprezentującą pracownika. Zwolnienia dotyczące większej liczby pracowników określa się jako zwolnienia grupowe.
Okres wypowiedzenia.
Wypowiedzenie następuje z zachowaniem okresu wypowiedzenia, który wynosi odpowiednio:
Okres wypowiedzenia oznaczony w tygodniach kończy się w sobotę, oznaczony w miesiącach – ostatniego dnia miesiąca.
Dany okres wypowiedzenia jest możliwy do skrócenia, pod warunkiem zgody obydwu stron umowy. Jeżeli jedna z nich się na to nie zgodzi to obowiązuje czas ustawowy.
Rozwiązanie umowy o pracę za wypowiedzeniem złożonym przez pracownika, jeśli nie było związane ze zmianą jego miejsca zamieszkania, skutkuje tym, że ewentualny zasiłek dla bezrobotnych przysługiwać będzie tej osobie dopiero po 90 dniach od zarejestrowania się w Urzędzie Pracy. Dotyczy to osób, które w ciągu 6 miesięcy przed zarejestrowaniem się w UP wypowiedziały pracę z powodów innych niż zmiana miejsca zamieszkania (nie musi to być ostatnie rozwiązanie stosunku pracy, sytuacja ta zachodzi wtedy, kiedy pracownik wypowiedział pracę choć raz w ciągu 6 miesięcy przed rejestracją).
Oświadczenie pracodawcy.
Pracodawca, który chce wypowiedzieć umowę o pracę, musi złożyć pracownikowi oświadczenie w formie pisemnej zawierające:
Roszczenia pracownika w związku z wypowiedzeniem.
W przypadku, gdy rozwiązanie umowy o pracę bez wypowiedzenia nastąpiło z naruszeniem przepisów o rozwiązywaniu umów o pracę w tym trybie, pracownikowi przysługuje roszczenie o przywrócenie do pracy na poprzednich warunkach lub o odszkodowanie.
Jeśli rozwiązanie umowy o pracę zawartej na czas określony z naruszeniem przepisów o rozwiązywaniu umów o pracę bez wypowiedzenia, pracownikowi przysługuje wyłącznie odszkodowanie, jeżeli:
Jeżeli pracodawca rozwiązał umowę o pracę w okresie wypowiedzenia z naruszeniem przepisów o rozwiązywaniu umów o pracę bez wypowiedzenia, pracownikowi przysługuje wyłącznie odszkodowanie w wysokości wynagrodzenia za czas do upływu okresu wypowiedzenia.
Pracownikowi, który podjął pracę w wyniku przywrócenia do pracy, przysługuje wynagrodzenie za czas pozostawania bez pracy – nie więcej niż za 3 miesiące i nie mniej niż za 1 miesiąc.
Jeżeli umowa ta została rozwiązana z:
lub gdy rozwiązanie umowy podlega ograniczeniu z mocy przepisu szczególnego, wynagrodzenie przysługuje za cały okres pozostawania bez pracy.
Odszkodowanie przysługuje w wysokości wynagrodzenia za okres wypowiedzenia.
W przypadku rozwiązania umowy o pracę zawartą na czas określony lub na czas wykonania określonej pracy, odszkodowanie przysługuje w wysokości wynagrodzenia za czas, do którego umowa miała trwać – nie dłużej niż za 3 miesiące.

</doc>
<doc id="450985" url="https://pl.wikipedia.org/wiki?curid=450985" title="Andrij Brodij">
Andrij Brodij

Andrij Brodij ukr. "Андрій Бродій" (ur. 2 lipca 1895 we wsi Kywiażd pod Irszawą na Zakarpaciu, zm. 7 grudnia 1946 w Użhorodzie) – ukraiński polityk czechosłowacki okresu międzywojennego, orientacji moskalofilskiej, premier autonomicznej Ukrainy Karpackiej (1938), nauczyciel.
Urodził się w bogatej rodzinie chłopskiej, jego ojciec pracował w USA. W 1914 ukończył seminarium nauczycielskie w Użhorodzie i rozpoczął pracę w zawodzie nauczyciela.
W czasie I wojny światowej został powołany do armii austro-węgierskiej, walczył, był ranny.
Zwolennik moskalofilskiej orientacji narodowościowej oraz prowęgierskiej orientacji państwowej wśród Rusinów na Zakarpaciu; współpracownik prawosławnego biskupa Stojki. Był członkiem Towarzystwa im. Duchnowycza i jednym z założycieli Włościańskiego Związku Autonomicznego, którego przywódcą został w latach 30.
Od 11 października do 25 października 1938 pierwszy premier rządu autonomicznej Ukrainy Karpackiej. Aresztowany przez władze czechosłowackie za poparcie dla przyłączenia Rusi Zakarpackiej do Królestwa Węgier. Po aneksji Karpato-Ukrainy przez Węgry w marcu 1939 został wraz z innymi przywódcami Włościańskiego Związku Autonomicznego dokooptowany w maju 1939 do parlamentu węgierskiego w Budapeszcie, jako poseł jego izby niższej, bez przeprowadzenia wyborów. Wydawał na Zakarpaciu gazetę „Русская правда” (1939-1940) i „Русское слово” (1940-1944).
29 listopada 1945 został aresztowany przez NKWD. W maju 1946 skazany na karę śmierci przez sowiecki sąd za współpracę z rządem Horthego. Został rozstrzelany 11 czerwca 1946 (według innych źródeł 7 grudnia tego roku). Pochowany w Użhorodzie.

</doc>
<doc id="450987" url="https://pl.wikipedia.org/wiki?curid=450987" title="Stowarzyszenie Lambda Warszawa">
Stowarzyszenie Lambda Warszawa

Stowarzyszenie Lambda Warszawa – organizacja społeczna pożytku publicznego, założona w październiku 1997 przez aktywistów działającego w latach 1995–1997 Ośrodka „Rainbow”. Sąd Wojewódzki w Warszawie zarejestrował Stowarzyszenie w dniu 23 października 1997 roku. Celem organizacji jest budowanie pozytywnej tożsamości gejowskiej i lesbijskiej oraz kształtowanie akceptacji społecznej dla mniejszości seksualnych. Stowarzyszenie Lambda Warszawa jest najstarszą działającą polską organizacją LGBT.
Stowarzyszenie od 2004 roku posiada status organizacji pożytku publicznego (OPP). Od 2004 Lambda Warszawa należy do Federacji Organizacji Służebnych „Mazowia”.
Obszary działania.
Stowarzyszenie Lambda Warszawa działa w następujących obszarach:
Stowarzyszenie Lambda Warszawa jest pierwszą i jedyną organizacją LGBT+ w Polsce, która udziela mikrograntów dla innych organizacji na działania na rzecz gejów i lesbijek. W maju 2009 został ogłoszony pierwszy konkurs w ramach Funduszu Stonewall – Funduszu Mikrograntów Stowarzyszenia Lambda Warszawa.
Zarząd.
Władze Lambdy Warszawa wybierane są przez członków Stowarzyszenia podczas Walnych Zebrań wyborczych. Kadencja Zarządu trwa dwa lata. Obecny skład zarządu:

</doc>
<doc id="450989" url="https://pl.wikipedia.org/wiki?curid=450989" title="Bardko">
Bardko

Bardko – proste urządzenie do tworzenia przesmyku. Wykonane z cienkich listewek drewnianych lub twardej skóry, służy obecnie wytwórcom ludowym do produkcji pewnego rodzaju pasmanterii ozdobnej, tzw. krajek. 
Bardko to ramka z cienkich listewek drewnianych, twardej, wyprawionej na pergamin skóry, lub wąskich płaskowników metalowych umieszczonych w dwóch podłużnych i nieco grubszych listwach. Listewki umieszczone są równolegle w pewnej odległości (ok. 1,5-2 mm) od siebie, tworząc szczeliny. W połowie długości każdej listewki wywiercony jest otworek o średnicy ok. 2 mm. Istnieją też prostsze rozwiązania bardka w postaci płytki, w której wykonano na przemian otworki i szczeliny. Nitki osnowy rozpiętej poziomo na ramie przewleka się przez bardko w następującej kolejności: nieparzyste do szczelin, parzyste do otworków, lub odwrotnie. Podniesienie bardka do góry tworzy przesmyk górny, w który wprowadza się wątek, po opuszczeniu bardka w dół tworzy się przesmyk dolny i wprowadza kolejny wątek. Powtarzanie tych czynności powoduje powstawanie kolejnych elementów tkaniny (krajki) o splocie płóciennym. 
Efekty dekoracyjne w tkaninach (krajkach) wykonanych tą techniką są możliwe tylko dzięki zastosowaniu kolorowej przędzy na osnowę i wątek. 
Efekty splotowe i kolorystyczne możliwe są do uzyskania przy wykorzystaniu techniki tkactwa tabliczkowego.

</doc>
<doc id="450990" url="https://pl.wikipedia.org/wiki?curid=450990" title="5 Wileńska Brygada Armii Krajowej">
5 Wileńska Brygada Armii Krajowej

5 Wileńska Brygada Armii Krajowej (zwana również „Brygadą Śmierci”) – polski oddział partyzancki Okręgu Wilno Armii Krajowej.
Dowódcą brygady był mjr Zygmunt Szendzielarz „Łupaszka”.
W okresie okupacji niemieckiej działała w wyjątkowo trudnych warunkach, mając przeciw sobie trzech wrogów – zarówno Niemców i ich litewskich sojuszników, jak i partyzantkę sowiecką. W lipcu 1944 brygada liczyła ok. 500 partyzantów.
Geneza.
Wiosną 1943 Zygmunt Szendzielarz znalazł się w bezpośredniej dyspozycji Komendy Okręgu Wileńskiego AK, która pod koniec sierpnia tegoż roku oddelegowała go na dowódcę do pierwszego oddziału partyzanckiego AK na Wileńszczyźnie. Oddziałem tym dowodził wcześniej ppor. Antoni Burzyński ps. „Kmicic”. 26 sierpnia doszło do podstępnego rozbrojenia i aresztowania sztabu „Kmicica” przez zgrupowanie partyzantów sowieckich. Por. Burzyński został zamordowany, natomiast jego partyzantów przesłuchano i podzielono na trzy grupy, jedną z nich komuniści sobie podporządkowali. Drugą 50-osobową rozstrzelano. (patrz str.4-5 Załącznika do oświadczenia: )
Na przełomie września i października 1943 oddział por. Szendzielarza liczył już około stu ludzi. Przyjął on nazwę 5 Wileńskiej Brygady AK, zwanej też nieoficjalnie "Brygadą Śmierci". Brygada operowała na terenie na płn.-wsch. od Wilna. Prowadziła ona walki zarówno z Niemcami i ich sojusznikami litewskimi, jak też partyzantką sowiecką.
Obsada personalna 5 Brygady w styczniu 1944 przedstawiała się następująco:
Sztab:
Pododdziały:
Działania brygady.
Oddziały „Łupaszki” cechowała dyscyplina wojskowa. „Łupaszkowcy” zachowywali wojskowy sposób postępowania – meldowali się zgodnie z regulaminem oraz byli jednolicie i jednakowo umundurowani. Dzień zaczynano i kończono modlitwą. Nad lewą górną kieszenią munduru wielu żołnierzy nosiło ryngraf z wizerunkiem Matki Boskiej Ostrobramskiej oraz orła – godło Polski. Karano wszelkie naruszenia dyscypliny. Za żywność i nowe ubrania starano się natomiast płacić funduszami zdobytymi na jednostkach administracji komunistycznej.
25 stycznia „Łupaszko” uczestniczył w rozmowach we wsi Swejginie między przedstawicielami Okręgu Sarny AK i niemieckich władz wojskowych. W kolejnych rozmowach kilkanaście dni później por. Szendzielarz już nie brał udziału. Mimo to w okresie Polski Ludowej niektórzy emigracyjni publicyści, a także komuniści w kraju, oskarżali „Łupaszkę” o kolaborację z Niemcami.
W drugiej połowie stycznia plutony prowadziły działania demonstracyjne w rejonach, gdzie zamieszkiwała ludność litewska i dominowała partyzantka sowiecka. Pluton „Rakoczego” dokonał przemarszu w rejon Michaliszki-Święciany-Podbrodzie, plutony „Maksa” i „Kitka” w rejony położone za jeziorem Miadzioł, aż do Królewszczyzny. Partyzanci byli entuzjastycznie witani przez ludność miejscową. W naturalny sposób dokonały też powiększenia swoich składów. Nie obyło się też bez walk. Pluton „Kitka” stoczył potyczkę z Litwinami pod Żukojniami. Pluton kawalerii zlikwidował posterunek policji litewskiej w Polanach. Pod koniec stycznia plutony zgrupowały się we wsi Worziany.
Rankiem 31 stycznia Niemcy zorganizowali lokalną operację antypartyzancką. 91 osobowy oddział niemiecko-ukraiński zaatakował przebywających w Worzianach polskich partyzantów. Jednak dzięki przestrzeganiu przez dowódcę brygady zasady rozśrodkowania sił, 3 pluton „Maksa” z kolonii Worzeły – folwark Sosnówka i 2 pluton z Hadziłun uderzyły na przeciwnika od tyłu okrążając go. Prawie trzygodzinna potyczka zakończyła się całkowitym zwycięstwem 5 Brygady.
Straty niemieckie wyniosły łącznie 43 ludzi: zostało zabitych 2 oficerów, 9 podoficerów i 28 żołnierzy, 4 uznano za zaginionych. Straty strony polskiej: 16 partyzantów.
2 lutego na brygadę napadł ok. 1600 osobowy oddział partyzantki sowieckiej. Brygada pod ogniem zorganizowała przeprawę przez rzekę Straczę. Na jej drugim brzegu ubezpieczał przeprawę pluton „Rakoczego”. Po zapadnięciu zmierzchu praktycznie cała brygada przeprawiła się przez rzekę i maszerując w kierunku Białej Wody oderwała się od wroga. Straty polskie w tej bitwie: 1 zabity, 1 utonął i 6 rannych, kilku trafiło do sowieckiej niewoli.
3 lutego przybył pod Radziusze na rozpoznanie „Maks” ze swą drużyną. W starciu z Sowietami poległo 3 polskich partyzantów, a jeden został ranny. Zdobyto 2 pepesze 1 kb oraz odebrano dwie furmanki z zagrabionym mieniem miejscowej ludności.
W drugiej połowie lutego 1 pluton „Rakoczego” operował w rejon Sużan, pozostałe plutony brygady stacjonowały we wsi Jasień (na południe od Białej Wody, a na wschód od Kiemieliszek). W tym okresie doszło do niedużych starć z sowiecką partyzantką w Suproniętach, Jasieniu, Polanach, Straczy i Niestaniszkach. W Niestaniszkach została stoczona walka z oddziałem sowieckich spadochroniarzy, pluton „Kitka” rozbroił i zlikwidował 30-osobowy posterunek żandarmerii niemieckiej w Żukojniach Strackich, a pluton „Maksa” posterunek litewskiej policji w Polanach na wschód od Kiemieliszek. W akcjach tych brygada zdobyła dużo broni. Pod koniec lutego liczyła już ponad 300 osób.
Na początku kwietnia 1944, po odprawie w komendzie Okręgu, Szendzielarz został przypadkowo aresztowany u swojej teściowej przez Litwinów, którzy przekazali go władzom niemieckim. Niemcy zaproponowali mu wówczas zaniechanie walk i wspólną akcję przeciwko sowieckiej partyzantce, a w zamian dostawy uzbrojenia. Por. Szendzielarz odmówił, zasłaniając się brakiem pełnomocnictw do czynienia tego typu ustaleń. Pod koniec kwietnia został zwolniony, najprawdopodobniej przez samych Niemców, którzy potraktowali ten gest jako akt dobrej woli wobec komendy Okręgu, mając na względzie nawiązanie ponownych kontaktów.
28 kwietnia w Bołoszy oddział niemiecki próbował rekwirować bydło i trzodę chlewną. Dowodzący wówczas brygadą inspektor mjr Mieczysław Potocki „Węgielny” postanowił uderzyć na Niemców całością sił brygady, rozbić ich oddział i w ten sposób uniemożliwić rekwizycję. Brygada liczyła wówczas około 250 ludzi w składzie pięciu plutonów kadrowych. Siły oddziału niemieckiego oceniono na około 150 żołnierzy. Zaatakowały w pierwszym rzucie cztery plutony bez jednej drużyny. Pluton kawaleryjski pozostał w odwodzie, jedna drużyna dozorowała trakt Bołosza-Kiemieliszki, skąd mogło nadejść wsparcie dla sił niemieckich od garnizonu łotewskiego stojącego w Kiemieliszkach.
Akcja trwała około dwie godziny. Nie udało się uzyskać zaskoczenia. Prowadzono walkę pozycyjną. Dopiero oskrzydlenie nieprzyjaciela plutonem kawaleryjskim zmusiło go do odwrotu. W bitwie zginęło 21 Niemców. Zdobyto 1 ckm, 3 rkm-y, 20 kb, amunicję, dwa auta ciężarowe, apteczkę polową i różny sprzęt wojenny. Straty brygady: jeden żołnierz został zabity i trzech rannych.
Z powodu dość licznych nieporozumień między 5 Brygadą „Łupaszki” a sowiecką Brygadą Wilejską ppłk. Fiodora Markowa, komendant inspektoratu BC mjr Mieczysław Potocki ps. „Węgielny” wystąpił z wnioskiem do komendanta Okręgu „Wiano” aby 5 Brygada odeszła z terenu Inspektoratu BC do innego Inspektoratu. W zamian prosił o przydzielenie innej brygady. Komendant „Wilk” wydał dyspozycje, aby 5 Brygadę przeszła do Inspektoratu „A” mjr. „Pohoreckiego”. W zamian do Inspektoratu BC trafiła 1 Brygada por. Czesława Grombczewskiego ps. „Jurand”. Z początkiem maja nastąpiło przekazanie brygad.
23 czerwca 1944 roku 5 Wileńska Brygada AK zaatakowała zamieszkaną wówczas przez wojskowych osadników litewskich wieś Dubinki, mordując ponad 20 jej mieszkańców, w tym kobiety i dzieci. Był to odwet za zbrodnię na mieszkańcach Glinciszek, dokonaną 20 czerwca przez litewski oddział Schutzmannschaft.
W końcu czerwca brygada weszła w skład Zgrupowania nr 1 Okręgu Wilno Armii Krajowej i odpoczywała w okolicach jezior Sużańskich. Jej 3 szwadron stacjonował w Mejrańcach. 4 lipca Brygada ruszyła na zachód. Przechodząc przez szosę Wilno-Podbrodzie rozbiła w marszu niedużą kolumnę samochodową. 6 lipca w marszu zaatakowała i zdobyła miasteczko Suderwę i stację nasłuchowo-nadawczą Luftwaffe. Zaskoczeni Niemcy poddali się.
Jeszcze 26 czerwca mjr dypl. Teodor Cetys „Sław” i ppłk Zygmunt Blumski „Strychański” przedstawili do zatwierdzenia ppłk. „Wilkowi” plan akcji na Wilno. Rozkaz operacyjny nr 1 „Ostra Brama” zawierał ogólne wytyczne walki o miasto i wycinkowe rozkazy dla oddziałów partyzanckich. Planowano między innymi utworzenie Zgrupowania Bojowego nr 5 „Zachód” pod dowództwem rtm. Szendzielarza „Łupaszki”. Składać się ono miało z 4 i 5 Brygady.
Na przełomie czerwca i lipca 1944 roku rozpoczęto wykonywanie akcji „Burza”. Ostatecznie 5 Brygada nie wzięła w niej udziału. Dowódca „Łupaszko” był przeciwny uczestnictwu 5 Brygady we wspólnym polsko-sowieckim wyzwalaniu Wilna z powodu szczególnego zagrożenia represjami ze strony sowietów. „Łupaszko” zebrał dowódców swoich szwadronów, którym zakomunikował: „"Trudno panowie, widocznie generał „Wilk” nie mógł inaczej. Oświadczam wam, że ja też inaczej nie mogę. (...) W tej defiladzie udziału nie weźmiemy." "(...)" "Niech mnie historia osądzi, ale nie chcę, żeby kiedykolwiek nasi żołnierze byli wieszani na murach i bramach Wilna”". „Łupaszko” otrzymał ustne zezwolenie na wycofanie się z walk o Wilno,  komendant ppłk. Aleksander Krzyżanowski wydał też formalne zezwolenie na wycofanie się na zachód.
Zgrupowanie Bojowe nr 5 rtm. „Łupaszki” nie wykonało rozkazu uderzenia na Wilno. Dowódca 4 Brygady „Ronin” wysłał do Suderwi swego łącznika, gdzie stacjonowała 5 Brygada. Zgrupowanie to miało uderzyć na Wilno na dzielnicę Zwierzyniec, który przez Niemców wcale nie był broniony. „Łupaszko” jednak nie poszedł na Wilno i „Roninowi” prosił przekazać za pośrednictwem łącznika H. Sipowicz-Bogowskiego „Farysa” następująca odpowiedź: 
Prawdopodobnie „Łupaszko” otrzymał zezwolenie od „Wilka" na wycofanie się na zachód, co było zgodne z wytycznymi naczelnych władz państwa polskiego, aby oddziały polskie, które miały napięte stosunki z Sowietami, wycofać na zachodnie tereny.
5 Wileńska Brygada Armii Krajowej została rozwiązana 22 lipca 1944 koło Porzecza. Jej kawaleria została rozbrojona przez zmotoryzowane oddziały Armii Czerwonej.
Część żołnierzy brygady zdołała przedostać się za „linię Curzona”, na teren tzw. Polski Lubelskiej, gdzie pod rozkazami mjr „Łupaszki” kontynuowała działalność.
Odtworzenie oddziału.
Rtm. Szendzielarz z resztkami Brygady podporządkował się 20 września 1944 komendantowi Okręgu Białostockiego AK ppłk. Władysławowi Liniarskiemu ps. „Mścisław”. Ten nakazał „Łupaszce” trwać w Puszczy Białowieskiej i organizować kadrowy oddział z rozbitków z nowogródzkich i wileńskich oddziałów AK.
Mjr „Łupaszko” otrzymał funkcję „dowódcy partyzantki” w Komendzie Białostockiego Okręgu Armii Krajowej-Armii Krajowej Obywatelskiej (AK-AKO). Jego kompetencje polegały na dowodzeniu 5 Brygadą, będącą oddziałem dyspozycyjnym Komendy Okręgu AK-AKO. Struktura odtworzonej 5 Wileńskiej Brygady AK przedstawiała się następująco:
Okres powojenny.
Powojenny etap działalności 5 Brygady można podzielić na kilka wyraźnych podokresów:
W kwietniu 1945 Szendzielarz wznowił działania zbrojne. Odtworzona przez Szendzielarza 5 Brygada Wileńska liczyła w szczytowym okresie rozwoju tj. latem 1945: 250 żołnierzy, 3 szwadrony, kompanię szturmową oraz drużynę podoficerską. Wykonała kilkadziesiąt akcji przeciw NKWD oraz UBP, Milicji Obywatelskiej oraz KBW. Była uznawana za jeden z najgroźniejszych i najskuteczniejszych oddziałów podziemia antykomunistycznego na terenie Białostocczyzny. W tym okresie wchodziła w skład Armii Krajowej Obywatelskiej.
W początkach września 1945 na rozkaz Komendy Okręgu Białostockiego AKO wydany w związku z zarządzoną przez Delegaturę Sił Zbrojnych na Kraj (DSZ) akcją „rozładowywania lasów” polecił rozformować 5 Brygadę Wileńską. Demobilizacja trwała niecały miesiąc. W polu pozostał oddział kadrowy 1 szwadronu, na bazie którego wkrótce potem sformowano 6 Wileńską Brygadę.
U schyłku 1945, już po częściowej demobilizacji, mjr Szendzielarz nawiązał ponownie kontakt z Komendą Okręgu Sarny AK, odtwarzającym się po ewakuacji z rodzinnych stron już głównie na nowych terenach centralnej Polski oraz Pomorza. Mjr „Łupaszko” bez wahania zgodził się odtworzyć oddziały. W ten sposób powstały właściwie dwa zgrupowania. Na Pomorzu przyjęły nazwę 5., zaś na Białostocczyźnie 6 Wileńskiej Brygady. Akcje przeciwko systemowi komunistycznemu na Pomorzu zaczęły się w kwietniu 1946.
W połowie sierpnia 1946 mjr Szendzielarz, mając na względzie coraz silniejsze nasycenie terenu siłami komunistycznymi, podjął decyzję przejścia w rejon Białegostoku w celu połączenia się z 6. Brygadą. Udało mu się to dopiero w połowie października i tylko z siłami szwadronu „Lufy”. Pozostałe dwa szwadrony pozostały na miejscu i rozformowały się w połowie listopada 1946. Najprawdopodobniej w grudniu mjr Szendzielarz otrzymał od ministra BP Stanisława Radkiewicza list, w którym ten nakłaniał „Łupaszkę” do rozwiązania oddziałów. W zamian obiecywał możliwość swobodnego opuszczenia Polski. Urząd Bezpieczeństwa ponawiał próby kontaktu także w marcu i kwietniu 1947.
Epilog.
Do czerwca 1948 UB rozpracował i rozbił Okręg Wileński AK a 30 czerwca 1948 w Osielcu pod Zakopanem został aresztowany sam mjr Szendzielarz. Natychmiast po aresztowaniu „Łupaszki” został przewieziony do Warszawy i osadzony w więzieniu mokotowskim przy ul. Rakowieckiej. Przebywał tam do 8 lutego 1951 (w sumie 2,5 roku).
23 października 1950 rozpoczął się proces b. członków Wileńskiego Okręgu AK, w którym oskarżeni zostali: ppłk Antoni Olechnowicz, kpt. Henryk Borowski ps. „Trzmiel”, mjr Zygmunt Szendzielarz, ppor. Lucjan Minkiewicz ps. „Wiktor”, Lidia Lwow ps. „Lala”, Wanda Minkiewicz ps. „Danka”. Wszyscy, oprócz kobiet, zostali skazani 2 listopada 1950 przez sędziego Mieczysława Widaja na wielokrotną karę śmierci. Wyrok wykonano 8 lutego 1951 w więzieniu na Mokotowie.
Podczas całej swojej działalności oddziały 5. Wileńskiej Brygady AK wykonały ponad 230 akcji, z tego większość na terytorium Borów Tucholskich. Na terytorium województwa gdańskiego w 1946 zabiły 39 osób, w tym 18 funkcjonariuszy bezpieki. Pozostali to konfidenci UB, milicjanci oraz żołnierze, którzy polegli w walkach z poszczególnymi szwadronami.

</doc>
<doc id="450992" url="https://pl.wikipedia.org/wiki?curid=450992" title="Andrzej Brody">
Andrzej Brody



</doc>
<doc id="450993" url="https://pl.wikipedia.org/wiki?curid=450993" title="Biskupi Würzburga">
Biskupi Würzburga



</doc>
<doc id="450996" url="https://pl.wikipedia.org/wiki?curid=450996" title="Andriej Brodij">
Andriej Brodij



</doc>
<doc id="450997" url="https://pl.wikipedia.org/wiki?curid=450997" title="Krajka (pasamon)">
Krajka (pasamon)

Krajka – dekoracyjny wyrób ludowy, w postaci wąskiego paska (od kilku do kilkunastu centymetrów), barwnie tkany przy użyciu bardka lub wykonywany techniką tkania tabliczkowego.
Zastosowanie.
Krajki stosowane były powszechnie przez Słowian do wzmacniania i ozdabiania brzegów strojów ludowych - wzmacniały brzegi odzieży i chroniły je przed przecieraniem. Obecnie produkowane przez warsztaty rzemieślnicze są nadal chętnie kupowane i stosowane do ozdobnego wykończania odzieży (popularne również wśród grup zajmujących się odtwórstwem historycznym jak np. bractwa rycerskie). Współcześnie, przemysłowo wytwarzane wyroby tego typu, nazywa się pasmanterią.

</doc>
<doc id="451002" url="https://pl.wikipedia.org/wiki?curid=451002" title="Przewodność">
Przewodność



</doc>
<doc id="451007" url="https://pl.wikipedia.org/wiki?curid=451007" title="Prawo przepływu">
Prawo przepływu



</doc>
<doc id="451009" url="https://pl.wikipedia.org/wiki?curid=451009" title="Maurice Burlaz">
Maurice Burlaz

Maurice Burlaz (ur. 11 sierpnia 1921 w Paryżu, zm. 6 marca 2006), francuski działacz sportowy.
Zajmował się piłką nożną, szczególnie w wydaniu młodzieżowym i amatorskim. W latach 1969-1981 przewodniczył Komitetowi Futbolu Młodzieżowego Francuskiej Federacji Piłkarskiej, był wieloletnim członkiem władz federacji, a w latach 1984-1995 jej wiceprzewodniczącym. Działał także w federacji europejskiej UEFA, gdzie był członkiem Komitetu Futbolu Młodzieżowego w latach 1982-1996 (wiceprzewodniczącym tego komitetu w latach 1988-1996). Został odznaczony Orderami Zasługi UEFA (2002) oraz federacji światowej FIFA (1999).
UEFA przyznaje nagrodę jego imienia dla europejskich federacji piłkarskich, wyróżniających się w pracy z młodzieżą.

</doc>
<doc id="451016" url="https://pl.wikipedia.org/wiki?curid=451016" title="Paramount Global">
Paramount Global

Paramount Global (dawniej ViacomCBS, Viacom) – amerykańska grupa mediowa, posiadająca sieci telewizji satelitarnych i kablowych oraz studia produkcji i dystrybucji filmowej. W latach 1952–2019 istniała jako Viacom, a w latach 2019–2022 jako ViacomCBS.
Historia.
Przedsiębiorstwo rozpoczęło działalność jako CBS Films, telewizyjna część koncernu CBS. W 1971 roku część ta została nazwana Viacom (Video &amp; Audio Communications). W 1973 roku uzyskała niezależność (w konsekwencji ustawy zakazującej sieciom telewizyjnym posiadania koncernów mediowych, która to ustawa została następnie odwołana). W 1985 roku oba przedsiębiorstwa znowu zostały połączone.
31 grudnia 2005 roku przedstawiciele Viacomu ogłosili ostateczny rozpad koncernu na dwie spółki. Istniejące Viacom zostało nazwane CBS Corporation – zawierała część o powolnym wzroście ekonomicznym (CBS, UPN, CBS Radio, Simon &amp; Schuster, Paramount Parks, Viacom Outdoor, Showtime, oraz większość produkcji telewizyjnej). Utworzono także nową spółkę o nazwie Viacom, zawierającą MTV Networks, BET Networks, Paramount Pictures (studio filmowe oraz część zajmującą się kinem domowym) oraz United International Pictures (50%).
4 grudnia 2019 Viacom połączyło się z CBS Corporation tworząc spółkę ViacomCBS. 15 lutego 2022 ViacomCBS zmieniło nazwę na Paramount Global.

</doc>
<doc id="451027" url="https://pl.wikipedia.org/wiki?curid=451027" title="Baarle">
Baarle

Baarle – potoczna, łączna nazwa stosowana dla dwóch gmin i wsi położonych na terytorium Holandii i Belgii przy granicy holendersko-belgijskiej: Baarle-Hertog w Belgii oraz Baarle-Nassau w Holandii. Część miejscowości jest belgijską eksklawą na terenie Holandii.&lt;br&gt;
Eksklawa nie stanowi jednej całości, a składa się z 30 części, które nieregularnie graniczą ze sobą na terytorium całego organizmu miejskiego. Z powodu swej sytuacji geograficzno-politycznej wieś jest atrakcją turystyczną.
Położenie i podział administracyjny.
Miejscowość Baarle jest położona na terenie Holandii w prowincji Brabancja Północna i belgijskiej Antwerpii, przy granicy z Holandią. Najbliższe miejscowości to położone na północ Breda i Tilburg i belgijski Turnhout na południu. Przez miejscowość przebiegają drogi lokalne N260 (holenderska) i N135 (belgijska).
Pod względem statystycznym obszar gminy Baarle-Nassau podzielony jest na 3 okręgi () i 7 obszarów ():
Historia.
Geograficzna osobliwość sięga 1198 r., kiedy książę Brabancji scedował większość swych posiadłości baronowi Bredy. W 1648 r., na mocy traktatu westfalskiego ziemie Nassau zostały przekazane północnej części Niderlandów, podczas gdy grunty należące do Brabancji przekazano południu, obecnej Belgii. Kiedy już dokonał się podział na Holandię i Belgię w 1839 r., powstała potrzeba delimitacji. Pierwsza komisja graniczna, powołana na mocy układu z Maastricht z r. 1843, doprowadziła do wyznaczenia granicy między Holandią a Belgią, nie była jednak w stanie rozwiązać problemu Baarle. Do traktatu dołączono więc aneks określający przynależność państwową każdej parceli ziemi w Baarle. Rozwiązania te zostały ratyfikowane i stały się częścią paktu z Maastricht.
Wyjątkowość Baarle dała o sobie znać podczas I wojny światowej. Większość terenów Belgii była okupowana przez Niemcy, które jednak były zmuszone respektować neutralność Holandii. Dzięki tej neutralności Baarle-Hertog, które jest gminą belgijską, nie było okupowane, bowiem by dotrzeć do belgijskich enklaw, Niemcy musieliby wkroczyć na neutralne terytorium holenderskie, czego zrobić nie mogli. Baarle stało się centrum schronienia lotników, członków ruchu oporu itp. Podczas wojny ruch oporu uruchomił radiostację dla podtrzymania kontaktu z siłami na froncie w zachodniej Belgii. Radiostacja mieściła się w ogrodzie burmistrza Baarle-Hertog.
W 1944 r. obie miejscowości zostały wyzwolone przez 1 Dywizję Pancerną pod dowództwem generała Stanisława Maczka. Epizod ten znany jest jako „28 dni Baarle”. Mieszkańcy postawili w centrum Baarle-Hertog okazały pomnik z tablicą pamiątkową ku czci polskich żołnierzy poległych przy wyzwalaniu miejscowości, zaś jedną z ulic w Baarle-Nassau nazwali Generaal Maczeklaan.
Po II wojnie światowej Belgowie dwukrotnie zdołali rozszerzyć swe terytorium drogą pokojową. Po raz pierwszy stało się to w 1959 r., kiedy problem podziału ziemi trafił do Sądu Międzynarodowego w Hadze i w konsekwencji pomniejszył enklawę o 12 hektarów. Drugie pokojowe rozszerzenie miało miejsce w 1995 r., kiedy okazało się, że fragment gruntów, który miał należeć do Holandii, okazał się belgijski.
Przemyt.
W związku z sytuacją graniczną w miejscowości, Baarle był lokalnym centrum przemytu, który z różnym nasileniem trwał do 1993 r. Aby zapobiec niekontrolowanemu napływowi holenderskich towarów, rząd Belgii wprowadził specjalną procedurę administracyjną. Wszystkim towarom, a także zwierzętom, które były sprzedawane w enklawie, musiał towarzyszyć specjalny list przewozowy. Wszyscy rolnicy rejestrowali swoje zwierzęta w tzw. księdze hodowlanej, w której opisywano wszystkie cechy charakterystyczne każdego zwierzęcia. Nie zapobiegło to nadużyciom – w holenderskich księgach krowy cieliły się dwa razy w roku, w ten sposób wiele holenderskich cieląt zostało „legalnie” przetransportowanych do Belgii. Urzędnicy celni wypracowali dyskretną, acz skuteczną metodę, by zapobiec przemytowi masła przez kobiety. Były one proszone o poczekanie przy gorącym piecu, podczas gdy celnicy sprawdzali im dokumenty.
Podczas II wojny światowej zarówno przemytnicy, jak i urząd celny, nieraz używali rozwiązań siłowych, co doprowadzało do ofiar śmiertelnych. Przemytnicy byli uzbrojeni i rzucali gwoździe na drogę, by zapobiec pościgom. Trwał również przemyt na małą skalę, a kilka metrów od granicy powstawały sklepy prowadzące sprzedaż towarów o niższym cle Holendrom lub Belgom.
Granica.
Obie gminy wskutek zaszłości historycznych tworzą skomplikowany układ dwudziestu dwóch enklaw i eksklaw holenderskich, jednej belgijskiej i siedmiu holenderskich subenklaw. W niektórych miejscach granica przebiega wzdłuż ulic albo dzieli dom na pół. O tym, do którego państwa należy dany dom i gdzie jego mieszkańcy płacą podatki – decyduje to, na którą część wychodzą frontowe drzwi budynku. Granice poprowadzone są tak, że przecinają niektóre obiekty. W pewnym domu granica przebiega przez środek drzwi, posiada on dwa adresy: belgijski Loveren 2, Baarle-Hertog i holenderski Loveren 19, Baarle-Nassau. Granica jest delimitowana liniami na chodnikach.
Organizacja życia w Baarle.
W Baarle istnieją dwie władze funkcjonujące według dwóch odrębnych systemów prawnych. Istnieją dwa ratusze z dwoma burmistrzami, dwie rady miejskie, dwie siły policyjne i straże pożarne i dwa urzędy pocztowe. Urzędy miejskie obu krajów oddalone są od siebie o ok. 100 m. Również zaopatrzenie w energię jest podwójne dla obu części miasta. Mimo odrębnych systemów telefonicznych, rozmowy na terenie eksklawy odbywają się po kosztach lokalnych, niezależnie od części, z których pochodzą abonenci. O przynależności państwowej elektryczności, telefonów oraz samego budynku decyduje fakt, po której stronie granicy belgijsko-holenderskiej znajdują się główne drzwi wejściowe.
Istnieją też instytucje wspólne dla całej wsi: jedno biuro turystyczne, jedna biblioteka, sieć gazowa i wodna, system odprowadzania ścieków; 1/4 z nich jest oczyszczana przez Belgów, pozostałe przez Holendrów. Do lat 60 XX w. szkoły zamykano o różnych porach, aby zminimalizować kłótnie i burdy uliczne między młodzieżą z obu części Baarle. Po połączeniu organizacji z obu części miejscowości wprowadzono jednolite godziny rozpoczęcia i zakończenia zajęć dla wszystkich.
Na tabliczkach z numerami domów jest wskazane, do którego kraju należy dany dom i z których dostaw korzysta. Jest to również istotne ze względu na podatki, przy założeniu, że mieszkańcy pracują w tym samym kraju, w którym mieszkają.
Różnice kulturalne w obrębie miejscowości.
Baarle skupia nie tylko dwie jednostki administracyjne, ale również dwie narodowości. Mimo intensywnej współpracy między obiema gminami różnice są duże. Przede wszystkim widoczne są różnice w kulturze politycznej i wpływy z różnych kręgów politycznych. Ten aspekt jest ważniejszy w Belgii. Ponadto holenderska administracja publiczna jest bardziej otwarta i mniej scentralizowana. Holendrzy prowadzą politykę planowania, podczas gdy Belgowie rozwiązują problemy zadaniowo. Różnice te są istotne, kiedy dochodzi do współpracy większej społeczności holenderskiej z mniejszą belgijską.
Różnice prawne.
Hertog i Nassau współpracują z zupełnie innych pozycji formalnych, określonych przez ustawodawstwo obu krajów. Administracja holenderska ma większe kompetencje i środki niż belgijska. Konsekwentnie, z powodu większej liczby mieszkańców społeczność holenderska ma do dyspozycji większą administrację. Dwa systemy prawne na jednym terytorium oznaczają również, że wiele przepisów o zasięgu krajowym nie może zostać wdrożonych, ponieważ nie są kompatybilne z drugimi.
Problemy wynikające z różnic.
Mimo daleko posuniętej współpracy, w Baarle funkcjonują różnice wynikające z odmiennych przepisów w Holandii i Belgii. Podczas pomoru świń w 1997 r. władze holenderskie zakazały transportu tych zwierząt. Zakaz ten nie był ważny na terytorium Belgii ani dla jej obywateli. Jednak kiedy obywatel Belgii próbował przewieźć świnie do rzeźni na terytorium Belgii, został zatrzymany przez władze holenderskie i z tego powodu poniósł pokaźne straty.
Inny przypadek dotyczył pewnego obywatela holenderskiego aresztowanego przez belgijską policję w Hertog i przetransportowanego do więzienia w belgijskim Turnhout we wczesnych latach 80. XX w. Areszt był uprawniony, ponieważ odbywał się na terytorium belgijskim. Aby doprowadzić podejrzanego do zakładu karnego, policja musiała przetransportować go przez terytorium Holandii, bowiem tędy prowadziła jedyna droga do więzienia. Podejrzany twierdził przed sądem, że jego transport przez teren Holandii był niezgodny z prawem i naruszał holenderską suwerenność. Sąd skargę jednak oddalił.
Religia.
W Baarle znajdują się dwa kościoły katolickie: kościół św. Remigiusza w Baarle-Hertog przy Kerkplein i Vrouw van Bijstand w Baarle-Nassau.
Drogi i transport.
Utrzymanie dróg w miejscowości jest trudne ze względu na to, że jedna ulica może należeć do dwóch państw, a granica przebiegać wzdłuż lub w poprzek. Utrzymanie dróg jest elementem współpracy obu urzędów miejskich, a remonty ulic „międzynarodowych” są uzgadniane przez administracje lokalne zarówno co do terminów, jak i kosztów.
W 1867 r. wybudowano linię kolejową z Tilburga do Turnhout, zwaną "Bels Linie", jako że należała do Belgów. Zlikwidowano ją w latach trzydziestych XX w, obecnie jej szlakiem przebiega uczęszczana trasa rowerowa.
Miejscowość Baarle obsługuje belgijska firma autobusowa "Grens". Przez miejscowość przebiegają linie 458, 459 i 460.
Ekologia.
Od czerwca 2001 r., w Baarle działa wysypisko śmieci, wspólne dla obu części miejscowości. Wysypisko jest położone na gruncie, przez który przebiega granica państwa.
Kultura i oświata.
W mieście działa dom kultury, biblioteka i muzeum świec, prezentujące świece wykonane z czystego wosku i ręcznie rzeźbione. Baarle organizuje coroczne imprezy kulturalne, takie jak „Dzień zabytku”, „Dzień Dziedzictwa” oraz „Tydzień sztuki amatorskiej”.
W miejscowości znajdują się ponadto dwie szkoły oraz akademia muzyki i słowa.
Handel.
Ponieważ każdy dom płaci podatki w kraju, na który wychodzą jego frontowe drzwi, tradycją Baarle jest przestawianie drzwi frontowych tak, aby wychodziły na terytorium państwa, w którym podatki są niższe, a czynią tak przede wszystkim sklepy. Obecnie w Baarle sklepy są otwarte także w niedziele, zgodnie z regułami belgijskimi.
W Baarle znajduje się wiele sklepów z fajerwerkami, gdyż w Holandii ich sprzedaż ograniczona jest do jednego dnia w roku. Z tego samego powodu w miejscowości istnieje kilka sex-shopów, tym razem z uwagi na ograniczenia w ustawodawstwie belgijskim.

</doc>
<doc id="451029" url="https://pl.wikipedia.org/wiki?curid=451029" title="Ruta Czaplińska">
Ruta Czaplińska

Ruta Janina Czaplińska, ps. „Ewa” (ur. 10 września 1918 w Janowicach k. Kazimierza Dolnego, zm. 22 lutego 2008 we Wrocławiu) – szef Wydziału Łączności Narodowego Zjednoczenia Wojskowego, więźniarka okresu stalinowskiego.
Życiorys.
Pochodziła z rodziny ziemiańskiej. Była córką Tadeusza i Józefy (z domu Marcinowska) Czaplińskich. W 1937 r. zdała maturę w Toruniu. Następnie rozpoczęła studia na Wydziale Fizyki Uniwersytetu Warszawskiego. Jednocześnie ukończyła kurs radiotechniki i radiotelegrafii, a także już w okresie okupacji kurs hodowli drobiu. Od stycznia 1942 r. należała do Armii Krajowej. W latach 1944–1945 prowadziła majątek rodzinny, później utracony w wyniku reformy rolnej. W marcu 1945 r. przeniosła się do Łodzi, gdzie rozpoczęła studia w tamtejszym oddziale Szkoły Głównej Handlowej. Jednocześnie włączyła się do niepodległościowej działalności antykomunistycznej. Została członkiem Komendy Głównej Narodowego Zjednoczenia Wojskowego, w której pełniła funkcję szefa Wydziału Łączności. W 1945 r. otrzymała stopień podporucznika czasów wojny. 5 kwietnia 1946 r. w Łodzi aresztowało ją UB. Oskarżona została o to "„że pełniąc funkcję szefa łączności Konspiracyjnej Komendy Głównej „działała w zamiarze usunięcia przemocą Krajowej Rady Narodowej, zagarnięcia jej władzy i zmiany ustroju Państwa Polskiego, brała udział w nielegalnych związkach „Narodowe Zjednoczenie Wojskowe” a następnie „Narodowy Związek Zbrojny”"”. Po 19-miesięcznym śledztwie 3 listopada 1947 r. została skazana przez Wojskowy Sąd Rejonowy w Warszawie na karę 10 lat pozbawienia wolności. Była więziona kolejno w siedzibie Ministerstwa Bezpieczeństwa Publicznego, w więzieniu na Mokotowie, w Fordonie, Inowrocławiu i ponownie w Fordonie. Zwolniono ją 5 kwietnia 1956 r.
Po odbyciu kary podjęła studia na Wydziale Biologii Uniwersytetu Łódzkiego, które ukończyła na Uniwersytecie Wrocławskim. Następnie pracowała w administracji Instytutu Matematycznego PAN oraz jako starszy redaktor i tłumacz w wydawnictwie Politechniki Wrocławskiej. Była wieloletnią współpracowniczką matematyka prof. Hugona Steinhausa. W latach 1981-1985 zaangażowała się w działalność Arcybiskupiego Komitetu Charytatywnego we Wrocławiu.
Należała do środowiska „Fordonianek”, czyli byłych więźniarek więzienia w Fordonie wchodzącego w skład Związku Więźniów Politycznych Okresu Stalinowskiego. Była również członkinią Związku Młodocianych Więźniów Politycznych „Jaworzniacy”, Klubu Inteligencji Katolickiej, Towarzystwa Ziemiańskiego i Związku Inwalidów Wojennych. Zeznawała w procesie Adama Humera w 1994 roku
Była siostrą m.in. prof. Kazimierza Czaplińskiego. Jej dziadek (Józef Marcinowski) był ojcem chrzestnym marszałka Józefa Piłsudskiego.
Odznaczenia.
Po 1989 r. została odznaczona m.in. londyńskim Krzyżem Armii Krajowej, dwukrotnie Medalem Wojska Polskiego, Krzyżem Narodowego Czynu Zbrojnego. Została także awansowana do stopnia podporucznika.
W listopadzie 2007 r., za wybitne zasługi dla niepodległości Rzeczypospolitej Polskiej oraz działalność kombatancką i społeczną, została odznaczona Krzyżem Oficerskim Orderu Odrodzenia Polski.
Publikacje.
Publikowała m.in. na łamach pism „Nike”, „Więź”, „Niepodległość i Pamięć” i „W Drodze”.
Jej teksty pojawiły również się w książkach "Przeciwko złu. Wiersze i piosenki więzienne 1944-1956" (oprac. Barbara Otwinowska, Warszawa 1995) oraz "Zawołać po imieniu. Księga kobiet – więźniów politycznych 1944-1958" (oprac. Teresa Drzal i Barbara Otwinowska, Nadarzyn 1999).
W 2005 r. zostały wydane przez Instytut Pamięci Narodowej jej wspomnienia pt. "Z archiwum pamięci... 3653 więzienne dni."
Linki zewnętrzne.
 

</doc>
<doc id="451031" url="https://pl.wikipedia.org/wiki?curid=451031" title="Limerick (Luimneach)">
Limerick (Luimneach)



</doc>
<doc id="451039" url="https://pl.wikipedia.org/wiki?curid=451039" title="Błogosławiona Bronisława">
Błogosławiona Bronisława

Błogosławiona Bronisława (określana również jako "Bronisława Odrowążówna"; ur. ok. 1200–1203, zm. 29 sierpnia 1259 w Krakowie na górze św. Bronisławy) – polska zakonnica w Zgromadzeniu Sióstr Kanoniczek Regularnych Zakonu Premonstratensów (norbertanek), dziewica, mistyczka, ksieni klasztoru norbertanek w Krakowie oraz błogosławiona Kościoła katolickiego, według tradycji pochodząca z rodu Odrowążów.
Źródła historyczne.
Pierwsza źródłowa informacja o bł. Bronisławie pochodzi z życiorysu św. Jacka OP, który napisał Stanisław z Krakowa, lektor krakowskiego klasztoru dominikanów, w połowie XIV wieku, na potrzeby procesu kanonizacyjnego św. Jacka OP, a znajdujący się w zbiorach Biblioteki Watykańskiej (). Drugą źródłowo potwierdzoną informacją o bł. Bronisławie jest zapis w () wydaną w 1887 i powtórnie – w nowym opracowaniu – w 1971 jako nekrolog norbertanów wrocławskiego opactwa św. Wincentego, spisany w latach 1253–1289. Do naszych czasów nie dochowały się natomiast zapisy klasztorne o niej, gdyż pożar z 18 maja 1528 pochłonął kościół i klasztor sióstr norbertanek. Zniszczeniu uległy wtedy wszystkie księgi, nadania, archiwum i biblioteka. Pamięć o bł. Bronisławie została ponadto utrwalona we wspomnieniach pisarzy średniowiecznych, m.in. Albertusa Leandera (1517), Macieja Miechowity (1521), Mateusza Valerianusa (1537) czy Seweryna z Krakowa (1594).
Życiorys.
Według tradycji z czasów nowożytnych Bronisława miała pochodzić z rodu Odrowążów, co powtarzane jest w wielu popularnych publikacjach opisujących jej życiorys. Jej dziadkiem miał być Paweł Odrowąż, który miał córkę Gertrudę przyszłą ksienię klasztoru norbertanek w Ibramowicach oraz czterech synów: Eustachego; Iwona, późniejszego biskupa krakowskiego; Miłosława i Iwana. Eustachy wraz z żoną Beatą był dziedzicem Kamienia Śląskiego, a ojcem św. Jacka. Krewnym jej miał być również dominikanin Czesław Odrowąż, późniejszy błogosławiony. Ze źródeł wynika natomiast, że Bronisława pochodziła ze szlacheckiego rodu. Jednak tradycję o pochodzeniu Bronisławy z Odrowążów w historiografii uznaje się za niepotwierdzoną w źródłach, a badacze rodu Odrowążów uznali, że tradycja ta powstała w wyniku błędnej ich interpretacji i Bronisława nie pochodziła z tego rodu.
Data urodzin Bronisławy nie jest znana – prawdopodobnie miało to miejsce w okresie szacowanym na lata pomiędzy 1200–1203. Według tradycji hagiograficznej miała się urodzić na Górnym Śląsku w Kamieniu Śląskim i była najstarszą córką Miłosława (zwanego również Stanisławem) i Anny z domu Gryf, wnuczki Jaksy z Miechowa, oraz siostrą Szczęsława i Mikuły lub córką Eustachego i siostrą św. Jacka. W dzieciństwie oraz młodości otrzymała staranne wychowanie, pielęgnowane przez jej matkę (podstawowe prace domowe, umiejętność pisania i czytania, ziołolecznictwo, ogrodnictwo, dobre obyczaje i wiedza ogólna). Warto dodać, że na ówczesnych dworach czy zamkach książęcych była kaplica, gdzie zbierano się na wspólną modlitwę, u boku zazwyczaj kapelana rodzinnego. Można więc przypuszczać, że wychowywana była również poprzez pielęgnowanie kultu i wiedzy religijnej. Nieznane są bliższe okoliczności i warunki w jakich spędziła lata młodości, natomiast wiadomo, że mając 16 lat wstąpiła do klasztoru sióstr norbertanek na Zwierzyńcu, wybierając w ten sposób drogę życia konsekrowanego.
Na podstawie zachowanych konstytucji zakonnych z 1340 można określić porządek dnia w klasztorze, a tym samym przypuszczalny tryb jej życia klasztornego. Dzień rozpoczynano odmawianiem siedmiu psalmów pokutnych. Cały brewiarz odmawiano na stojąco, jako wyraz pokuty. Poza tym wiele czasu spędzano na inne modlitwy w różnych intencjach. Szczególną czcią otaczano Matkę Bożą. Cele były nieogrzewane. Obowiązywały liczne praktyki postne oraz pokutne. W czasie posiłków w refektarzu odbywało się m.in. czytanie lektury duchowej. Biografowie jej życia stwierdzili, że zaprowadziła ona w klasztorze – z polecenia św. Jacka – praktykę codziennego odmawiania różańca świętego. Cechowało ją ponadto umiłowanie modlitwy indywidualnej, szczególnie do Męki Pańskiej. Chętnie też udzielała pomocy potrzebującym i cierpiącym wskutek najazdu Tatarów.
Nieznana jest dokładna data złożenia przez nią ślubów zakonnych, nastąpiło to najpóźniej w 1217. Wiadomo jest natomiast, że po przejściu Tatarów i spaleniu przez nich klasztoru w 1241, była ona wówczas – według przekazanej tradycji – już przełożoną (ksieni) tego klasztoru. Podczas tego najazdu siostry w obawie o swoje życie zmuszone były do opuszczenia klasztoru i udania się do kryjówek w skałach pobliskich lasów, które odtąd noszą nazwę "Skał Panieńskich". W tych trudnych czasach nawiązała ona kontakt z Odrowążami, którzy pomogli jej odbudować zniszczony kościół oraz klasztor. Z przekazów źródłowych wiadomo, że pomogła jej wówczas Przybysława, żona Jakuba Odrowąża (ówczesnego właściciela dóbr w Kamieniu Śląskim). Po odbudowie kościoła i klasztoru, Bronisława przestała być przełożoną, bowiem w 1252 ksienią była już siostra Wiseniega.
W najtrudniejszych chwilach udawała się na Górę św. Bronisławy, gdzie oddawała się modlitwie i medytacji. Tam również miała widzenie Chrystusa, który w mistycznym widzeniu stwierdził:
Na dwa lata przed śmiercią miała następne szczególne widzenie duchowe, w którym dowiedziała się o śmierci św. Jacka. Podała ona wówczas siostrom treść tego widzenia. Będąc zatopioną w modlitwie ujrzała nad dominikańskim kościołem Świętej Trójcy w Krakowie wielką jasność i postępujący orszak Matki Bożej prowadzącej św. Jacka. Po skierowanym pytaniu do Maryi otrzymała od niej następującą odpowiedź:
Zmarła 29 sierpnia 1259 na wzgórzu Sikornika podczas modlitwy, nazwanym później górą św. Bronisławy i tam została początkowo pochowana, ponieważ kościół i klasztor nie był jeszcze w pełni odbudowany po zniszczeniach tatarskich.
Relikwie.
Po zakończeniu odbudowy kościoła i klasztoru ciało bł. Bronisławy zostało przeniesione i umieszczone we wschodniej ścianie kościoła, a następnie miejsce to zamurowano, z uwagi na ewentualność kolejnych niszczycielskich najazdów. Na początku XVII wieku (14 października 1604), kiedy z polecenia ksieni klasztoru s. Doroty Kątskiej powiększono kościół natrafiono na jej zamurowaną trumienkę, a następnie powtórnie ją ukryto w kościelnych murach. W 1656 kościół ten został ograbiony przez wojska szwedzkie podczas ich najazdu. Następnie w 1782 ksieni s. Magdalena Otfinowska odnalazła ukrytą, dębową trumienkę za ołtarzem św. Jacka w prezbiterium. Ówczesny proboszcz ks. Wacław Tworkowski po uzyskaniu zgody władz kościelnych wyjął jej kości oraz przełożył je do nowej cynowej trumienki i umieścił ją w murze kościoła przy ołtarzu św. Anny. W 1840, w związku z jej beatyfikacją otwarto grób, wydobyto dwie trumienki – dębową i cynową, które później przekazano do archiwum klasztornego. Wyjęto z nich jej relikwie i przełożono do nowej trumny fundacji ksieni s. Ewy Stobieckiej, wykonanej z brązu przez artystę Henryka Kossowskiego, zwieńczonej koroną z orłem i herbem Odrowąż oraz medalem papieża Grzegorza XVI, która jest wyeksponowana przy bocznym ołtarzu poświęconym bł. Bronisławie.
Można dodać, że 29 sierpnia 2003 dokonano uroczystego wprowadzenia części jej relikwii do Sanktuarium św. Jacka w Legnicy. Następnie 31 sierpnia 2014 część jej relikwii została wprowadzona również do kościoła Wszystkich Świętych w Brzezinach.
Kult.
W 1600 ukazał się "Katalog świętych i błogosławionych Męczenników, Wyznawców, Panien i Pań Korony Polskiey y Miasta Krakowa", w którym wpisano imiona 70 osób i podano daty ich śmierci. Na 59. miejscu umieszczona jest „Błogosławiona Bronisława Zakonu Premonstrateńskiego za Zwierzencu 1259”. Katalog ten potwierdził Mistrz Pałacu Apostolskiego G. M. Guanzelli w Rzymie. W 1604 wpisano jej imię z tytułem błogosławionej w Poczet Patronów Królestwa Polskiego, na przedstawieniu graficznym z obrazem Orła Białego. W 1650 umieszczono wezwanie Bronisławy (z tytułem beata), w litanii błogosławionych całego zakonu norbertańskiego.
Początkowo jej kult koncentrował się na górze św. Bronisławy, gdzie według tradycji zmarła oraz gdzie była pierwotnie pochowana. Informacje z przełomu XVII i XVIII wieku mówią, że na górze tej w miejscu, gdzie znajdowała się jej pustelnia, postawiono krzyż, do którego pielgrzymowano. Do krzyża tego pielgrzymowała m.in.w dniu 3 września 1683 królowa Maria Kazimiera d’Arquien zwana (Marysieńką) z synem królewiczem Aleksandrem. W 1702 w miejscu tym norbertanin, proboszcz ks. Herman Suchodębski wybudował kaplicę pw. bł. Bronisławy oraz umieścił w niej półkolisty obraz z jej podobizną i wystawił księgę pamiątkową dla pielgrzymów. W 1759 ówczesna ksieni s. Petronela Poniatowska, kaplicę tą znacznie powiększyła, która następnie została poświęcona 23 września 1759. Kaplicę tą odwiedził m.in. 23 czerwca 1787 król Polski Stanisław August Poniatowski.
W 1786 ułożono hymn, litanię i modlitwy ku jej czci, a w 1789 ukazał się drukiem jej pierwszy żywot napisany przez o. Wawrzyńca Teleszyńskiego OP.
Modlitwy do błogosławionej Bronisławy są odmawiane przed jej ołtarzem i relikwiami w klasztorze sióstr norbertanek w każdy wtorek, o godz. 19:00, po wcześniejszym odprawieniu mszy świętej i odmówieniu litanii ku jej czci. Ponadto odmawiana jest nieustająca nowenna z licznym udziałem księży i wiernych, w czasie której oddawana jest jej cześć oraz dołączane są prośby i podziękowania wiernych.
W Ameryce istnieją kościoły pod jej wezwaniem, budowane są kaplice i kapliczki jej poświęcone. W wielu kościołach znajdują się obrazy z jej podobizną (m.in. takich malarzy jak: Wojciech Eljasz-Radzikowski, Józef Kaczmarczyk, Kasper Pochwalski czy Piotr Stachiewicz), witraże i rzeźby.
W ikonografii bł. Bronisława jest przedstawiana w białym habicie, czasami klęcząca przed Chrystusem trzymającym krzyż lub przed Trójcą Przenajświętszą. Jej atrybutem jest lilia lub krzyż.
Proces beatyfikacji.
W 1838 po ustaniu epidemii cholery w Krakowie, co przypisywano modlitwom wstawienniczym ku s. Bronisławie, ówczesna ksieni klasztoru s. Ewa Stobiecka poczyniła starania w celu wyniesienia jej na ołtarze. Zwróciła się ona wtedy do ks. kanonika Józefa Pawłowskiego z kolegiaty Wszystkich Świętych w Krakowie o zajęcie się tą sprawą, a ten z kolei zwrócił się do biskupa krakowskiego Karola Skórkowskiego, przebywającego wówczas na wygnaniu w Opawie i do sufragana krakowskiego Franciszka Zglenickiego. Następnie ks. Pawłowski już jako postulator udał się do Rzymu, gdzie zdał sprawę papieżowi Grzegorzowi XVI. Następnie sprawą zajęli się dominikanin o. Gwalbert Leszczyński OP i franciszkanin o. Franciszek Czekan OFMConv., którzy poczynili starania w celu zbadania jej kultu. Po skompletowaniu dokumentacji i przesłuchaniu wielu osób, które zaświadczyły o jej odwiecznym kulcie, akta te przesłano do Rzymu w celu dalszego postępowania. Na podstawie tej dokumentacji znany rzymski adwokat Francisco Bartoleschi opracował tzw. "Positio" z prośbą do papieża o zatwierdzenie jej kultu. Na spotkaniu Kongregacji ds. Obrzędów 3 sierpnia 1839 zaaprobowano ten kult i przekazano sprawę 23 sierpnia tegoż roku do akceptacji papieżowi Grzegorzowi XVI, który wyraził zgodę, a tym samym ogłosił ją błogosławioną.
Główne uroczystości jej beatyfikacji odbyły się 2 września 1840 w Krakowie. Po nieszporach i odczytaniu dekretu beatyfikacyjnego Stolicy Apostolskiej w kościele dominikanów pw. Świętej Trójcy odbyła się uroczysta procesja z jej relikwiami do kościoła św. Augustyna i św. Jana Chrzciciela w Krakowie z udziałem bp. Franciszka Zglenickiego. Uroczystości beatyfikacyjne zostały zakończone 5 września uroczystą mszą świętą sprawowaną w kaplicy bł. Bronisławy na wzgórzu Sikornik. Obraz do ołtarza bł. Bronisławy namalował krakowski malarz Wojciech Eljasz-Radzikowski, natomiast srebrny relikwiarz na czaszkę błogosławionej wykonał Franciszek Kausa.
Kongregacja następnie wyraziła zgodę na tekst mszy świętej jej poświęcony jak i na formularz brewiarzowy.
W celu zebrania pełnej dokumentacji w sprawie jej kanonizacji powołano następnie 19 czerwca 2002 Komisję Historyczną w archidiecezji krakowskiej przez kard. Franciszka Macharskiego pod przewodnictwem (do 2017) prof. dr hab. Wacławy Szelińskiej. Zgodnie z obowiązującymi przepisami (konstytucją apostolską "Divinus perfectionis Magister") do kanonizacji potrzebny jest cud uczyniony za jej wstawiennictwem, który po rozpatrzeniu powinien być zaakceptowany przez Kongregację Spraw Kanonizacyjnych, a następnie zatwierdzony przez papieża. Zgłoszony i potwierdzony przez lekarzy cud to sprawa uzdrowienia z raka skóry Romualdy Unickiej.
Do 1855 wspomnienie liturgiczne bł. Bronisławy obchodzono w dniu 3 września, a następnie je przesunięto na 1 września.
Patronat.
Błogosławiona Bronisława została zaliczona do rzędu błogosławionych patronów Polski przez papieża Grzegorza XVI. Ponadto jest patronką diecezji opolskiej oraz dobrej sławy. Błogosławiona Bronisława jest też patronką Zwierzyńca oraz Krakowa.
W latach międzywojennych powstały na terenie Polski liczne towarzystwa jej imienia. W 1920 Towarzystwo św. Bronisławy powstało w Chorzowie. W tymże roku podobne towarzystwo powstało również we Lwowie pod nazwą Stowarzyszenie dziewcząt pod patronatem św. Bronisławy. W 1926 podobną inicjatywę utworzenia stowarzyszenia poczyniono w Poznaniu oraz w Paryżu.
W Krakowie jedna z ulic od 1912 nosi jej imię. Jej imieniem nazwano też ulicę w katowickiej dzielnicy Ligota-Panewniki oraz miejscowościach: Kamieniu Śląskim, Łodzi, Szczecinie, Gliwicach i Tychach. Imię błogosławionej nadano także jednej z planetoid ((1315) Bronisława).

</doc>
<doc id="451041" url="https://pl.wikipedia.org/wiki?curid=451041" title="Zapalenie trzustki">
Zapalenie trzustki



</doc>
<doc id="451045" url="https://pl.wikipedia.org/wiki?curid=451045" title="Driady">
Driady

Driady (lm gr. "Dryádes", łac. "Dryades", lp. gr. "Dryás", łac. "Dryad"; od gr. "drŷs" – ‘dąb’, ‘drzewo’) – w mitologii greckiej nimfy drzew. Dokładniej driady były nimfami dębów, choć słowa tego używa się obecnie w odniesieniu do wszystkich drzewnych nimf.
Kultura.
Oprócz mitologii, driady pojawiają się również w literaturze i grach fantasy.
Muzyka.
W latach 1914–23 Karol Szymanowski stworzył utwór na skrzypce o tytule "Driady i Pan".
Saga o Wiedźminie.
W "Sadze o wiedźminie" autorstwa Andrzeja Sapkowskiego driady lub dziwożony to tajemnicze mieszkanki świętego i prastarego lasu Brokilon.
Charakterystyczne dla nich jest zielonkawe zabarwienie skóry. Driady są wyznawczyniami kultu matki natury. Stronią od innych ras i zabijają niemal każdego, kto naruszy ich święty las. Starają się nie włączać do konfliktów i tłumaczą to tym, że natura jest wieczna i będzie trwać nawet po wojnach.
Ich społeczność składa się tylko z kobiet. Młode driady rodzą się z uświęconych związków z elfami lub ludźmi, przy czym zawsze rodzą się dziewczynki. Driady są bezwzględne, mistrzowsko władają łukiem oraz potrafią poruszać się bezszelestnie po lesie.

</doc>
<doc id="451057" url="https://pl.wikipedia.org/wiki?curid=451057" title="Krioentomofauna">
Krioentomofauna

Krioentomofauna, fauna naśnieżna – kriofilne owady żyjące lub pojawiające się na śniegu, w okresie zimy. Spotkać je można od grudnia do marca. W dużej części są to gatunki związane z chłodnym klimatem okołobiegunowym, przystosowane do rozwoju w niskich temperaturach. W strefie tundry okres letni jest krótki a temperatury są niskie. W warunkach środkowoeuropejskich znaczna ich część to gatunki reliktowe, które pozostały po chłodniejszym okresie.
Ze względu na różny stopień przystosowania do życia w chłodnym klimacie i egzystencji na śniegu, krioentomofaunę można podzielić na: chionobionty, chionofile i chionokseny 

</doc>
<doc id="451060" url="https://pl.wikipedia.org/wiki?curid=451060" title="Rozgrywka">
Rozgrywka

Rozgrywka to element gry karcianej występującej po deklaracji. W rozgrywce zabiegamy zazwyczaj o wzięcie jak największej liczby lew (np. w brydżu, tysiącu, skatcie). Rozgrywka kończy się w momencie zgrania wszystkich kart, wtedy liczymy wzięte lewy i odpowiednio do danej gry dodajemy lub odejmujemy punkty.

</doc>
<doc id="451062" url="https://pl.wikipedia.org/wiki?curid=451062" title="Prawo przepływu prądów">
Prawo przepływu prądów

Prawo przepływu prądów – zależność między natężeniem prądu elektrycznego a natężeniem pola magnetycznego wytwarzanego przez ten prąd, która wynika z prawa Ampère’a. Dokładniej, prawo to definiuje cyrkulację wektora natężenia pola magnetycznego w obwodzie magnetycznym.
Dla prostych (nierozgałęzionych) obwodów magnetycznych prawo przepływu można wyrazić za pomocą następującego równania:
gdzie:
W postaci uogólnionej jego zapis jest następujący:

</doc>
<doc id="451067" url="https://pl.wikipedia.org/wiki?curid=451067" title="Chionobionty">
Chionobionty

Chionobionty – gatunki należące do fauny naśnieżnej, przystosowane do rozwoju w niskich temperaturach, typowych dla strefy podbiegunowej. Chionobionty to gatunki o wąskich zakresach tolerancji ekologicznej (stenobionty), w Europie Środkowej aktywne wyłącznie w zimie (spotykane na śniegu od grudnia do marca). Chionobionty cechują się licznymi przystosowaniami do życia w niskich temperaturach, także poniżej 0 °C. Fizjologiczne przystosowania utrudniają zamarzanie lub zamarzanie nie powoduje ich śmierci (m.in. wytwarzają glicerol), krążący w hemolimfie, który obniża temperaturę jej zamarzania o kilka stopni. Jednocześnie w temperaturze nawet kilku-kilkunastu stopni powyżej zera giną.
U gatunków chionobiontycznych powierzchnia części ciała wystawionych na utratę ciepła - w toku ewolucji - uległa zmniejszeniu. Dlatego większość chionobiontów jest bardzo mała (nie przekraczają kilku milimetrów), a w przypadku owadów – bezskrzydła (zbyt niska temperatura, aby mogły latać).
Do typowych owadów z tej grupy należą:

</doc>
<doc id="451070" url="https://pl.wikipedia.org/wiki?curid=451070" title="Źródła prawa pracy">
Źródła prawa pracy

Źródła prawa pracy w rozumieniu kodeksu pracy to rodzaj aktów normatywnych kształtujących prawa i obowiązki pracowników oraz pracodawców.
Zgodnie z art. 9 par. 1 kp źródłem prawa pracy jest kodeks pracy oraz przepisy innych ustaw oraz aktów wykonawczych do ustawy. Ponadto do źródeł prawa pracy należy zaliczyć układ zbiorowy pracy, inne oparte na ustawie porozumienia zbiorowe, regulaminy i statuty określające prawa i obowiązki stron stosunku pracy (tzw. akty prawa wewnętrznego lub swoiste źródła prawa). Do źródeł prawa w szerszym ujęciu (zawiera się w nich źródło prawa pracy) należy Konstytucja, ratyfikowane umowy międzynarodowe oraz prawo stanowione przez organizację międzynarodową.
Źródła prawa pracy podlegają zasadzie hierarchizacji aktów prawnych, zgodnie z którą akt niższego rzędu nie może być sprzeczny z aktem wyższego rzędu. Zasada ta ulega jednak w prawie pracy modyfikacji, czyli akt prawny niższego rzędu może być korzystniejszy dla pracownika. Podobnie za nieobowiązujące uznaje się postanowienia aktów prawa wewnętrznego naruszające zasady równego zatrudnienia.
Nie jest źródłem prawa pracy umowa o pracę, przyjmuje się bowiem, iż każda umowa jest wyłącznie aktem stosowania prawa. 

</doc>
<doc id="451076" url="https://pl.wikipedia.org/wiki?curid=451076" title="Drakonowate">
Drakonowate

Drakonowate (Rhinochimaeridae) – rodzina morskich ryb chrzęstnoszkieletowych z rzędu chimerokształtnych (Chimaeriformes). W zapisie kopalnym znane są z jury.
Zasięg występowania.
Żyją w morzach strefy tropikalnej i umiarkowanej na głębokościach od 200 do ponad 2 000 m p.p.m.
Cechy charakterystyczne.
Głowa długa, spiczasta z otworem gębowym w położeniu dolnym. Pierwsza płetwa grzbietowa wyprostowana z mocnym, lekko toksycznym kolcem, druga – niska i długa. Płetwa ogonowa długa, wrzecionowata, dyficerkalna.
Drakonowate są jajorodne. Ich kapsuły jajowe mają kształt gruszki.
Klasyfikacja.
Rodzaje zaliczane do tej rodziny:
"Harriotta" — "Neoharriotta" — "Rhinochimaera"

</doc>
<doc id="451077" url="https://pl.wikipedia.org/wiki?curid=451077" title="Klodian">
Klodian

Klodion (łac. "Clodio" lub "Chlodio"), zwany Długowłosym lub Włochatym (ur. ok. 395, zm. 447/449) – jeden z przypuszczalnych pierwszych królów Franków salickich. 
Klodion był na poły legendarnym królem Franków salickich. Uważa się go za ojca Meroweusza (łac. "Merovechus" lub "Meroveus"). Miał być synem Faramunda (łac. "Pharamundus") i Argotty, pochodzącej z Turyngii. Tym samym był prawdopodobnym następcą Markomera (łac. "Marcomerus" lub "Marcomirus"), nieznanego bliżej władcy Franków salickich. W czasie panowania rezydował w Tornacum, obecnie Tournai w Belgii.
Skąpe informacje o czynach Klodiona zawierają dzieła Grzegorza z Tours i Sydoniusza Apolinarego. Wiadomo że w początkach panowania zamieszkiwał miejscowość Dispargum skąd najechał w 431 roku krainę Artois. Jednak został pokonany przez Aecjusza, głównego dowódcę sił rzymskich w Galii. Nie zniechęciło go to jednak i wkrótce uderzył na Cambrai (łac. Cameracum) skąd opanował większość terenów aż po Sommę po czym, w niedługim czasie, przeniósł stolicę Franków salickich do Tournai.
Jego synem miał być Meroweusz. Istnieją jednak przypuszczenia, że byli oni "zaledwie" wodzami dwóch różnych odłamów Franków salickich, z których jeden miał osiągnąć pełnię władzy po śmierci drugiego.
Istnieją też przypuszczenia, że Klodion (ur. 390, zm. 448) pochodził z Porty (prawdopodobnie dzisiejsza Portugalia) i miał zostać królem Franków salickich dopiero w 432 roku. Potem zaś miał abdykować (?) w 440 roku.
Mimo tych skąpych informacji, samo istnienie powyższego władcy nie jest kwestionowane.

</doc>
<doc id="451078" url="https://pl.wikipedia.org/wiki?curid=451078" title="Chionofil">
Chionofil

Chionofil – organizm należący do fauny naśnieżnej, przystosowany do przebywania w niskich temperaturach, typowych dla strefy podbiegunowej. Chionofile pojawiają się w zimie, ale występują także w innych porach roku, są one odporne na mróz, ale nie wykształciły morfologicznych lub fizjologicznych przystosowań do życia w niskich temperaturach. Wiele chionofili to relikty polodowcowe.
Najpospolitszymi chionofilami są larwy chrząszczy z rodziny omomiłków (Cantharidae), przedstawicielem których jest "Cantharis fusca". W zimie na śniegu pojawiają się larwy tego omomiłka, a postacie doskonałe (imago) występują od czerwca do sierpnia. Larwy omomiłków są największymi owadami jakie spotykamy na śniegu (wielkość do 2 cm). W średniowieczu masowe pojawienie na śniegu czarno ubarwionych larw omomiłków uważano za zapowiedź nadchodzących klęsk, chorób, wojen i innych nieszczęść.
Wśród chionofili są niektóre motyle z rodziny miernikowców (Geometridae), a zwłaszcza przedzimki ("Operophtera") i zimowki ("Agriopis"). Imagines tych gatunków spotykane są w listopadzie i grudniu, a larwy żerują w miesiącach letnich. Samice są bezskrzydłe, dzięki czemu nie tracą one energii na latanie, a jedynie poświęcają ją w całości na złożenie jaj. 
W grupie chionofili spotykane są także skoczogonki (Collembola), chruściki (Trichoptera) z rodzaju "Chaetopteryx", np. pospolity w Polsce "Chaetopteryx villosa" oraz liczne muchówki: ochotkowate (Chironomidae), pozmrokowate (Trichoceridae) i grzybiarkowate (Mycetophilidae).

</doc>
<doc id="451079" url="https://pl.wikipedia.org/wiki?curid=451079" title="Prawo Ohma dla obwodu magnetycznego">
Prawo Ohma dla obwodu magnetycznego

Prawo Ohma dla obwodu magnetycznego – prawo określające zależność strumienia magnetycznego od siły magnetomotorycznej dla zamkniętego obwodu magnetycznego. Prawo to jest analogiczne do prawa Ohma dla obwodu elektrycznego. Wyrażone jest ono wzorem Hopkinsona
gdzie:
lub
gdzie:

</doc>
<doc id="451082" url="https://pl.wikipedia.org/wiki?curid=451082" title="Derywacja">
Derywacja



</doc>
<doc id="451084" url="https://pl.wikipedia.org/wiki?curid=451084" title="The Bat">
The Bat



</doc>
<doc id="451085" url="https://pl.wikipedia.org/wiki?curid=451085" title="Biskupi i arcybiskupi Kolonii">
Biskupi i arcybiskupi Kolonii

Chronologiczna lista biskupów i arcybiskupów Kolonii. Od X wieku, do 1803 książęta Świętego Cesarstwa Rzymskiego, a od 1356 elektorzy Rzeszy (Elektorat Kolonii) jako arcykanclerze Włoch.

</doc>
<doc id="451089" url="https://pl.wikipedia.org/wiki?curid=451089" title="Chionoksen">
Chionoksen

Chionoksen – organizm należący do fauny naśnieżnej (zobacz też krioentomofauna), spotykany zimą na śniegu, ale nieprzystosowany do życia w tych warunkach. Obecność chionoksenów jest przypadkowa. Najczęściej są to np. owady, które pod wpływem ciepłej, lutowej lub marcowej pogody (słoneczny dzień) wychodzą z zimowych schronień. Do chionoksenów zaliczyć możemy niektóre zimujące w stadium imaginalnym motyle, np. latolistek cytrynek ("Gonepteryx rhamni"), rusałka pawie oczko ("Inachis io"), chrząszcze z rodziny kusakowatych (Staphylinidae), ryjkowcowatych (Curculionidae) i biedronkowatych (Coccinellidae).

</doc>
<doc id="451090" url="https://pl.wikipedia.org/wiki?curid=451090" title="Sado (Japonia)">
Sado (Japonia)

 – miasto położone na wyspie Sado (佐渡島 "Sado-shima" lub 佐渡ヶ島 "Sado-ga-shima") na Morzu Japońskim (w odległości ok. 40 km od zachodniego wybrzeża głównej wyspy Honsiu ("Honshū"), w regionie Chūbu (prefektura Niigata, w Japonii). 
Od 2004 roku miasto i wyspa stanowią geograficzną i administracyjną jedność. Powierzchnia wyspy Sado wynosi 854,81 km2 , a miasta (cała wyspa Sado wraz z mniejszymi wyspami) 855,68 km2 . Do XIX w. wyspa stanowiła prowincję Sado ("Sado-no-kuni"). Obecnie jest częścią prefektury Niigata.
Geografia.
Dzisiejsze miasto Sado, z populacją około 60 tys. mieszkańców, jest położone wśród łagodnych, latem zielonych wzgórz i portów rybackich. 
Wyspa Sado ma charakterystyczny kształt przypominający znak błyskawicy „⚡” i można ją podzielić na trzy części: góry Ōsado na północy, góry Kosado na południu i równinę Kuninaka pomiędzy nimi. Ōsado są wyższe i są wśród nich: najwyższy Kinpoku (1172 m), Myōken (1042) i Donden (940). W górach wytyczono sieć pieszych szlaków. Na drodze Ōsado Skyline znajduje się punkt widokowy o nazwie Haku-un-dai, oferujący widok na całą wyspę.
Pasmo Kosado, zwrócone ku wybrzeżu Honsiu ("Honshū") jest niższe. Najwyższym szczytem jest Ōji (646 m).
Historia.
Miasto zostało utworzone 1 marca 2004 z połączenia wszystkich miast, miejscowości i wsi znajdujących się na wyspie: Ryōtsu, Aikawa, Sawata, Kanai, Niibo, Hatano, Mano, Ogi, Hamochi i Akadomari.
Miejsce zsyłki.
W przeszłości wyspa była miejscem wygnania dla trudnych lub niewygodnych osób. Była to kara ustępująca pod względem surowości jedynie karze śmierci, między innymi z powodu ciężkich zim na Sado. Nie spodziewano się powrotu wygnanych. Były cesarz Juntoku (1197–1242) został zesłany na Sado po zamieszkach ery Jōkyū w 1221 roku. Spędził na niej dwadzieścia lat, aż do swojej śmierci w 1242. Na wyspę zostali również zesłani: mnich buddyjski Nichiren Daishōnin (1222–1282) trzy lata przed ułaskawieniem w 1274 oraz, z nieznanych przyczyn, dramatopisarz teatru nō, Motokiyo Zeami (ur. 1363 lub 1364 – zm. 1443 lub 1444) w 1434 roku.
Kopalnie złota.
W okresie Edo (1603–1868) wyspa Sado przeżywała gwałtowny rozwój gospodarczy dzięki odkryciu złota w Aikawa. Kopalnie były głównym źródłem dochodów dla siogunatu ("bakufu") rodu Tokugawa, który bezpośrednio kontrolował wyspę i jej kopalnie. Górnicy, wśród których byli skazańcy, sieroty i bezdomni przywiezieni z głównych wysp, pracowali jak niewolnicy.
Najbardziej produktywną kopalnią była Sado Kinzan produkująca rocznie prawie 400 kg złota oraz mniejsze ilości srebra i miedzi. Kopalnia działała przez cały okres Edo. Dziś jest otwarta dla zwiedzających.
W dawnych czasach Japonia była znana w świecie zachodnim jako „kraina złota”. Wydobycie złota w Japonii sięga co najmniej VIII wieku, a w połowie XVII wieku produkowała około 20% światowej produkcji złota.
Ludność.
W 2000 roku wyspę zamieszkiwało 72 173 osób. Liczba mieszkańców wyspy zmniejsza się od lat 60. XX wieku, gdy populacja liczyła 113 296 osób. Podobny trend panował w innych, oddalonych od miast, obszarach Japonii po II wojnie światowej, gdy młodzi ludzie przenosili się do zurbanizowanych obszarów. 32,1% populacji wyspy przekroczyło 65. rok życia, co jest współczynnikiem znacznie wyższym od średniej krajowej. Jest to jedyna grupa wiekowa, w której odnotowuje się przyrost.

</doc>
<doc id="451091" url="https://pl.wikipedia.org/wiki?curid=451091" title="Pareneza">
Pareneza

Pareneza (gr. "paraínesis" – "zachęcanie") – inaczej porada, napominanie, pouczenie, przedstawienie wzorca osobowego w tekście. W poezji termin "pareneza", czyli poezja parenetyczna, jest to twórczość o charakterze dydaktycznym (publicystycznym i moralizatorskim). . Liczne przykłady parenezy można znaleźć w twórczości Wacława Potockiego.
Pareneza była główną funkcją Żywotów Świętych Pańskich na wszystkie dnie roku, Piotra Skargi, który określał ją "niemą retoryką".

</doc>
<doc id="451095" url="https://pl.wikipedia.org/wiki?curid=451095" title="Pieprznik">
Pieprznik



</doc>
<doc id="451098" url="https://pl.wikipedia.org/wiki?curid=451098" title="Wacław Głazek">
Wacław Głazek

Wacław Głazek (ur. 26 września 1886 w Sandomierzu. zm. 1941 w Moskwie ?) – podpułkownik saperów inżynier Wojska Polskiego, komisaryczny prezydent Łodzi (1935–1936), dyrektor DOKP w Wilnie (1936–1939). 
Życiorys.
Syn Ewy Tarło oraz Jana, prezydenta Częstochowy w latach 1902–1915. Uczył się w Progimnazjum Sandomierskim, Gimnazjum Radomskim i Gimnazjum Rządowym w Częstochowie. Następnie studiował na Wydziale Fizyko-Matematycznym Uniwersytetu Kazańskiego oraz w Instytucie Inżynierii i Komunikacji w Petersburgu w którym uzyskał absolutorium w 1914. Służył w wojsku rosyjskim (1915–1917), m.in. kończąc Wojskową Szkołę Inżynierii w Iżorze. Należał do Koła Młodych PPS Frakcji Rewolucyjnej. Werbował młodzież do „Strzelca”. We wrześniu 1917 wstąpił do I Korpusu Polskiego i organizował Polską Organizację Wojskową, w której był szefem sztabu okręgu częstochowskiego i współorganizatorem 27 pułku piechoty w Częstochowie. 11 listopada 1918 rozbrajał Niemców w Warszawie. Uczestnik wojny polsko-bolszewickiej 1920.
Po wojnie studiował na Wydziale Wojskowym Politechniki Lwowskiej, potem na Politechnice Warszawskiej, gdzie w 1924 otrzymał dyplom inżyniera. Wspomnienia wojenne publikował w periodyku „Czwartak”. W 1924 był dyrektorem nauk Obozu Szkolnego Saperów Kolejowych w Jabłonnie. W listopadzie 1927 został przeniesiony do Instytutu Badań Inżynierii na stanowisko pełniącego obowiązki kierownika instytutu. Z dniem 4 grudnia 1928 został przeniesiony z korpusu oficerów saperów kolejowych do korpusu oficerów inżynierii i saperów z pozostawieniem na zajmowanym stanowisku. 23 stycznia 1929 roku został awansowany na podpułkownika ze starszeństwem z dniem 1 stycznia 1929 roku i 2. lokatą w korpusie oficerów inżynierii i saperów. Z dniem 1 lipca tego roku został przeniesiony do 2 pułku saperów kolejowych w Jabłonnie na stanowisko dowódcy pułku. W październiku 1929, po przeformowaniu pułku w 2 batalion mostów kolejowych, objął stanowisko dowódcy tego batalionu. W sierpniu 1931 został przeniesiony do korpusu oficerów kontrolerów i przydzielony do Korpusu Kontrolerów. Z dniem 31 marca 1934 został przeniesiony do rezerwy, z równoczesnym przeniesieniem w rezerwie do korpusu oficerów inżynierii i saperów z przynależnością ewidencyjną do Oficerskiej Kadry Okręgowej Nr I.
Dyrektor miejskiego przedsiębiorstwa komunikacyjnego „Tramwaje i Autobusy m. st. Warszawy”, do 18 lipca 1935. Tymczasowy (komisaryczny) prezydent Łodzi (od 18 lipca 1935 do 23 czerwca 1936). Następnie dyrektor Dyrekcji Okręgowej Kolei Państwowych w Wilnie (1936–1939). Aresztowany 17 lub 25 września oraz 11 października 1939 w Wilnie przez NKWD. 
Są też kontrowersje związane z datą i miejscem śmierci. Według jednego ze źródeł został zamordowany w końcu 1939 lub na początku 1940 w Wilnie, gdzie został pochowany. Według relacji gen. W. Andersa był widziany po raz ostatni w 1941 w więzieniu NKWD na Łubiance. Przypuszczalnie zamordowany po 21 czerwca 1941.

</doc>
<doc id="451101" url="https://pl.wikipedia.org/wiki?curid=451101" title="Johann Vogel">
Johann Vogel

Johann Vogel (ur. 8 marca 1977 w Genewie) – szwajcarski piłkarz występujący na pozycji pomocnika, były kapitan reprezentacji Szwajcarii, obecnie bez klubu.
Pierwszym klubem Vogela był amatorski klub młodzieżowy FC Meyrin, jednak pierwszy profesjonalny kontrakt podpisał on z klubem Grasshopper Club. 8 marca 1995 roku zadebiutował w reprezentacji Szwajcarii, w remisowym (1:1) meczu przeciwko Grecji. W 1999 roku Vogel przeszedł do Holandii, gdzie grał w zespole PSV Eindhoven. Z klubem dotarł m.in. do półfinału Ligi Mistrzów w 2005 roku, zdobył również kilka tytułów mistrza Holandii. W 2004 roku wystąpił wraz z reprezentacją na Mistrzostwach Europy. Pod koniec sezonu 2004/2005 został kupiony przez A.C. Milan. We Włoszech jednak kariery nie zrobił i przed sezonem 2006/2007 przeszedł do hiszpańskiego zespołu Realu Betis. W klubie tym także nie wiodło mu się najlepiej. W ciągu półtora roku rozegrał zaledwie 17 ligowych spotkań i w styczniu 2008 roku rozwiązano z nim kontrakt. 18 marca piłkarz podpisał 2,5-letnią umowę z angielskim Blackburn Rovers. W kwietniu 2009 roku jego kontrakt z klubem został rozwiązany. Do 8 marca 2007 roku Vogel rozegrał w barwach reprezentacji Szwajcarii 94 mecze i był jej kapitanem, po czym został dyscyplinarnie wyrzucony z kadry przez selekcjonera Jakoba Kuhna.

</doc>
<doc id="451103" url="https://pl.wikipedia.org/wiki?curid=451103" title="Tobołki">
Tobołki



</doc>
<doc id="451104" url="https://pl.wikipedia.org/wiki?curid=451104" title="Karlinko">
Karlinko

Karlinko (niem. "Vorwerk Körlin") – osada sołecka w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 osada należała do województwa koszalińskiego. W roku 2007 osada liczyła 68 mieszkańców. Najbardziej na wschód położona miejscowość w gminie.
Osady wchodzące w skład sołectwa:
Geografia.
Osada leży ok. 4 km na północny wschód od Karlina, ok. 500 m na północ od drogi krajowej nr 6.
Przy zachodniej części miejscowości w 2012 r. ustanowiono podstrefę Karlinko – Słupskiej Specjalnej Strefy Ekonomicznej, obejmującą kompleks o powierzchni 180,08 ha.

</doc>
<doc id="451105" url="https://pl.wikipedia.org/wiki?curid=451105" title="Ostry Wierch Waksmundzki">
Ostry Wierch Waksmundzki

Ostry Wierch Waksmundzki lub po prostu Ostry Wierch (1475 m) – szczyt w paśmie reglowym Tatr Wysokich w grupie Gęsiej Szyi pomiędzy Zadnią Kopą Sołtysią (1420 m) w grupie Kop Sołtysich – oddziela je Zadnia Przełęcz Sołtysia (1386 m) – i Suchym Wierchem Waksmundzkim (1485 m) – rozdziela je Wyżnia Filipczańska Przełęcz (1435 m). Stoki zachodnie opadają do doliny Pańszczycy, u ich podnóży znajduje się torfowisko Wyżnia Pańszczycka Młaka. Stoki wschodnie opadają do górnej części doliny Filipka.
Jest porośnięty lasem. Dawniej jednak był bardziej bezleśny – na stokach wschodnich na zdjęciach lotniczych mapy Geoportalu widoczne są trawiaste obszary zarastające lasem. Dawniej były to pasterskie tereny Hali Filipki.

</doc>
<doc id="451107" url="https://pl.wikipedia.org/wiki?curid=451107" title="Christa McAuliffe">
Christa McAuliffe

Sharon Christa McAuliffe, z d. Corrigan (ur. 2 września 1948 w Bostonie, zm. 28 stycznia 1986 nad półwyspem florydzkim) – amerykańska astronautka i nauczycielka. Poniosła śmierć na pokładzie wahadłowca Challenger, który rozpadł się 73 sekundy po starcie z Przylądka Canaveral.
Zarys biografii.
Urodziła się 2 września 1948 w Bostonie jako najstarsze dziecko Edwarda i Grace Corriganów. Wychowała się w Framingham, gdzie w 1966 ukończyła szkołę średnią (Marian High School), a cztery lata później uczelnię wyższą (Framingham State College), otrzymując licencjat w dziedzinie nauk humanistycznych (edukacja i historia). W 1978 uzyskała magisterium w Bowie State College.
1 lipca 1985 zakwalifikowała się do korpusu astronautów NASA jako kandydatka na specjalistę misji-edukatora. Znalazła się wśród 10 spośród 11000 nauczycieli, którzy przystąpili do eliminacji. 19 lipca 1985 wiceprezydent USA George H.W. Bush ogłosił, że to właśnie ona została wybrana spośród wąskiej grupy 10 nauczycieli. Miała być pierwszą osobą reprezentującą ten zawód, która znalazła się w kosmosie. Zyskałą sławę i występowała w wielu programach telewizyjnych takich jak Good Morning America czy "CBS Morning News".
Pośmiertnie została odznaczona Congressional Space Medal of Honor.

</doc>
<doc id="451109" url="https://pl.wikipedia.org/wiki?curid=451109" title="Mierzyn (powiat białogardzki)">
Mierzyn (powiat białogardzki)

Mierzyn (niem. "Alt Marrin") – wieś sołecka w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 wieś należała do województwa koszalińskiego. W roku 2007 wieś liczyła 272 mieszkańców.
Wsie wchodzące w skład sołectwa:
Geografia.
Wieś leży ok. 8 km na północ od Karlina, między miejscowością Wrzosowem a Ubysławicami.
Toponimika nazwy.
W dokumentach z lat 1263, 1278, 1343, 1585 występuje nazwa "Mirin", "Merin"; z 1276 – "Mirim", "Marin"; z lat 1780, 1779-1785 – "Marien"; z 1804 r. – "Marrin"; mapy z lat 30. i 40. XX wieku – "Alt Marrin". Nazwa pochodzi od nazwy osobowej "Mier", można ja porównać do "Mir", "Miro" lub do nazwy miejscowości "Mirzyn", "Mierzyno", "Mierzynek".
Historia.
Właścicielem dóbr Mierzyn w 1820 r. był Friedrich Scheunemann. Ostatnim właścicielem był baron Raven Freiherr von Barnekow.
Zabytki.
Do wojewódzkiego rejestru zabytków wpisany jest:
inne zabytki:
Kultura i sport.
We wsi znajduje się boisko sportowe, a w roku 2006 utworzono ponownie świetlicę wiejską. 
Komunikacja.
W Mierzynie znajduje się przystanek komunikacji autobusowej.

</doc>
<doc id="451110" url="https://pl.wikipedia.org/wiki?curid=451110" title="Choroba autoimmunizacyjna">
Choroba autoimmunizacyjna



</doc>
<doc id="451113" url="https://pl.wikipedia.org/wiki?curid=451113" title="Stara Roztoka">
Stara Roztoka

Stara Roztoka, Roztoka – polana nad rzeką Białką, około 300 m na południowy zachód od ujścia potoku Roztoka, u wylotu Doliny Roztoki do Doliny Białki w Tatrach Wysokich.
Polana jest położona na wysokości 1031 m n.p.m., wśród lasów, poniżej Roztockiej Czuby. W pobliżu schroniska, przy asfaltowej Drodze Oswalda Balzera do Morskiego Oka, znajdują się Wodogrzmoty Mickiewicza.
Dawniej na polanie mieściła się osada pasterska. W 1876 r. Towarzystwo Tatrzańskie wybudowało schronisko turystyczne, które z czasem wielokrotnie przebudowywano i powiększano. Obecnie jest to schronisko im. Wincentego Pola.
Stara Roztoka była dawniej miejscem skrzyżowania szlaków turystycznych, jednak po II wojnie światowej zamknięto ścieżki prowadzące na stronę słowacką przez Białkę. Prowadzi tędy droga, którą przed powstaniem Drogi Oswalda Balzera jeżdżono do Morskiego Oka.
Nazwa "Roztoka" często występuje w Tatrach i oznacza miejsce u zbiegu potoków. Dawniej w Starej Roztoce znajdywało się kilka szałasów pasterskich, nazwa została opatrzona dookreśleniem "Stara" po przeniesieniu się ich mieszkańców do Nowej Roztoki. Dawniej z polany roztaczał się ładny widok, dziś zasłoniły go świerki i olsze.
Szlaki turystyczne.
 – szlak zielony łączący schronisko z Wodogrzmotami (do wodospadów 15 min, z powrotem 10 min). Przy drodze łączy się on z innymi trasami:

</doc>
<doc id="451114" url="https://pl.wikipedia.org/wiki?curid=451114" title="Akt deklaratoryjny">
Akt deklaratoryjny

Akt deklaratoryjny – akt prawny, który nie tworzy nowej sytuacji prawnej (nie tworzy, nie znosi, i nie zmienia istniejącego stosunku prawnego), lecz potwierdza ich wcześniejsze powstanie na mocy prawa. W sposób wiążący stwierdza, że w danej sytuacji wynikają z ustawy lub innego aktu normatywnego określone uprawnienia lub obowiązki podmiotu administrowanego. Ze względu na fakt, że akty deklaratoryjne wyłącznie potwierdzają istniejący stan, wywołują one skutki prawne "ex tunc," aczkolwiek dopiero w od momentu, w którym takowe akty stają się ostateczne, określona osoba może w pełni realizować swoje uprawnienia.
Do przykładów aktów deklaratoryjnych można przykładowo zaliczyć decyzje o stwierdzeniu nieważności decyzji.
Deklaratoryjne akty administracyjne należy odróżnić od zaświadczeń, które są urzędowym potwierdzeniem wydanym na podstawie informacji posiadanych przez organ, nie potwierdzają natomiast zmian stosunków prawnych, które powstały z mocy prawa.

</doc>
<doc id="451116" url="https://pl.wikipedia.org/wiki?curid=451116" title="Janusz Kapusta">
Janusz Kapusta

Janusz Kapusta (ur. w 1951 w Zalesiu gm. Dąbie w powiecie kolskim) – polski rysownik, malarz i scenograf.
Życiorys.
Absolwent Liceum Plastycznego im. Piotra Potworowskiego w Poznaniu (1970). Studiował w Akademii Sztuk Pięknych w Poznaniu, a następnie na Wydziale Architektury Politechniki Warszawskiej. Studiował również filozofię w Akademii Teologii Katolickiej w Warszawie.
Wynalazca jedenastościennej bryły geometrycznej, nazwanej przez siebie K-dron. Specjalizuje się w małych formach graficznych, plakatach, ilustracjach do magazynów i książek. Od 1981 mieszka w Nowym Jorku. Współpracuje z takimi pismami jak "The New York Times", "The Wall Street Journal", "The Washington Post", "The Boston Globe", "Graphis", "Print" i "Rzeczpospolita".
W 2004 opublikował swoje odkrycie, w którym po raz pierwszy w historii udało mu się połączyć złoty i srebrny podział w jednej geometrycznej konstrukcji.
30 maja 2009 w Kole odsłonięto pomnik odkrytej przez Janusza Kapustę bryły – K-dronu, a 30 września 2013 zrobiono to w Wolsztynie. W roku 2012 rzeźba K-dronu stanęła w Elblągu na dziedzińcu Galerii El.
Od 2009 honorowy obywatel miasta Koła.

</doc>
<doc id="451122" url="https://pl.wikipedia.org/wiki?curid=451122" title="K-dron">
K-dron

K-dron – jedenastościenna bryła geometryczna odkryta przez Janusza Kapustę w 1985 roku. Nazwa K-dronu pochodzi od słowa "dron", które w języku greckim oznacza ścianę, a "k" jest jedenastą literą łacińskiego alfabetu.
Historia.
Bryła została wymyślona w trakcie przygotowań do wystawy Janusza Kapusty i jego kolegi w jednej z galerii Nowego Jorku. Po wydrukowaniu ulotek promujących wystawę, w których zamieszczono wizerunek 2 kwadratów wpisanych jeden w drugi, Janusz Kapusta wpadł na formę przestrzenną, na podstawie której wykonał następnie model przestrzenny bryły.
W skład K-dronu wchodzi powierzchnia k-dronowa, będąca rombem z dołączonymi trójkątami prostokątnymi i bazy k-dronu. Dwa k-drony złożone ze sobą dają sześcian. Profesor Janusz Łysko ( w Pensylwanii) podał wzór funkcji 2 zmiennych, których wykres przedstawia w obszarze −1 ≤ x ≤ 1 i −1 ≤ y ≤ 1 górną powierzchnię K-dronu, mianowicie:
Układy k-dronów mogą być aranżowane na wiele różnorakich sposobów, jakkolwiek każdy z nich bardzo dobrze oddziałuje ze światłem i cieniem. Wraz ze zmianą kąta padania światła tworzą się nowe wzory.
Jest wykorzystywany do projektowania elewacji budynków, zabawek, gier, wyrobów jubilerskich czy nawet kołpaków samochodowych. Zastosowań tej bryły jest bardzo dużo – Janusz Kapusta opisał 50 zastosowań w swojej książce, a w kwietniu 2001 roku mówił o znalezieniu już 168.
W roku 2009 przed gmachem starostwa powiatowego w Kole umieszczono pomnik K-dronu.

</doc>
<doc id="451126" url="https://pl.wikipedia.org/wiki?curid=451126" title="Herb Nowych Skalmierzyc">
Herb Nowych Skalmierzyc

Herb Nowych Skalmierzyc – jeden z symboli miasta Nowe Skalmierzyce i gminy Nowe Skalmierzyce w postaci herbu ustanowiony przez Radę Gminy i Miasta uchwałą nr VI/36/90 w 1990 roku.
Wygląd i symbolika.
Herb przedstawia na jasnobrązowym tarczy dwa krzyże kawalerskie koloru białego, dwa klucze koloru żółtego oraz kula koloru niebieskiego – wszystko umieszczone na jasnobrązowym tle. 
Historia.
Historia powstania takiego wzoru herbu przyjęta jest z przekazów ustnych. W okresie międzywojennym matka młodego harcerza wyszyła na rękawie jego munduru wzór herbu, który obowiązuje do dziś. Obecnie mundur ten, przekazany przez Stanisława Bartczaka znajduje się w Izbie Pamięci Narodowej w Szkole Podstawowej im. Powstańców Wielkopolskich w Nowych Skalmierzycach.

</doc>
<doc id="451127" url="https://pl.wikipedia.org/wiki?curid=451127" title="Leverkusen">
Leverkusen

Leverkusen – miasto na prawach powiatu w zachodnich Niemczech, w kraju związkowym Nadrenia Północna-Westfalia, w rejencji Kolonia, nad Renem, niedaleko Kolonii. Liczy 160 772 mieszkańców (2010).
Z tego miasta wywodzi się przedsiębiorstwo chemiczno-farmaceutyczne Bayer AG oraz klub piłkarski – Bayer 04 Leverkusen.
Stacje kolejowe w mieście: Leverkusen Mitte, Opladen, Leverkusen-Küppersteg, Leverkusen-Rheindorf, Leverkusen-Schlebusch, Leverkusen Waldsiedlung.
Dzielnice.
Miasto podzielone jest na trzy dystrykty "(Stadtbezirk)", które dzielą się na trzynaście dzielnic "(Ortsteil)": Manfort, Schlebusch, Alkenrath, Opladen, Quettingen, Rheindorf, Buerrig, Kueppersteg, Waldsiedlung, Steinbuechel, Fixheide, Wiesdorf, Hitdorf.
Współpraca.
Miejscowości partnerskie:

</doc>
<doc id="451131" url="https://pl.wikipedia.org/wiki?curid=451131" title="Washington Post">
Washington Post



</doc>
<doc id="451132" url="https://pl.wikipedia.org/wiki?curid=451132" title="Fajsalabad">
Fajsalabad

Fajsalabad (, ) – miasto we wschodnim Pakistanie, w prowincji Pendżab, na Nizinie Pendżabu. Ośrodek przemysłu bawełnianego, odzieżowego i handlu zbożem. Założony w 1890 r., prawa miejskie posiada od 1898. Trzecie co do wielkości miasto kraju.
Jednym z najstarszych zabytków i symboli miasta jest wieża zegarowa z 1903 roku.

</doc>
<doc id="451134" url="https://pl.wikipedia.org/wiki?curid=451134" title="Boston Globe">
Boston Globe



</doc>
<doc id="451135" url="https://pl.wikipedia.org/wiki?curid=451135" title="Montan">
Montan

Montan (ur. ?, zm. 531 r.) - biskup Toledo od 523, święty Kościoła katolickiego.
O świętym dowiadujemy się z "De viris illustribus" Ildefonsa z Toledo. W 527 lub 531 roku zwołał i przewodniczył obradom synodu toledańskiemu II. Montan miał być redaktorem uchwał soborowych gdzie pierwszy raz Toledo wyznaczone zostało jako stolica prowincji. Znany był jako przeciwnik pryscylianizmu i autor listów do Turybiusza i wiernych z Palencii.
Jego wspomnienie liturgiczne w Kościele katolickim obchodzone jest 23 lutego.

</doc>
<doc id="451136" url="https://pl.wikipedia.org/wiki?curid=451136" title="Bareter">
Bareter

Bareter (inaczej: "lampa oporowa") – drutowy opornik wykonany z żelaza i umieszczony w hermetycznej obudowie, np. szklanej bańce wypełnionej gazem (najczęściej wodorem) pod zmniejszonym ciśnieniem, służący do stabilizowania w pewnym zakresie natężenia prądu stałego lub zmiennego.
Prąd przepływający przez drut nagrzewa go do temperatury 200-600°C. W tym zakresie temperatur żelazo wykazuje bardzo duży współczynnik temperaturowy oporności, w wyniku czego wzrost natężenia prądu wywołuje wzrost temperatury i wzrost oporu, co ogranicza dalszy wzrost natężenia prądu.
Podstawowe parametry bareteru to wartość natężenia prądu stabilizacji – Is oraz zakres napięć dla których zachodzi stabilizacja – od U1 do U2.
Bareter był używany do stabilizacji natężenia prądu w obwodach elektrycznych, szczególnie w obwodach żarzenia szeregowego lamp elektronowych stosowanych w sprzęcie radiowo-telewizyjnym. Obecnie praktycznie wyparty z użycia przez układy elektroniczne.
Baretery są wrażliwe na zewnętrzne pole magnetyczne. Szczególnie wrażliwe są typy o cienkim i długim drucie żelaznym, a więc o niskim prądzie znamionowym oraz szerokim zakresie napięć pracy. Podczas pracy przy prądzie przemiennym i w stałym polu magnetycznym (w odbiorniku radiowym wytwarzanym na przykład przez magnes głośnika) drut drga z częstotliwością sieci zasilającej, co w konsekwencji prowadzi po pewnym czasie do jego zerwania. Z tego powodu baretery pracujące w dawnych odbiornikach radiowych były zaopatrywane w ekrany magnetyczne wykonane z grubej blachy ferromagnetycznej. Niektóre baretery zawierały dodatkowo "urdoks" – rodzaj termistora NTC, którego zadaniem było ograniczenie natężenia prądu przy włączeniu zasilania.

</doc>
<doc id="451137" url="https://pl.wikipedia.org/wiki?curid=451137" title="Walsall">
Walsall

Walsall – miasto w środkowej Anglii (Wielka Brytania), w hrabstwie metropolitalnym West Midlands, w dystrykcie metropolitalnym Walsall, w zespole miejskim Birmingham. W 2001 roku miasto liczyło 170 994 mieszkańców.
W mieście rozwinął się przemysł skórzany, metalowy, lotniczy, maszynowy, chemiczny, elektrotechniczny oraz elektroniczny.

</doc>
<doc id="451138" url="https://pl.wikipedia.org/wiki?curid=451138" title="Kazimierz Witaszewski">
Kazimierz Witaszewski

Kazimierz Witaszewski (ur. 14 września 1906 w Łodzi, zm. 28 lutego 1992 tamże) – polski działacz komunistyczny i wojskowy, generał dywizji ludowego Wojska Polskiego. Prezydent Łodzi od stycznia do marca 1945; poseł do Krajowej Rady Narodowej, na Sejm Ustawodawczy oraz Sejm PRL I kadencji.
Życiorys.
Syn Franciszka i Marii z domu Kazimierczak. W latach 1913–1920 ukończył 6 klas szkoły powszechnej w Łodzi, a od 1922 pracował jako robotnik w Zakładach Scheiblera i Grohmana. Działał w Zarządzie Związku Zawodowego Robotników Przemysłu Włókienniczego, a w latach 1929–1938 był także członkiem Komunistycznej Partii Polski. W latach 1929–1931 odbył zasadniczą służbę wojskową w 23 Pułku Piechoty we Włodzimierzu Wołyńskim. Awansował do stopnia starszego strzelca. Po odbyciu służby powrócił do pracy w fabryce, gdzie pracował do 1937. Następnie był etatowym pracownikiem Związku Zawodowego Robotników Przemysłu Włókienniczego. Przez pewien czas był osadzony w Miejscu Odosobnienia w Berezie Kartuskiej. Po agresji Niemiec na Polskę we wrześniu 1939 znalazł się na terenach włączonych od ZSRR. Pracował jako ekspedytor, przewodniczący Rady Zakładowej, a następnie dyrektor Piekarni Mechanicznej we Lwowie. Po napaści Niemiec na ZSRR w czerwcu 1941 został ewakuowany w głąb Rosji i pracował jako robotnik w kołchozie im. Budionnego. 
W maju 1943 wstąpił do formowanego tam Wojska Polskiego, gdzie był oficerem politycznym w 1 Polskiej Dywizji Piechoty im. Tadeusza Kościuszki. Od czerwca 1943 jako oficer bez stopnia był zastępcą dowódcy 3 batalionu 2 Pułku Piechoty do spraw polityczno-wychowawczych. Od września 1943 zastępca dowódcy batalionu w 5 Pułku Piechoty 2 Dywizji Piechoty im. Henryka Dąbrowskiego. W okresie od lipca do sierpnia 1943 ukończył kurs oficerski w Szkole Oficerskiej 1 Dywizji Piechoty w Riazaniu. Na stopień podporucznika w korpusie oficerów polityczno-wychowawczych został awansowany rozkazem personalnym dowódcy 1 Korpusu Polskich Sił Zbrojnych w ZSRR z 1 września 1943. W 1943 został członkiem Związku Patriotów Polskich w ZSRR. W październiku 1943 został kierownikiem piekarni dywizyjnej 1 Dywizji Piechoty, a następnie kierownikiem piekarni 1 Korpusu Polskich Sił Zbrojnych w ZSRR. Wiosną 1944 został kierownikiem piekarni 1 Armii Wojska Polskiego. Od 1944 członek Polskiej Partii Robotniczej. Na stopień porucznika i kapitana awansował rozkazem personalnym Naczelnego Dowódcy WP w 1944 (w jego teczce personalnej brak jest dokładnych dat tych awansów). 
W 1944 został szefem Wydziału Personalnego 1 Armii Wojska Polskiego, a następnie został przeniesiony na stanowisko w aparacie cywilnym. W latach 1944–1945 był sekretarzem generalnym Tymczasowej Komisji Centralnej Związków Zawodowych, a w latach 1945–1948 przewodniczącym Komitetu Centralnego Związków Zawodowych. Po wyzwoleniu Łodzi spod okupacji niemieckiej znalazł się w składzie Tymczasowego Zarządu miasta Łodzi (od 25 stycznia do 7 marca 1945). 5 grudnia 1945 awansowany do stopnia majora, a następnie zdemobilizowany z dniem 30 stycznia 1946. W latach 1948–1949 podsekretarz stanu w Ministerstwie Pracy i Opieki Społecznej. Następnie przez 2 lata był I sekretarzem Komitetu Wojewódzkiego PZPR we Wrocławiu (1949–1951). W latach 1951–1952 kierownik Wydziału Kadr Komitetu Centralnego PZPR. W latach 1947–1948 przewodniczący Komisji Pracy i Opieki Społecznej w Sejmie Ustawodawczym.
2 października 1952 powołany po raz kolejny do służby wojskowej i na mocy uchwały Rady Państwa PRL awansowany do stopnia generała brygady. Od października 1952 do października 1956 był szefem Głównego Zarządu Politycznego WP i wiceministrem obrony narodowej (zastępca marszałka Konstantego Rokossowskiego). Był bezwzględnym wykonawcą rozkazów marszałka i jednym z odpowiedzialnych za umacnianie terroru i stalinizację armii. 6 marca 1953 wszedł w skład Ogólnonarodowego Komitetu Uczczenia Pamięci Józefa Stalina. Był przeciwny jakiejkolwiek liberalizacji i odwilży. W 1956 był jednym z czołowych reprezentantów twardogłowej tzw. grupy natolińskiej w PZPR. Kazimierz Witaszewski zwany był „generałem gazrurką” (od gazrurek, którymi należałoby, jego zdaniem, bić tzw. rewizjonistów). W lipcu 1956 awansowany do stopnia generała dywizji.
Po odejściu z funkcji szefa GZP WP był attaché wojskowym, morskim i lotniczym Ambasady PRL w Pradze (1957–1959) i zastępcą szefa II Zarządu (wywiadowczego) w Sztabie Generalnym WP (od listopada 1959 do marca 1960).
Rozkazem personalnym MON z 6 czerwca 1960 zwolniony z zawodowej służby wojskowej i przeniesiony do rezerwy z powodu powołania do innej służby publicznej (w Komitecie Centralnym PZPR). Przeniesiony w stan spoczynku z dniem 1 stycznia 1972.
W latach 1960–1968 kierownik Wydziału Administracyjnego Komitetu Centralnego PZPR, sprawującego z ramienia partii nadzór nad wojskiem, aparatem bezpieczeństwa i sądownictwem, a także sprawami wyznaniowymi oraz służbą zdrowia. W latach 1945–1948 członek Komitetu Centralnego PPR, w latach 1948–1968 członek Komitetu Centralnego PZPR, w latach 1968–1971 członek prezydium Centralnej Komisji Kontroli Partyjnej PZPR (stanowisko etatowe).
Przez kilka kadencji, aż do 1990, zasiadał w Radzie Naczelnej ZBoWiD. Był zagorzałym stalinowcem i publicznie występował w obronie totalitaryzmu.
Pochowany na Cmentarzu Wojskowym na Powązkach w Warszawie (kwatera C31-tuje-9).
Awanse.
W trakcie służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Mieszkał w Warszawie. Żonaty z Zofią z domu Kowadło (1921–1989). Miał córkę i syna.

</doc>
<doc id="451139" url="https://pl.wikipedia.org/wiki?curid=451139" title="Biskupi Münsteru">
Biskupi Münsteru

Biskupi münsterscy – biskupi ordynariusze rzymskokatolickiej diecezji münsterskiej, rezydujący w Münster (katedra biskupia – katedra św. Pawła); w latach 1180–1802 władcy księstwa kościelnego Świętego Cesarstwa Rzymskiego Narodu Niemieckiego; oraz biskupi pomocniczy münsterscy.
Biskupi pomocniczy.
"Zobacz też:" diecezja münsterska, biskupstwo Münster

</doc>
<doc id="451141" url="https://pl.wikipedia.org/wiki?curid=451141" title="Towarzystwo Przyjaciół Aleksandrowa Łódzkiego">
Towarzystwo Przyjaciół Aleksandrowa Łódzkiego

Towarzystwo Przyjaciół Aleksandrowa Łódzkiego (TPA)
TPA to organizacja społeczna działająca w Aleksandrowie Łódzkim, skupiająca miłośników przeszłości tego miasta i działaczy lokalnych. Zostało powołane podczas II Zjazdu Absolwentów Liceum Ogólnokształcącego w Aleksandrowie w 1979 roku. Skupia m.in. lokalnych działaczy oświatowych. Cele Towarzystwa to: dokumentowanie współczesnego życia miasta, gromadzenie i upowszechnianie wiedzy o jego historii oraz aktywizowanie społeczności lokalnej w celu rozwijania działalności społeczno-kulturalnej. Pierwszym prezesem TPA był, nieżyjący już, Józef Pierlejewski, emerytowany dyrektor Liceum Ogólnokształcącego im. M. Kopernika w Aleksandrowie, drugim - Stanisław Lichwała, a trzecim - Teresa Stasiak. Od 13 maja 1983 roku Towarzystwo współorganizuje doroczne Dni Aleksandrowa. Zdanie TPA liczy się np. przy zmianach nazw ulic czy innych inicjatywach lokalnych. Najważniejszą publikacją Towarzystwa jest rocznik lokalny pt. "„Aleksandrów wczoraj i dziś”", wydawany od 1983 roku do chwili obecnej. Wydawnictwo to jest prawdziwą kopalnią wiedzy o mieście dla uczniów, nauczycieli, historyków i innych mieszkańców tego miasta. Publikacja ta spotkała się ostatnio z bardzo życzliwymi recenzjami ze strony łódzkiego środowiska historyków. W 1992 roku TPA wydało małą monografię historyczną Aleksandrowa pt. "„Aleksandrów Łódzki. Zarys dziejów 1816-1948”", autorstwa Heleny Tukaj i Janusza Wróbla. Trwa zbiórka materiałów do planowanej publikacji albumowej na temat dziejów Aleksandrowa. Aktualnym prezesem Towarzystwa Przyjaciół Aleksandrowa (został wybrany w dniu 25 lutego 2006 r.) jest Leszek Pierlejewski, były zastępca burmistrza Aleksandrowa i radny, związany z KO „Solidarność” a następnie z Aleksandrowską Akcją Społeczną, od 27 listopada 2006 r. przewodniczący Rady Miejskiej w Aleksandrowie Łódzkim. Redaktorem rocznika "„Aleksandrów wczoraj i dziś”" jest Zenon Kozanecki, były dyrektor Zespołu Szkół Zawodowych im. Stanisława Staszica w Aleksandrowie i działacz harcerski.

</doc>
<doc id="451143" url="https://pl.wikipedia.org/wiki?curid=451143" title="Alteracja (muzyka)">
Alteracja (muzyka)

Alteracja (z łac. "alteratio" – zmiana) – chromatyczne podwyższenie bądź obniżenie jednego lub więcej dźwięków składowych skali diatonicznej, należącego do linii melodycznej bądź akordu, którego celem jest zazwyczaj stworzenie "sztucznego dźwięku prowadzącego", a tym samym modulację do nowej tonacji. 

</doc>
<doc id="451146" url="https://pl.wikipedia.org/wiki?curid=451146" title="Równanie Shockleya">
Równanie Shockleya

Równanie Shockleya – równanie opisujące związek pomiędzy napięciem elektrycznym formula_1 panującym na diodzie i płynącym przez diodę prądem elektrycznym. Wyprowadził je ok. 1950 roku pracujący w Bell Labs zespół fizyka Williama Shockleya w pracach poświęconych złączom p-n i technologii tranzystorów, uhonorowanych Noblem z fizyki w 1956.
gdzie:
Równanie Shockleya spotykane jest częściej w postaci:
gdzie:
Aby uniknąć pomyłek (symbol formula_5) używa się symbolu exp(·) na oznaczenie funkcji eksponencjalnej.

</doc>
<doc id="451147" url="https://pl.wikipedia.org/wiki?curid=451147" title="Tadeusz Jasudowicz">
Tadeusz Jasudowicz

Tadeusz Karol Jasudowicz (ur. 2 sierpnia 1944 w Urniażach) – polski prawnik, specjalista w zakresie praw człowieka i prawa międzynarodowego, profesor zwyczajny Uniwersytetu Mikołaja Kopernika w Toruniu.
Życiorys.
Urodził się na Kowieńszczyznie, w wieku 3 lat został wywieziony z matką i rodzeństwem przez Sowietów do Kraju Krasnojarskiego na Syberii (sowchozu Dierbiniec, ZSRR), gdzie spędził kolejne 8 lat. 29 grudnia 1955 w ramach tzw. „repatriacji” przyjechał do Polski.
W 1961 ukończył Liceum im. Wojciecha Kętrzyńskiego w Giżycku, a następnie podjął studia prawnicze na Uniwersytecie Mikołaja Kopernika w Toruniu. Po ich ukończeniu w 1966 (pod opieką Remigiusza Zaorskiego) został zatrudniony na stanowisku asystenta stażysty w Zakładzie Prawa Międzynarodowego UMK. Stopień doktora nauk prawnych uzyskał w 1972, tematem jego rozprawy był "Wpływ zmiany okoliczności na obowiązywanie umów międzynarodowych : norma rebus sic stantibus", a promotorem Janusz Symonides. W 1983 uzyskał na podstawie dorobku naukowego oraz rozprawy "Normy regionalne w prawie międzynarodowym" stopień doktora habilitowanego w zakresie prawa międzynarodowego. W 1997 otrzymał tytuł naukowy profesora.
Pracował w Zakładzie Prawa Międzynarodowego i Publicznego. W 1990 został kierownikiem Katedry Praw Człowieka UMK (pierwszej w Polsce katedry zajmującej się tą problematyką), a w 1993 The UNESCO "Chair for Human Rights and Peace" (członkiem Rady ONZ ds. Praw Człowieka i Pokoju). Objął stanowisko profesora nadzwyczajnego Uniwersytetu Warmińsko-Mazurskiego w Olsztynie, gdzie został kierownikiem Katedry Praw Człowieka i Prawa Europejskiego. W latach 1995–1998 był członkiem Głównej Komisji Badania Zbrodni przeciwko Narodowi Polskiemu. W 1994 został członkiem Stałego Komitetu Dekady Wiedzy o Prawach Człowieka Narodów Zjednoczonych. Wszedł w skład rady naukowej czasopisma "Międzynarodowe Prawo Humanitarne".
Wypromował szereg doktorów, m.in. Michała Balcerzaka (2007) i Martę Szuniewicz-Stępień (2011).
Działał w podziemiu, od lutego do czerwca 1984 był aresztowany w Bydgoszczy za kolportowanie pism niezależnych. W 1989 startował w wyborach do Senatu w okręgu obejmującym województwo bydgoskie. Otrzymał 21.553 głosy (5,42% w okręgu).
Był twórcą Olimpiady Wiedzy o Prawach Człowieka. Został przewodniczącym Komitetu Głównego tej olimpiady.
Został członkiem komitetu naukowego II i III Konferencji Smoleńskiej z lat 2013, 2014, skupiającej badaczy metodami nauk ścisłych katastrofy samolotu Tu-154 w Smoleńsku z 10 kwietnia 2010.
Został członkiem Rady Naukowej kwartalnika „Prawo i Więź”.

</doc>
<doc id="451149" url="https://pl.wikipedia.org/wiki?curid=451149" title="Sorkonos złotozady">
Sorkonos złotozady

Sorkonos złotozady ("Rhynchocyon chrysopygus") – gatunek ssaka z rodziny ryjkonosowatych w rzędzie ryjkonosowych. Należy do największych przedstawicieli swej rodziny, osiągając ponad pół metra długości i ważąc ponad pół kilograma. Żyje w lasach i wśród krzewów Kenii, zasięg występowania bardzo pofragmentowany. Żywi się głównie stawonogami. Wykazuje terytorializm i monogamię, aczkolwiek samiec i samica spotykają się właściwie wyłącznie celem rozrodu. Matka rodzi 1-2 młode, odstawiane po 2 tygodniach. Gatunek zagrożony wyginięciem.
Genetyka.
Genetyka sorkonosa złotozadego nie została dobrze poznana. Nie wiadomo, ile chromosomów liczy jego kariotyp.
Budowa.
Budowa sorkonosa złotozadego nie została dobrze poznana. Źródła opisują głównie jego morfologię, natomiast wiedza anatomiczna pochodzi raczej z ekstrapolacji badań z blisko spokrewnionego gatunku sorkonos plamisty.
Największy z sorkonosów, o średniej długości całego ciała 526 mm. Długość ciała (bez ogona) 218–304 mm, długość ogona 213–270 mm (średnio 243 mm), długość ucha 30–38 mm (średnio 34 mm), długość tylnej stopy 68–79 mm (74 mm); masa ciała 410–690 g (540 g). Samce i samice nie różnią się wielkością.
Ciało porasta dość krótkie i rzadkie futro, cienkie, sztywne, błyszczące. Na grzbiecie jest ono rude, wchodzące w odcienie czerwieni i brązu, na brzuchu również rude, od których odróżnia się jasnożółty zad. U niektórych osobników na jego przednim obrzeżu można ujrzeć niewyraźne ciemniejsze paski. Pod futrem w tym miejscu znajduje się gruba skóra, nawet 3 razy grubsza niż na grzbiecie, u samców lepiej rozwinięta niż u samic. Być może stanowi ona ochronę przed drapieżnikami ("dermal shield", "tarcza skórna"). Głowa jest brązowa z dodatkiem żółtego. Uszu nie pokrywa owłosienie, są one czarne. Skóra na grzebie jest czarna, jaśniejsza na brzusznej stronie ciała. Zwraca uwagę biały koniec dalszy ogona.
Głowa jest niewielka, z dużymi oczami i uszami. W czaszce obecny jest wyrostek zaoczodołowy. Badania Kaufmana "et al." z 2013 wskazuję, że ryjkonosowe jako grupa ogólnie mają mózg większy, niż inne ssaki podobnej wielkości i podobnej diety.
Brązowa głowa ma długi, wąski i giętki pysk, nieco przypominający trąbę słonia, od której to cała rodzina bierze swą angielską nazwę "Elephant Shrews" ("słoniowe ryjówki"). Otworów podniebiennych nie stwierdza się. Otwór gębowe, niewielki, znajduje się dobrze z tyłu za nosem. W jamie ustnej znajdują się zęby, w tym niestały niewielki siekacz górny i dobrze rozwinięte górne kły, u samców dłuższe, niż u samic (6,6 do 4,6 mm). Wzór zębowy przedstawia się następująco:
Grzbiet zaokrąglony, najwyższy w okolicy zadu. Samica dysponuje dwoma parami sutków: jedną pośrednią i jedną tylną, natomiast para przednia zanikła. U samca sutków nie stwierdza się. Występuje gruczoł piersiowy. Wokół odbytu rozmieszczone są gruczoły analne, dobrze rozwinięte. Są to gruczoły apokrynowe i łojowe. Gruczoły te wydzielą ostry smród. Przewód pokarmowy zawiera kątnicę. Samica skrywa wydłużony srom. Macica jest dwurożna. Samiec nosi jądra w jamie brzusznej, za nerkami, nie ma bowiem moszny. Na środku jego brzucha znajduje się napletek.
Ogon mierzy jakieś 85% długości głowy i ciała. Jego proksymalna część jest gruba, po czym zwęża się dystalnie. Dystalna część biała. Jego koniec wieńczy kępka włosów czarnej barwy.
Kość biodrowa łączy się u sorkonosów z pierwszymi kręgami krzyżowymi. Kończyny przypominają swe odpowiedniki u kopytnych. Kość promieniowa i kość łokciowa są ściśnięte. Kość piszczelowa i kość strzałkowa dystalnie zrastają się ze sobą. Kończyny przednie i tylne kończą się palcami w liczbie czterech. Wynika to z zaniku zarówno kciuka, jak i palucha. W przypadku ręki również ostatni piątek palec uległ pewnej redukcji, budują go tylko dwa paliczki. Największy jest zaś palec trzeci, w stopie tak jak w dłoni. Palce kończą się zakrzywionymi pazurami. Kończyny tylne sorkonosów są solidnie zbudowane.
Systematyka.
Sorkonos złotozady należy do rodzaju sorkonos w podrodzinie Rhynchocyoninae w rodzinie ryjkonosowatych.
Gatunek po raz pierwszy naukowo opisał w 1881 roku niemiecko-brytyjski zoolog Albert Günther. Jako miejsce typowe odłowu holotypu Günther wskazał „na rzece Mombaca” (tj. Mombasa) w Kenii.
W 2017 Carlen "et al." przeprowadzili badania genetyczne, w wyniku których ponownie podnieśli status jednego z podgatunków sorkonosa plamistego do rangi osobnego gatunku. Zaprezentowali jednocześnie kladogram sorkonosów:
Gatunek monotypowy.
Tryb życia.
Gatunek wiedzie osiadły tryb życia, nie migruje. Sorkonosy są monogamiczne, także sorkonos złotozady. Samica i samiec tworzą parę przez całe swe życie, zajmują wspólnie terytorium liczące średnio 1,7 ha, maksymalnie do 5 ha, którego bronią i znakują wydzieliną swych gruczołów. Użytkują je jednak oddzielnie, a spotykają się głównie celem rozrodu. Każde z nich sypia w oddzielnym gnieździe zbudowanym rankiem z liści w płytkim wydrążeniu w ziemi. Ma 10 cm wysokości i 30 średnicy. Jego budowa trwa 2 godziny, stanowiąc jakieś 2% czasu, kiedy zwierzę zachowuje aktywność. Osobnik może spać w nim do trzech nocy, po czym obiera sobie inne miejsce nocnego spoczynku. Zagęszczenie osobników szacowano na 1,6 zwierzęcia na ha. Obserwowano niemniej grupy 4-6 zwierząt. Jednakże w razie napotkania intruza sorkonos stara się przegonić, zakreślając ku niemu łuki i zygzaki, by przejść do pogoni, kiedy zbliży się na mniej niż 2-3 m. Samiec wykazuje większą ochotę do pościgu za innym samcem niż samica. Nie przegania ani własnej wybranki, ani młodych. Zapobiega wkraczaniu intruzów, znacząc swe terytorium, gdzie popadnie, nie ma swych ulubionych miejsc, tak jak i nie używa stałych ścieżek, chyba że żyje w gęstych zaroślach. Prawdopodobnie codziennie zwierzę schodzi całe swe terytorium.
Aktywność przypada na dzień. W nocy zwierzę kryje się w sporządzonym w ściółce gnieździe w niewielkim wykopanym dole. Wstaje wcześniej, jeszcze przed świtem, kładzie się przed zachodem słońca.
Zwierzę nie potrafi ryć w ziemi, nie potrafi się wspinać.
Cykl życiowy.
Sorkonos złotozady jest monogamiczny, jak i jego krewni. Samiec i samica łączą się w pary na całe życie.
Nie występuje sezon rozrodczy. Rozród może przebiegać przez cały rok. Chętny samiec poszukuje samicy. Jeśli nie jest ona płodna w czasie jego zalotów, odchodzi, nie obserwowano, by odganiała go agresywnie. Samiec goni samicę Ruja może wystąpić po porodzie. Samiec kopuluje z samicą kilkukrotnie, po czym ta zachodzi w trwającą około 42 dni ciążę, po której wydaje na świat wedle różnych źródeł pojedyncze bądź 1-2 młode. Ważą one około 80 g. Są dobrze rozwinięte i matka nie poświęca im dużo uwagi. Karmi je mlekiem przez 2 tygodnie, kiedy pozostają w gnieździe, po czym zostają odstawione. Ważą wtedy około 180 g. Początkowo młode podążają za matką, z dnia na dzień zwiększając swą samodzielność, by po pięciu dniach zerwać relację z rodzicielką. Pozostają jednak początkowo na jej terytorium, znajdując własne po 5-20 tygodniach życia poza gniazdem. Samica może wydać na świat kolejny miot po 81-82 dniach. Długość życia szacuje się na 4-5 lat.
Rozmieszczenie geograficzne.
Sorkonos złotozady występuje endemicznie na południowym wybrzeżu Kenii, od rzeki Tana na południe do okolic Mombasy. Bytuje na wysokości od poziomu morza do 30 m nad nim.
Ekologia.
Siedliskiem sorkonosa złotozadego są tropikalne lasy suche z udziałem drzew zrzucających liście w porze suchej i formacje zaroślowe tworzące się na wapieniach koralowych ("coral rag scrubs"), porastające kenijskie wybrzeże gęstym pasem. Zasiedla także lasy silnie pofragmentowane. Radzi on sobie także na terenach zmodyfikowanych działalnością człowieczą, jako że spotyka się go na zarośniętych nieużytkach niegdyś używanych rolnicze, wymaga jednak osłaniającego ziemię parasola koron drzew i gęstej warstwy ściółki.
Pożywienie tego ssaka stanowią bezkręgowce, najczęściej stawonogi. Wśród nich największą grupę stanowią chrząszcze, następnie stonogi, po nich termity, dalej zaś świerszcze, mrówkowate, pająki i Lumbricina, jak również krocionogi. Na poszukiwaniu go sorkonos spędza 4/5 swego dnia. Używa swego długiego nosa, by znaleźć zdobycz w ściółce czy w zwalonych pniach, ściółkę rozkopuje także swymi dłońmi. Znalezioną zdobycz przytrzymuje także łapami, po czym rozdrabnia. Współbiesiaduje z nim "Cossypha natalensis", pożerająca pozostawione przez sorkonosa złotozadego resztki.
Wśród drapieżników wskazuje się dzienne ptaki szponiaste i węże, ale też psy i przypadkowo ludzi. Zaniepokojony, sorkonos wpierw zamiera, rozkopuje tylną kończyną ściółkę, po czym ucieka, niekiedy chroniąc się w dziurze czy termitierze. Postępuje podobnie jak kopytne.
Do pasożytów zewnętrznych sorkonosa należą kleszcze "Rhipicephalus", "Ambyomma", "Haemophysalis", "Ixodes", muchówki "Chimaeropsylla potis potis", "Chimaeropsylla haddowi", komarowate "Aedes" i "Eretmopodites". Pasożyty wewnętrzne to nicienie "Subulura" i "Hymenolepis", tasiemce i Acanthocephala.
Ryjkonosowe ewoluowały prawdopodobnie w środowisku pozbawionym istotnej konkurencji. Wykształciły zespół specyficznych adaptacji, obejmujący myrmekofagię, specyficzny chód, brak gniazd. Łączą dzięki temu cechy spotykane u hiętkojęzykowych i antylop.
Zagrożenia i ochrona.
IUCN uznaje sorkonosa złotozadego za gatunek zagrożony wyginięciem (EN). Pozostało około 13000 osobników, ale całkowita liczebność populacji spada. Dokładniejsze badania dotyczą Gede Ruins National Monument oraz lasu Arabuko-Sokoke. W latach siedemdziesiątych XX wieku w Gede Ruins żyło wedle szacunków Rathbuna około 70 sorkonosów złotozadych, dwie dekady później nie znaleziono nawet 15 zwierząt. Podniesiono potem wysiłki celem ratowana gatunku drogą eliminacji nękających go psów. W efekcie w 2008 doliczono się dwudziestu sztuk. W 1993 populacja z Arabuko-Sokoke liczyła jakieś 20000 zwierząt, po czym w ciągu następnych trzech lat spadła gwałtownie do 14000. Między 1996 a 2008 spadek postępował, acz znacznie wolniej, liczebność obniżyła się o około 9%. Innych rejonów występowania sorkonosa złotozadego nie poddano tak dokładnym badaniom, ale wydaje się, że i na nich liczebność populacji spada. Wszystkie są mniejsze od Arabuko-Sokoke i leżą w pierścieniu 100 km odeń. Ostatnie wiarygodne szacunki liczebności populacji pochodzą z 2009.
Do zagrożeń należy utrata środowiska naturalnego poprzez wycinanie lasów i krzaków, pozbawiające sorkonosy okrywającego ziemię piętra koron, ściółki, ale i zwalonych pni mogących służyć za kryjówki. Niszczącą rolę odgrywają także pożary. Na sorkonosy polują także ludzie i psy. W ostatniej dekadzie XX wieku odławiano rocznie aż 3000 osobników. Po prawdzie nie polowali oni celowo na sorkonosa złotozadego, jako że z jednej strony jego mięsa uchodzi za niesmaczne, z drugiej nie daje się złapać na przynętę i nie ma ustalonych leśnych ścieżek, nie stanowi więc łatwej zdobyczy. Liczne schwytane osobniki stanowiły więc raczej przypadkowo odłowione, złapane w pułapki zastawiane z myślą o innych zwierzętach, w tym pokrewnym długoszku czteropalczastym. Aczkolwiek plemię Giriama istotnie polowało na sorkonosy. Nie wydawało się też, by taki odłów wpływał jakoś istotnie na wielkość populacji sorkonosa złotozadego. Podjęto pewne próby zmniejszenia liczby zakładanych pułapek, niekoniecznie jednak skuteczne. Heritage podejrzewa, że w związku z rosnącą populacją człowieka w Kenii odłów od tego czasu mógł się zwiększyć. Ponadto fragmentacja populacji uwrażliwia je na rolę czynników losowych. Całkowity zasięg wynosi poniżej 5000 km², w tym wspomniany rezerwat Arabuko-Sokoke liczy 372 km².
O ile nie ma planów ochrony konkretnie sorkonosa złotozadego, to występuje on na terenie chronionym Arabuko-Sokoke, objętym wieloletnim planem ochrony. Dotykają go również inne programy ochrony lasów, w których występuje.
Podejmowano próby hodowli sorkonosa złotozadego. Nie potrafiono utrzymać ich przez ponad 2-3 tygodnie. Zwierzęta nie potrafiły przystosować się do warunków niewoli, prezentując stereotypie: uporczywie skakały lub kroczyły wzdłuż ścian, odmawiały przyjmowania posiłków, uderzały w ściany klatki.

</doc>
<doc id="451150" url="https://pl.wikipedia.org/wiki?curid=451150" title="Festiwal Soli Deo">
Festiwal Soli Deo

Soli Deo - Jedynemu Bogu! – festiwal o randze międzynarodowej poświęcony muzyce religijnej, organizowany przez Katolickie Stowarzyszenie Młodzieży „Serce”.
Festiwal odbywa się corocznie od 1993 w Biłgoraju, z reguły na przełomie czerwca i lipca. Trwa 2-3 dni.
Ideą festiwalu jest: 
Edycje ogólnopolskie festiwalu.
1. edycja - 7 - 9 VII 2000 r.
2. edycja - 29 VI - 1 VII 2001 r.
3. edycja - 21 - 23 VI 2002 r.
4. edycja - 21 - 22 VI 2003 r.
5. edycja - 19 - 20 VI 2004 r.
6. edycja - 25 - 26 VI 2005 r.
7. edycja - 25 VI 2006 r.
8. edycja - 23 - 24 VI 2007 r.
9. edycja - 5-6 VII 2008 r.

</doc>
<doc id="451154" url="https://pl.wikipedia.org/wiki?curid=451154" title="Fritz Pregl">
Fritz Pregl

Fritz Pregl (ur. 3 września 1869 w Laibach (ob. Lublana), Słowenia, zm. 13 grudnia 1930 w Grazu, Austria) – austriacki profesor chemii medycznej uniwersytetu w Innsbrucku (1910–1913) i Grazu (od roku 1913), laureat Nagrody Nobla w dziedzinie chemii w roku 1923.
Życiorys.
Urodził się w Lublanie, tam też uczęszczał do gimnazjum, po czym wyjechał do Grazu, aby studiować medycynę na tamtejszym uniwersytecie. Tytuł magistra uzyskał w 1894 roku, ale jeszcze przed ukończeniem studiów został asystentem wykładowcy fizjologii i histologii Alexandra Rolletta. Rollett zmarł w 1903 roku, wówczas Fritz Pregl przejął jego stanowisko. W czasie asystentury zdobywał wiedzę z różnych dziedzin chemii od jej wykładowcy Zdenko Hansa Skraupa.
W 1904 roku wyjechał do Niemiec, gdzie studiował u Gustava von Hüfnera w Tybindze, Wilhelma Ostwalda na Uniwersytecie w Lipsku i Hermanna Fischera w Berlinie. Do Grazu wrócił w 1905 roku, podjął tam pracę w Instytucie Medyko-Chemicznym wraz z Karlem Bertholdem Hofmannem. W 1907 roku został mianowany chemikiem kryminalistycznym dla okręgu sądowego Grazu . Jego praca badawcza dotyczył wówczas albumin oraz kwasów żółciowych. Ograniczone ilości materiału dostępnego do badań spowodowała, że Pregl zainteresował się metodami analitycznymi pozwalającymi na ilościowe oznaczenie składu niewielkiej próbki materiału.
W latach 1910-1913 przebywał na Uniwersytecie w Innsbrucku, gdzie rozwijał swoje metody ilościowej mikroanalizy związków organicznych. W 1913 roku wrócił na Uniwersytet w Grazu, w latach 1916-1917 pełnił tam funkcję dziekana Wydziału Medycyny, w od 1920 do 1921 roku wicekanclerza uczelni.
Prace badawcze.
Wśród osiągnięć F. Pregla jest wymieniane opracowanie metody analizy chemicznej związków organicznych na skalę mikro (1912–1916) – do dokładnych oznaczeń wystarcza 2–6 mg substancji. Metoda Pregla umożliwiła rozwój chemii związków naturalnych, trudno dostępnych w większych ilościach (np. witamin i hormonów zwierzęcych).
Wyróżnienia i nagrody.
Krótko przed śmiercią Fritz Pregl przekazał znaczną sumę pieniędzy Austriackiej Akademii Nauk na rzecz wsparcia badań mikrochemicznych. Pozwoliło to na przyznawanie dorocznej nagrody austriackiemu naukowcowi, który wykazał się ponadprzeciętnym dorobkiem w dziedzinie mikrochemii . Nagroda nosiła imię Fritza Pregla (Fritz-Pregl-Preis) i była przyznawana w latach 1931-2006.

</doc>
<doc id="451156" url="https://pl.wikipedia.org/wiki?curid=451156" title="Adam Nyk">
Adam Nyk

Adam Nyk (ur. 17 kwietnia 1970 w Kielcach) – polski socjolog, absolwent wydziału filozofii Uniwersytetu Jagiellońskiego w Krakowie, twórca Rodzinnej Poradni Profilaktyki i Terapii Uzależnień Monar w Warszawie, specjalista terapii uzależnień, autor wielu programów eksperymentalnych form terapeutycznych, programów profilaktycznych, rzecznik grup wsparcia dla osób uzależnionych od narkotyków w formule AN, a także grup wsparcia dla współuzależnionych (rodzin osób uzależnionych). Propagator działań na rzecz inkluzji społecznej osób żyjących z HIV wieloletni sekretarz Zarządu Głównego Stowarzyszenia "Solidarni PLUS". Inicjator współpracy programowej z agendą ONZ – UNDP w Warszawie, twórca pierwszego programu pracy socjalnej Harm Reduction w Krakowie, stażysta Service Civil International w Bonn, praktykujący terapeuta uzależnień w zakładach penitencjarnych w Warszawie.
Inicjator wielu akcji sprzeciwu wobec inicjacji narkotykowej dzieci i młodzieży, jak: "Nie biorę, jutro też nie wezmę" – akcja letnia 2004, 2005; "Moda na niebranie" – ogólnopolska akcja na rzecz racjonalnych wyborów życiowych dzieci i młodzieży, zainicjowana we wrześniu 2005, prowadzona na terenie całego kraju we współpracy ze stacją Polskie Radio Bis.
Kawaler wyróżnienia Laur Stokrotek Dobroci, przyznanego przez Fundację Kwiaty Polskie.
Działacz Polskiego Stronnictwa Ludowego, z listy którego w 2018 bez powodzenia kandydował do sejmiku mazowieckiego.
Zamieszkały w Markach. Od połowy lat 90. porusza się na wózku inwalidzkim.

</doc>
<doc id="451158" url="https://pl.wikipedia.org/wiki?curid=451158" title="Rząd Narodowy">
Rząd Narodowy



</doc>
<doc id="451162" url="https://pl.wikipedia.org/wiki?curid=451162" title="Goryczka żółta">
Goryczka żółta

Goryczka żółta ("Gentiana lutea" L. 1753) – gatunek rośliny wieloletniej należący do rodziny goryczkowatych. Występuje w górach południowej i środkowej Europy oraz na Kaukazie. w Alpach jest rośliną pospolitą. W Polsce nie udokumentowano jej występowania. Dziko występuje wyłącznie w pasmie Karpat Wschodnich, na Babiej Górze jest gatunkiem introdukowanym. Gdzieniegdzie uprawia się ją dla potrzeb przemysłu farmaceutycznego. Jednak jej uprawa jest bardzo trudna, dlatego większość używanego w Polsce surowca pochodzi z importu z krajów, w których jest pospolita i nie podlega ochronie prawnej (głównie Albania).
Biologia i ekologia.
Bylina, hemikryptofit. Jej rozwój trwa bardzo długo: zakwita dopiero po 10-15 latach od pojawienia się różyczki przyziemnych liści. Rośnie na górskich zboczach, pastwiskach, na mokrych łąkach. Preferuje podłoże wapienne.
Zastosowanie.
Inne zastosowania.
Używana jest w krajach alpejskich jako jeden z dodatków smakowych do produkcji niektórych wódek, wina wermut.

</doc>
<doc id="451169" url="https://pl.wikipedia.org/wiki?curid=451169" title="Dmitrow">
Dmitrow

Dmitrow (ros. Дмитров) – miasto w Rosji, w obwodzie moskiewskim, port na kanale Moskiewskim, położony 65 km od Moskwy, 68 tys. mieszkańców (2021).
Historia.
Miasto zostało założone w 1154 roku przez kniazia Jurija Dołgorukiego. W XIII wieku gród dwukrotnie został napadnięty przez Tatarów. Od 1360 miasto należało do księstwa moskiewskiego. W 1432 roku chan nadał je Jerzemu Dymitrowiczowi, potem władał nim też jego syn Wasyl Kosooki. W czasie wielkiej smuty miasto zajęte przez Polaków. W maju 1609 roku pod Dmitrowem wojewoda Michaił Skopin-Szujski rozbił wojska drugiego Łżedymitra. W latach 1932-1938 w mieście istniał łagier – Dmitrowłag (ros. "Дмитровлаг").
Do miejscowych zabytków można zaliczyć sobór Zaśnięcia Matki Bożej w Dmitrowie, klasztor świętych Borysa i Gleba oraz pozostałości średniowiecznego grodu.
W mieście urodził się książę włodzimierski Wsiewołod III.
Gospodarka.
W mieście rozwinął się przemysł maszynowy oraz odzieżowy.
Nauka i oświata.
W Dmitrowie znajduje się autopoligon, w skład którego wchodzi laboratorium bezpieczeństwa biernego NICIAMT.
W mieście znajduje się również filia Astrachańskiego Państwowego Uniwersytetu Technicznego.
Miasta partnerskie.
Do 24 lutego 2022 roku miastem partnerskim Dmitrowa był Bytom.

</doc>
<doc id="451172" url="https://pl.wikipedia.org/wiki?curid=451172" title="Rumunia podczas II wojny światowej">
Rumunia podczas II wojny światowej

Rumunia podczas II wojny światowej po dwuletnim okresie nominalnej neutralności, w trakcie rządów Iona Antonescu dołączyła do Osi w czerwcu 1941. W sierpniu 1944 roku kierowany przez króla Michała I zamach stanu doprowadził do usunięcia dyktatury Antonescu i sprawił, że kraj do końca wojny został po stronie Aliantów. Mimo tego sojuszu i zwycięstw "Wielka Rumunia" nie mogła przetrwać i utraciła część swego terytorium na rzecz ZSRR (obecnie Mołdawia i Ukraina) oraz Bułgarii.
Początek wojny.
13 kwietnia 1939 Francja i Wielka Brytania zagwarantowały niezawisłość Rumunii, ale podobnego układu z ZSRR nie udało się zawrzeć – rząd rumuński odmówił Józefowi Stalinowi zgody na przemarsz Armii Czerwonej przez swoje terytorium. 23 sierpnia 1939 roku został podpisany pakt Ribbentrop-Mołotow, który między innymi uwarunkował radzieckie roszczenia dotyczące Besarabii. Osiem dni później, 1 września wojska niemieckie zaatakowały Polskę. Oficjalnie państwo rumuńskie pozostawało neutralne, ale pozwolono w granicach kraju schronić się polskiemu rządowi. Gdy 21 września zamordowano premiera Călinescu, król Karol II próbował utrzymać neutralność, ale klęska Francji i odwrót Wielkiej Brytanii pokazały, że gwarancje niepodległościowe straciły znaczenie.
W 1940 Rumunia utraciła część swego terytorium zarówno na wschodzie, jak i na zachodzie. W lipcu ZSRR po wystosowaniu wobec rumuńskiego rządu ultimatum rozpoczął okupację Besarabii i północnej Bukowiny. 2/3 Besarabii zostały dołączone do niewielkiej Mołdawskiej SRR. Pozostała część (Budziak) i północna Bukowina weszły w skład Ukraińskiej SRR. Wkrótce później, 30 sierpnia, na mocy drugiego arbitrażu wiedeńskiego (niem. "Zweiter Wiener Schiedsspruch") zmuszona przez Niemcy i Włochy Rumunia zwróciła Węgrom północną Kriszanę, Marmarosz oraz znaczną część Siedmiogrodu. Ku niezadowoleniu Węgier pozwolono Rumunii natomiast zatrzymać południową Transylwanię – czyli okolice Aradu, Devy i Sybina. 7 września w Krajowej zawarto porozumienie, na mocy którego południowa Dobrudża (tzw. "Cadrilater") została odstąpiona Bułgarii (była to całość ziem zdobytych przez Rumunię podczas II wojny bałkańskiej w 1913).
Rząd Iona Gigurtu, powołany 4 lipca 1940 był pierwszym, w którym znalazł się przedstawiciel faszystowskiej Żelaznej Gwardii – Horia Sima. Był on zagorzałym antysemitą, który stanął na czele tego ruchu po śmierci Corneliu Zelea Codreanu. Był jednym z nielicznych wystarczająco znacznych „gwardzistów”, którzy przeżyli wojnę.
Zdobycie władzy przez Antonescu.
Po otrząśnięciu się po utracie północnego Siedmiogrodu 4 września 1940 Żelazna Gwardia kierowana przez Simę oraz generała (później marszałka) Iona Antonescu zjednoczyli swe siły, tworząc rząd, który wymusił abdykację Karola II na rzecz syna, Michała I. Karol oraz jego kochanka, Magda Lupescu zostali wygnani. Pomimo niedawnych strat terytorialnych nowy rząd skierował swą politykę zagraniczną w stronę państw Osi. Antonescu przy pomocy Żelaznej Gwardii sprawował władzę dyktatorską. Dwa dni po objęciu władzy oświadczył, że Rumunia jest gotowa czynnie współpracować z Niemcami. 5 września 1940 ogłosił siebie „conducatorem” i pozwolił III Rzeszy na wprowadzenie wojsk do Rumunii.
23 listopada 1940 roku Antonescu podpisał układ o przyłączeniu Rumunii do paktu trzech. W czerwcu roku 1941 podczas spotkania z Adolfem Hitlerem powiedział, że armia rumuńska jest gotowa wziąć udział w walkach na froncie wschodnim. Liczył, że dzięki obecności w obozie zwycięzców (jakimi miały być państwa Osi) Rumunia odzyska Besarabię i Bukowinę, które utraciła na rzecz Związku Radzieckiego. Wypełniając swe zobowiązania w sojuszu z Niemcami, rozpoczął w 1941 roku wojnę z ZSRR. Podczas jego rządów tysiące Żydów z Besarabii i Bukowiny zostało deportowanych do Transnistrii, gdzie urządzono obozy śmierci. Większość Żydów, którzy znaleźli się w tych obozach, nie przeżyło wojny. W okresie rządów Antonescu w Rumunii zginęło od 280 tysięcy do 380 tysięcy Żydów.
W sierpniu 1944 obalono proniemiecki rząd Antonescu, a Niemcy utworzyli w Wiedniu z działaczy Żelaznej Gwardii marionetkowy tzw. „Rumuński Rząd Narodowy”, którego premierem został Horia Sima. W tym samym czasie wielu członków Żelaznej Gwardii wstąpiło do Rumuńskiego Pułku Grenadierów SS. Proniemieckie formacje zostały jednak szybko rozbite przez nowe antyfaszystowskie władze kraju.

</doc>
<doc id="451174" url="https://pl.wikipedia.org/wiki?curid=451174" title="Zginacz">
Zginacz

Zginacz () – mięsień, który zbliża dwie kości do siebie, powodując zgięcie części ciała (np. kręgosłupa) lub stawu w kończynie. Mięśniem działającym z odwrotnym skutkiem jest prostownik.

</doc>
<doc id="451182" url="https://pl.wikipedia.org/wiki?curid=451182" title="Biskupi Rottenburga-Stuttgartu">
Biskupi Rottenburga-Stuttgartu

Biskupi rzymskokatolickiej diecezji rottenbursko-stuttgarckiej

</doc>
<doc id="451185" url="https://pl.wikipedia.org/wiki?curid=451185" title="Olbrzym">
Olbrzym



</doc>
<doc id="451189" url="https://pl.wikipedia.org/wiki?curid=451189" title="Francis William Aston">
Francis William Aston

Francis William Aston (ur. 1 września 1877 w Birmingham, zm. 20 listopada 1945 w Cambridge, Wielka Brytania) – profesor fizyki Uniwersytetu w Cambridge (Anglia).
Prowadził prace badawcze nad promieniami kanalikowymi; wraz z Josephem Johnem Thomsonem wykazał istnienie dwu trwałych izotopów neonu (1913). Jest obok J.J. Thomsona jednym z ojców spektrometrii mas – konstruktorem spektrometru mas. Zidentyfikował większość (213 z 276) znanych izotopów trwałych. Za te badania otrzymał Nagrodę Nobla w dziedzinie chemii w roku 1922. Został również członkiem Royal Society w Londynie i członkiem korespondentem Akademii Nauk ZSRR.

</doc>
<doc id="451190" url="https://pl.wikipedia.org/wiki?curid=451190" title="Pistolet Beretta Mod. 1931">
Pistolet Beretta Mod. 1931

Beretta Model 1931 – włoski pistolet samopowtarzalny produkowany w pierwszej połowie lat 30. XX wieku.
Historia.
Pod koniec lat 20. XX wieku stało się jasne że skonstruowany dla armii włoskiej pistolet Model 1923 nie zostanie przyjęty przez nią do uzbrojenia. Także podstawowy produkt Beretty produkowany na rynek cywilny – pistolet Model 1922 sprzedawał się coraz słabiej.
Podstawową przyczyną porażki udanego pistoletu M1923 był nabój, którym strzelał. Nabój 9 mm Glisenti, identyczny pod względem wymiarów z nabojem 9 mm Parabellum, ale eleborowany znacznie słabszym ładunkiem prochowym został uznany przez armie włoską uznany za nieperspektywiczny i postanowiła ona nie wprowadzać do swojego uzbrojenia nowych wzorów broni nim strzelających. Pistolet M1922 był zaś konstrukcją przestarzałą, poza sposobem montażu lufy i kalibrem niewiele różniącą się od pierwszego pistoletu Beretty – Modelu 1915.
Na przełomie lat 20. i 30. Regia Marina rozpoczęła poszukiwania nowego typu pistoletu samopowtarzalnego. W konkursie zwyciężył nowy pistolet Beretty – Model 1931. Jego produkcję rozpoczęto w 1931 roku. Była to pomniejszona wersja pistoletu Model 1923 zasilana nabojem 7,65 mm Browning. Nowy pistolet dzięki zewnętrznemu kurkowi był bardziej bezpieczny i niezawodny niż pistolet Model 1922 (wyposażony w kurek wewnętrzny), jednocześnie podobnie jak on zasilany popularna amunicja 7,65 mm.
Pistolety produkowane na zamówienie włoskiej floty są sygnowane kotwicą i literami RM. poza pistoletami produkowanymi dla floty powstała także seria pistoletów Model 1931 przeznaczonych na rynek cywilny. Produkcję pistoletu Model 1931 zakończono w 1935 roku w związku z rozpoczęciem produkcji pistoletu Model 1935.
Opis.
Beretta M1931 była bronią samopowtarzalną. Zasada działania oparta o odrzut zamka swobodnego. Mechanizm spustowy z kurkiem zewnętrznym.
Bezpiecznik nastawny. Skrzydełko bezpiecznika po lewej stronie szkieletu.
M1931 był zasilany z wymiennego, jednorzędowego magazynka pudełkowego o pojemności 8 naboi, umieszczonego w chwycie. Przycisk zwalniania magazynka znajdował się u dołu chwytu.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="451191" url="https://pl.wikipedia.org/wiki?curid=451191" title="Piraci (film 1986)">
Piraci (film 1986)

Piraci (ang. "Pirates") – wyprodukowany w 1986 francusko-tunezyjski film przygodowy w reżyserii Romana Polańskiego.
Opis fabuły.
Thomas Bartholomew Roberts o przydomku „Red” i jego pomocnik, majtek Żaba, dryfują na tratwie na środku oceanu. Wkrótce napotykają hiszpański galeon, gdzie szybko trafiają do celi. Dowiadują się od zamkniętego tam kucharza, Murzyna Bumako, że galeon transportuje do Hiszpanii złoty tron Kapateka Anahuaka. Kapitan postanawia go zdobyć. W tym czasie Żaba zakochuje się w przebywającej na galeonie pięknej Dolores, córce hiszpańskiego gubernatora, do której zaleca się również nowy kapitan statku, don Alfonso (dotychczasowy kapitan Linares umiera w czasie drogi). Wkrótce potem kapitan Red wywołuje bunt wśród hiszpańskich marynarzy i przejmuje kontrolę nad statkiem, biorąc do niewoli kapitana okrętu i oficerów. Jednocześnie Żaba ratuje Dolores przed gwałtem ze strony marynarzy. Red udaje się na niewielką wyspę, gdzie spotyka swoją dawną załogę. Podczas nocnej zabawy więźniowie uciekają, przejmując ponownie kontrolę nad statkiem. Kapitan Red postanawia ich gonić. Wykorzystuje fakt, że holenderski kupiec winien jest mu sporą sumę pieniędzy, kupuje bryg i rusza w pościg. W jego rękach nadal znajduje się Dolores. Jednak zanim uda się dogonić Hiszpanów, oni zawijają do portu. Wtedy Red podstępem dostaje się do gubernatora i potajemnie zmusza go do wydania rozkazu oddania tronu. Plan spala na panewce, kiedy Żabie i kapitanowi nie udaje się wypłynąć szalupą z tronem z portu, z powodu zbyt nisko zawieszonego wskutek przypływu łańcucha zamykającego port. Przez to dostają się do niewoli i zostają skazani na śmierć. W celi odwiedza ich Dolores, która zapewnia Żabę o tym, że go kocha, ale nie może nic zrobić. Okręt z tronem odpływa, a Żaba i Red mają zostać straceni rankiem. Jednak tego dnia wieczorem załoga brygu, ostrzeżona przez Bumako, odwraca uwagę Hiszpanów, atakuje fort i uwalnia skazańców. Natychmiast ruszają w pościg za galeonem. Atakują go i dochodzi do finałowej walki, w której Żaba zmuszony jest wybierać między miłością do Dolores a wiernością wobec kapitana. Wybiera to drugie, przez co nie udaje mu się powstrzymać dona Alfonso, który siłą zabiera ją na szalupę, którą uciekają oficerowie hiszpańscy. W tym czasie Red ładuje tron na szalupę i ucieka (mimo że jego załoga zdobyła galeon), zabierając ze sobą Żabę. W tej scenie ginie również Bumako. Film kończy się sceną łudząco podobną do pierwszej – Żaba i Red ponownie dryfują na środku oceanu.
Obsada.
i inni.
Zbudowany specjalnie na potrzeby filmu galeon Neptun był najdroższym pojedynczym rekwizytem użytym w filmie. Replika hiszpańskiego galeonu zaprojektowanego przez Pierre’a Guffreya kosztowała 7 milionów funtów. Obecnie przycumowany i udostępniony do zwiedzania w starym porcie w Genui.
Nagrody.
Nominowany do Oscara w 1986 za kostiumy, otrzymał dwa Cezary w tym samym roku za kostiumy i scenografię. Nagrody tej nie otrzymał natomiast Cris Campion, nominowany za najlepszy debiut.

</doc>
<doc id="451192" url="https://pl.wikipedia.org/wiki?curid=451192" title="Joseph Sun Yuanmo">
Joseph Sun Yuanmo

Joseph Sun Yuanmo (chin. trad. 孫遠謨, chin. upr. 孙远谟; ur. 7 listopada 1920 w Zhuangyuan, prowincja Shanxi, zm. 23 lutego 2006) – chiński duchowny katolicki, biskup.
Od 15. roku życia kształcił się w niższym seminarium duchownym, studiował również filozofię i teologię (m.in. w Pekinie), w 1948 przyjął święcenia kapłańskie. Pracował jako duszpasterz w regionie Guangxi. W okresie rewolucji kulturalnej pracował przymusowo na wsi. Później był w diecezji Hongdong (prowincja Shanxi) proboszczem, rektorem niższego seminarium duchownego, kierownikiem duchowym zakonnic. W 1982 został potajemnie konsekrowany na biskupa przez biskupa Hongdongu Francisa Han Tingbi. Został biskupem pomocniczym Hongdongu, a w 1991 został koadiutorem bp Han Tingbi i po jego śmierci w tym samym roku przejął obowiązki ordynariusza.
Zmarł po długiej chorobie w wieku 85 lat. Był uznawany jako biskup zarówno przez Watykan, jak i władze w Pekinie.

</doc>
<doc id="451193" url="https://pl.wikipedia.org/wiki?curid=451193" title="21 gramów">
21 gramów

21 gramów (ang. "21 Grams") – amerykański dramat w reżyserii Alejandro González Iñárritu z roku 2003.
Fabuła.
Akcja filmu obejmuje kilkanaście miesięcy. Film ukazuje życie trójki osób, których losy łączy tragiczny wypadek.
Profesor college’u Paul Rivers (Sean Penn) jest ciężko chory, a jego życie może uratować jedynie przeszczepienie serca. Jego żona Mary (Charlotte Gainsbourg) chce mieć z nim dziecko, jednak w wyniku aborcji przeprowadzonej w przeszłości nie może zajść w ciążę w naturalny sposób – jedynym wyjściem jest sztuczne zapłodnienie. Cristina Peck (Naomi Watts), szczęśliwa żona Michaela (Danny Huston) i matka dwóch córek, starsza siostra Claudii (Clea DuVall). Jack Jordan (Benicio del Toro) jest zresocjalizowanym kryminalistą i wraz z żoną Marianne (Melissa Leo) stara się odbudować życie rodzinne. Jack głęboko angażuje się w działalność religijną.
Ich losy połączy nieszczęśliwy wypadek, spowodowany przez Jacka. Cristina traci w nim obie córki i męża. Paul dostaje szansę na dłuższe życie – serce Michaela. Na skutek wypadku zostaje nadszarpnięta wiara Jacka. Bohaterowie muszą zmierzyć się ze swoim życiem po tragicznym wypadku.
Nagrody Akademii Filmowej.
Film "21 gramów" był nominowany w 2003 do Oskara (ang. Oscar lub Academy Awards) za Najlepszą Rolę Drugoplanową (Benicio del Toro) i dla Najlepszej Aktorki (Naomi Watts).

</doc>
<doc id="451194" url="https://pl.wikipedia.org/wiki?curid=451194" title="Ikarus 263">
Ikarus 263

Ikarus 263 – węgierski dwunastometrowy autobus miejski produkowany przez firmę Ikarus w latach 1988-2002. Model ten stanowi przedłużoną o 100 cm odmianę modelu Ikarus 260.
Historia modelu.
Do napędu Ikarusa 263 przeznaczono 6-cylindrowy silnik wysokoprężny Raba-MAN D2156HM6U o mocy maksymalnej 141 kW (192 KM) lub wyposażoną w turbosprężarkę jednostkę Raba-MAN D2156HM6UT o mocy maksymalnej 162 kW (220 KM). Silnik zblokowany został z 6-biegową manualną skrzynią biegów ZF 6S-90U. W układzie jezdnym w zależności od wersji zastosowano oś przednią LiAZ A4 lub Raba MVG 832. Początkowo model ten produkowany był w podmiejskiej odmianie "Ikarus 263.01" przeznaczonej na rynek NRD oraz miejskiej "Ikarus 263.00" eksportowanej do ZSRR. Na początku lat 90. prowadzono sprzedaż w Kuwejcie autobusów "Ikarus 263.04" w wersji podmiejskiej z układem drzwi 2-0-2 oraz "Ikarus 263.08" w wersji miejskiej z układem drzwi 2-2-2. Do napędu kuwejckich modeli zastosowano silnik DAF LT160 o mocy maksymalnej 160 kW (218 KM) zblokowany z automatyczną 3-biegową skrzynia biegów Voith D863.3, w układzie jezdnym zastosowano oś przednią LiAZ A4. W 1997 roku rozpoczęto sprzedaż zmodernizowanych modeli "Ikarus 263.10", przeznaczonego na rynek Rosji oraz "Ikarus 263.30" oferowanego na Węgrzech. Pojazdy te wyposażone zostały w zmodernizowany silnik Raba D10UTSLL 160 o mocy maksymalnej 160 kW (218 KM), który zblokowany został z manualną 6-biegową skrzynią biegów ZF 6S-120U.
Ikarus 263 w Polsce.
W Polsce aktualnie nie używa się autobusów tego typu. Ostatnie egzemplarze, w odmianie Ikarus 263.01, zostały wycofane przez PKS Brzeg w 2009 roku

</doc>
<doc id="451196" url="https://pl.wikipedia.org/wiki?curid=451196" title="Arcybiskupi Fryburga">
Arcybiskupi Fryburga

Arcybiskupi Fryburga

</doc>
<doc id="451197" url="https://pl.wikipedia.org/wiki?curid=451197" title="Errol">
Errol



</doc>
<doc id="451199" url="https://pl.wikipedia.org/wiki?curid=451199" title="Akademickie Stowarzyszenie Katolickie Soli Deo">
Akademickie Stowarzyszenie Katolickie Soli Deo

Akademickie Stowarzyszenie Katolickie Soli Deo (skrót: ASK Soli Deo) – największe stowarzyszenie akademickiej młodzieży katolickiej w Polsce powstałe w 1989. Zrzesza studentów warszawskich i poznańskich uczelni. Jest Organizacją Pożytku Publicznego.
Nazwą i jednocześnie hasłem Stowarzyszenia są słowa "Soli Deo" (łac. "Jedynemu Bogu") – zawołanie prymasa Stefana Wyszyńskiego, który jest patronem organizacji.
Soli Deo jest niezależną organizacją ideowo-wychowawczą, zrzeszającą studentów, którym bliska jest chrześcijańska tradycja narodu polskiego i którzy pragną w życiu publicznym kierować się zasadami katolickiej nauki społecznej. Stawia sobie za cel kształtowanie świadomych postaw młodej polskiej inteligencji katolickiej oraz przygotowanie jej do aktywnego uczestnictwa w życiu gospodarczym, społecznym i politycznym kraju. W swoim działaniu pozostaje w pełnej łączności z Kościołem rzymskokatolickim.
Pierwszym kapelanem Stowarzyszenia był ks. prałat Józef Maj, który do dziś pełni tę funkcję honorowo. Ponadto w stowarzyszeniu posługuje wyznaczony przez władze Archidiecezji Warszawskiej duszpasterz akademicki – w przeszłości z Centralnego Ośrodka Duszpasterstwa Akademickiego – Kościoła Św. Anny w Warszawie, a obecnie z kościoła Św. Krzyża na Krakowskim Przedmieściu. 

</doc>
<doc id="451201" url="https://pl.wikipedia.org/wiki?curid=451201" title="Arcybiskupi Hamburga">
Arcybiskupi Hamburga

Arcybiskupi Hamburga – ordynariusze i metropolici archidiecezji hamburskiej i metropolii hamburskiej.

</doc>
<doc id="451203" url="https://pl.wikipedia.org/wiki?curid=451203" title="Kusznik">
Kusznik

Kusznik – średniowieczny żołnierz posługujący się kuszą walczący pieszo i konno. Największą sławę zdobyli kusznicy genueńscy wykorzystywani przez Republikę Genui oraz służący jako wojsko najemne w innych państwach włoskich i w całej Europie. 
Formacja kuszników była tak samo zwrotna i mobilna jak łuczników, cała różnica polegała na szybkostrzelności i sile ognia. Kusznik strzelał z prędkością około 7 bełtów na minutę, lecz z upływem czasu szybkostrzelność zmniejszyła się do około 5 bełtów. Kusznicy używali lekkich pancerzy takich jak zbroja strzelcza czy brygantyna, ale w przeciwieństwie do łuczników często nosili hełmy zwane kapalinami.
Osłanianiem kuszników w czasie bitwy zajmowali się pawężnicy i tarczownicy.

</doc>
<doc id="451206" url="https://pl.wikipedia.org/wiki?curid=451206" title="Gigant">
Gigant



</doc>
<doc id="451210" url="https://pl.wikipedia.org/wiki?curid=451210" title="Park Narodowy Krugera">
Park Narodowy Krugera

Park Narodowy Krugera ("Kruger National Park") – park narodowy w Południowej Afryce, założony w 1898 roku przez ówczesnego prezydenta Transwalu – Paula Krugera, w 1926 został nazwany na cześć założyciela. Rozciąga się na 350 kilometrów wzdłuż granicy z Mozambikiem, ma ok. 60 kilometrów szerokości. Zajmuje powierzchnię powyżej 2 milionów hektarów. Znajduje się tam wiele rzek, które płyną wzdłuż całego parku (np. Sabie, Limpopo, Letaba).
W 1840 roku europejscy myśliwi i odkrywcy zaczęli interesować się tym regionem Afryki – „gorączka złota”, ogromne zasoby kości słoniowej, rogów i skór. Prezydent zaniepokojony tak szybkim niszczeniem przyrody przez myśliwych, zaapelował do transwalskiego parlamentu o utworzenie chronionego obszaru w rejonach Lowveld. Najpierw powstał „Rezerwat Sabie”, który jest teraz południową częścią Parku Krugera. Pierwszym zarządcą parku był James Stevenson-Hamilton, który spędził tu 40 lat, odbudowując to, co zniszczyła wojna i przyłączając nowe hektary do parku. Po I wojnie światowej park został objęty ochroną rządu RPA i stan ten trwa do dzisiaj.
Flora i fauna.
W parku możemy spotkać m.in. „Wielką Piątkę Afryki” (lew afrykański, lampart plamisty, bawół afrykański, nosorożec czarny, słoń afrykański) oraz geparda grzywiastego, zebrę Chapmana, impale zwyczajne, strusie brązowosterne.
Znajduje się tu 300 gatunków drzew, 52 gatunki ryb, 33 gatunki płazów, 114 gatunków gadów, 507 gatunków ptaków i 147 gatunków ssaków. W obrębie parku żyje m.in. 300 gepardów, 3000 hipopotamów, 900 lampartów, 1500 lwów, 2000 krokut cętkowanych, 200 nosorożców czarnych, 32000 antylop, 7500 słoni, 5000 żyraf, 1300 nosorożców białych, olbrzymie ilości zebr, bawołów i antylop.
Klimat.
Park jest położony w rejonie dość deszczowym i gorącym.
Temperatura waha się od 23 °C w zimie (lipiec) do 30 °C w lecie (styczeń). Jednak bywają również dużo cieplejsze lata. Temperatury mogą czasem osiągnąć nawet 47 °C.
Charakterystyka.
Południowa część parku
Południowy rejon jest częścią pierwotnego Rezerwatu Sabie. Nosorożec biały, likaon pstry i lampart są ściśle związane z tym regionem. Akacje zapewniają schronienie i pożywienie dla większych roślinożerców – żyraf, słoni, za to Krokodyla Rzeka daje ochłodzenie i wodę. Liczne wypoczynkowe obozowiska zapewniają temu rejonowi największą popularność.
Centralna część parku
Centralny region składa się z rozległych, trawiastych równin, które są przerywane przez bujną roślinność ciągnącą się wzdłuż rzek Olifant i Letaba. Charakterystyczne akacje uwydatniają rozległy krajobraz, a drzewa marula zapewniają pożywienie dla wielu roślinożerców – żyraf, słoni i pawianów. Wzdłuż malowniczych rzek można obserwować niesamowite hipopotamy lub krokodyle, które leniwie leżą na mieliznach.
Północna część parku
Północny region jest odwiedzany tylko przez najbardziej wytrwałych podróżników. Obfite populacje ptaków dają wiele sposobności do ich oglądania. Na drzewach królują przeróżne gatunki małp. Ekosystem przy rzekach Shingwedzi i Mphogolo zapewnia schronienie i pożywienie dla hipopotamów, ptaków i lampartów.

</doc>
<doc id="451211" url="https://pl.wikipedia.org/wiki?curid=451211" title="ZiNc">
ZiNc

ZiNc – emulator automatów bazujących na konsoli Sony PlayStation (Atlus PSX, FX-1a, FX-1b, Namco System 10, Namco System 11, Namco System 12, PS Arcade 95 System, Sony ZN-1, Sony ZN-2, System GV). W wersji 1.1 obsługuje 71 gier. ZiNc jest dostępny dla systemów Linux i Windows.

</doc>
<doc id="451212" url="https://pl.wikipedia.org/wiki?curid=451212" title="Liczba Smitha">
Liczba Smitha

Liczba Smitha – liczba naturalna złożona, której suma cyfr (w systemie dziesiętnym) jest równa sumie cyfr wszystkich liczb występujących w jej rozkładzie na czynniki pierwsze. Na przykład 202 jest liczbą Smitha, ponieważ 2 + 0 + 2 = 4, a po jej rozkładzie na czynniki pierwsze 202 = 2 · 101 suma cyfr obu czynników wynosi 2+1+0+1=4.
Początkowymi liczbami Smitha są
Pojęcie liczby Smitha wprowadził Albert Wilansky w roku 1982. W 1987 roku Wayne McDaniel udowodnił, że istnieje nieskończenie wiele liczb Smitha.

</doc>
<doc id="451215" url="https://pl.wikipedia.org/wiki?curid=451215" title="Ulica Śląska w Łodzi">
Ulica Śląska w Łodzi

Ulica Śląska – najdłuższa ulica na osiedlu Dąbrowa w Łodzi - ma 3,25 km długości.
Pierwotnie ulica nazywała się Julianowska. Po I wojnie światowej, ze względu na włączenie do Łodzi Bałut z kolejną ulicą Julianowską, ulicy nadano nazwę Śląskiej. Później już tylko raz - w czasie okupacji hitlerowskiej ulica nosiła inną nazwę - Grazer Strasse (na cześć austriackiego miasta Graz). Po wojnie przywrócono poprzednią nazwę.
W bezpośrednim sąsiedztwie ulicy znajduje się dworzec kolejowy Łódź Chojny. Ulica kończy bieg w okolicach Parku na Młynku.
Przy ulicy Śląskiej położone są dwie pętle (krańcówki) tramwajowe: działająca od 1965 roku, przy skrzyżowaniu z ulicą Kilińskiego oraz otwarta w 1967 roku, przy skrzyżowaniu z ulicą Niższą.
Nazwą "ulica Śląska" nazywa się niekiedy również wybudowaną w 2007 roku aleję Ofiar Terroryzmu 11 Września w Łodzi (łączącą ulicę Tomaszowską z rondem przy montowni komputerów) oraz aleję Cezarego Józefiaka (od montowni komputerów do ulicy Rokicińskiej). Pierwotnie obie powyższe ulice projektowane i prezentowane były pod nazwą "ulica Śląska". Zmiany nazewnictwa ulicy dokonano w przededniu otwarcia wybudowanego odcinka od ul. Tomaszowskiej do montowni komputerów, celem upamiętnienia ofiar zamachu z 11 września 2001 r.

</doc>
<doc id="451217" url="https://pl.wikipedia.org/wiki?curid=451217" title="Geyer (ujednoznacznienie)">
Geyer (ujednoznacznienie)



</doc>
<doc id="451219" url="https://pl.wikipedia.org/wiki?curid=451219" title="Peter Fan Wenxing">
Peter Fan Wenxing

Peter Fan Wenxing (chiń. 范文興; ur. 27 stycznia 1921, zm. 28 lutego 2006), chiński duchowny katolicki, biskup.
Pochodził z wioski Zhujiahe w powiecie Jing (prowincja Hebei), gdzie istniały duże tradycje katolickie; pięć osób z Zhujiahe znalazło się w gronie męczenników chińskich, kanonizowanych w 2000 przez Jana Pawła II. Fan Wenxing uczęszczał do niższego seminarium duchownego od 1935, potem studiował m.in. w seminarium w Pekinie. Święcenia kapłańskie przyjął w 1948. Uzyskał również wykształcenie medyczne i niezależnie od działalności duszpasterskiej pracował jako lekarz. Po wygnaniu z Chin zagranicznych misjonarzy w 1950 został administratorem diecezji Hengshui (prowincja Hebei). W czasie rewolucji kulturalnej został odsunięty od pracy duszpasterskiej i skazany na przymusową pracę na wsi.
Po 1976 został biskupem diecezji Hengshui, uznawanym zarówno przez władze państwowe (Patriotyczne Stowarzyszenie Katolików Chińskich), jak i Watykan. W ostatnich latach życia ze względu na ciężką chorobę został zastąpiony przez biskupa Petera Feng Xinmao.

</doc>
<doc id="451223" url="https://pl.wikipedia.org/wiki?curid=451223" title="Aleksy Romanow (1904–1918)">
Aleksy Romanow (1904–1918)

Aleksy Mikołajewicz Romanow (ur. w Peterhofie, zm. 17 lipca 1918 w Jekaterynburgu) – najmłodszy z pięciorga dzieci ostatniego imperatora Wszechrusi Mikołaja II i imperatorowej Aleksandry Fiodorowny. Ostatni carewicz – następca tronu Rosji. Święty prawosławny.
Życiorys.
Narodziny.
Od momentu zawarcia małżeństwa z Mikołajem II, caryca Aleksandra Fiodorowna bardzo pragnęła urodzić następcę tronu. Kolejne ciąże kończyły się jednak przyjściem na świat córek, które mogłyby odziedziczyć tron tylko w razie śmierci lub odsunięcia od sukcesji wszystkich męskich krewnych cara. W 1900, za radą wielkich księżnych Milicy i Anastazji Czarnogórskich, zaczęła poddawać się praktykom okultystycznym i hipnozie, które miały zapewnić jej urodzenie zdrowego potomka. Pierwszym z domniemanych lekarzy był Francuz imieniem Philippe, pochodzący z Lyonu. Rzekome zabiegi, którym poddawała się caryca, a które wymagały obecności Francuza w jej sypialni, wywołały plotki o zdradzie małżeńskiej Aleksandry Fiodorowny. Matka cara, caryca-wdowa Maria Fiodorowna domagała się usunięcia Francuza z dworu, jednak Mikołaj II nie był w stanie odmówić ukochanej żonie zgody na kurację, w której pokładała ogromne nadzieje. Philippe zapewniał, że układ gwiazd gwarantuje narodzenie chłopca, jednak w 1901 na świat przyszła zamiast niego czwarta córka pary carskiej, Anastazja. Skompromitowanego Francuza zastąpił najpierw jurodiwy imieniem Dymitr, następnie zaś chora na padaczkę kobieta, Daria Osipowa, którą wielkie księżne uważały za prorokinię. Wreszcie para carska udała się na wielodniowe samotne modlitwy przy grobie świętego Serafina Sarowskiego. Mikołaj II był przekonany, że to wstawiennictwo świętego sprawiło, że piąta ciąża Aleksandry Fiodorowny zakończyła się przyjściem na świat następcy tronu.
Aleksy urodził się w pałacu carskim w Peterhofie. Był piątym dzieckiem Mikołaja II i Aleksandry Fiodorowny i ich jedynym synem. Miał cztery starsze siostry, wielkie księżne: Olgę, Tatianę, Marię i Anastazję. Zgodnie z panującym prawem sukcesyjnym został automatycznie następcą tronu, a jego narodziny zostały obwieszczone społeczeństwu przez oddanie 300 wystrzałów w powietrze z twierdzy Pietropawłowskiej. Według słów Mikołaja II para carska wybrała dla syna imię Aleksy, by zerwać z blisko stuletnią tradycją nadawania najstarszym synom imion Aleksander i Mikołaj, a także w celu uczczenia cara, którego Mikołaj II cenił najbardziej – Aleksego I.
Chrzest następcy tronu odbył się 3 września 1904 w kaplicy pałacu, w Peterhofie. Rodzicami chrzestnymi Aleksego zostali jego babka caryca wdowa Maria Fiodorowna i wielki książę Aleksy Aleksandrowicz Romanow. Poza tym dodatkowymi rodzicami chrzestnymi, z racji wysokiego pochodzenia chrzczonego, zostali: jego najstarsza siostra wielka księżna Olga Nikołajewna Romanowa, jego pradziadek Chrystian IX Duński, następca tronu brytyjskiego Edward Windsor oraz cesarz niemiecki Wilhelm II Hohenzollern. Narodziny carewicza były niezwykle hucznie obchodzone w całym kraju. Według wspomnień Sophie Buxhoeveden, z okazji narodzin oczekiwanego syna car udzielił licznych aktów łaski i amnestii, skracał wyroki sądowe, nadał liczne odznaczenia i nagrody pieniężne. Sam nowo narodzony został tytularnym dowódcą kilku specjalnie utworzonych pułków. Zgodnie z tradycją car i caryca nie byli obecni w czasie chrztu syna. Główna dama dworu, księżna Galicyn, niosła dziecko na złotej poduszce podtrzymywanej z dwóch stron przez hrabiego Benckendorffa i wielkiego marszałka dworu Aleksandra Siergiejewicza Dołgorukiego.
Wczesne dzieciństwo.
Bezpośrednio po przyjściu na świat Aleksy sprawiał wrażenie zdrowego, silnego chłopca. Od pierwszych dni był nazywany przez rodziców pieszczotliwie Promyczkiem, Aguniuszkiem, Małym Człowieczkiem lub z angielskiego "Baby". Jednak już w kilka tygodni po jego urodzeniu wyszło na jaw, że cierpiał na hemofilię, którą to chorobę odziedziczył po matce-nosicielce zaburzonego genu. Fakt, iż carewicz był ciężko chory z jej powodu, wywołał u carycy głęboką depresję. Od momentu wykrycia u syna choroby starała się ona poświęcać mu cały czas, nawet kosztem córek. Praktycznie całe życie rodzinne było od tej pory skoncentrowane wokół następcy tronu. Jak pisał jego szwajcarski guwerner Pierre Gilliard, atmosfera panująca na dworze była w dużej mierze uzależniona od aktualnego samopoczucia i stanu zdrowia Aleksego. Dopóki było to możliwe, rodzina carska ukrywała – nawet przed służbą i nauczycielami dzieci – chorobę chłopca, a kiedy ta wyszła na jaw – prawdę o nękających go atakach i jego ciężkim stanie.
Pierre Gilliard wspominał swojego podopiecznego jako niezwykle żywego, psotnego chłopca, preferującego spędzanie czasu na zabawie niż na nauce. Aleksy nie mógł jednak – jak jego siostry – uczyć się gry w tenisa ani jeździć na rowerze, zaś większość czasu spędzał pod kontrolą dwójki wyznaczonych przez jego matkę marynarzy nazwiskiem Nagorny i Dieriewienko. Również Aleksandra Fiodorowna osobiście opiekowała się chłopcem, gdy ten czuł się gorzej. W rezultacie kilkuletni, a następnie nastoletni Aleksy był wyjątkowo rozpieszczony, zaś próby wdrożenia go do przestrzegania zasad dworskiej etykiety kończyły się niepowodzeniem. Carewicz potrafił otwarcie wyśmiewać się z oficjalnych gości swojego ojca, gdy był obecny przy oficjalnych posiłkach, a nawet dla żartu uderzać osoby, które zgodnie z etykietą składały przed nim ceremonialny ukłon. 
Od 1905 Aleksandra Fiodorowna, pragnąc za wszelką cenę doprowadzić do wyleczenia Aleksego lub chociaż złagodzić objawy jego choroby, dopuszczała na dwór Grigorija Rasputina, zarekomendowanego jej przez Milicę i Anastazję Czarnogórskie oraz damę dworu Annę Taniejewą. Początkowo nieufna w odniesieniu do niego, caryca uznała go za cudotwórcę, gdy trzykrotnie – według jej wspomnień – spowodował zatrzymanie krwotoku u następcy tronu. Aleksandra Fiodorowna twierdziła, że Rasputin potrafił uleczyć chłopca nawet na odległość – rozmawiając z nim telefonicznie lub wysyłając do carycy depeszę o uspokajającej treści. Obecnie uważa się, że Rasputin próbował – niekiedy z korzystnym skutkiem – leczyć carewicza posługując się hipnozą. „Cudowne umiejętności” Rasputina sprawiły, że caryca stała się w stosunku do niego całkowicie bezkrytyczna i nie przyjmowała do wiadomości przekazywanych jej informacji o skandalizującym trybie życia, jaki prowadził, ani o złym wpływie jego obecności na dworze na opinię o rodzinie carskiej w społeczeństwie. Aleksandra Fiodorowna uważała bowiem, że tylko Rasputin może uleczyć jej syna.
Gdy Aleksy miał ok. 8–9 lat, Mikołaj II postanowił zacząć wdrażać go do obowiązków państwowych. W tym celu zabierał Aleksego na posiedzenia rządowe i spotkania z dowódcami wojskowymi, a także nakazywał mu chodzenie w galowym mundurze, co chłopiec zresztą szybko polubił. Aleksy od najmłodszych lat porozumiewał się z najbliższymi wyłącznie po rosyjsku, rodzice wyrabiali w nim zamiłowanie do rosyjskiej kuchni, sztuki ludowej i stroju. Pod wpływem rad guwernera Gilliarda zaprzestali również całkowitej kontroli nad każdym krokiem syna, co miało wyrobić u niego nawyk samodzielnego dbania o bezpieczeństwo. Im starszy był Aleksy, tym rzadziej zdarzały się ataki choroby realnie zagrażające życiu. Prawdopodobnie najbardziej niebezpieczny z nich chłopiec przeżył w 1912, gdy zranił się w Spale podczas polowania z ojcem.
I wojna światowa.
1 października 1915 car zabrał syna do sztabu generalnego armii rosyjskiej, gdzie Aleksy miał obserwować codzienne życie żołnierzy i oficerów. Doświadczenia te, jak również rosnąca świadomość niebezpieczeństwa związanego z hemofilią, sprawiły, że Aleksy stopniowo stawał się coraz poważniejszy i wrażliwy na uczucia innych osób. Aleksy był inteligentnym, pojętnym chłopcem, jednak – podobnie jak jego siostry, z wyjątkiem najstarszej Olgi – niechętnie się uczył i czytał. Ze względu na swoją chorobę był wychowywany w jeszcze większej izolacji niż inne dzieci cara. Najbliższą dla niego osobą – poza rodzicami – była najmłodsza z wielkich księżnych, Anastazja. Chociaż związany z siostrami, Aleksy miał świadomość swojej wyjątkowej pozycji w rodzinie i chętnie ją podkreślał.
Wskutek rewolucji lutowej car Mikołaj II został zmuszony do abdykacji. W pierwszym projekcie manifestu ogłaszającego zrzeczenie się tronu Mikołaj II zawarł informację o abdykacji na rzecz syna. Regentem do czasu osiągnięcia przez Aleksego pełnoletniości miał być młodszy brat Mikołaja II, wielki książę Michał Aleksandrowicz Romanow. Dokument zredagował generał Michaił Aleksiejew. Zanim tekst został potwierdzony podpisem w obecności dwóch przedstawicieli Dumy, car spotkał się z lekarzem Aleksego, Fiodorowem, aby ponownie przemyśleć zdolność swojego syna do sprawowania w przyszłości władzy. Fiodorow stwierdził wówczas, że możliwość całkowitego wyleczenia hemofilii jest trudna do oszacowania, toteż obowiązujące Aleksego ograniczenia poruszania się i aktywności najprawdopodobniej pozostaną konieczne. Stwierdził również, że jeśli carewicz wyjedzie z rodzicami za granicę po abdykacji ojca, będzie w przyszłości trudny do zaakceptowania jako car (jako osoba wychowana z dala od Rosji, nieposiadająca praktycznej wiedzy o realiach państwa). Argumenty lekarza skłoniły Mikołaja II do zmiany zdania i przekazania tronu wielkiemu księciu Michałowi. Abdykując car wyraził jedynie życzenie, by nie oddzielano jego i żony od syna. O abdykacji ojca Aleksy dowiedział się – na życzenie Aleksandry Fiodorowny – od swojego guwernera. Według jego wspomnień, zdziwiony chłopiec nie zapytał o własne położenie w zmienionej sytuacji, ale chciał wiedzieć, kto będzie rządził Rosją, jeśli nikt więcej nie zostanie carem.
Aresztowanie.
3 marca 1917 Piotrogrodzka Rada Delegatów Robotniczych i Żołnierskich przegłosowała aresztowanie byłego cara i jego żony. Cztery dni później decyzję potwierdził Rząd Tymczasowy. Początkowo aresztowana rodzina przebywała pod strażą w Carskim Siole. Aleksy źle znosił nową sytuację, zwłaszcza że – jako skrzętnie izolowany dotąd od świata, pozostający pod szczególną ochroną carewicz – był największym obiektem zainteresowania strażników. Wstrząsem dla niego był również widok lekceważącego stosunku żołnierzy do jego ojca. 31 lipca rodzina została przewieziona do Tobolska, według opublikowanej 6 sierpnia oficjalnej wersji dzieci Romanowów dobrowolnie zgodziły się wyjechać razem z rodzicami i zamieszkać z nimi w domu zwanym Domem Wolności, dawnym pałacu gubernatorskim. Aleksy otrzymał nowego lekarza nazwiskiem Dieriewienko i przez cały okres pobytu w Tobolsku prawie nie chorował. Rodzina starała się prowadzić życie według dawnych zwyczajów, m.in. używając w rozmowach zlikwidowanych tytułów carskich i wielkoksiążęcych.
25 kwietnia 1918 była para carska została przewieziona do Jekaterynburga. Mogąc zabrać ze sobą jedno z dzieci, Aleksandra Fiodorowna wybrała córkę Marię. Olga, Tatiana, Aleksy i służba dotarli do Jekaterynburga na pokładzie statku „Ruś” w następnym miesiącu. Chłopiec ponownie zaczął cierpieć na ataki choroby, gdy potłukł się spadając z huśtawki. Opiekujący się nim doktor Jewgienij Botkin pisał, że Aleksy cierpiał na bóle stawów, zaś powtarzające się potłuczenia sprawiały, że wymagał całodobowej kontroli. Przy chłopcu – oprócz lekarza – stale czuwała matka, jego guwerner Gilliard oraz marynarz Nagorny. Konieczność otoczenia go szczególną opieką sprawiła, że już po dotarciu do domu Ipatiewa w Jekaterynburgu, ostatniego miejsca przetrzymywania Romanowów, rodzice wyznaczyli dla niego osobny pokój, w odróżnieniu od jego sióstr, które zamieszkały we wspólnym pomieszczeniu. W maju 1918 stan Aleksego jeszcze się pogorszył. Mimo tego chłopiec do ostatnich dni prowadził – zgodnie z życzeniem rodziców – pamiętnik, w którym opisywał codzienne życie, uskarżał się na panującą w domu nudę i nieprzychylność strażników. Ojciec uczył ponadto chłopca historii i geografii.
Śmierć.
Aleksy Romanow został zamordowany w Jekaterynburgu, w nocy z 16 na 17 lipca 1918, razem z całą rodziną. W momencie śmierci nie skończył 14 lat. Decyzja o śmierci Romanowów miała zapaść na najwyższym szczeblu bolszewickich władz państwowych już w kwietniu 1918. Wcześniej Rada Komisarzy Ludowych rozważała zorganizowanie pokazowego procesu na wzór procesu Ludwika XVI w czasie rewolucji francuskiej w 1792, nie rozstrzygając losu innych członków rodziny. Ostatecznie jednak, w obawie przed uwolnieniem zdetronizowanego cara przez białych, w Moskwie zapadła decyzja o egzekucji wszystkich członków rodziny. Ich zabójstwo miało na celu uniemożliwienie wykorzystania któregokolwiek z nich jako politycznego symbolu przez przeciwników rewolucji.
Według zeznań członków plutonu egzekucyjnego, w nocy z 16 na 17 lipca 1918 Romanowowie zostali poproszeni o ubranie się i zejście do piwnicy, rzekomo w celu przygotowania do wyjazdu, przez nadzorującego straż nad nimi Jakowa Jurowskiego. Chorego Aleksego niósł na rękach ojciec. Chłopiec ubrany był w ulubiony strój – wojskową bluzę i czapkę. Po zajęciu przez byłą parę carską miejsc na krzesłach (pozostałe osoby stały wokół nich) Jurowski oznajmił, że cała rodzina zostanie rozstrzelana. Gdy zszokowany Mikołaj II przerwał mu, Jurowski natychmiast strzelił do niego, zabijając byłego cara na miejscu. Drugi strzał został wymierzony w Aleksego, jednak chłopiec, choć trafiony, nie zginął od razu. Po zabiciu jego sióstr członkowie plutonu egzekucyjnego zorientowali się, że trzynastolatek jeszcze żyje i usiłowali dobić go bagnetami. Nie wiedzieli, że w ubraniu chłopca – podobnie jak w gorsetach Olgi, Tatiany, Marii i Anastazji – zaszyta była część rodowych klejnotów. Kiedy kolejne próby zabicia Aleksego w ten sposób kończyły się niepowodzeniem, Jurowski dobił go strzałem w głowę.
Pochówek.
Po egzekucji ciała zamordowanych zostały wywiezione do lasu w okolicy wsi Koptiaki, a w celu uniemożliwienia identyfikacji zwłok – poćwiartowane i spalone, zaś twarze dodatkowo zdeformowane kwasem. Jakow Jurowski w szyfrowanej depeszy poinformował Swierdłowa o egzekucji. 25 lipca 1918 „Izwiestia” informowały o straceniu byłego cara, zapewniając jednak równocześnie, że jego rodzina znajduje się w bezpiecznym miejscu. O wiadomości o losie byłej carycy i jej dzieci wielokrotnie zabiegała ambasada niemiecka, otrzymując uspokajające zapewnienia o przetrzymywaniu ich w Permie. Osobne śledztwo w sprawie Romanowów prowadzili Biali po wejściu do Jekaterynburga i odkryciu śladów egzekucji w piwnicy domu. Przesłuchiwani przez nich chłopi z Koptiaków wskazali jako miejsce ukrycia szczątków uroczysko „Czterech Braci”, na którym 17 lipca zostali zatrzymani przez zbrojnych czerwonoarmistów i zmuszeni do wyjścia z lasu. Na uroczysku nie znaleziono jednak szczątków Aleksego, chociaż inne odkopane przedmioty świadczyły o dokonaniu w najbliższej okolicy pochówku zabitych.
Nieodnalezienie na uroczysku ani szczątków Aleksego, ani żadnych należących do niego przedmiotów sprawiło, że przez wiele lat istniały teorie o jego cudownym ocaleniu i ucieczce z Jekaterynburga. Za uratowanego carewicza podawali się Michał Goleniewski, Heino Tammet, Georgi Żudin, Aleksy Pucjato, Joseph Veres i Wasilij Fiłatow.
W czerwcu 1991 szczątki Romanowów zostały odnalezione, zaś 17 czerwca 1998 pochowane w soborze Świętych Piotra i Pawła w Petersburgu. Wśród odnalezionych pozostałości nie było jednak ciał Aleksego i jednej z jego sióstr, Marii. Nieliczne pozostałości ich szkieletów odnaleziono dopiero w sierpniu 2007, niedaleko od mogiły, do której wrzucono pozostałe ciała. Szczątki zbadali najpierw specjaliści rosyjscy, a następnie amerykańscy (University of Massachusetts Medical School). Testy te ostatecznie potwierdziły, że odnalezione fragmenty kośćca należały do dwojga zaginionych dzieci Mikołaja II, rozwiewając wieloletnie wątpliwości związane z kaźnią Romanowów. Mimo wyników badań, Rosyjski Kościół Prawosławny twierdzi, iż konieczne są dalsze badania porównawcze nad odnalezionymi szczątkami, zaś na podstawie obecnego stanu wiedzy nie można przesądzić o tym, że należą one do Aleksego.
Kanonizacja i rehabilitacja.
14 sierpnia 2000 Synod Biskupów Rosyjskiego Kościoła Prawosławnego uznał Mikołaja II i jego rodzinę za cierpiących za wiarę i dokonał ich kanonizacji. Podstawą do uznania rodziny carskiej za świętych była ich postawa w czasie uwięzienia i głęboka wiara wszystkich członków rodziny. Romanowowie nie uzyskali tytułu „męczenników”, a „cierpiętników” (ros. страстотéрпец), gdyż fakt wyznawania prawosławia nie był bezpośrednim powodem ich rozstrzelania. Mimo nienadania Romanowom kanonicznych tytułów męczenników, funkcjonują oni w ten sposób w prawosławnej opinii publicznej, jak również w oficjalnych publikacjach i na ikonach. Wcześniej, w 1981, rodzina carska została kanonizowana przez niekanoniczny ówcześnie Rosyjski Kościół Prawosławny poza granicami Rosji. Wszyscy członkowie rodziny zostali uznani za nowomęczenników. Część duchownych tego Kościoła głosiła pogląd, iż Romanowowie padli ofiarą mordu rytualnego, czego miały dowodzić znaki i napisy pozostawione na ścianach domu Ipatiewa. Pogląd ten został jednak odrzucony przy ich kanonizacji przez Rosyjski Kościół Prawosławny.
1 października 2008, po długich staraniach żyjących jeszcze Romanowów, rosyjski Sąd Najwyższy ogłosił ponadto cara i jego rodzinę ofiarami represji politycznych i oficjalnie ich zrehabilitował. Uchylił również wcześniejsze orzeczenia niższych instancji, według których na przeszkodzie dla rehabilitacji stał fakt, że rodzina carska nigdy nie została formalnie osądzona ani skazana na śmierć.

</doc>
<doc id="451224" url="https://pl.wikipedia.org/wiki?curid=451224" title="Grohmann">
Grohmann

Zobacz też.
Grohman

</doc>
<doc id="451225" url="https://pl.wikipedia.org/wiki?curid=451225" title="Daniel Kehlmann">
Daniel Kehlmann

Daniel Kehlmann (ur. 13 stycznia 1975 w Monachium) – austriacko-niemiecki pisarz, eseista i dramaturg.
Biogram.
Kehlmann pochodzi z rodziny artystycznej. Jego rodzicami są reżyser Michael Kehlmann i aktorka Dagmar Mettler, dziadkiem był zaś austriacki pisarz ekspresjonistyczny Eduard Kehlmann. W 1981 r. rodzina Kehlmannów przeprowadziła się do Wiednia, gdzie młody Daniel ukończył Kollegium Kalksburg, a następnie studiował na tamtejszym uniwersytecie filozofię oraz germanistykę. Literacko debiutował w 1997 r. powieścią "Beerholms Vorstellung" (pol. "Beerholm przedstawia", 2004, tłum. Jakub Ekier). Międzynarodowy rozgłos przyniosła mu wydana w 2003 r. piąta książka "Ich und Kaminski", światowym bestsellerem okazała się zaś powieść "Die Vermessung der Welt" z 2005 r. (pol. "Rachuba świata", 2007, tłum. Jakub Ekier), uznana przez czytelników i licznych recenzentów za jedno z największych osiągnięć niemieckiej literatury powojennej. Wielkim sukcesem była także jego najnowsza powieść "Tyll" (2017), która utrzymywała się w Niemczech przez dwa miesiące na szczycie listy bestsellerów czasopisma "Der Spiegel".
Kehlmann wykładał gościnnie poetykę i literaturę na uczelniach w Moguncji, Wiesbaden, Getyndze, Tybindze, Kolonii, Nowym Jorku i Frankfurcie nad Menem.
Jest członkiem Akademii Nauk i Literatury w Moguncji, Wolnej Akademii Sztuk w Hamburgu oraz Niemieckiej Akademii Języka i Literatury w Darmstadt.
Mieszka w Wiedniu i Berlinie.
Utwory literackie.
Kehlmann w eseju "Wo ist Carlos Montúfar?" określa swoją narracyjną samoświadomość w ten sposób: „Narrator operuje rzeczywistością. Z chęci poprawy tej rzeczywistości według swoich wyobrażeń, wymyśla drugą, prywatną…”. Kehlmann wymyśla sam swoich bohaterów oraz ich historie i osadza siebie oraz czytelników – w ramach eksperymentu – w perspektywie swoich protagonistów. Jego postacie są z reguły na swój sposób skrajne: skrajnie powierzchowne i zarozumiałe, jak w "Ich und Kaminski", albo skrajnie zdolne jak w "Mahlers Zeit". W artykule z 2011 dla niemieckiego dziennika FAZ Kehlmann podkreślił, jak bardzo na jego twórczość wpłynął amerykański pisarz E. L. Doctorow. Według niego nie ma innego pisarza, od którego nauczyłby się więcej niż od autora takich utworów, jak "Billy Bathgate" i "Ragtime". Postacie Kehlmanna żyją w dobrze nam znanej rzeczywistości, jednocześnie stykają się z jej granicami. W debiutanckiej powieści Kehlmanna "Beerholms Vorstellung" ("Beerholm przedstawia") sceniczny iluzjonista zaczyna wierzyć, że naprawdę potrafi czarować, w następnej powieści "Mahlers Zeit" młody naukowiec odkrywa formułę, za pomocą której może przechowywać czas. W powieści "Ruhm. Ein Roman in neun Geschichten" Kehlmann przekracza ramy realności, przez co granice fikcji zacierają się.
W kontekście literaturoznawczym Kehlmann został określony, jako „magiczny realista” oraz umieszczony w pewnej tradycji, która sięga do 1920 i jest związana z takimi osobami jak Alfred Kubin, Alexander Lernet-Holenia i Leo Perutz, jak i z łacińsko-amerykańskimi autorami, jak Gabriel García Márquez. W powieści "Ich und Kaminski" główny bohater, zarozumiały Sebastian Zöllner, postanawia stworzyć biografię legendarnego malarza Kaminskiego. Dziennikarz chce dzięki temu rozwinąć swoją karierę. Ostatecznie Zöllner zdaje sobie sprawę jak bezwartościowe było jego dotychczasowe życie.
"Die Vermessung der Welt" ("Rachuba świata") jest powieścią Kehlmanna, która osiągnęła największy sukces i tylko w przestrzeni niemieckojęzycznej została sprzedana w ok. 2, 5 mln egzemplarzy. Na liście międzynarodowych najlepiej sprzedających się książek roku 2006, którą opublikowała The New York Times 15 kwietnia 2007, "Rachuba świata" zajęła drugie miejsce. Powieść ta jest zazębiającą się opowieścią o biografiach i odkryciach dwóch wielkich naukowców: Alexandra von Humboldta i Carla Friedricha Gaussa, a jednocześnie traktuje o narodzinach nowoczesnej nauki, ale i niemieckiej duchowości w pierwszych dekadach XIX w. Język książki w dużej mierze jest oparty na mowie zależnej, przez co powstają liczne komiczne efekty. Historycy częściowo krytykują przedstawienie głównych postaci oraz epoki w tym utworze.
W styczniu 2009 ukazała się kolejna powieść Kehlmanna "Ruhm – Ein Roman in neun Geschichten", która od samego początku wywołała spore medialne echo. 28 grudnia 2008 Frankfurter Allgemeine Zeitung opublikował fragmentaryczny autoryzowany druk wstępny oraz wywiad z autorem, a następnie 5 stycznia 2009 magazyn Der Spiegel opublikował krótki opis książki o charakterze recenzyjnym. Za naruszenie prawa dotyczącego zakazu tymczasowej publikacji „Der Spiegel” został pozwany przez wydawnictwo Rowohlt Verlag. Odbiór tej powieści wśród krytyków był kontrowersyjny, jedni ocenili ją jako przykład literatury światowej, a inni jako zwykła germanistyczna proza. Według statystyk do połowy lutego 2009 sprzedano ok. 300 000 egzemplarzy. Powieść "Ruhm – Ein Roman in neun Geschichten" zajęła pierwsze miejsca na liście bestsellerów „Spiegla” i Focusa oraz dziesiąte miejsce na liście niemieckich bestsellerów roku sporządzonej przez „Spiegla” w 2009 roku.
30 sierpnia 2013 została wydana najnowsza książka Kehlmanna pod tytułem "F", która opisuje historię trzech braci, którzy są oszustami i hipokrytami. Powieść ta została umieszczona w roku 2013 na liście niemieckiej nagrody literackiej Deutscher Buchpreis i zajęła, jak poprzednie powieści Kehlmanna, pierwsze miejsce na liście bestsellerów „Spiegla”.
Jesienią 2016 ukazało się opowiadanie Kehlmanna "Du hättest gehen sollen". Okładka niemieckiego pierwszego wydania została zaprojektowana przez Thomasa Demanda, który stworzył ilustracje specjalnie dla tej książki.
Eseistyka i krytyka literacka.
Kehlmann objaśnia swoją zorientowaną na eksperymenty poetykę przy pisaniu powieści historycznej w tekście "Wo ist Carlos Montúfar?" Sam autor przyznaje, że wcześniej działał jako krytyk literacki dla niemieckich czasopism oraz magazynów, m.in. dla Süddeutsche Zeitung, Frankfurter Rundschau, Frankfurter Allgemeine Zeitung, Volltext, Literaturen oraz Der Spiegel. Szczególnie wielką sympatią Kehlmann darzy twórczość Vladimira Nabokova, jednak dość wyraźnie dystansuje się od porównań z Bertoltem Brechtem, który działał politycznie. Mimo to próbowano doszukać się związku Kehlmanna nie tylko z Brechtem, ale także z Karolem Marksem. Kehlmann sam przyznał, że książką, która najbardziej mu zaimponowała była powieść Lwa Tołstoja "Wojna i pokój".
Przemówienie Kehlmanna pod tytułem "Kommt, Geister" rozpoczęło wykłady poetyckie na Uniwersytecie we Frankfurcie nad Menem ("Frankfurter Poetik-Vorlesungen") w 2014, które odbyły się pod hasłem „Wyparcie narodowego socjalizmu w młodym okresie Republiki Federalnej Niemiec”. Podczas swojego przemówienia Kehlmann nawiązywał do Ingeborg Bachmann, pierwszej referentki tej serii wykładów z 1959 oraz do znaczących wydarzeń z tego roku. Od 2012 Kehlmann zasiada w jury Michael-Althen-Preis.
Adaptacja dzieł.
W wiedeńskim teatrze „Salon5” we wrześniu 2008 odbyła się prapremiera dramatyzacji "Ich und Kaminski" (inscenizacja i reżyseria: Anna Maria Krassnigg). W tym samym miesiącu państwowy teatr w Brunszwiku pokazał adaptację "Die Vermessung der Welt" ("Rachuby świata") w reżyserii Dirka Englersa. We wrześniu 2009 roku w ramach festiwalu ZORN! – Dramatisches Erzählen Heute odbyła się prapremiera opowiadania Kehlmanna pod tytułem "Töten". Ponadto te krótkie opowiadanie zostało przedstawione na deskach teatru (inscenizacja i reżyseria Benedikt Haubrich) oraz sfilmowane (scenariusz i reżyseria: Tobias Dörr). W ramach festiwalu w Reichenau an der Rax w Austrii, w 2005 odbyła się prapremiera powieści Kehlmanna "Ruhm. Ein Roman in neun Geschichten", w której udział wzięła Anna Maria Krassnigg.
Sztuki teatralne.
Kehlmannowi zlecono napisanie sztuki teatralnej na Festiwal w Salzburgu, której prapremiera miałaby otwierać ten festiwal w 2010. Planowano produkcję w reżyserii Matthiasa Hartmanna. 1 sierpnia 2011 miało miejsce debiutanckie czytanie sceniczne Kehlmanna "Geister in Princeton", które wyreżyserował Christopher Hampton. Ta sztuka opowiada o poszczególnych etapach życia pewnego matematyka, Kurta Gödela. Prapremiera tej sztuki na deskach teatru odbyła się we wrześniu 2011 roku w teatrze w Grazu, w reżyserii Anny Badory.
W listopadzie 2012 odbyła się premiera drugiej sztuki Kehlmanna "Der Mentor" w teatrze Theater in der Josefstadt w Wiedniu, w reżyserii Herberta Föttingera. W listopadzie 2014 w tym samym teatrze odbyła się premiera sztuki Christophera Hamptonsa "Eine dunkle Begierde", której autorem tłumaczenia był Kehlmann. Na początku lutego 2017 roku, również w Theater in der Josefstadt miała miejsce premiera sztuki Kehlmanna "Heilig Abend", ponownie w reżyserii Herberta Föttingera.
Recepcja w Polsce.
Powieści Daniel Kehlmanna osiągnęły międzynarodowy sukces a "Die Vermessung der Welt" ("Rachuba świata") stała się jednym z największych niemieckich bestsellerów XXI. w. Mimo to Kehlmann jest mało znany polskim czytelnikom a jego literatura nie zyskała popularności za granicą na Odrze. Spośród wszystkich powieści Kehlmanna sprzedających się świetnie na Zachodzie, tylko dwie zostały przetłumaczone na język polski. Jakub Ekier dokonał tłumaczenia "Rachuby świata" i "Beerholm przedstawia", które jednak „nie doczekały się kolejnych wydań, nie zajęły pozycji na listach bestsellerów, nie były widoczne i promowane w księgarniach, nie doprowadziły również do powstania renomy pisarza w Polsce.” Po publikacji powieści w polskim przekładzie ukazała się znikoma ilość recenzji. Adam Krzemiński w jednym ze swoich artykułów objaśnia istotę sukcesu literatury Kehlmanna w niemieckim kręgu kulturowym oraz jej niepowodzenie w Polsce. "Rachuba świata" tematyzuje wzorzec mieszczaństwa w Niemczech oraz niemiecką kulturę, co dla polskiego czytelnika nie jest tematem zbyt interesującym. Główne postaci "Rachuby świata" to ikony niemieckiej, a nie polskiej kultury i nauki (Alexander von Humboldt i Carl Friedrich Gauss). Autor operuje dialogami w mowie zależnej, które dobrze brzmią po niemiecku, a nie po polsku. Literaturą Kehlmanna w Polsce zajmują się przede wszystkim krytycy literaccy oraz germaniści. Ponadto w języku polskim ukazały się trzy opowiadania Kehlmanna "Pod słońcem" ("Unter der Sonne"), "Skok na bank" ("Bankraub"), "Najdalsze miejsce" ("Der fernste Ort") również w tłumaczeniu Jakuba Ekiera.

</doc>
<doc id="451226" url="https://pl.wikipedia.org/wiki?curid=451226" title="Ostatni Kontynent">
Ostatni Kontynent



</doc>
<doc id="451228" url="https://pl.wikipedia.org/wiki?curid=451228" title="Wzgórza Włodzickie">
Wzgórza Włodzickie

Wzgórza Włodzickie () – małe pasmo górskie w Sudetach Środkowych, w południowo-zachodniej Polsce, w województwie dolnośląskim, w gminie Nowa Ruda.
Opis.
Wzgórza Włodzickie to niewielkie pasmo górskie złożone z kilkunastu widokowych wzniesień nieprzekraczających 800 m n.p.m. o powierzchni ponad 70 km², położone w dorzeczu Włodzicy i jej dopływów w północno-zachodniej części ziemi kłodzkiej. Wciśnięte są między Góry Suche a Wzgórza Wyrębińskie. Pasmo ciągnie się na długości 20 km, od miejscowości Świerki do okolic Gorzuchowa. Od południowego zachodu graniczy z Górami Suchymi i Obniżeniem Ścinawki, od południowego wschodu z Kotliną Kłodzką, a od północnego wschodu z pasmami Gór Sowich: Garbem Dzikowca oraz Wzgórzami Wyrębińskimi, od których wzgórza oddziela dolina Włodzicy. Część północno-zachodnia ma charakter wyraźnego grzbietu z kulminacją Włodzickiej Góry (757 m n.p.m.). W środkowej części znajduje się Obniżenie Noworudzkie. Na południowym wschodzie od Obniżenia Noworudzkiego aż do Obniżenia Bożkowa ciągnie się kolejny człon kopulastych wzgórz z kulminacjami Góry św. Anny (647 m n.p.m.), Góry Wszystkich Świętych (648 m n.p.m.) i Kościelca (586 m n.p.m.). Najbardziej na południowy wschód ciągnie się najniższa część z wzniesieniami: Wilkowiec (598 m n.p.m.), Tylna (556 m n.p.m.), Chmielnik (408 m n.p.m.) i Grodziszcze (396 m n.p.m.).
Budowa geologiczna.
Wzgórza Włodzickie leżą w obrębie niecki śródsudeckiej i metamorfiku kłodzkiego. Zbudowane są z prekambryjskich gnejsów, amfibolów i diabazów, zieleńców, łupków łyszczykowych, fyllitów, wapieni. Podnóże wzgórza wypełniają warstwy: dewońskie, karbońskie i permskie – piaskowce, zlepieńce, mułowce, łupki kwarcowe, lidyty, na których leży kilkusetmetrowej grubości płyta piaskowców górnokredowych, osadzonych w czasie ostatniej transgresji morskiej, która w trzeciorzędzie została zdyslokowana.
Surowce mineralne.
W wielu miejscach znajdowały się niewielkie kamieniołomy, w których wydobywano czerwone piaskowce, tzw. "piaskowce budowlane". Z tych piaskowców zbudowanych jest wiele wiaduktów kolejowych i innych budowli w okolicy. Na północnym zboczu Włodzickiej Góry znajduje się nieczynny kamieniołom melafiru.
Rzeźba.
Wzgórza Włodzickie pod względem geologicznym przedstawiają strukturę monolitu, którego oś jest zgodna z kierunkiem zrębu uskoku sudeckiego (z północnego zachodu na południowy wschód), poprzecinanego w poprzek przełomami rzek Włodzicy i Dzika, które dzielą blok na trzy części, silnie kontrastujące krajobrazowo z górami, które rozdzielają (Kamiennymi na południowym zachodzie oraz Sowimi na północnym wschodzie). Najwyższe wzniesienia wzgórz nie przekraczają 800 m n.p.m.
Krajobraz.
Cały obszar jest górzysty i poprzecinany w poprzek przełomami rzek na trzy segmenty, średnio zaludniony i niezalesiony poza nielicznymi wzniesieniami. Większość obszaru zajmują łąki i użytki rolne pooddzielane miedzami. Krajobraz w większości jest przeobrażony, znajdujące się w północno-zachodniej części Włodzicka Góra porośnięta jest sztucznym lasem świerkowym, a pod samym szczytem znajdują się pozostałości kamieniołomu. W tej najmniej zaludnionej części zachowały się w krajobrazie pozostałości po PGR-rze, który z końcem XX wieku został zlikwidowany.
Wody.
Wzgórza odwadniane są przez Włodzicę i Ścinawkę oraz ich dopływy (dorzecze Nysy Kłodzkiej) w kierunku południowego wschodu, a także przez Bystrzycę wraz z jej dopływami (dorzecze Odry) w kierunku północnym. Na wzgórzach znajdują się źródła Włodzicy i Bystrzycy.
Klimat.
Umiarkowany środkowoeuropejski górski z wpływami oceanu. Zachmurzenie: średnie występuje w okresie jesienno-zimowym, najmniejsze w lecie. Opadom często towarzyszą gwałtowne burze z wyładowaniami. Wysokie opady, umiarkowane średnie temperatury roczne, specyficzne położenie oraz wysokość względna terenu tworzą dogodne warunki dla flory i fauny.
Ludność.
Okolice wzgórz zamieszkuje ludność napływowa, po wojnie przybyli tu ludzie z centralnej Polski, przymusowi polscy wysiedleńcy z Kresów oraz ludzie powracający z emigracji (głównie polscy górnicy pracujący we Francji), pozostało tu również wielu niemieckich górników, którzy pracowali w okolicznych kopalniach węgla kamiennego. Większość ludności zamieszkuje w środowisku wiejskim.
Historia.
Na wzgórzu w pobliżu wsi Świerki w 1807 r. podczas wojen napoleońskich miała miejsce potyczka oddziałów pruskich i Bawarczyków w służbie Napoleona. Prusacy zostali rozproszeni i wyparci w Góry Suche, w stronę Czech, gdzie prawie w całości dostali się do niewoli.
Atrakcje turystyczne.
Z większości bezleśnych, szczytów i stoków rozciąga się szeroka panorama Gór Sowich, Gór Suchych, Kotliny Kłodzkiej, a także Gór Stołowych, Kotliny Broumovskiej i dalej położonych pasm górskich. Z wież widokowych widać Karkonosze i Masyw Śnieżnika. Walory widokowe tych wzgórz doceniono już w ubiegłym stuleciu. Zachowane do dziś pozostałości przedwojennego zagospodarowania turystycznego (wieże widokowe, schroniska, drogowskazy) są już swoistą atrakcją. Godne uwagi są dwie kaplice odpustowe, szereg krzyży i kapliczek przydrożnych oraz zabytki Nowej Rudy, Bożkowa i okolic.

</doc>
<doc id="451233" url="https://pl.wikipedia.org/wiki?curid=451233" title="Edmund Kulczykowski">
Edmund Kulczykowski

Edmund Kulczykowski (ur. 5 grudnia 1924 w Lewoszowie, zm. 17 czerwca 2000 w Świętochłowicach) — polski lekarz, żołnierz.
Czynny w walce z okupantem na terenie Kielecczyzny podczas II wojny światowej. 20 sierpnia 1943 zdekonspirowany i aresztowany przez Gestapo, po czym wywieziony do niemieckiego obozu koncentracyjnego Auschwitz-Birkenau. Tu był do 1944, a pod koniec tego roku trafił do obozów Sachsenhausen i Barth na wyspie Rugia.
Po wojnie i uwolnieniu studiował medycynę na Uniwersytecie Łódzkim, a dyplom lekarza medycyny otrzymał w 1952. Po uzyskaniu pełnych kwalifikacji został przeniesiony do Szpitala Miejskiego nr 2 w Świętochłowicach-Piaśnikach. Funkcję ordynatora chirurgii, a zarazem dyrektora szpitala pełnił w latach 1960–1998. 
Za zasługi otrzymał m.in.: Krzyż Kawalerski Orderu Odrodzenia Polski, Krzyż Partyzancki, Krzyż Oświęcimski oraz Krzyż Armii Krajowej.

</doc>
<doc id="451242" url="https://pl.wikipedia.org/wiki?curid=451242" title="Joana Zimmer">
Joana Zimmer

Joana Zimmer (ur. 27 października 1982 we Fryburgu Bryzgowijskim) – niemiecka piosenkarka i modelka, niewidoma od urodzenia.
Dzieciństwo.
Niemiecka wokalistka urodziła się w 1982 roku we Freiburgu, jednak dzieciństwo spędziła w Stanach Zjednoczonych. Po kilku latach powróciła do Berlina. Dzięki temu doskonale mówi zarówno po angielsku i po niemiecku. Od dziecka Joana oddana była muzyce. Szkoliła głos w Chórze Berlińskim, co miało znaczny wpływ na wybór jej muzycznej drogi. Już w wieku 15 lat występowała w popularnych klubach jazzowych kontynuując pracę nad swoim głosem. Jednocześnie pracowała jako modelka i zbierała pieniądze na swoją pierwszą płytę demo.
2004-2005: My Innermost.
Kontrakt z wytwórnią Universal Music był dla niej wielką szansą, gdyż pozwolił pracować ze sławnymi producentami i autorami piosenek.
Burt Bacharach, Andreas Carlsson (współpracujący między innymi z Celine Dion, Britney Spears, Backstreet Boys), Gary Barlow, Dietmar Kawohl czy Nik Kershaw byli z miejsca zafascynowani talentem oraz osobowością Joany i chętnie napisali piosenki na jej debiutancką płytę – „My Innermost”. Wokalistka nagrała większość utworów w studiu przy współpracy z dwoma szwedzkimi producentami: Pontusem Soderqvistem i Nickiem Nice (LaCarr Studios), których zauroczyła podczas sesji unikatową siłą głosu, pasją i całkowitym profesjonalizmem.
Album ukazał się wiosną 2005 roku. Promowany był przez 2 single; I Believe (Give a Little Bit) oraz I've Learned to Walk Alone.
2006: The Voice in Me.
Po sukcesie albumu My Innermost, 29 grudnia 2006 artystka powróciła z nową płytą, The Voice in Me. Promowany również był przez 2 single; Bringing Down the Moon oraz If It's Too Late. Album tak samo jak poprzedni został nagrany w studiu LaCree w Szwecji. Pomimo podobnego sztabu zajmującego się promocją i produkcją, płyta sprzedawała się znacznie gorzej.
2008: Showtime.
Po 1,5- rocznej przerwie piosenkarka powróciła na rynek muzyczny z nowym albumem Showtime, na którym znalazły się covery strych przebojów wybieranych przez Zimmer. Na promocyjną kompozycję został wybrany utwór „Sing Your Name”, do którego został nagrany teledysk, pomimo iż oficjalnie ta piosenka nie została wydana jako singel. Album nie zadebiutował na żadnych z oficjalnych notowań, podobnie jak promująca go kompozycja.
2010: Miss JZ.
W 2010 roku wokalistka powróciła z nową płytą- Miss JZ, która ukazała się już 11 czerwca. Promowana była przez 3 kompozycje: Till You're Gone, która ukazał się na rynku muzycznym pod koniec maja, Move Ya Body (wydany w lipcu) oraz piosenkę „Love don’t Have a Pulse”. Przy pisaniu tekstów Zimmer pomagali ; Marcella Detroit twórczyni hitu „I Believe”, Toby Glad, który jest twórcą „If I Were a Boy”, „Big Girls Don’t Cry” oraz Diane Warren, spod ręki której wyszły takie hity jak „Unbreak My Heart” oraz „I Don’t Wanna Miss a Thing”. Autorem tekstu piosenki "Till You’re Gone" jest Maria Christensen, która napisał dla J. Lo „Waiting for tonight”.
W sierpniu 2010 roku artystka przyjechała do Polski jako reprezentantka Niemiec na festiwalu „Fete de la Musique 2010” odbywającego się w Warszawie za zgodą Ukraińców, zeszłorocznych zwycięzców. Na promującą kompozycję została wybrana piosenka „Heart’s don’t Lie” z drugiego albumu The Voice in Me.
Kompozycja „So Much More”, pochodząca z ówczesnego wówczas albumu Miss JZ została okrzyknięta piosenką przewodnią kampanii „Gdyż jestem kobietą”, działającej w obronie praw kobiet.
2011.
W marcu 2011 roku odbyła się czterodniowa trasa koncertowa „Diva in the Dark” po Niemczech. Artystka odwiedziła 4 miasta; Berlin, Düsseldorf, Monachium oraz Drezno.
W maju, piosenkarka poprzez swoją oficjalną stronę internetową poinformowała, że będzie towarzyszyć Michaelowi Boltonowi podczas jego trasy koncertowej w Niemczech, na przełomie czerwca i lipca 2011 roku.

</doc>
<doc id="451243" url="https://pl.wikipedia.org/wiki?curid=451243" title="Gare Montparnasse">
Gare Montparnasse

Gare Montparnasse ("Dworzec Montparnasse"), także Paris-Montparnasse – jeden z sześciu głównych dworców czołowych Paryża. Korzysta z niego około 50 milionów pasażerów rocznie. Każdego dnia z dworca odjeżdża średnio 175.000 pasażerów w 315 pociągach.
Historia.
Pierwszy dworzec został skonstruowany w 1840 roku pod nazwą "Gare de l'Ouest" ("Dworzec Zachodni"). Okazał się jednak zbyt mały dla potrzeb ruchu pasażerskiego i szybko został zastąpiony nowym dworcem projektu architekta Wiktora Lenoira.
22 października 1895 na dworcu miał miejsce słynny wypadek. Pociąg prowadzony lokomotywą parową nie zdołał wyhamować na czas, wskutek czego parowóz przebił ścianę dworca i wypadł na ulicę obok dworca.
W latach 60. dokonano przebudowy dworca, w ramach projektu przebudowy dzielnicy, do którego należała budowa Wieży Montparnasse, wybudowanej na miejscu starego dworca.
Nowy dworzec, trzeci z kolei, został cofnięty o kilkaset metrów, co wydłużyło drogę ze stacji metra i wymusiło konstrukcję ruchomych chodników między dworcem a okolicznymi stacjami metra.
Nowy dworzec, wkomponowany w otaczającą zabudowę mieszkalno-usługową, został zaprojektowany przez architektów Baudoina, Cassana de Marien, Lopeza i Saubot. Nie posiada on elementów typowych dla architektury dworców.
Przebudowa wnętrza dworca miała miejsce w roku 1990, zrealizowana została przy okazji oddania do użytku linii LGV Atlantique. Dworzec uzyskał między innymi nową fasadę, wykonaną ze szkła, nazwaną "Porte Océane", która pozwala lepiej wyróżnić budynek w otaczającej architekturze, oraz betonową płytę przykrywającą część peronów, na której zlokalizowano parking.
Infrastruktura.
Właściwy dworzec składa się trzech budynków:
Dworzec posiada 28 torów przy krawędziach peronowych:
Obsługiwane relacje.
Z dworca odjeżdżają prawie wyłącznie pociągi w relacjach krajowych, z wyjątkiem kilku pociągów TGV docierających do Irun na granicy z Hiszpanią

</doc>
<doc id="451244" url="https://pl.wikipedia.org/wiki?curid=451244" title="Bezsenność w Seattle">
Bezsenność w Seattle

Bezsenność w Seattle (ang. "Sleepless in Seattle") – amerykańska komedia romantyczna z roku 1993 w reżyserii Nory Ephron. W filmie tym występuje sztandarowy duet komedii romantycznej lat dziewięćdziesiątych Meg Ryan i Tom Hanks.
Opis fabuły.
Jadąc samochodem na wigilię do domu swego narzeczonego Waltera (Bill Pullman) dziennikarka Annie Reed (Meg Ryan) słucha radia. Trafia przypadkowo na audycję, która zmieni jej życie. Ośmioletni Jonah martwi się o swego niedawno owdowiałego ojca i telefonuje do rozgłośni radiowej z prośbą o pomoc. Zmuszony do zwierzeń tata chłopca, architekt Sam Baldwin (Tom Hanks), opowiada na antenie o swojej miłości do zmarłej żony i spędzonych z nią cudownych latach. Annie, jak i wiele innych słuchaczek, jest tak poruszona wyznaniami Sama, że postanawia go poznać. Jest tylko jeden problem – Sam mieszka w Seattle, zaś Annie w Baltimore. Annie więc wysyła list do Sama, tak jak wiele innych kobiet. Sam jest jednak niechętnie nastawiony do tego typu znajomości...

</doc>
<doc id="451253" url="https://pl.wikipedia.org/wiki?curid=451253" title="Tadeusz Paczuła">
Tadeusz Paczuła

Tadeusz Paczuła (ur. 26 listopada 1920 w Gliwicach, zm. 14 lipca 2000 w Świętochłowicach) — polski żołnierz, lekarz.
Brał udział w kampanii wrześniowej 1939, od Katowic do Rohatyna nad Dniestrem. W 1940 został aresztowany przez policję hitlerowską i przewieziony do niemieckiego obozu koncentracyjnego KL Auschwitz. Został zwolniony z obozu i udało mu się wcielić do II Korpusu Polskiego. Kapral podchorąży piechoty rezerwy.
Do kraju powrócił w 1947 i zaczął studia na Akademii Medycznej w Krakowie. Swoją pracę rozpoczął jako lekarz w Świętochłowicach. Był także świadkiem w procesach hitlerowców oraz wydał wiele prac w kilku językach na temat Auschwitz. 
Otrzymał m.in.: Krzyż Oświęcimski, Krzyż Kawalerski Orderu Odrodzenia Polski, Krzyż Partyzancki, Krzyż Armii Krajowej.

</doc>
<doc id="451255" url="https://pl.wikipedia.org/wiki?curid=451255" title="Płaszczyzna ogniskowania">
Płaszczyzna ogniskowania

Płaszczyzna ogniskowania – w układzie optycznym płaszczyzna, na której jest ogniskowany obraz obserwowanego przedmiotu.
W klasycznym aparacie fotograficznym jest nią błona fotograficzna, w aparacie cyfrowym – matryca światłoczuła.

</doc>
<doc id="451258" url="https://pl.wikipedia.org/wiki?curid=451258" title="Liturgia katolicka">
Liturgia katolicka



</doc>
<doc id="451266" url="https://pl.wikipedia.org/wiki?curid=451266" title="Szota Rustaweli">
Szota Rustaweli

Szota Rustaweli (gruz. შოთა რუსთაველი; ur. pr. 1172 we wsi Rustawi, Meschetia, zm. pr. 1216 w Jerozolimie) - XII-wieczny gruziński poeta. Jest autorem "Rycerza w tygrysiej skórze", gruzińskiej epopei narodowej.
Biografia.
Informacje o biografii poety są wyjątkowo skąpe. Wykształcony w Grecji, Rustaweli był gruzińskim księciem, skarbnikiem królowej Tamary (odnaleziono jego podpis pod dokumentem z 1190 roku) i malarzem, jego dziełem są między innymi freski w Klasztorze Krzyża w Jerozolimie. Na jednym z nich prawdopodobnie znajduje się sam autor. Znając poematy Homera i filozofię Platona, teologię, podstawy poetyki i retoryki, jak również literaturę perską i arabską, poświęcił się literaturze, tworząc epos "Rycerz w tygrysiej skórze", który został przetłumaczony na wiele języków. Pierwszy raz został wydrukowany w Tbilisi w 1712 roku, przez króla Wachtanga VI. Po dziś dzień istnieje wiele legend i spekulacji na temat życia Rustawelego i jego relacji z królową Tamarą. Według jednej z nich miał być w niej beznadziejnie zakochany i z tego właśnie powodu napisał swoje największe dzieło. Nie znamy również jego dalszych losów. Tymoteusz, XVII-wieczny metropolita jerozolimski, odnalazł w świątyni pod wezwaniem św. Krzyża, zbudowanej przez królów gruzińskich, mogiłę i fresk przedstawiający osobę w mnisim stroju z niżej zamieszczonym jego imieniem, stąd też przypuszczanie, iż mógł dożyć swych dni jako mnich w Jerozolimie.
W tradycji ludowej istnieje jednak legenda o tym, że mimo swego oddania królowej Rustaweli ożenił się z bliżej nieznaną dziewczyną o imieniu Nino. Wkrótce po ślubie miał otrzymać od „damy serca” polecenie przetłumaczenia na język gruziński dzieła literackiego, przekazanego jej w darze przez pokonanego szacha. Rustaweli wypełnił polecenie doskonale, jednak zrezygnował z nagrody, obiecanej za swój trud. Tydzień później odnaleziono jego ciało, pozbawione głowy. 
Według innego podania jeszcze za życia królowej, będącej jego mecenasem, katolikos Joann wszczął nagonkę na jego osobę. W XVIII wieku patriarcha Antoni I, będący skądinąd pisarzem, dokonał publicznego spalenia pewnej liczby egzemplarzy pierwszego wydania "Rycerza w tygrysiej skórze".
Imię Rustawelego noszą: Port lotniczy Tbilisi, Teatr Dramatyczny Gruzji, Instytut Teatralny w Tbilisi, a także liczne nagrody literackie w Gruzji. Również poza granicami tego kraju, w republikach byłego ZSRR, imię poety zostało upamiętnione na przykład nazwami ulic – jedna z głównych ulic Kijowa nosi imię Szoty Rustawelego.
Skwer w Krakowie w dzielnicy Dębniki nazwano imieniem Szoty Rustawelego.

</doc>
<doc id="451268" url="https://pl.wikipedia.org/wiki?curid=451268" title="Czerwona pajęczyna">
Czerwona pajęczyna

Czerwona pajęczyna – pejoratywne określenie sieci byłych członków nomenklatury komunistycznej zaangażowanych w działalność gospodarczą w III RP.
Termin sugeruje istnienie oplatającej polską gospodarkę sieci powiązanych wzajemnie dawnych działaczy komunistycznych uwłaszczających się od połowy lat 80. XX wieku na majątku państwowym. Pojawił się dyskursie medialnym po publikacji artykułu w gazecie codziennej „Życie Warszawy” podczas kampanii prezydenckiej 1995 roku. Zadomowił się on następnie w języku prawicowych mediów jako synonim niejasnej, a domyślnie niemającej w pełni legalnych podstaw, działalności biznesowej wpływowych polityków SLD i osób z nimi powiązanych.
Sprawa udziałowców „Polisy”.
Dziennikarze „Życia Warszawy” ujawnili w szczególności, że żona ówczesnego premiera Józefa Oleksego oraz małżonka lidera SLD, kandydata na prezydenta Aleksandra Kwaśniewskiego, są akcjonariuszkami Towarzystwa Ubezpieczeniowo-Reasekuracyjnego „Polisa SA”. Obok nich udziałowcami „Polisy” były także instytucje gospodarujące środkami publicznymi: Agencja Rozwoju Gospodarczego, powołana przez Lesława Podkańskiego, Agencja Własności Rolnej Skarbu Państwa, Państwowy Fundusz Rehabilitacji Osób Niepełnosprawnych. Głównym udziałowcem „Polisy” była Spółdzielcza Korporacja „Wspólnota Pracy”, utworzona na bazie rozwiązanego Centralnego Związku Spółdzielczości Pracy, a także Bank Inicjatyw Gospodarczych oraz spółki mu podlegające. „Życie Warszawy” sugerowało również powiązania akcjonariuszy „Polisy” z osobami odpowiedzialnymi za aferę FOZZ.
Posiadanie akcji „Polisy” przez Jolantę Kwaśniewską i Marię Oleksy stało się jednym ze znaczących elementów kampanii wyborczej. Wątpliwości wzbudził udział żon wpływowych polityków w przedsięwzięciu, które angażowało publiczne pieniądze. Krytykowano fakt, iż wielu udziałowców to PRL-owscy prominenci oraz to, że lewicowy kandydat na prezydenta nie umieścił informacji o akcjach „Polisy” w swej poselskiej deklaracji majątkowej.
Tomasz Wołek, ówczesny redaktor naczelny Życia Warszawy, pisał: „Na pierwszy ogień pójdą media, potem firmy państwowe i prywatne – czerwona pajęczyna rozsnuje swoją sieć. Skończyły się żarty”.
Sprawa genezy BIG Banku.
Tropienie zaangażowania byłych członków PZPR w strukturach gospodarczych III Rzeczypospolitej po 1995 kontynuowali w szczególności dziennikarze dziennika „Życie”, kierowanego także przez Tomasza Wołka. Wśród bardziej znanych elementów sieci powiązań nazywanych przez prawicowych publicystów „czerwoną pajęczyną”, które zostały opisane na łamach gazety przez jej dziennikarzy śledczych była sprawa genezy Banku Inicjatyw Gospodarczych SA.

</doc>
<doc id="451270" url="https://pl.wikipedia.org/wiki?curid=451270" title="Frank Darabont">
Frank Darabont

Frank Darabont (ur. 28 stycznia 1959 w Montbéliard) – węgierski reżyser, scenarzysta i producent filmowy.
Znany głównie dzięki swoim ekranizacjom dzieł Stephena Kinga.
Życiorys.
Wczesne lata.
Urodził się w Montbéliard, we Francji w obozie dla węgierskich uchodźców. Jego rodzice uciekli z Węgier podczas rewolucji w 1956 z powodu prześladowania przez reżim komunistyczny. Cała rodzina przeprowadziła się do Chicago, kiedy Frank był jeszcze dzieckiem.
Kariera.
Karierę w Hollywood Darabont zaczynał jako dekorator i asystent producenta. Podczas asystowania na planie "Piekielna noc" (1981) Frank poznał reżysera Chucka Russela, który zaproponował mu napisanie scenariusza do trzeciej części "" (1987). Kolejne scenariusze autorstwa Darabonta to "Plazma" (1988) (remake filmu "Blob, zabójca z kosmosu"), (1958) oraz "Mucha II" (1989) – sequel słynnego filmu Davida Cronenberga z 1986. Jako reżyser Frank Darabont zadebiutował thillerem telewizyjnym "Pogrzebany żywcem" (1990) z Jennifer Jason Leigh w roli głównej.
Pierwszy film kinowy, którego reżyserem i scenarzystą był Darabont, to "Skazani na Shawshank" (1994) – dramat więzienny, w którym zagrali Tim Robbins i Morgan Freeman. Film ten cieszył się dużą popularnością i przyniósł reżyserowi nominacje do Złotego Globu i Oscara dla scenariusza adaptowanego. Pięć lat później na ekrany wszedł drugi film Franka Darabonta – "Zielona mila" (1999), dramat więzienny z Tomem Hanksem w roli strażnika. Również i ten film okazał się sukcesem. Darabont otrzymał nominację do nagrody Amerykańskiej Gildii Reżyserów Filmowych oraz do dwóch Oscarów – dla najlepszego filmu i scenariusza adaptowanego. Oprócz scenariusza i reżyserii, Frank Darabont pełnił w "Zielonej mili" funkcję producenta.

</doc>
<doc id="451272" url="https://pl.wikipedia.org/wiki?curid=451272" title="Jan Mazur">
Jan Mazur



</doc>
<doc id="451273" url="https://pl.wikipedia.org/wiki?curid=451273" title="MGM-31A Pershing I">
MGM-31A Pershing I

MGM-31 Pershing I – amerykański taktyczny pocisk balistyczny krótkiego zasięgu (SRBM), uzbrojony w głowicę jądrową W50 o mocy 400 kiloton. Pocisk ten skonstruowany został w celu zastąpienia w Europie pocisku SSM-A-14 Redstone. Wkrótce po rozmieszczeniu tego pocisku w 1964 roku w Europie, przystąpiono do prac nad jego ulepszoną wersją Pershing IA, której dyslokację w Europie rozpoczęto w roku 1969.
Pociski Pershing I i IA były taktycznymi pociskami balistycznymi przeznaczonymi do zapewnienia wsparcia w Europie, w trakcie trwającej wówczas zimnej wojny.
Historia.
31 października 1956 r. "Research and Development Department of the Army" zażądał rozpoczęcia prac studialnych nad pociskami balistycznymi o zasięgu 500 i 750 mil morskich, które ostatecznie wszczęte zostały przez "Army Ballistic Missile Agency" (ABMA) poprzez określenie podstawowych wymagań systemu nazwanego Pershing I. Zadanie opracowania żądanego pocisku przyjęło na siebie przedsiębiorstwo Martin Company of Orlando (aktualnie, po kilku przekształceniach i przejęciach kapitałowych Lockheed Martin). Zawarty 28 marca 1956 roku kontrakt, opiewał na przeprowadzenie badań naukowych, konstrukcję oraz produkcję początkową nowego systemu, pod technicznym nadzorem władz Stanów Zjednoczonych.
Pierwszy start pocisku miał miejsce 25 lutego 1960 roku, zaś pierwsza bateria US Army otrzymała nowe pociski w czerwcu 1962 roku.
24 maja 1965 roku sekretarz obrony USA zaakceptował program rozwoju pocisku Pershing IA, przekształcona już w tym czasie Martin Company of Orlando w Martin Marietta otrzymała kontrakt produkcyjny dla nowego pocisku w roku 1967. We wrześniu 1969 roku zakończono przezbrajanie pierwszej amerykańskiej jednostki w Europie 4th Battalion, 41st Artillery w nowe pociski, zaś przezbrojenie wszystkich europejskich jednostek zakończono 22 stycznia 1970 roku.
Po zawarciu Traktatu INF pomiędzy Stanami Zjednoczonymi a Związkiem Radzieckim, wszystkie pociski Pershing wraz z systemami naziemnymi – w tym Pershing IA – zostały zniszczone pod kontrolą inspektorów radzieckich. Stopnie napędowe niszczono przez ich naziemne (statyczne) odpalenie i wypalenie paliwa, a następnie zmiażdżenie. Ostatni pocisk Pershing IA zniszczono pięć miesięcy przed wyznaczonym traktatem terminem, 6 lipca 1989 roku.
Opis.
Pershing IA przenosiły głowice jądrowe W50 o mocy 400 kT, na odległość do 740 km. Pocisk ten naprowadzany był bezwładnościowo z dokładnością CEP poniżej 150 metrów, co jak na początek lat siedemdziesiątych XX wieku, było znakomitym osiągnięciem. Napędzany dwoma stopniami napędowymi na paliwo stałe pocisk, miał 4600 kg całkowitej masy startowej, 10,55 m długości i 1,02 m średnicy.
Pociski Pershing skonstruowane zostały dla zapewnienia wsparcia w Europie, w trakcie trwającej wówczas Zimnej Wojny. Charakteryzując się bardzo dobrą jak na swoje czasy celnością CEP: 150 metrów, zdolne były do niszczenia nawet utwardzonych celów, jak bunkry dowodzenia czy centra łączności. W przeciwieństwie do późniejszych, bardziej nowoczesnych i precyzyjnych pocisków MGM-31B Pershing II, dzięki znacznie silniejszej głowicy jądrowej W50 o mocy do 400 kT, Pershing I mogły niszczyć duże skupiska ludności i wielkie instalacje wojskowe. Jednakże ograniczony do zaledwie 740 km zasięg tych pocisków, zmniejszał ich zastosowanie jedynie do wykorzystania taktycznego – niszczenia celów znajdujących się w pobliżu linii frontu. Podstawowym zadaniem tych pocisków było zapewnienie siłom NATO możliwości taktycznej odpowiedzi na atak sił Układu Warszawskiego na europejskie kraje Sojuszu, w razie eskalacji ewentualnej wojny w Europie, zaś umieszczenie pocisków na mobilnych wyrzutniach typu TEL, umożliwiało przemieszczanie się ich wraz z przechodzącymi do spodziewanego kontrnatarcia siłami konwencjonalnymi NATO. Umieszczenie ich na lekkich mobilnych wyrzutniach, miało na celu także minimalizację ich podstawowej słabości wynikającej ze stosunkowo niewielkiego zasięgu, poprzez zwiększenie w ten sposób liczby dostępnych celów.

</doc>
<doc id="451274" url="https://pl.wikipedia.org/wiki?curid=451274" title="Camille Pin">
Camille Pin

Camille Pin (ur. 25 sierpnia 1981 w Nicei) – francuska tenisistka.
Kariera tenisowa.
Zawodową tenisistką Pin była w latach 1999–2010. Do stycznia 2007 odniosła siedem zwycięstw w cyklu ITF (niższa ranga niż WTA Tour). W Australian Open 2007 była bliska wyeliminowania najwyżej rozstawionej, Rosjanki Marii Szarapowej w pierwszej rundzie; w trzecim secie pojedynku, rozgrywanego przy wysokiej temperaturze, zdołała wyrównać mimo prowadzenia rywalki 5:0, a przy stanie 7:6 sama serwowała na zwycięstwo. Ostatecznie jednak Szarapowa wygrała 6:3, 4:6, 9:7.

</doc>
<doc id="451277" url="https://pl.wikipedia.org/wiki?curid=451277" title="Pershing II">
Pershing II



</doc>
<doc id="451279" url="https://pl.wikipedia.org/wiki?curid=451279" title="Teodor Piechaczek">
Teodor Piechaczek

Teodor Piechaczek (ur. 6 listopada 1900 w Lipinach, zm. 29 sierpnia 1986 w Chicago) – polski wojskowy, powstaniec śląski. 
Uczestnik trzech powstań śląskich. Podczas II wojny światowej 3 września 1939 musiał wracać do okupowanej niemieckiej poczty po dokumenty i broń. Dowodził też harcerzami w walkach obronnych na Górnym Śląsku. Dowiedziawszy się o wydaniu na niego wyroku śmierci uciekł najpierw na Węgry, a później do Francji. Uczestniczył w wykryciu położenia niemieckiego pancernika Bismarck.
Otrzymał m.in.: Krzyż Kawalerski Orderu Odrodzenia Polski (12 kwietnia 1978), Defence Medal, War Medal.

</doc>
<doc id="451282" url="https://pl.wikipedia.org/wiki?curid=451282" title="Botoszany">
Botoszany

Botoszany (, rumuńska wymowa //) – miasto w północnej części historycznej Mołdawii w Rumunii, siedziba władz okręgu Botoszany.
Dane ogólne.
Miasto jest ośrodkiem przemysłowym (meblarstwo) i kulturalnym (muzeum); węzeł drogowy.
Historia.
Botoszany są wzmiankowane w dokumentach po raz pierwszy w XV wieku jako miejsce organizowania jarmarków. W mieście hospodarowie mołdawscy, począwszy od Stefana Wielkiego budowali swe dwory, jednak nie pozostał po nich żaden ślad. Nazwa miejscowości pojawiała się w kronikach Mirona Costina i Iona Neculce. W początkach XX wieku miasto rozwinęło się gospodarczo, stając się ważnym ośrodkiem gospodarczo-kulturalnym, w regionie ustępującym wielkością tylko Jassom. 6 września 1991 otwarto pierwszą linię tramwajową.
Obecnie merem miasta jest Cătălin Mugurel Flutur z Narodowej Partii Liberalnej.

</doc>
<doc id="451287" url="https://pl.wikipedia.org/wiki?curid=451287" title="Botoşani">
Botoşani



</doc>
<doc id="451288" url="https://pl.wikipedia.org/wiki?curid=451288" title="Botosani">
Botosani



</doc>
<doc id="451291" url="https://pl.wikipedia.org/wiki?curid=451291" title="Maria Piątkowska">
Maria Piątkowska

Maria Piątkowska, przedtem Chojnacka, z domu Ilwicka (ur. 24 lutego 1931 w (Rumunia, obecnie Mołdawia), zm. 19 grudnia 2020 w Warszawie) – polska lekkoatletka, uprawiała sprint i biegi płotkarskie, a także skok w dal, skok wzwyż i wieloboje.
Kariera sportowa.
Trzykrotna uczestniczka igrzysk olimpijskich: Helsinki 1952, Rzym 1960, Tokio 1964.
Trzykrotna uczestniczka mistrzostw Europy: Berno 1954, Sztokholm 1958, Belgrad 1962.
Największe sukcesy:
Rekordy życiowe:
W 1963 zajęła 10. lokatę w plebiscycie Przeglądu Sportowego na najlepszego sportowca w Polsce.
Absolwentka Akademii Wychowania Fizycznego w Warszawie. Reprezentowała kluby: MKS Matura Giżycko, Lechia Olsztyn, Związkowiec Olsztyn, AZS Warszawa, Kolejarz Piotrowice i Legia Warszawa. Jej trenerami byli Marian Hoffmann, Gerard Mach i Andrzej Piotrowski.
Życie prywatne.
Była żoną dyskoboli: Henryka Chojnackiego, a następnie rekordzisty świata Edmunda Piątkowskiego, z którym miała dwóch synów. W ostatnich latach życia straciła wzrok. Zmarła w wyniku COVID-19. Pochowana na cmentarzu Bródnowskim (kw. 12O, rząd VII, grób 27).

</doc>
<doc id="451294" url="https://pl.wikipedia.org/wiki?curid=451294" title="Maria Chojnacka">
Maria Chojnacka



</doc>
<doc id="451295" url="https://pl.wikipedia.org/wiki?curid=451295" title="Martin Luther">
Martin Luther



</doc>
<doc id="451296" url="https://pl.wikipedia.org/wiki?curid=451296" title="Tolerancja wyznaniowa">
Tolerancja wyznaniowa



</doc>
<doc id="451299" url="https://pl.wikipedia.org/wiki?curid=451299" title="Rejon Ștefan Vodă">
Rejon Ștefan Vodă

Rejon Ștefan Vodă (rum. "Raionul Ștefan Vodă", transkrypcja mołdawska "Районул Штефан Водэ") – rejon administracyjny w południowo-wschodniej Mołdawii.
Demografia.
Liczba ludności w poszczególnych latach:

</doc>
<doc id="451300" url="https://pl.wikipedia.org/wiki?curid=451300" title="Zdolność skupiająca">
Zdolność skupiająca

Zdolność skupiająca, zdolność zbierająca, moc optyczna – wielkość definiowana dla pojedynczych soczewek i dla układów optycznych oznaczająca odwrotność ogniskowej danej soczewki lub układu optycznego.
gdzie:
Domyślnie wzór ten stosuje się dla powietrza. Jeżeli dana soczewka znajduje się w ośrodku materialnym, którego współczynnik załamania wynosi formula_4 to zdolność skupiającą wyraża wzór
gdzie formula_3 jest ogniskową układu w powietrzu. Zatem zastosowanie cieczy immersyjnej w mikroskopie zwiększa zdolność skupiającą obiektywu.
Dodatnia zdolność zbierająca oznacza soczewkę lub układ optyczny skupiający, a ujemna – soczewkę lub układ rozpraszający. Zerowa zdolność zbierająca oznacza brak zmiany kierunku promieni po przejściu przez soczewkę (obie powierzchnie robocze są płaskie i równoległe do siebie – może wystąpić najwyżej przesunięcie równoległe, gdy kąt padania promieni będzie różny od zera).
Zdolność zbierającą mierzy się w dioptriach, których wymiarem jest odwrotność metra.

</doc>
<doc id="451304" url="https://pl.wikipedia.org/wiki?curid=451304" title="Jan Mazur (biskup)">
Jan Mazur (biskup)

Jan Mazur (ur. 5 czerwca 1920 w Płoskiem, zm. 26 września 2008 w Siedlcach) – polski duchowny rzymskokatolicki, biskup pomocniczy lubelski w latach 1961–1968, biskup diecezjalny siedlecki w latach 1968–1996, od 1996 biskup senior diecezji siedleckiej.
Życiorys.
Pochodził z rodziny rolniczej. W latach 1944–1949 studiował w Wyższym Seminarium Duchownym Diecezji Lubelskiej w Krężnicy Jarej i Lublinie. Święcenia kapłańskie przyjął 26 czerwca 1949 w Lublinie z rąk Zdzisława Golińskiego, biskupa pomocniczego lubelskiego. W latach 1949–1952 pracował jako wikariusz w Bychawie, następnie w Lublinie-Zemborzycach. Uzupełniał studia na Katolickim Uniwersytecie Lubelskim, gdzie w 1954 obronił magisterium, a w 1956 doktorat. Wykładał metafizykę i teologię pastoralną w Wyższym Seminarium Lubelskim, gdzie był również lektorem łaciny. W kurii biskupiej w Lublinie pełnił funkcję sekretarza Wydziału Duszpasterstwa.
W kwietniu 1961 został mianowany biskupem pomocniczym lubelskim ze stolicą tytularną Bladia. Sakrę otrzymał 6 sierpnia 1961 w Lublinie z rąk biskupa lubelskiego Piotra Kałwy. Jako dewizę biskupią przyjął słowa „"Magnificat anima mea Dominum"” ("Wielbi dusza moja Pana"). Był wikariuszem generalnym i diecezjalnym wizytatorem zakonów.
Po śmierci Ignacego Świrskiego został mianowany w październiku 1968 biskupem diecezjalnym siedleckim. Ingres do katedry w Siedlcach odbył 17 listopada 1968. Zasłużył się w diecezji szczególnie w budownictwie sakralnym, z jego inicjatywy powstało nowe seminarium duchowne. W latach 1965–1988 przewodniczył Komisji Episkopatu Polski ds. Trzeźwości (później był wiceprzewodniczącym), był również opiekunem krajowego duszpasterstwa osób niewidomych oraz członkiem Komisji Charytatywnej Episkopatu. Na wiosnę 1984 zaangażował się w sprawę walki o krzyże w Zespole Szkół Rolniczych w Miętnem koło Garwolina. Solidaryzując się z młodzieżą podjął protest głodowy. Rozmawiał z władzami wojewódzkimi, interweniował u najwyższych władz PRL. Jego nieustępliwość i zdeterminowanie przyczyniły się do powrotu krzyży do szkoły (strajk szkolny w Miętnem w 1984). Opublikował m.in. "Listy pasterskie" (1986). Wiele z listów pasterskich i odezw poświęcił walce z alkoholizmem. Po osiągnięciu wieku emerytalnego złożył rezygnację z rządów diecezją i przeszedł w stan spoczynku w marcu 1996. Jego następcą został Jan Wiktor Nowak.
W 1963 uczestniczył w II sesji soboru watykańskiego II.
Odznaczony m.in. Medalem Polonia Mater Nostra Est (1997).

</doc>
<doc id="451310" url="https://pl.wikipedia.org/wiki?curid=451310" title="Emanuel Tomanek">
Emanuel Tomanek

Emanuel Tomanek (ur. 25 grudnia 1893 w Szarleju, zm. 1940) – podporucznik rezerwy piechoty Wojska Polskiego II RP, komendant główny Związku Powstańców Śląskich.
Życiorys.
Urodził się 25 grudnia 1893 w Szarleju, w rodzinie Hugona. Podczas I wojny światowej został zmobilizowany do armii niemieckiej i skierowany na front zachodni. W I powstaniu śląskim dowodził kompanią, która walczyła na terenach Niemiec, jednak to starcie zakończyło się jego porażką. Później prowadził pracę wywiadowczą na terenie Górnego Śląska. Od 20 czerwca 1922 kontynuował agenturalną działalność w strukturach Policji Województwa Śląskiego, w stopniu starszego przodownika. Od 1 października 1923 do 30 czerwca 1924 był kierownikiem Ekspozytury Oddziału IV D w Królewskiej Hucie (od 1 listopada 1923 Agentury Informacyjnej).
8 stycznia 1924 został zatwierdzony w stopniu podporucznika ze starszeństwem z dniem 1 czerwca 1919 i 1273. lokatą w korpusie oficerów rezerwowych piechoty. Posiadał przydział w rezerwie do 75 pułku piechoty w Chorzowie.
W 1932 został zastępcą komendanta głównego, a dwa lata później komendantem głównym Związku Powstańców Śląskich. W latach 1933–1939 był naczelnikiem gminy Lipiny (dzisiejsza część Świętochłowic). Członek Śląskiej Rady Wojewódzkiej. W sierpniu 1939 objął dowództwo nad batalionami Ochotniczej Powstańczej Samoobrony, zorganizowanymi z inicjatywy gen. bryg. Jana Jagmina-Sadowskiego. Przez kilkanaście godzin po wybuchu II wojny światowej dowodził linią obrony miast Górnego Śląska. Po opuszczenia Górnego Śląska ewakuował się do Lwowa.

</doc>
<doc id="451322" url="https://pl.wikipedia.org/wiki?curid=451322" title="Donn">
Donn

Donn (irl. "ciemny") – w mitologii iryjskiej bóg zmarłych i świata podziemnego. Ojciec Diarmuida Ua Duibhne, którego dał na wychowanie Aengusowi. Donn jest uważany za "ojca" Irlandczyków; podobnie jak Dis Pater Galów według Juliusza Cezara. Wierzono, że bóg ten zbiera wokół siebie dusze zmarłych, które przybywały na jego sztormową wyspę przed udaniem się w podróż w zaświaty. W efekcie często w wierzeniach ludowych łączono go z sztormami i katastrofami statków
Niekiedy jest on mylony z Eberem Donnem, jednym z wodzów synów Milesiusa, który znieważył Eriu i utonął u południowo-zachodnich brzegów Irlandii.

</doc>
<doc id="451327" url="https://pl.wikipedia.org/wiki?curid=451327" title="Magdalena Grzybowska">
Magdalena Grzybowska

Magdalena Grzybowska (ur. 22 listopada 1978 w Poznaniu) – polska tenisistka, zwyciężczyni juniorskiego Australian Open 1996. Do 2007 najwyżej notowana polska tenisistka w rankingu WTA (30. miejsce w 1998).
Życie prywatne.
Jest córką nauczycieli Małgorzaty (z domu Gołąbek) i Marka Grzybowskich, jej matka była pierwszoligową koszykarką, a ojciec pierwszoligowym siatkarzem.
W 1997 ukończyła Liceum Ogólnokształcące (Szkołę Mistrzostwa Sportowego) w Krakowie. Studiowała także na tamtejszej AWF, lecz w 2001 została skreślona z listy studentów. W 2002 podjęła kolejne studia, tym razem w Paryżu na American University Paris, gdzie studiowała komunikację interkorporacyjną.
Kariera tenisowa.
Magdalena Grzybowska zaczęła tenisową przygodę grając w krakowskich klubach KS Nadwiślan, Olsza i Wawel. W maju 1995 otrzymała status profesjonalny. Była podopieczną kilku trenerów: Marka Grzybowskiego, Zbigniewa Górszczaka, Iwony Kuczyńskiej, Marvine Rose, Warwicka Bashforda, Stephane’a Charreta, Bartka Kwiatkowskiego.
W roku 1996 wygrała juniorskie Australian Open 1996 w grze pojedynczej, po zwycięstwie w finale nad Francuzką Nathalie Dechy 6:1, 4:6, 6:1.
Wygrała cztery turnieje ITF: w Szczecinie w 1994 oraz w Sopocie, Santa Carli i Bratysławie w 1997. W turniejach WTA trzy razy grała w półfinałach: dwukrotnie w Warsaw Cup by Heros (1995, 1998) oraz w Moorilla Hobart International w 1998. W swojej karierze odnosiła zwycięstwa nad zawodniczkami światowej czołówki: m.in. Venus Williams, Anke Huber, dwukrotnie Jennifer Capriati i Conchitą Martínez.
Reprezentowała Polskę na Igrzyskach Olimpijskich w Atlancie 1996, gdzie przegrała w pierwszej rundzie z reprezentantką Hiszpanii Virginią Ruano Pascual 4:6, 2:6.
W sierpniu 1998 roku znalazła się na 30. miejscu w rankingu WTA (najwyższym spośród polskich tenisistek do 2007, kiedy na 8. miejsce awansowała Agnieszka Radwańska).
Zakończenie kariery.
W 1998 doznała kontuzji kolana i z tego powodu przez dłuższy czas nie brała udziału w turniejach tenisowych. Próby powrotu na korty zakończyły się niepowodzeniem i przedwczesnym zakończeniem sportowej kariery w 2002, w wieku 24 lat.
Po zakończeniu kariery Grzybowska skończyła studia w Paryżu. Była komentatorką tenisa na antenie Eurosportu w latach 2003-2011, pisze także teksty do prasy i portali internetowych. Przez pewien czas była menedżerką sióstr Radwańskich.

</doc>
<doc id="451328" url="https://pl.wikipedia.org/wiki?curid=451328" title="Spacelab">
Spacelab

Spacelab było to laboratorium wielokrotnego użytku wysyłane w przestrzeń kosmiczną na pokładzie wahadłowca. Pozwalało naukowcom wykonywać eksperymenty związane z mikrograwitacją na orbicie okołoziemskiej. Składało się z kilku połączonych komponentów, między innymi modułu ciśnieniowego i palet zewnętrznych.
Historia.
W kwietniu 1973 roku NASA i ESRO (European Space Research Organisation- Europejska Organizacja Badań Kosmicznych, od 1975 roku Europejska Agencja Kosmiczna) zdecydowały się skonstruować segmentowane kosmiczne laboratorium naukowe do użytku podczas lotów wahadłowca. Budowa rozpoczęła się w roku 1974. Pierwszy segment modułu laboratoryjnego, LM1, został przekazany NASA przez Europejską Agencję Kosmiczną bezpłatnie, w zamian za umożliwienie lotów europejskim astronautom. Drugi segment, LM2, został kupiony przez NASA dla własnego użytku. Jako dodatek do laboratorium, powstało również pięć palet zewnętrznych do eksperymentów w próżni i komora ciśnieniowa zawierająca podzespoły potrzebne podczas misji, w których zastosowana była konfiguracja niezawierająca modułu laboratoryjnego. Do użytku zakwalifikowano osiem różnych konfiguracji, chociaż opracowano ich dużo więcej. 
Komponenty Spacelaba po raz pierwszy zostały wykorzystane w 1983 roku. Wszystkie z wyjątkiem palet zewnętrznych zostały wycofane z użytku w 1998 roku, po 25 lotach. Prace naukowe prowadzono odtąd na Międzynarodowej Stacji Kosmicznej. Palety zewnętrzne zostały ponownie wykorzystane w 2002 roku podczas lotu STS-99. Paleta Deployable 1 została użyta w misji STS-123, a Deployable 2 została wysłana w STS-127.
LM2 można teraz zobaczyć na wystawie w porcie lotniczym w Bremie.
Opis.
Największą częścią Spacelaba był cylindryczny moduł załogowy umieszczany w tylnej części ładowni wahadłowca i połączony z nim tunelem. Jego średnica wynosiła 4,12 metra, a długość jednego segmentu 2,7 metra. Istniały dwa segmenty, które mogły funkcjonować pojedynczo, w większości misji stosowano jednak konfigurację, w której były połączone.
Na paletach zewnętrznych w kształcie litery U montowano instrumenty zewnętrzne oraz wymagające dużego pola widzenia, na przykład teleskopy. Palety mogły być montowane pojedynczo, podwójnie lub potrójnie. Jednorazowo, dzięki połączeniu konfiguracji podwójnej z potrójną, w ładowni wahadłowca mieściło się pięć palet.

</doc>
<doc id="451332" url="https://pl.wikipedia.org/wiki?curid=451332" title="X-15">
X-15



</doc>
<doc id="451333" url="https://pl.wikipedia.org/wiki?curid=451333" title="Mabon">
Mabon

Mabon – syn walijskiej bogini Modron. Gdy miał trzy dni, został uprowadzony i uwięziony w Gloucester. Tylko on jednak potrafił obłaskawić psa, którego Culhwch potrzebował, aby zdobyć rękę Olwen, i dlatego zorganizowano wyprawę mającą na celu uwolnienie Mabona. Odzyskawszy wolność, Mabon użył psa, pomagając w schwytaniu dzika Twrch Trwytha, i wyrwał spomiędzy jego uszu brzytwę, której od Culhwcha zażądał ojciec Olwen. Pomijając tego rodzaju przygody, inne działania Mabona nie są zbyt jasne. Być może chodziłoby tu zatem o dawne bóstwo, zapewne celtyckiego boga młodości Maponosa, który w walijskiej mitologii przetrwał jedynie w postaci wojownika, podczas gdy jego kult uległ prawie całkowitemu zapomnieniu, Rzymianie znali Maponosa i identyfikowali go z bogiem wróżbiarstwa Apollinem

</doc>
<doc id="451335" url="https://pl.wikipedia.org/wiki?curid=451335" title="Hanna Bielicka">
Hanna Bielicka



</doc>
<doc id="451337" url="https://pl.wikipedia.org/wiki?curid=451337" title="Bitwa pod Wronowem">
Bitwa pod Wronowem

Bitwa pod Wronowem – bitwa, która miała miejsce 17 kwietnia 1831 roku pod Wronowem, w czasie powstania listopadowego, było to starcie wojsk polskich i rosyjskich. Zakończyła się porażką wojsk polskich dowodzonych przez Jana Kantego Juliana Sierawskiego.
Tło historyczne.
Sytuacja ogólna powstania przedstawiała się nader pomyślnie. Rozwijała się ofensywa wiosenna; świeżo pobito nieprzyjaciela w bitwie pod Domanicami i pod Iganiami. Józef Dwernicki wyszedł z Zamościa, bijąc Rosjan pod Poryckiem. W odwodzie pozostawał jeszcze korpus Sierawskiego, stojący raczej bezczynnie na lewym brzegu Wisły. Odważna akcja, przy skoordynowaniu działań na różnych frontach, mogła przynieść powodzenie kampanii. Niestety, generalicja polska szansy tej nie wykorzystała. Głównym winowajcą tego stanu rzeczy był nieudolny Naczelny wódz Jan Skrzynecki.
Skrzynecki nakazał Sierawskiemu „niepokojenie” Kreuzta, choć gdyby zawrócić Dwernickiego i wzmocnić Sierawskiego korpusem Paca, Kreutza można było znieść uderzeniem z kilku stron i dzięki temu odblokować Lubelszczyznę. Tymczasem Dwernicki wymaszerował z Zamościa na wschód, Paca odwołano na północ, a naprzeciw Kreutza pozostawiono Sierawskiego, którego korpus składał się w dużej mierze z nowo sformowanych jednostek, niedoświadczonych w boju. Skrzynecki swoje rozkazy wysłał dwa razy, w specyficznej formie, co Sierawski słusznie zresztą odebrał jako osobisty, acz niezasłużony, przytyk. Przez nietaktowność Dwernickiego, który chciał na Sierawskiego przerzucić pretensje części oficerów o niedostateczny impet ofensywy, Sierawski ambicjonalnie podjął działania, na które nie powinien sobie pozwolić.
Sierawski nadspodziewanie łatwo przeprawił się na prawy brzeg Wisły, 14 kwietnia stojąc już całymi siłami między Zawichostem i Kazimierzem Dolnym. Nieprzyjaciel nie bronił przepraw, oddalając się wszędzie na sam widok jego oddziałów.
Przebieg bitwy.
16 kwietnia pułkownik Łagowski rozbił przednią straż rosyjską pod Babinem, ale musiał cofnąć się przed nadciągającymi siłami generała Iwana Delingshausena. Sierawski wyruszył mu na pomoc i wieczorem tegoż dnia dotarł do Bełżyc. Zorientowawszy się, że nadchodzi Kreutz z głównymi siłami, cofnął się pod Wronów, gdzie postanowił przyjąć walną bitwę i zajął pozycje obronne.
W środku Wronowa, na szosie stanęły działa, strzeżone przez batalion Batalion Celnych Strzelców Sandomierskich Stanisława Krzesimowskiego i batalion z 10 Pułku Piechoty Liniowej. Lewe, wysunięte nieco skrzydło, tworzył 11 Pułk Piechoty Liniowej (przeważnie kosynierzy) stojący na zalesionych wzgórzach. Prawe skrzydło tworzyła część pułku piechoty oraz jazda pułkownika Łagowskiego. W odwodzie stał wsławiony bitwami puławskimi Juliusz Małachowski z batalionem strzelców celnych oraz pułk jazdy kaliskiej.
Kreutz rozwinął swoje wojska następująco: Delingshausen dowodził prawym skrzydłem – 6 dział, pułk piechoty, dwa pułki dragonów i jeden pułk kozacki. Lewym skrzydłem zawiadywał generał Murawiew, miał pod sobą trzy pułki jazdy z czterema działami. Pomiędzy nimi stało 12 dział i 2 pułki piechoty.
Bitwa zaczęła się około 7 rano. Atak Rosjan od początku wymierzony był w lewe skrzydło polskie. Delingshausen atakował początkowo jednym pułkiem, potem już dwoma, lecz ataki zostały odparte. Delingshausen wysłał więc pułk piechoty z 12 działami, lecz i ten atak został odparty. Kiedy generał rosyjski wysłał do ataku te dwa pułki piechoty, które stały w środku sił rosyjskich, Sierawski uderzył na działa rosyjskie, osobiście prowadząc jazdę kaliską. Ta jednak cofnęła się i Sierawski, otoczony niewielką grupą oficerów, zmuszony był do przebijania się z powrotem. Sytuację uratował Małachowski, prowadząc do boju odwody. Na pole bitwy przybył także Łagowski, nadchodzący z kierunku Chodla, przeciw któremu zmuszony był wystąpić Murawiew z dwoma pułkami jazdy.
Nie liczne czołowe uderzenia, ale dopiero manewr generała Tołstoja, polegający na obejściu lewego skrzydła wojsk polskich dwoma pułkami jazdy, spowodował wycofanie się 11 pułku piechoty polskiej ze świetnie dotychczas bronionego wzgórza. Sierawski nakazał zatem odwrót w pełnym porządku na Opole Lubelskie. Małachowski wykazał się jeszcze, osłaniając ten odwrót. Było około 16.
Konsekwencje.
Sierawski stracił około 200 żołnierzy, licząc łącznie zabitych i rannych. Zabrał za to 1 działo i około 40 jeńców. Straty nieprzyjaciela były zapewne znacznie poważniejsze. A gdyby Sierawski dysponował bardziej doświadczonymi żołnierzami, zapewne szarża, którą prowadził, przechyliłaby szalę zwycięstwa na polską stronę. Podobnie, gdyby Sierawskiemu dano do pomocy Paca, można by spodziewać się klęski Kreutza.
Tymczasem Sierawski przegrał bitwę, ale jego korpus zachował w pełni zdolność bojową. Nie była to zatem klęska decydująca. Sierawski skierował się do Kazimierza Dolnego i pod osłoną nocy mógł przeprawić się na lewy brzeg Wisły. Zwlekał z tym jednak niepotrzebnie do rana, co doprowadziło jego wyprawę do katastrofy.

</doc>
<doc id="451343" url="https://pl.wikipedia.org/wiki?curid=451343" title="Plan Schumana">
Plan Schumana

Plan Schumana – plan przedstawiony 9 maja 1950 r. przez ministra spraw zagranicznych Francji Roberta Schumana we współpracy z Jeanem Monnetem dotyczący propozycji wspólnej koordynacji produkcji stali i wydobycia węgla w RFN i Francji.
Plan miał za zadanie ekonomicznie powiązać Francję i Niemcy. Dzięki wspólnej koordynacji produkcji stali i wydobycia węgla można było kontrolować przemysł zbrojeniowy Zachodnich Niemiec i zarazem zintegrować go z innymi gospodarkami. Dzięki temu wojna stałaby się niemożliwa z przyczyn ekonomicznych. Plan miał również za zadanie podwyższyć stopę życiową społeczeństw.
Plan ten był zalążkiem europejskiej integracji i przyczynił się do stworzenia Europejskiej Wspólnoty Węgla i Stali.
W 1957 roku 6 państw podpisało traktaty rzymskie, na mocy których powołano Europejską Wspólnotę Gospodarczą i Europejską Wspólnotę Energii Atomowej (Euratom).
Rocznica przedstawienia planu Schumana, dzień 9 maja, obchodzony jest w krajach Unii Europejskiej jako Dzień Europy.

</doc>
<doc id="451347" url="https://pl.wikipedia.org/wiki?curid=451347" title="DBus">
DBus



</doc>
<doc id="451350" url="https://pl.wikipedia.org/wiki?curid=451350" title="Wiera Duszewina">
Wiera Duszewina

Wiera Duszewina, ros. Вера Евгеньевна Душевина (ur. 6 października 1986 w Moskwie) – rosyjska tenisistka.
Kariera tenisowa.
Status profesjonalny otrzymała w 2003 roku. Jest zawodniczką praworęczną z oburęcznym backhandem. Ma 180 cm wzrostu, waży 73 kilogramy. W 2002 roku wygrała juniorski Wimbledon.
Pierwszy turniej zawodowy w deblu wygrała w parze z Tetianą Perebyjnis w 2007 roku w Warszawie. Natomiast w singlu odniosła pierwsze zwycięstwo turniejowe w sierpniu 2009 na kortach ziemnych w Stambule, nie tracąc w nim żadnego seta. Finalistka turnieju WTA w Eastbourne w czerwcu 2005, gdzie poniosła porażkę z Kim Clijsters i w Sztokholmie w sierpniu 2007 (w finale przegrała z Agnieszką Radwańską) oraz 2008 (przegrany finał z Caroline Wozniacki).

</doc>
<doc id="451353" url="https://pl.wikipedia.org/wiki?curid=451353" title="Oświata w Rzeszowie">
Oświata w Rzeszowie

Początki oświaty w Rzeszowie sięgają XV wieku. Wtedy właśnie umieszczono pierwszą wzmiankę o szkole parafialnej w mieście.
Historyczne szkoły w Rzeszowie.
W 1874 roku w Rzeszowie utworzono Wyższą Szkołę Żeńską. Szkoła przewyższała rangą placówki wydziałowe. Obecnie w gmachu szkoły przy ulicy Grunwaldzkiej mieści się Uniwersytet Rzeszowski
Mieściła się w budynku obok Wyższej Szkoły Żeńskiej. Obecnie również siedziba UR.
Obecnie w jej gmachu mieści się III LO.
Uczelnie.
Rzeszów to duży ośrodek akademicki. W mieście kształci się około 60 tys. studentów. Działają tu zarówno uczelnie państwowe, jak i prywatne.
Pomimo stosunkowo niewielkich tradycji akademickich miasta, Rzeszów wypracował już atmosferę ośrodka studenckiego. W najbliższej przyszłości absolwenci rzeszowskich szkół wyższych będą mogli realizować swoje pomysły w preinkubatorze, powiązanym z parkiem technologicznym.

</doc>
<doc id="451354" url="https://pl.wikipedia.org/wiki?curid=451354" title="Bioluminescencja">
Bioluminescencja

Bioluminescencja – świecenie żywych organizmów, jeden z rodzajów chemiluminescencji. Zachodzi ona wskutek bezpośredniej zamiany energii wiązań chemicznych w z minimalnym wydzieleniem ciepła (proces ten cechuje się bardzo wysoką wydajnością, sięgającą niekiedy nawet 100%). Zjawisko to nie jest powszechne, jednak obejmuje bardzo szeroki zakres taksonomiczny: niektóre bakterie, grzyby, glony, pierwotniaki (np. Noctilucales), morskie bezkręgowce, owady oraz ryby. U różnych zwierząt występują różne mechanizmy odpowiedzialne za świecenie. Najczęstszym z nich jest utlenianie lucyferyny z udziałem lucyferazy. Często jest przystosowaniem umożliwiającym komunikację pomiędzy osobnikami albo ułatwiającym wabienie ofiar (u drapieżników) lub ochronę przed drapieżnikami. Niektóre zwierzęta mają specjalne organy świetlne.
Bioluminescencja może być też zjawiskiem ubocznym towarzyszącym innym procesom chemicznym (np. u grzybów). Występującymi w Polsce grzybami wykazującymi bioluminescencję są m.in. opieńka miodowa oraz łycznik ochrowy.

</doc>
<doc id="451359" url="https://pl.wikipedia.org/wiki?curid=451359" title="SQL injection">
SQL injection

SQL injection (z ang.) – metoda ataku komputerowego wykorzystująca lukę w zabezpieczeniach aplikacji polegającą na nieodpowiednim filtrowaniu lub niedostatecznym typowaniu danych użytkownika, które to dane są później wykorzystywane przy wykonaniu zapytań (SQL) do bazy danych. Podatne są na nią wszystkie systemy przyjmujące dane od użytkownika i dynamicznie generujące zapytania do bazy danych.
Formy ataku SQL Injection.
Niedostateczne filtrowanie danych.
Ten typ ataków opiera się na nieodpowiednim filtrowaniu znaków ucieczki z danych wejściowych, co pozwala m.in. na modyfikację zapytania niezgodnie z intencją programisty, albo nawet przekazanie dodatkowych zapytań niszczących dane.
Modyfikowanie zapytań.
Poniższy kod prezentuje ten problem (PHP):
 $q = mysql_query("SELECT * FROM uzytkownicy WHERE uzytkownik = '$uzytkownik'");
Gdy użytkownik przekaże jako $uzytkownik wartość „kowalski”, całe zapytanie przyjmie postać:
 SELECT * FROM uzytkownicy WHERE uzytkownik = 'kowalski'
i będzie spełniało swoją funkcję. Jednak gdy złośliwy użytkownik przekaże wartość „x' OR '1'='1”, to całe zapytanie będzie wyglądało:
 SELECT * FROM uzytkownicy WHERE uzytkownik = 'x' OR '1'='1'
przez co pobierze z bazy danych wszystkie rekordy zamiast jednego wybranego.
Przekazywanie dodatkowych zapytań.
Teoretycznie w ten sposób można przekazać każde zapytanie SQL, włącznie z wykonaniem kilku zapytań naraz. Jeżeli w powyższym przykładzie użytkownik przekaże „x'; DROP TABLE uzytkownicy; SELECT '1”, to całe zapytanie przybierze postać:
 SELECT * FROM uzytkownicy WHERE uzytkownik = 'x'; DROP TABLE uzytkownicy; SELECT '1'
co zaowocuje usunięciem tabeli „uzytkownicy”.
Blokowanie serwera.
Korzystając z ataku typu SQL Injection można również przeprowadzić atak typu DoS (odmowy usługi):
 x' AND BENCHMARK(999999,BENCHMARK(999999,BENCHMARK(999999,MD5(NOW()))))=0 OR '1'='1
W tym przypadku serwer spróbuje obliczyć skrót MD5 dla aktualnego czasu 999 9993 = 999 997 000 002 999 999 (w zaokrągleniu trylion) razy.
„Ślepy” atak.
O „ślepym” ataku (ang. "Blind SQL Injection") mówi się w przypadku wykonywania ataku typu "SQL Injection" na stronie, która nie wyświetla komunikatów błędów. W tym przypadku badać można zmiany na stronie, przykładowo:
 SELECT * FROM uzytkownicy WHERE uzytkownik='x' AND 1=2;
Powyższe zapytanie powinno nic nie zwrócić. Inaczej w przypadku wykonania poniższego zapytania:
 SELECT * FROM uzytkownicy WHERE uzytkownik='x' OR 1=1;
Powyższe zapytanie powinno zawsze zwrócić jakikolwiek wynik, bowiem 1 jest równe 1. Badając zmiany zachodzące na stronie można stwierdzić czy w danym miejscu można dokonać ataku.
Błędy w serwerze SQL.
Czasami błędy umożliwiające atak występują w samym serwerze SQL, jak było w przypadku funkcji real_escape_chars() z MySQL.
Zabezpieczanie przed atakiem.
Zabezpieczanie na poziomie aplikacji.
Podstawowym sposobem zabezpieczania przed SQL injection jest niedopuszczenie do nieuprawnionej zmiany wykonywanego zapytania.
W PHP można to zrobić, poprzez wykonanie na każdym tekstowym parametrze wykorzystywanym do budowy zapytania wbudowanej funkcji addslashes(), która dodaje backslash przed znakami, takimi jak ', " czy \, dzięki czemu znaki te nie są traktowane jak znaki specjalne. Dostępne są również funkcje specyficzne dla poszczególnych silników, takie jak np. oferowana przez serwer MySQL mysql_real_escape_string(). Jeśli wczytując dane z formularza programista oczekuje wartości liczbowych, może korzystać z funkcji is_numeric(zmienna), która sprawdza czy zmienna jest wartością numeryczną. Po sprawdzeniu zmiennej i upewnieniu się, iż jest liczbą, można bezpiecznie użyć zmiennej w zapytaniu SQL.
Analogicznie do addslashes(), w perlowym DBI istnieje metoda DBI::quote, która, podobnie jak addslashes() z PHP dodaje znaki backslash przed potencjalnie niebezpiecznymi znakami. Przykład (zakładając, że $sql jest referencją do obiektu DBI):
 $query = $sql-&gt;prepare("SELECT * FROM uzytkownicy where name = " . $sql-&gt;quote($uzytkownik));
Bezpieczniejszą techniką, niż wyżej wymienione odpowiednie przygotowanie parametrów jest użycie mechanizmu tzw. „zaślepek”, gdzie zmienne nie są używane bezpośrednio do tworzenia zapytania, a odpowiednie dane dołączane są do zapytania w momencie jego wykonania (czy to poprzez wykorzystanie API danego silnika, czy też w ramach warstwy aplikacji poprzez odpowiednie zacytowanie wszystkich parametrów). Przykład w Perl DBI:
 $query = $sql-&gt;prepare("SELECT * FROM users WHERE name = ?");
 $query-&gt;execute($user_name);
Jeżeli parametr zapytania ma być wartością liczbową można go po prostu rzutować na typ liczbowy lub użyć funkcji konwertujących z ciągu znaków na wartość liczbową:
$id = intval($_GET['id']);
Techniką utrudniającą wykorzystanie istniejących luk jest zastosowanie paradygmatu security through obscurity poprzez wyłączenie wyświetlania komunikatów o błędach. Nie uniemożliwi to ataku, lecz może spowodować, że trudniejsze będzie wykrycie i późniejsze wykorzystanie luki.
Zabezpieczenie na poziomie bazy danych.
Istnieją również metody zabezpieczenia przed skutkami wykonania błędnych zapytań, które mimo wszystko dostaną się do bazy.
Udostępnienie użytkownikowi bazy tylko niezbędnych uprawnień nie da całkowitej ochrony, jednak pozwoli na minimalizację szkód. Przykładowo – niewiele aplikacji potrzebuje uprawnienia do kasowania tabel z bazy danych. Podobny efekt – czyli zmniejszenie możliwości atakującego – uzyskać można wyłączając niepotrzebną funkcjonalność na poziomie samego silnika.
Pomocą mogą służyć również procedury składowane, dzięki którym zapytanie budowane jest po stronie bazy danych i aplikacja nie ma bezpośredniego wpływu na jego postać, chociaż i w tym przypadku skonstruowanie ataku nie jest niemożliwe.
Eliminację możliwości wstrzyknięcia kodu SQL, można uzyskać poprzez całkowite wyłączenie możliwości podawania parametrów jako części zapytania. Jest to działanie analogiczne do mechanizmu zaślepek po stronie aplikacji, jednak tym razem zastosowane w samym silniku. Nie jest to jednak ogólnie dostępna cecha systemów zarządzania bazami. Możliwość taką daje silnik H2.
Zabezpieczanie na poziomie serwera aplikacji/www.
Możliwa jest instalacja dodatkowych modułów do serwera warstwy aplikacyjnej (np. mod_security do serwera Apache) filtrujących według zdefiniowanych reguł przychodzące żądania i blokujących te potencjalnie groźne. Reguły pozwalają na wychwycenie typowych uniwersalnych ataków lub znanych luk w popularnych aplikacjach. Wadą rozwiązania jest możliwość zablokowania także pożądanych wywołań (np. w aplikacji do zarządzania bazą danych).

</doc>
<doc id="451361" url="https://pl.wikipedia.org/wiki?curid=451361" title="Sadō">
Sadō



</doc>
<doc id="451367" url="https://pl.wikipedia.org/wiki?curid=451367" title="Carl E. Wieman">
Carl E. Wieman



</doc>
<doc id="451368" url="https://pl.wikipedia.org/wiki?curid=451368" title="Pistolet Beretta Mod. 1935">
Pistolet Beretta Mod. 1935

Beretta Model 1935 – włoski pistolet samopowtarzalny. W czasie II wojny światowej broń boczna żołnierzy Regia Marina (marynarki) i Regia Aeronautica (lotnictwa włoskiego).
Historia.
W 1931 roku Beretta rozpoczęła produkcję pistoletu Model 1931 kalibru 7,65 mm Browning przeznaczonego dla Regia Marina. W rok później powstał eksperymentalny pistolet M1932 opracowany na zamówienie Regio Esercito (wojsk lądowych). Był on produkowany w krótkich seriach, w wersjach kalibru 7,65 mm Browning i 9 mm Short. Ostatecznie włoskie wojska lądowe zdecydowały się przyjąć do uzbrojenia zmodyfikowaną wersję pistoletu M1931 kalibru 9 mm Short oznaczoną jako Model 1934.
Podstawową modyfikacją w stosunku do M1931 był w M1934 nowy mechanizm spustowo-uderzeniowy z kurkiem wyposażonym w ząb zabezpieczający. Po rozpoczęciu produkcji pistoletu M1934 w biurze konstrukcyjnym rozpoczęto prace nad jego wersją kalibru 7,65 mm. Nowy pistolet był produkowany od 1935 roku i zastąpił na liniach produkcyjnych pistolet M1931.
Pistolet M1935 był rozwinięciem pistoletu M1934, ale Beretta traktowała go jako rozwinięcie M1931 (numery seryjne pistoletów M1935 pochodziły z bloku 400 000 wcześniej należącego do pistoletu M1931). Pomimo że pistolety M1934 i M1935 były pod względem konstrukcyjnym identyczne (taki sam był kształt i współdziałanie części) drobne różnice wymiarowe sprawiały, że części obu pistoletów są niewymienne.
Pistolety M1935 znalazły się na uzbrojeniu Regia Marina (oznaczenia RM na szkielecie) i Regia Aeronautica (RA). Od 1941 roku pojawiają się pistolety M1935 z wybitymi na szkielecie oznaczeniem RE co świadczy, że pewna liczba tych pistoletów znalazła się na uzbrojeniu Regia Esercito.
We wrześniu 1943 roku Włochy skapitulowały przed aliantami. Zakłady Beretta znajdowały się na terenie kontrolowanym przez jednostki niemieckie i zostały przejęte przez władze okupacyjne. Produkcje pistoletów M1935 kontynuowano. Nieustaloną liczbę tych pistoletów wyprodukowano także w 1944 roku dla Wehrmachtu w zakładach SA Armaguerra w Cremonie.
Po wyzwoleniu Włoch przez Aliantów produkcję pistoletu M1935 kontynuowano do 1949 roku. W 1954 roku produkcje wznowiono i kontynuowano do 1967 roku kiedy ją ostatecznie zakończono.
Opis techniczny.
Pistolet Beretta M1935 działał na zasadzie wykorzystania energii odrzutu zamka swobodnego. Mechanizm spustowy bez samonapinania kurka umożliwiał tylko ogień pojedynczy.
Bezpiecznik skrzydełkowy po lewej stronie szkieletu blokujący spust. Dodatkowo pistolet był wyposażony w bezpiecznik magazynkowy (blokujący kurek po wyjęciu magazynka), od strzałów przedwczesnych (jego rolę pełniła odpowiednio ukształtowana szyna spustowa) oraz ząb zabezpieczający na kurku.
Do zasilania służył magazynek pudełkowy, jednorzędowy, zawierający 7 naboi.
Lufa miała 4 bruzd prawoskrętnych.
Przyrządy celownicze stałe (muszka i szczerbinka).

</doc>
<doc id="451370" url="https://pl.wikipedia.org/wiki?curid=451370" title="Carl Edwin Wieman">
Carl Edwin Wieman



</doc>
<doc id="451373" url="https://pl.wikipedia.org/wiki?curid=451373" title="Łupki krystaliczne">
Łupki krystaliczne



</doc>
<doc id="451374" url="https://pl.wikipedia.org/wiki?curid=451374" title="Jeep Wrangler">
Jeep Wrangler

Jeep Wrangler – samochód terenowy klasy kompaktowej, a następnie klasy wyższej produkowany pod amerykańską marką Jeep od 1986 roku. Od 2017 roku produkowana jest czwarta generacja modelu.
Pierwsza generacja.
Jeep Wrangler I został zaprezentowany po raz pierwszy w 1986 roku.
Wiosną 1986 roku Jeep przedstawił następcę dla wieloletniej linii modelowej CJ, a także modelu DJ. Samochód został oznaczony kodem fabrycznym "YJ" i przeszedł ewolucyjny zakres zmian w stosunku do poprzednika, zachowując najbardziej charakterystyczne cechy wyglądu takie wyraźnie zaznaczone błotniki i wypukłą maskę. Przód zdobiły prostokątne reflektory, a także chromowana atrapa chłodnicy.
Pojazd występował z silnikami o pojemności 2,5L o mocy 118-121 KM (4 cylindry, rzędowy) oraz 4 litry o mocy 177 KM (6 cylindrów, rzędowy) – 4.2 litra do 1990 (benzyna). Oferowany był zarówno w wariancie z twardym zamykanym dachem, a także zdejmowanym miękkim dachem typu kabriolet.
Druga generacja.
Jeep Wrangler II został zaprezentowany po raz pierwszy w 1996 roku.
Druga generacja Wranglera otrzymała kod fabryczny "TJ". Samochód ponownie przeszedł ewolucyjny zakres modyfikacji w wyglądzie, zyskując zmodyfikowany pas przedni. Ponownie pojawiłī się w nim okrągłe reflektory i wyraźniej zabudowane błotniki i zmodyfikowany kształt zderzaków.
W serii TJ do już istniejącej gamy silnikowej w 2003 roku dołączył szesnastozaworowy (głowica typu DOHC), czterocylindrowy, rzędowy agregat o pojemności 2,4 litra i mocy 143 KM. W roku 2003 do produkcji weszła wersja dająca możliwość do poruszania w jeszcze trudniejszym terenie - Rubicon - wyposażona w tarczowe hamulce osi tylnej, 16 calowe obręcze kół, mocniejsze przełożenie reduktora (4,0 zamiast 2,73) oraz blokady mostów.
Silniki.
AMC 150.
Dane techniczne ('01 R4 2.5 TJ)
"Źródło:"
AMC 242.
Dane techniczne ('01 R6 4.0 TJ)
"Źródło:"
Trzecia generacja.
Jeep Wrangler III został zaprezentowany po raz pierwszy w 2006 roku.
Kwiecień 2006 roku przyniósł premierę trzeciej generacji Wranglera oznaczonej kodem fabrycznym "JK". Samochód powstał na nowej platformie i został zbudowany od podstaw, wizualnie nawiązując ponownie do poprzednika. Nadwozie stało się masywniejsze, bardziej rozbudowane i zyskało wyraziste kształty.
Zmodernizowano również serię silników, benzynowe 2,4 l oraz 4,0 l zostały zastąpione przez silnik 3,8 l o mocy 200 KM zaś powszechnym we Wranglerze stał się Diesel 2,8 l CRD o mocy 177 KM.
Unlimited.
Istotną zmianą w gamie trzeciej generacji Wranglera było prowadzenie czterodrzwiowej wersji nadwoziowej nazwanej Wrangler Unlimited. Zawieszenie Wranglera YJ oparte było na resorach piórowych i amortyzatorach, następnie ewoluowało w serii TJ oraz JK do konstrukcji opartej na wahaczach oraz sprężynach z amortyzatorami.
Lifting.
W sierpniu 2010 roku Jeep przedstawił Wranglera po modernizacji. Samochód zyskał przestylizowane lampy, a także gruntownie odświeżony projekt kokpitu i wystrój kabiny pasażerskiej. Rozszerzono też wachlarz specjalnych wersji. W maju 2013 roku liczba wyprodukowanych egzemplarzy Wranglera wszystkich generacji przekroczyła milion.
Czwarta generacja.
Jeep Wrangler IV został zaprezentowany po raz pierwszy w 2017 roku.
Czwarte, zupełnie nowe, zbudowane od podstaw wcielenie Wranglera oznaczone kodem fabrycznym JL zostało zaprezentowane jesienią 2017 roku. Samochód zachował pod kątem stylistycznym ewolucyjny kierunek zmian, utrzymując zarówno podobne proporcje nadwozia, jak i wygląd przedniej i tylnej części nadwozia. Zachowano też charakterystyczne elementy jak np. zawiasy drzwi widoczne gołym okiem, okrągłe reflektory, uwydatnione nadkola i wyraźnie zanzaczona maska.
Jednocześnie, we Wranglerze IV pojawiło się po raz pierwszy oświetlenie wykonane w 100% w technologii LED - włącznie z kierunkowskazami przednimi, które tym razem rozciągają się na całą szerokość przednich błotników. Zamontowano też więcej chromowanych ozdobników. Dzięki oparciu na nowej platformie, Wrangler IV jest wyraźnie dłuższy, szerszy i wyższy. Jednocześnie, udało się zredukować masę całkowitą.
Rozleglejsze zmiany wdrożono we wnętrzu samochodu. Pojawił się zupełnie nowy projekt deski rozdzielczej, której charakterystycznym ozdobnikiem jest lakierowany panel biegnący przez całą szerokość - jego barwa odpowiada malowaniu karoserii samochodu. Pojawiło się też nowe koło kierownicy, zmodernizowany projekt przełączników i przyrządów na konsoli centralnej, a także dwa duże ekrany. Pierwszy wzbogacił zegary, a kolejny, zamontowany w konsoli centralnej - służy do sterowania m.in. systemem multimedialnym, nawigacją i radiem.
Gama nadwoziowa Wranglera ponownie złożyła się ze skróconej i przedłużonej wersji Unlimited. Obie oferowane są w wersji z twardym dachem oraz miękkim, składanym. Produkcja w amerykańskich zakładach Jeepa w Toledo ruszyła w listopadzie 2017 roku, jednak rynkowy debiut modelu w Polsce miał miejsce dopiero 9 miesięcy później - w lipcu 2018 roku.
Gladiator.
W listopadzie 2018 roku Jeep przedstawił dużego pickupa zbudowanego na bazie Wranglera o nazwie Gladiator. Samochód opiera się na wydłużonej platformie, mając szczególnie większy rozstaw osi. Jego sprzedaż w Stanach Zjednoczonych ruszyła w połowie 2019 roku, a w Europie - na przełomie 2019 i 2020 roku.
Wrangler Rubicon 392 Concept.
W połowie 2020 roku zaprezentowano samochód koncepcyjny o nazwie "Jeep Wrangler Rubicon 392 Concept". Model ten został wyposażony w silnik V8 o pojemności 6,4 litra i mocy 450 KM, oraz 610 Nm maksymalnego momentu obrotowego, współpracujące z 8-stopniową skrzynią automatyczną. Według producenta samochód do pierwszych 100 km/h ma rozpędzać się w mniej niż 5 sekund. Ponadto dodatkowo w pojeździe poprawiono możliwości terenowe pojazdu: zastosowano oś Dana 44, skrzynię rozdzielczą dwubiegową typu „full-time”, elektryczną blokadę przedniej i tylnej osi, 37-calowe koła z oponami przystosowanymi do jazdy w błocie i fabrycznie montowany 2-calowy podnośnik zawieszenia z oferty Jeep Performance Parts, zastosowano także przełożenie 3,73 zapewniające lepsze osiągi na drodze oraz większe możliwości w terenie, oraz wyposażono auto w aktywny układ wydechowy ma dwa tryby pracy (ciszej/głośniej) i zmienia brzmienie po naciśnięciu specjalnego przycisku. Wygląd zewnętrzny także uległ zmianie, pojazd ma niepełne drzwi, a nadwozie zostało pokryte lakierem Granit Crystal z brązowymi akcentami na hakach, sprężynach, amortyzatorach, kołach i znaczkach modelu. Z kolei wnętrze wyróżnia się skórzaną tapicerką foteli w czerwonym kolorze Red Rock ze złotymi przeszyciami oraz sportową kierownicą.
Ponadto w modelu zastosowano ulepszone mocowania silnika, zmodyfikowaną ramę i nowe amortyzatory jednorurowe Fox, które mają zapewnić płynniejszą pracę zawieszenia, oraz lepsze rozpraszanie ciepła, zwiększono prześwit o 2 cale, a także zastosowano stalowe osłony podwozia. Samochód wkrótce ma trafić do produkcji seryjnej i sprzedaży w USA, konkurować ma przede wszystkim z Fordem Bronco.

</doc>
<doc id="451378" url="https://pl.wikipedia.org/wiki?curid=451378" title="Eric-Emmanuel Schmitt">
Eric-Emmanuel Schmitt



</doc>
<doc id="451379" url="https://pl.wikipedia.org/wiki?curid=451379" title="Ahuachapán (departament)">
Ahuachapán (departament)

Ahuachapán – jeden z 14 departamentów Salwadoru, położony w zachodniej części kraju przy granicy z Gwatemalą. Został ustanowiony 9 lutego 1869. Jego stolicą jest miasto Ahuachapán (64 tys., 2007). Inne większe miasta to: Atiquizaya (20,9 tys., 2007), San Francisco Menéndez (12,4 tys., 2007). 
Departament Ahuachapán obejmuje pas nadmorskiej niziny. Wnętrze jest wyżynno-górzyste z najwyższym szczytem Cerro Grande de Apaneca (1816 m n.p.m.). Najważniejszą rzeką jest graniczna Paz. W departamencie znajduje się Park Narodowy El Imposible.
Ahuachapán stanowi ważny ośrodek rolniczy, głównie uprawy kawy, również baewłny i trzciny cukrowej.

</doc>
<doc id="451383" url="https://pl.wikipedia.org/wiki?curid=451383" title="Sicz Karpacka">
Sicz Karpacka

Sicz Karpacka (ukr. "Карпатська Січ", oficjalnie "Організація Народної Оборони Карпатська Січ" – "Organizacja Obrony Narodowej Sicz Karpacka") – siły zbrojne autonomicznej Ukrainy Karpackiej (w ramach Republiki Czesko-Słowackiej) i Karpato-Ukrainy, istniejące od 9 listopada 1938 do końca kwietnia 1939. 
Organizacja Obrony Narodowej „Sicz Karpacka” (ONOKS) została utworzona przez rząd ks. Augustyna Wołoszyna na bazie istniejącej wcześniej paramilitarnej organizacji młodzieżowej Ukraińska Narodowa Obrona. Podobnie jak UNO, Sicz Karpacka pozostawała pod wpływem silnej wówczas na Zakarpaciu Organizacji Ukraińskich Nacjonalistów. Ze względu na słabość władz centralnych ówczesnej Czechosłowacji OUN traktowała Ruś Zakarpacką jako forpocztę niepodległej Ukrainy – ukraiński Piemont, a Sicz Karpacką – jako zalążek ukraińskich sił zbrojnych. 
Sicz Karpacka liczyła w momencie utworzenia około 2 tys. żołnierzy, zaś pod koniec swego istnienia rozrosła się do 6 tys. żołnierzy. Oddziały Siczy były szkolone przez ukraińskich emigrantów - weteranów OUN z czasów wojny polsko-ukraińskiej. Nominalnym dowódcą Siczy został Rusin Dmytro Kłympusz, ale faktyczne dowództwo spoczywało w rękach Romana Szuchewycza (późniejszego dowódcy UPA). W skład sztabu Siczy, oprócz Szuchewycza, wchodzili: Iwan Rohacz, W. Romańczuk, Stepan Rosocha i J. Szpilko.
Przed atakiem węgierskim 14 marca 1939 dowództwo Siczy objął Mychajło Kołodzinskyj, który po kilku dniach walk został aresztowany przez Węgrów i wraz z adiutantem Zenonem Kossakiem rozstrzelany. 
Struktura dowództwa Siczy była dualistycza. Legalnie i jawnie działała Komenda Główna pod dowództwem Kłympusza, mająca charakter polityczny. Jednak oprócz niej działał tajny Sztab Wojskowy Siczy Karpackiej, w którego skład wchodzili między innymi Mychajło Kołodzynśkyj, Zenon Kossak, Ołeh Olżycz, Roman Szuchewycz, Jewhen Stachiw, Hryhorij Barabasz, Iwan Butkowśkyj, Osyp Karaczewskyj, Jurij Łopatynski.
Grupę 200 instruktorów, rekrutujących się spośród Niemców Sudeckich, przysłała na Ruś Abwehra. W krótkim czasie Sicz Karpacka stała się dobrze wyszkoloną formacją z kompetentnymi dowódcami i wysokim morale. Sztab Siczy mieścił się w Chuście, istniało pięć garnizonów. Dowództwa dziesięciu obszarów i organizacje lokalne prowadziły powszechne szkolenie wojskowe i polityczne. Siczowcy pełnili również funkcję policji i straży granicznej. 
W obrębie Siczy funkcjonowała komórka wywiadowcza, w której działali Jewhen Wreciona, Roman Myrowycz i Jewhen Stachiw.
Walki.
Od początku swojego istnienia Sicz Karpacka uczestniczyła w niemal nieprzerwanym ciągu potyczek granicznych z wojskami węgierskimi. 13 marca 1939 około setki siczowców poległo w Chuście w walkach z wojskami wiernymi Czechosłowacji, które podjęły interwencję przeciwko władzom powstającej niepodległej Karpato-Ukrainy. 
Jedyną kampanią, w której Sicz wzięła udział, była obrona przed inwazją węgierską, trwająca od 14 marca do 18 marca 1939. Mimo zajadłej obrony siczowcy zostali szybko rozbici przez przeważające liczebnie wojska węgierskie. Odosobnione grupy siczowców toczyły walki partyzanckie z regularnym wojskiem węgierskim do końca kwietnia 1939. Ostatecznie większość siczowców uciekła do Niemiec, Polski, Rumunii lub nawet na sowiecką Ukrainę.

</doc>
<doc id="451386" url="https://pl.wikipedia.org/wiki?curid=451386" title="Miedwiecko">
Miedwiecko

Miedwiecko (niem. "Madüsee") – kolonia wsi Zieleniewo w Polsce położona w województwie zachodniopomorskim, w powiecie stargardzkim, w gminie Kobylanka, położona 5 km na północny wschód od Kobylanki (siedziby gminy) i 8 km na północny zachód od Stargardu (siedziby powiatu). W Miedwiecku znajduje się przystanek kolejowy, oprócz niego w Gminie Kobylanka znajduje się dodatkowo stacja kolejowa Reptowo. 
W latach 1975–1998 miejscowość położona była w województwie szczecińskim.

</doc>
<doc id="451387" url="https://pl.wikipedia.org/wiki?curid=451387" title="Ahuachapán">
Ahuachapán



</doc>
<doc id="451388" url="https://pl.wikipedia.org/wiki?curid=451388" title="Ukraińska Narodowa Obrona">
Ukraińska Narodowa Obrona

Ukraińska Narodowa Obrona (ukr. "Українська Національна Оборона", "UNO" - "УНО") – ukraińska paramilitarna organizacja młodzieżowa istniejąca na Rusi Zakarpackiej od 4 września do 9 listopada 1938.
Utworzona przez zakarpackich działaczy Organizacji Ukraińskich Nacjonalistów jako zalążek przyszłych wojsk ukraińskich.
Komendantem UNO został Wasyl Iwanowczyk, w skład kierownictwa UNO weszli poza tym Iwan Rohacz, Dmytro Kłympusz i Stepan Rosocha.
9 listopada 1938 została przekształcona w Organizację Obrony Narodowej "Sicz Karpacka".

</doc>
<doc id="451389" url="https://pl.wikipedia.org/wiki?curid=451389" title="Ahuachapan">
Ahuachapan



</doc>
<doc id="451392" url="https://pl.wikipedia.org/wiki?curid=451392" title="Chalatenango">
Chalatenango



</doc>
<doc id="451395" url="https://pl.wikipedia.org/wiki?curid=451395" title="San Vicente">
San Vicente

San Vicente (z hiszp. „Święty Wincenty”) może oznaczać:

</doc>
<doc id="451396" url="https://pl.wikipedia.org/wiki?curid=451396" title="UNO">
UNO



</doc>
<doc id="451398" url="https://pl.wikipedia.org/wiki?curid=451398" title="Usulután">
Usulután



</doc>
<doc id="451399" url="https://pl.wikipedia.org/wiki?curid=451399" title="Usulutan">
Usulutan



</doc>
<doc id="451401" url="https://pl.wikipedia.org/wiki?curid=451401" title="Reichsarbeitsdienst">
Reichsarbeitsdienst

Reichsarbeitsdienst (RAD; niem. "Służba Pracy Rzeszy") – masowa organizacja przystosowania obywatelskiego i wojskowego młodzieży w III Rzeszy, która w trakcie II wojny światowej wykonywała funkcje pomocnicze wobec Wehrmachtu.
Historia.
W 1933 po dojściu do władzy przez NSDAP, jej kierownictwo zainteresowało się działalnością Konstantina Hierla, który prowadził działalność wśród młodzieży na rzecz kształtowania postaw obywatelskich poprzez naukę i pracę. Konstantin Hierl na polecenie Adolfa Hitlera został mianowany sekretarzem ds. pracy ("Staatssekretär") w Ministerstwie Pracy ("Reichsarbeitsministerium"). Stworzył on wtedy organizację o nazwie "Reichsarbeitsdienst" i został jej przywódcą przyjmując tytuł "Reichsarbeitsführer".
Celem organizacji było kształtowanie postaw młodzieży wobec państwa poprzez pracę. Początkowo do organizacji wstępowali ochotnicy. 26 czerwca 1935 wprowadzono w III Rzeszy zarządzenie o obowiązku sześciomiesięcznej pracy na rzecz państwa, a obowiązek miał być wypełniony poprzez pracę w "Reichsarbeitsdienst". Zarządzeniu temu podlegali mężczyźni w wieku od 18 do 25 lat, a od 4 września 1939 także kobiety.
Wprowadzenie obowiązku pracy spowodowało gwałtowny rozwój organizacji, której struktury w szybkim czasie powstały we wszystkich landach III Rzeszy, a organizacja przybrała charakter organizacji masowej. Zaczęto też wydawać oficjalny organ prasowy organizacji "Der Arbeitsmann". Organizacja wykonywała pracę na rzecz państwa w różnych dziedzinach życia gospodarczego wyznaczanych przez Ministerstwo Pracy.
Po wybuchu II wojny światowej głównym zadaniem "Reichsarbeitsdienst" stało się wykonywanie prac na rzecz Wehrmachtu, wtedy też RAD zaczęto traktować jako formację pomocniczą Wehrmachtu. Wykonywała ona szereg pracy na rzecz Wehrmachtu, a zwłaszcza zajmowała się budową umocnień. Dziełem tej organizacji był m.in. system umocnień Wału Atlantyckiego i Linii Zygfryda. Oddziały "RAD" wykorzystywane w pracach na froncie wschodnim, gdzie niektóre oddziały wzięły udział w walkach z Armią Czerwoną.
W 1944 część oddziałów RAD zaczęto wykorzystywać do obsługi baterii przeciwlotniczych. Wtedy też zaczęto wcielać coraz młodszych mężczyzn w wieku od 15 lat i używano ich do budowy okopów i umocnień. Zaczęto ich również włączać do Volkssturmu.
RAD na froncie.
30 marca 1945 z oddziałów RAD utworzono 4 dywizje piechoty, które w kwietniu i maju 1945 walczyły w składzie 3 Armii Pancernej i 12 Armii.
Po upadku III Rzeszy "Reichsarbeitsdienst" przestała istnieć.
Struktura.
Organizacja składała się z dwóch pionów: dla mężczyzn – "Reichsarbeitsdienst Männer" ("RAD/M") i kobiet – "Reichsarbeitdienst der weiblichen Jugend" ("RAD/wJ"). Na czele organizacji stał "Reichsarbeitsführer", którą to funkcję pełnił Konstantin Hierl przez cały okres jej istnienia w latach 1933–1945. Na szczeblu landów istniały dowództwo RAD o nazwie "Arbeitsgau". W skład "Arbeitsgau" wchodziło od 6 do 8 oddziałów "Arbeitsgruppen" (niem. "grupa robocza" – batalion), liczące od 1200–1800 ludzi (każdy). "Arbeitsgruppen" dzieliły się na kompanie, których było 6.
Umundurowanie i stopnie.
Członkowie RAD nosili mundury w kolorze brązowym. Na rękawach i czapkach mieli symbole RAD: łopatę i kłosy zboża ze swastyką. 
Oznaczenie stopni w RAD:

</doc>
<doc id="451408" url="https://pl.wikipedia.org/wiki?curid=451408" title="Dmitrij Chromin">
Dmitrij Chromin

Dmitrij Władimirowicz Chromin, ros. Дмитрий Владимирович Хромин (ur. 21 października 1982 w Leningradzie) – rosyjski łyżwiarz figurowy reprezentujący Polskę, startujący w parach sportowych z Dominiką Piątkowską. Uczestnik mistrzostw świata i Europy, medalista zawodów z cyklu Junior Grand Prix oraz 3-krotny mistrz Polski (2005–2007). Zakończył karierę amatorską w 2008 roku.

</doc>
<doc id="451416" url="https://pl.wikipedia.org/wiki?curid=451416" title="Anabel Medina Garrigues">
Anabel Medina Garrigues

Anabel Medina Garrigues, właśc. Ana Isabel Medina Garrigues (ur. 31 lipca 1982 w Walencji) – hiszpańska tenisistka, w grze podwójnej zwyciężczyni French Open 2008 i 2009 i wicemistrzyni olimpijska z Pekinu (2008), zdobywczyni Pucharu Hopmana w 2013 roku.
Kariera tenisowa.
Status profesjonalny otrzymała w styczniu 1998 roku. Zawodniczka praworęczna z oburęcznym bekhendem.
W karierze zwyciężyła w jedenastu turniejach singlowych, a w siedmiu dochodziła do finałów. W grze podwójnej natomiast wygrała dwadzieścia osiem turniejów i osiągnęła osiemnaście finałów. Najwyższe miejsce w rankingu gry pojedynczej zanotowała 4 maja 2009 – 16. pozycję. Najwyższe – 3. miejsce w rankingu deblowym osiągnęła dnia 10 listopada 2008. W karierze wygrała dwa turnieje wielkoszlemowe w grze podwójnej.

</doc>
<doc id="451422" url="https://pl.wikipedia.org/wiki?curid=451422" title="Łupki ogniotrwałe">
Łupki ogniotrwałe

Łupki ogniotrwałe – łupki krystaliczne, kaolinitowe skały nieplastyczne (tonstein) pochodzenia metamorficznego, w których dominującym minerałem jest kaolinit. Powstały w górnym karbonie w czasie orogenezy waryscyjskiej. 
Łupki ogniotrwałe występują jako przerosty w pokładach węgla kamiennego lub w ich sąsiedztwie. 
W Polsce występują:

</doc>
<doc id="451423" url="https://pl.wikipedia.org/wiki?curid=451423" title="Hakonosowate">
Hakonosowate

Hakonosowate (Callorhinchidae) – rodzina morskich ryb chrzęstnoszkieletowych z rzędu chimerokształtnych (Chimaeriformes). Nie mają znaczenia gospodarczego.
Zasięg występowania.
Wody półkuli południowej wzdłuż wybrzeży Ameryki Południowej, Afryki, Australii i Tasmanii.
Cechy charakterystyczne.
Walcowate ciało. Głowa wydłużona, z hakowato zakończonym miękkim wyrostkiem na pysku. Oczy małe. Heterocerkalna płetwa ogonowa. Pierwsza płetwa grzbietowa z ostrym kolcem, druga – niska i długa. Osiągają długość do 1,2 m ("Callorhinchus milii")
Żyją w głębokich wodach strefy litoralu w chłodnych morzach południowej półkuli. Samice składają duże, owalne kapsuły jajowe.
Klasyfikacja.
W rodzinie wymieniany jest tylko jeden rodzaj
"Callorhinchus"

</doc>
<doc id="451427" url="https://pl.wikipedia.org/wiki?curid=451427" title="Propylotiouracyl">
Propylotiouracyl

Propylotiouracyl – lek tyreostatyczny (przeciwtarczycowy). Jeden z najczęściej stosowanych leków z tej grupy.
Działanie.
Blokuje powstawanie tyroksyny poprzez wewnątrzkomórkowe blokowanie jodowania tyreoglobuliny.
Przenika barierę łożyskową.
Zastosowanie.
Leczenie nadczynności tarczycy.

</doc>
<doc id="451433" url="https://pl.wikipedia.org/wiki?curid=451433" title="Cabañas">
Cabañas

Cabañas - jeden z 14 departamentów Salwadoru, położony w północnej części kraju przy granicy z Hondurasem. Został ustanowiony 10 lutego 1873. Jego stolicą jest miasto Sensuntepeque (15,4 tys., 2007). Największym miastem jest jednak Ilobasco (23,8 tys., 2007).
Na północy departamentu płynie rzeka Lempa, na której powstały dwa sztuczne zbiorniki wodne 5 de Noviembre i Cerrón Grande.
Nazwa departamentu pochodzi od hiszpańskiego słowa "cabaña", czyli "chata, szopa".

</doc>
<doc id="451434" url="https://pl.wikipedia.org/wiki?curid=451434" title="Dolina Chłapowska (rezerwat przyrody)">
Dolina Chłapowska (rezerwat przyrody)

Dolina Chłapowska – krajobrazowy rezerwat przyrody o powierzchni 24,83 ha utworzony w 2000 roku, obejmujący podlegający ochronie obszar wąwozu zwanego Doliną Chłapowską lub Wąwozem Chłapowskim (przez miejscowych także „Rudnikiem”). Znajduje się na terenie Nadmorskiego Parku Krajobrazowego, w północnej części Kępy Swarzewskiej w gminie Władysławowo.
Otulina rezerwatu obejmuje powierzchnię 47,82 ha. Wejście do wąwozu zaczyna się w Chłapowie, a kończy przy nadmorskiej plaży. Różnica poziomów między górnym odcinkiem wąwozu a wylotem na plaży wynosi 50 m.
Legenda głosi, że nazwa „Rudnik” pochodzi od rudoczerwonej ziemi, symbolu krwawej zasadzki na Szwedów, która miała tam miejsce.
Występują tu stanowiska fauny i flory podlegające ochronie, między innymi: żarnowiec miotlasty, rokitnik zwyczajny, dzwonek okrągłolistny, jałowiec, bażyna czarna, bluszcz pospolity i paprotka zwyczajna.
Zdaniem geologów wąwóz powstał na skutek erozyjnej działalności wód spływających z Wysoczyzny do Bałtyku, a rdzawe zabarwienie ziemi powodują wysięki wód gruntowych o dużej zawartości związków żelaza.

</doc>
<doc id="451435" url="https://pl.wikipedia.org/wiki?curid=451435" title="Chalatenango (departament)">
Chalatenango (departament)

Chalatenango – jeden z 14 departamentów Salwadoru, położony w północnej części kraju przy granicy z Hondurasem. Został ustanowiony 14 lutego 1855. Jest jednym z największych, a zarazem najrzadziej zaludnionych regionów Salwadoru. Jego stolicą jest miasto Chalatenango (17,0 tys., 2007).
Departament Chalatenango obejmuje górzysty obszar gór Sierra Madre de Chiapas z najwyższym szczytem El Pital (2730 m n.p.m.). W południowej części znajduje się tektoniczne obniżenie rzeki Lempa. Bieg doliny przegrodziły dwie zapory wodny, tworząc zbiorniki Cerrón Grande i 5 de Noviembre.

</doc>
<doc id="451436" url="https://pl.wikipedia.org/wiki?curid=451436" title="Cuscatlán">
Cuscatlán

Cuscatlán – jeden z 14 departamentów Salwadoru, położony w środkowej części kraju. Został ustanowiony 22 maja 1835. Początkowo jego stolicą było miasto Suchitoto, ale od 1861 jest nią miasto Cojutepeque (41,1 tys., 2007). Jedyne większe miasto poza stolicą to San Pedro Perulapán (15,0 tys., 2007)
Departament obejmuje wyżynno-górzysty (do 1100 m n.p.m.) obszar położony między doliną rzeki Lempa na północy a jeziorem Ilopango na południu. Znajduje się tutaj kilka wulkanów.

</doc>
<doc id="451437" url="https://pl.wikipedia.org/wiki?curid=451437" title="La Libertad (departament)">
La Libertad (departament)

La Libertad - jeden z 14 departamentów Salwadoru.
Jego stolicą jest miasto Santa Tecla (108,8 tys., 2007). Inne większe miasta to: Colón (91,2 tys., 2007), Opico (45,0 tys., 2007), Ciudad Arce (41,5 tys., 2007), Quezaltepeque (36,2 tys., 2007), Antiguo Cuscatlán (33,7 tys., 2007), La Libertad (23,1 tys., 2007), Zaragoza (18,0 tys., 2007), San José Villanueva (10,7 tys., 2007).

</doc>
<doc id="451438" url="https://pl.wikipedia.org/wiki?curid=451438" title="La Paz (departament Salwadoru)">
La Paz (departament Salwadoru)

La Paz - jeden z 14 departamentów Salwadoru, położony w południowej części kraju nad Oceanem Spokojnym. Został utworzony w lutym 1852. Jego stolicą jest miasto Zacatecoluca (42,1 tys., 2007). Inne większe miasta to: Olocuilta (15,9 tys., 2007), San Luis Talpa (13,2 tys., 2007), San Pedro Masahuat (13,1 tys., 2007), Santiago Nonualco (12,0 tys., 2007).
Nazwa departamentu oznacza w języku hiszpańskim "pokój".

</doc>
<doc id="451439" url="https://pl.wikipedia.org/wiki?curid=451439" title="La Unión (departament)">
La Unión (departament)

La Unión - jeden z 14 departamentów Salwadoru, położony we wschodniej części kraju. Od północy i wschodu graniczy z Hondurasem, od zachodu z departamentami Morazán i San Miguel. Od południowego wschodu oblewają go wody zatoki Fonseca, a od południa pełne wody Oceanu Spokojnego.
Departament dzieli się na 18 gmin. Jego stolicą jest miasto La Unión (18,0 tys., 2007). Inne większe miasta to: Conchagua (17,0 tys., 2007), Santa Rosa de Lima (13,6 tys., 2007)

</doc>
<doc id="451440" url="https://pl.wikipedia.org/wiki?curid=451440" title="Morazán">
Morazán

Morazán – jeden z 14 departamentów Salwadoru.
Jego stolicą jest miasto San Francisco Gotera (15,3 tys., 2007). Brak jest innych większych miast (pow. 10 tys. mieszkańców).

</doc>
<doc id="451442" url="https://pl.wikipedia.org/wiki?curid=451442" title="San Miguel (departament)">
San Miguel (departament)

San Miguel - jeden z 14 departamentów Salwadoru.
Jego stolicą jest miasto San Miguel (158,1 tys., 2007). Brak jest innych większych miast (pow. 10 tys. mieszkańców).

</doc>
<doc id="451443" url="https://pl.wikipedia.org/wiki?curid=451443" title="San Salvador (departament)">
San Salvador (departament)

San Salvador jeden z 14 departamentów Salwadoru. Najludniejszy i najgęściej zaludniony departament kraju.
Jego stolicą jest miasto San Salvador (316,1 tys., 2007), stolica kraju. Inne większe miasta to: Soyapango (241,4 tys., 2007), Mejicanos (140,8 tys., 2007), Apopa (131,3 tys., 2007), Delgado (112,2 tys., 2007), Ilopango (103,8 tys., 2007), Tonacatepeque (78,2 tys., 2007), Cuscatancingo (66,4 tys., 2007), San Martín (66,0 tys., 2007), San Marcos (63,2 tys., 2007), Ayutuxtepeque (34,7 tys., 2007), Aguilares (19,1 tys., 2007), Santo Tomás (18,8 tys., 2007), Nejapa (16,5 tys., 2007), Panchimalco (16,2 tys., 2007), Guazapa (14,2 tys., 2007), Santiago Texacuangos (12,4 tys., 2007).

</doc>
<doc id="451444" url="https://pl.wikipedia.org/wiki?curid=451444" title="Santa Ana (departament)">
Santa Ana (departament)

Santa Ana - jeden z 14 departamentów Salwadoru, położony w północno-zachodniej części kraju.
Jego stolicą jest miasto Santa Ana (204,3 tys., 2007). Inne ważne miasta to: Chalchuapa (47,7 tys., 2007), Metapán (19,4 tys., 2007), San Sebastián Salitrillo (17,5 tys., 2007), El Congo (14,6 tys., 2007), Coatepeque (13,3 tys., 2007).
W departamencie Santa Ana znajdują się jeziora: Coatepeque i Guija.

</doc>
<doc id="451445" url="https://pl.wikipedia.org/wiki?curid=451445" title="San Vicente (departament)">
San Vicente (departament)

San Vicente - jeden z 14 departamentów Salwadoru.
Jego stolicą jest miasto San Vicente (36,7 tys., 2007). Jedyne większe miasto poza stolicą to: Tecoluca (10,5 tys., 2007).

</doc>
<doc id="451446" url="https://pl.wikipedia.org/wiki?curid=451446" title="Sonsonate (departament)">
Sonsonate (departament)

Sonsonate – jeden z 14 departamentów Salwadoru, położony we wschodniej części kraju, nad Oceanem Spokojnym.
Jego stolicą jest miasto Sonsonate (49,1 tys., 2007). Inne większe miasta to: Izalco (39,8 tys., 2007), Nahuizalco (33,6 tys., 2007), Acajutla (25,2 tys., 2007), Sonzacate (25,0 tys., 2007), Armenia (24,0 tys., 2007), San Antonio del Monte (20,0 tys., 2007), Juayúa (13,8 tys., 2007).

</doc>
<doc id="451447" url="https://pl.wikipedia.org/wiki?curid=451447" title="Usulután (departament)">
Usulután (departament)

Usulután - jeden z 14 departamentów Salwadoru, położony w południowo-wschodniej części kraju nad Oceanem Spokojnym. Został ustanowiony 22 czerwca 1865. Jego stolicą jest miasto Usulután (51,5 tys. 2007). Inne większe miasta to: Jiquilisco (20,3 tys. 2007), Santiago de María (14,3 tys. 2007), Jucuapa (10,5 tys. 2007).
Departament Usulután obejmuje pas nizin ciągnących się wzdłuż wybrzeża morskiego oraz wzdłuż głównej rzeki Salwadoru Lempy. Inną ważną rzeką, która uchodzi do oceanu na obszarze tego departamentu jest Río Grande de San Miguel. Północna część departamentu jest górzysta ze szczytami osiągającymi 1645 m n.p.m. (Cerro El Tigre). Znajdują się tutaj dwa wulkany Tecapa (1593 m) i Usulután (1458 m).
Wybrzeże w departamencie Usulután jest silnie rozwinięte. Półwysep San Juan del Gozo oddziela od wód oceanu zatokę Jiquilisco ("Bahía de Jiquilisco"). Znajdują się tutaj liczne wyspy, z których największe to Espíritu Santo i San Sebastián. W zatoce Jiquilisco znajduje się jeden z ważniejszych portów morskich Salwadoru Puerto El Triunfo.
Departament znany jest z plaż, z których najczęściej odwiedzana jest Playa El Espino w południowo-wschodniej części departamentu.

</doc>
<doc id="451448" url="https://pl.wikipedia.org/wiki?curid=451448" title="Maciej Kowalewski">
Maciej Kowalewski

Maciej Kowalewski (ur. 30 lipca 1969 w Kole) – polski reżyser, aktor, scenarzysta, pisarz, dramatopisarz.
Od lipca 2007 do sierpnia 2010 dyrektor naczelny i artystyczny warszawskiego Teatru Na Woli.
Życiorys.
Wczesne lata.
Urodził się w Kole jako syn Janiny Kowalewskiej, nauczycielki języka polskiego w szkole podstawowej w Łubiance, i Bolesława Kowalewskiego, stolarza w Kopalni Soli w Kłodawie. W 1993 ukończył studia na Wydziale Aktorskim krakowskiej Państwowej Wyższej Szkoły Teatralnej.
Kariera.
W 1992 zadebiutował w roli Amfitriona w spektaklu dyplomowym "Zwady miłosne wg Amfitriona" Moliera w reżyserii Roberta Czechowskiego na scenie Centrum Sztuki przy legnickim Teatrze Dramatycznym. Po studiach, w latach 1993–1995 występował we Wrocławskim Teatrze Współczesnym im. Edmunda Wiercińskiego. W latach 1996–2000 był związany z Teatrem Nowym w Warszawie. Grał też gościnnie w teatrach: Dramatycznym im. Jerzego Szaniawskiego w Wałbrzychu (1994–1995), Miejskim im. Witolda Gombrowicza w Gdyni (1995), Operze Bałtyckiej w Gdańsku (1998), Rampa Na Targówku w Warszawie (2000) i MM Przebudzenie-Kompania Teatralna w Warszawie (2003). Współpracował również z Teatrem im. Heleny Modrzejewskiej w Legnicy.
W 1993 został wyróżniony na XI Festiwalu Szkół Teatralnych w Łodzi, w sezonie 2000/2001 jako jeden ze współautorów został uhonorowany nagrodą główną w Konkursie na Wystawienie Polskiej Sztuki Współczesnej za "Balladę o Zakaczawiu".
Jego "Bomba", o historii amerykańskiej ekipy, która chce zburzyć starą fabrykę w Lubsku i wykorzystać to w filmie o ataku na Hiroszimę, wystawiona była na scenie warszawskiego klubu M25 (2006). Autor scenariuszy, wierszy, piosenek i dramatów: "Obywatel M", "Ex Barbi", "Wyspa", "Krynickie tango", "Bajka o sercu ze strychu", "Miss HIV" i musicalu "Przygody mrówki Bobo Jogo", a także współautor "Ballady o Zakaczawiu".
Zyskał sympatię telewidzów dzięki roli Franka Stachyry, któremu ciągle brakowało pieniędzy i szukał sposobu na to, jak zarobić i się przy tym zbytnio nie napracować, najlepszego przyjaciela Jacka (Michał Lesień), w sitcomie "Lokatorzy" (1999–2005).
Pojawił się także w serialach TVP1 "Klan" (1999, 2001), i "Plebania" (2001), sitcomie Polsat "13 posterunek" (1998, 2000) oraz serialu TVN "Magda M." (2006). Na dużym ekranie wystąpił w dwóch oscarowych dramatach wojennych: "Lista Schindlera" ("Schindler's List", 1993) Stevena Spielberga i "Pianista" ("The Pianist", 2002) Romana Polańskiego jako oficer SS.
W latach 2007 – 2010 był dyrektorem Naczelnym i Artystycznym Teatru na Woli im. Tadeusza Łomnickiego w Warszawie. W styczniu 2022 roku wygrał konkurs na stanowisko dyrektora Teatru Komedia w Warszawie. W czerwcu tego samego roku prezydent miasta Rafał Trzaskowski zdecydował jednak o niepowoływaniu Macieja Kowalewskiego na stanowisko dyrektora z powodu braku porozumienia w sprawie koncepcji funkcjonowania placówki.
Życie prywatne.
Jest rozwiedziony. Pierwszą żoną reżysera była Edyta Torhan, z którą ma dwie córki – Zofię (ur. 1995) oraz Mariannę (ur. 1996). Drugą żoną była Ewa Dominika Kowalewska, z którą mają syna Gabriela (ur. 2007). Jego córka Zofia jako reżyserka filmu krótkometrażowego "Więzi" (tytuł ang. "Close Ties", 2016) zdobyła trzy nagrody na Akademii Filmowej Documentary Edge Festival, IndieLisboa International Independent Film Festival i Vilnius International Film Festival w kategorii „Najlepszy krótkometrażowy film dokumentalny”.

</doc>
<doc id="451456" url="https://pl.wikipedia.org/wiki?curid=451456" title="Witold Kochański">
Witold Kochański

Witold Kochański (ur. 19 maja 1911 w Gorlicach, zm. 12 maja 1992 w Warszawie) – polski literaturoznawca, pedagog, znawca kultury serbołużyckiej, filozof.
Do 1918 r. w Gorlicach. W latach 1919–1927 w Ostrowie Wlkp., uczeń tamtejszego Gimnazjum Męskiego. Maturę zdawał w roku 1928 w Gimnazjum św. Marii Magdaleny w Poznaniu. Studiował filozofię i filologię polską na Uniwersytecie Poznańskim, gdzie później był asystentem. W Poznaniu uczył także w Collegium Marianum.
Działał w konspiracji, organizował tajne komplety, był członkiem organizacji „Ojczyzna” i współpracownikiem tajnego Biura Oświatowego Ziem Zachodnich. Przejściowo więzień obozu Mauthausen-Gusen. Po II wojnie światowej, do 1947 roku, radca Biura Ziem Odzyskanych Ministerstwa Oświaty. Bronił na tym stanowisku autochtonicznej ludności słowiańskiej z terenu Ziem Zachodnich, co przyczyniło się do jego zwolnienia.
Publikował w „Kulturze i Życiu”, „Poradniku Językowym”, „Płomyku”, „Miesięczniku Literackim”, „Przeglądzie Zachodnim”, „Prasie Polskiej”. Autor komentarzy, dokonywał opracowań dzieł literatury, głównie polskiej. Współredagował "Wielkopolską Szkołę Edukacji Narodowej. Studia i wspomnienia z dziejów Gimnazjum Męskiego (obecnie I Liceum Ogólnokształcącego) w Ostrowie Wielkopolskim, w 125-lecie jego założenia 1845–1970". Był ponadto współautorem prac z dziedziny poprawności językowej: "Poradnika gramatycznego", "Sekretów żywego słowa", "O dobrej i złej polszczyźnie".
Publikował prace dotyczące słowiańskiej ludności autochtonicznej Ziem Zachodnich: "Bratni szczep Łużyczan" (Warszawa 1946), "Dole i niedole Serbołużyczan" (Warszawa 1963). Redagował "Wybór poezji" najwybitniejszego poety łużyckiego Jakuba Barta-Ćišinskiego (opracowanie to zostało zaliczone do najlepszych i przetłumaczone na język łużycki). Opracował także antologię "Poezja Warmii i Mazur".

</doc>
<doc id="451459" url="https://pl.wikipedia.org/wiki?curid=451459" title="Dimitri Khromin">
Dimitri Khromin



</doc>
<doc id="451460" url="https://pl.wikipedia.org/wiki?curid=451460" title="Ottavio Missoni">
Ottavio Missoni

Ottavio Missoni (ur. 11 lutego 1921 w Dubrowniku w Królestwie SHS, zm. 9 maja 2013 w Sumirago) – lepiej znany jako Tai – włoski projektant mody, w młodości lekkoatleta.
Missoni dorastał w Zadarze. Przed II wojną światową specjalizował się w biegu na 400 metrów. Wystąpił w tej konkurencji na mistrzostwach Europy w 1938 w Paryżu, ale odpadł w eliminacjach. Zwyciężył na tym dystansie na światowych igrzyskach akademickich w Wiedniu w 1939.
Podczas II wojny światowej brał udział w kampanii północnoafrykańskiej. Dostał się do niewoli alianckiej, w której spędził cztery lata.
Był projektantem dresów narodowej reprezentacji Włoch na igrzyska olimpijskie w 1948 w Londynie. Na igrzyskach tych zajął 6. miejsce w finale biegu na 400 metrów przez płotki, a sztafeta 4 × 400 metrów z jego udziałem nie ukończyła biegu finałowego. Na mistrzostwach Europy w 1950 w Brukseli zajął 4. miejsce w biegu na 400 metrów przez płotki.
Zdobył mistrzostwo Włoch w biegu na 400 metrów w 1939, na 400 metrów przez płotki w 1941, 1947 i 1948 oraz w sztafecie 4 × 400 metrów w 1950, 1951 i 1952. Był dwukrotnym rekordzistą Włoch w sztafecie 4 × 400 metrów do wyniku 3:12,2 (29 czerwca 1941 w Bolonii).
W roku 1953 ożenił się z Rositą Jelmini i wspólnie założyli dom mody Missoni, a w 1981 dodatkowo stworzył kolekcję zapachów. Do sławnych osób noszących kolekcje Missoni należą Cameron Diaz, Jessica Simpson, Mischa Barton, Sharon Stone, Demi Moore oraz Mary-Kate i Ashley Olsen.

</doc>
<doc id="451464" url="https://pl.wikipedia.org/wiki?curid=451464" title="Chust">
Chust

Chust (ukr. i ros. Хуст, rus. Густ – "Hust", cz. i słow. "Chust", "Hust", rum. "Hust", węg. "Huszt", niem. "Husst", jidysz "Chest", "Chyst") – miasto rejonowe na Ukrainie, w obwodzie zakarpackim. 
Chust leży u ujścia Riki do Cisy, w Kotlinie Marmaroskiej. Przez miasto przebiega lokalna linia kolejowa z Użhorodu do miasta Tiacziw oraz droga regionalna R03 z Jaremczy do Mukaczewa, z którą łączy się droga regionalna R38 z Dołyny.
Historia.
Pierwsza pisemna wzmianka o Chuście pochodzi z 1329, gdy miasto otrzymało przywileje. W 1353 Chust był siedzibą kasztelana. W 1526 miasto znalazło się w granicach Księstwa Siedmiogrodzkiego, ale już w 1546 zostało zdobyte przez wojska cesarza Ferdynanda I. 
Za czasów węgierskich Chust był siedzibą władz komitatu Máramaros. W 1910 Chust liczył 10,3 tys. mieszkańców, z czego 5,2 tys. Rusinów, 3,5 tys. Węgrów i 1,5 tys. Niemców. Jesienią 1914, gdy wojska rosyjskie zajęły wschodnią część Zakarpacia, w Chuście stacjonowały dwa pułki Legionów Polskich, które 7 października 1914 wyparły Kozaków z Jasini i z Sygietu Marmaroskiego. W następnych latach Chust stanowił bazę zaopatrzeniową dla wojsk austro-węgierskich i niemieckich walczących na froncie karpackim. W 1918 mieścił się tu obóz dla internowanych polskich legionistów z Polskiego Korpusu Posiłkowego.
21 stycznia 1919 w Chuście odbył się kongres Rusinów węgierskich, który uchwalił przyłączenie Zakarpacia do Ukrainy. W 1919 Chust został wraz z całym Zakarpaciem włączony do nowo powstałej Czechosłowacji. Po przyłączeniu do Węgier południowo-wschodniego pasa ziem Rusi Zakarpackiej w 1938 ze stołecznym Użhorodem powiatowy dotychczas Chust stał się siedzibą rządu autonomicznej Ukrainy Karpackiej, a następnie niepodległej Karpato-Ukrainy. Przeniósł się tu także apostolski administrator diecezji mukaczewskiej. 
Po krótkich walkach oddziałów zakarpackich z wojskami czechosłowackimi i węgierskimi 14 marca 1939 miasto zostało zdobyte przez wojska węgierskie, a następnie wraz z resztą Rusi Zakarpackiej włączone do Węgier. Po II wojnie światowej Chust stał się miastem powiatowym obwodu zakarpackiego Ukrainy.
W 2010 Rada Miejska Chustu nadała honorowe obywatelstwo miasta Chust Stepanowi Banderze i Romanowi Szuchewyczowi. W 2011 uchwała ta została na wniosek anulowana. 
Gospodarka.
W mieście rozwinął się przemysł lekki, spożywczy, ceramiczny oraz drzewny.

</doc>
<doc id="451465" url="https://pl.wikipedia.org/wiki?curid=451465" title="Dmitri Khromin">
Dmitri Khromin



</doc>
<doc id="451466" url="https://pl.wikipedia.org/wiki?curid=451466" title="Dimitrij Khromin">
Dimitrij Khromin



</doc>
<doc id="451470" url="https://pl.wikipedia.org/wiki?curid=451470" title="Agnieszka Michalska">
Agnieszka Michalska

Agnieszka Michalska primo voto Drężek (ur. 7 grudnia 1971 w Łodzi) – polska aktorka.
Życiorys.
Zadebiutowała jako aktorka w 1993 rolą Zosi w "Weselu" Stanisława Wyspiańskiego w reżyserii Ryszarda Krzyszychy, wystawianym w Teatrze im. Adama Mickiewicza w Częstochowie. W 1995 ukończyła studia na Wydziale Aktorskim PWSFTviT w Łodzi oraz zaczęła występować w Teatrze Powszechnym im. Jana Kochanowskiego w Radomiu.
W 1999 zaczęła pojawiać się jako Krysia Drewnowska, jedna z głównych bohaterek serialu "Lokatorzy". Rola w produkcji zapewniła jej ogólnopolską rozpoznawalność. W 2004 została aktorką Teatru im. Stefana Jaracza w Olsztynie.
Oprócz ról teatralnych i filmowych wystąpiła także w teledysku do piosenki DJ Decksa „Zła dziewczyna” i do utworu Sobla „Biznes”.
Życie prywatne.
W 2002 poślubiła aktora Mariusza Drężka, z którym ma syna Ignacego. W 2017 rozwiedli się.

</doc>
<doc id="451476" url="https://pl.wikipedia.org/wiki?curid=451476" title="4fun.tv">
4fun.tv

4fun.tv – polska stacja muzyczno-rozrywkowa skierowana do młodego pokolenia.
Historia.
27 listopada 2003 roku spółka Nova Communications (obecnie 4fun Media) podpisała umowę na transmisję satelitarną z Canal+ Sp. z o.o. przygotowywanego kanału muzycznego. 14 lutego 2004 stacja 4fun.tv rozpoczęła testową emisję, a koncesję od KRRiTV na nadawanie satelitarne kanału nadawca otrzymał 14 maja 2004.
Kanał prezentuje głównie teledyski, programy muzyczne a także programy interaktywno-smsowe. Widz przy pomocy telefonu komórkowego może decydować o kolejności wyświetlanych na antenie klipów muzycznych poprzez wpisanie numeru klipu spośród aktualnie dostępnych na liście i wysłanie go SMS-em na podany numer. Przez pewien okres w 2012 roku teledyski emitowane w 4fun.tv i na siostrzanym kanale RBL.TV można było oglądać w stacji telewizyjnej Puls 2.
Od 19 grudnia 2013 roku kanał 4fun.tv nadaje w ramach naziemnej telewizji cyfrowej na multipleksach lokalnych.
Z okazji 10. rocznicy uruchomienia stacji, dzień przed obchodami – 13 lutego 2014 r. wprowadzono nowe logo, identyfikację kanału oraz nagrano urodzinową piosenkę pod tytułem "Nie bawisz się, nie żyjesz".
Kontrowersje.
W 2007 roku Krajowa Rada Radiofonii i Telewizji zgłosiła zastrzeżenia co do programów, które mogą deprymować i źle wpłynąć na rozwój moralny i psychiczny młodzieży wyemitowane w czasie chronionym (6.00 – 23.00) i bez odpowiedniego oznaczenia (programy wyłącznie dla osób, które ukończyły 18 lat). Stacja ignorowała ostrzeżenia KRRiT i w związku z tym groziło za to odebranie koncesji tej stacji, a w konsekwencji zamknięcie i zakończenie nadawania kanału.

</doc>
<doc id="451477" url="https://pl.wikipedia.org/wiki?curid=451477" title="Ludojad">
Ludojad

Ludojad – kolokwialny termin używany do opisu zwierząt, polujących na ludzi i odżywiających się ich mięsem. Nie jest stosowny w przypadku padlinożerców, mogących żerować na ludzkich zwłokach.
Zbliżone określenie ludożerca stosuje się w odniesieniu do człowieka zajmującego się kanibalizmem.
Kotowate.
Tygrysy.
Statystyki wskazują, że tygrysy zabiły więcej ludzi niż jakikolwiek inny przedstawiciel kotowatych, a ich ataki na ludzi spowodowały większą liczbę ofiar śmiertelnych niż jakiegokolwiek innego ssaka. Na początku XX wieku około tysiąca ludzi rocznie było zabijanych przez tygrysy, w tym 438 przez jedną samicę, znaną jako tygrysica z Czampawat. W mangrowych lasach Sundarbanów w latach 1969-1971 tygrysy zabiły 129 ludzi. W przeciwieństwie do lwów czy lampartów, tygrysy rzadko zabijają ludzi w celach konsumpcyjnych. Większość ich ofiar zginęła, gdyż przypadkowo znalazła się na terytorium danego osobnika. Ponadto ataki zazwyczaj mają miejsce za dnia, nie w nocy, jak u innych kotowatych. Szacuje się, że Sundarbany są domem ok. 600 tygrysów bengalskich, które do niedawna „zabijały regularnie pięćdziesiąt do sześćdziesięciu ludzi rocznie”. W 2008, kiedy wiele tygrysów bengalskich, które w rezultacie cyklonu Sidr zostało zmuszonych do opuszczenia swych terytoriów, odnotowano zwiększoną liczbę napaści na ludzi.
Lwy.
Odnotowuje się często przypadki lwów podchodzących do ludzkich osiedli (zarówno dniem, jak i nocą), w celu zdobycia ludzkiej ofiary. Lwy zazwyczaj zostają ludożercami z powodu głodu, starości lub choroby, choć część osobników polujących na ludzi okazuje się być w dobrym stanie zdrowia. Co najmniej 563 ludzi zostało zaatakowanych, a spora część z nich pożarta w okresie 1990-2005 w wiejskich regionach Tanzanii. W 1898 w regionie Tsavo około 35 ludzi zostało zabitych przez parę lwów, znanych jako lwy z Tsavo. Sugeruje się, że spora część napaści lwów na ludzi wynika z ludzkiej ekspansji na terytoria sawanny, niebezpiecznie zbliżającej ich do naturalnych siedlisk lwów. Szacuje się, że rocznie 550-700 ludzi staje się ofiarą napaści lwów.
Lamparty.
Lamparty polujące na ludzi stanowią niewielki odsetek populacji, co nie zmienia faktu, że w wielu regionach są one poważnym zagrożeniem. Znany jest przypadek pojedynczego lamparta, który w Indiach zabił ponad 200 ludzi. Jim Corbett zasugerował, że w przeciwieństwie do tygrysów, które zostają ludożercami głównie w wyniku niedołężności, wykluczającej możliwość polowania na inne ofiary, lamparty w Indiach przyzwyczaiły się do spożywania ludzkiego mięsa z powodu przyzwyczajenia żerowania na ludzkich zwłokach. Co prawda w Indiach najpopularniejszą formą pochówku jest kremacja, jednak w wyniku epidemii czy klęsk żywiołowych, zwłoki są często pozostawione niedopalone na stosie bądź ghatach. W Azji napaści lampartów na ludzi mają miejsce zazwyczaj w nocy, niektóre z drapieżników nauczyły się wchodzić do ludzkich domów, wyłamując drzwi chat bądź kryte strzechą dachy. W Afryce są one stosunkowo rzadsze i w większości przypadków dochodzi do nich za dnia.
Jaguar.
Co prawda odnotowano ataki jaguarów na ludzi, są one jednak stosunkowo rzadkie i nie odnotowano jak dotąd przypadku polowania na ludzi.
Puma.
W wyniku ekspansji człowieka na tereny niegdyś zajmowane przez lasy, coraz częściej dochodzi do nakładania się na siebie terenów występowania człowieka i pumy. Ataki na ludzi są jednak rzadkie, gdyż pumy generalnie nie postrzegają człowieka w kategoriach potencjalnej ofiary. Napaści na bydło, zwierzęta domowe lub ludzi spowodowane są niemal wyłącznie wygłodzeniem bądź przyzwyczajeniem do obecności człowieka. Najczęściej dochodzi do nim późną wiosną lub latem, gdy młode pumy opuszczają matki i wyruszają w poszukiwaniu własnego terytorium łowieckiego.
Naczelne.
Główny składnik diety szympansa stanowią rośliny, jednak od czasu do czasu uzupełnione są one pokarmem pochodzenia zwierzęcego (padlina bądź upolowane małe zwierzęta). W maju 2002 odnotowano przypadek zabicia w celach konsumpcyjnych ludzkiego dziecka przez szympansa.
Psowate.
Wilki.
W porównaniu do innych mięsożernych ssaków polujących na ludzi, wilki robią to raczej rzadko. Większość ofiar stanowią dzieci. Główną przyczyną jest habituacja, wynikła z życia w pobliżu ludzkich osiedli, powodująca zanik lęku przed człowiekiem, rzadziej działaniem człowieka (np. podchodzeniem do wilków celem ich nakarmienia). Statystyki potwierdzają, że wilki żyjące w obszarach objętych ochroną są o wiele śmielsze w stosunku do człowieka niż zamieszkujące obszary, gdzie ludzie regularnie polują.
Dingo.
Ataki dingo na człowieka należą do rzadkości. Udokumentowane są jedynie trzy przypadki, wszystkie dotyczyły dzieci. Najsłynniejszy z nich miał miejsce 17 sierpnia 1980 w Uluru, gdy to – jak twierdzą rodzice ofiary – dingo wyciągnął z namiotu i porwał niewiele ponad dwumiesięczną Azarię Chamberlain.
Psy domowe.
Niemal wszystkie udokumentowane śmiertelne ataki psów na ludzi nie wynikają z głodu, lecz innych czynników. Choć teoretycznie grupa psów lub nawet pojedynczy pies większych ras jest zdolny zabić człowieka, nawet skrajnie wygłodzone bezdomne psy poprzestają na zdobywaniu pożywienia przez żebranie, bądź padlinożerstwo.
Odnotowane są jednak przypadki spożywania ludzkiego mięsa przez psy. W niemieckich obozach koncentracyjnych zdarzało się, że strażnicy (np. Irma Grese) szczuli psy na więźniów, co kończyło się ich śmiercią i częściowym pożarciem.
Kojoty.
Niemal wszystkie ataki kojotów na ludzi kończyły się niepowodzeniem. Znane są jedynie dwa przypadki zabicia człowieka przez kojota i jeden, w którym ofiara została częściowo zjedzona.
Płetwonogie.
Mors arktyczny jest w stanie zabić człowieka w samoobronie lub myląc go z foką.
Niedźwiedziowate.
Niedźwiedź polarny niemal zupełnie nieprzyzwyczajony do obecności człowieka, nie wykazuje zazwyczaj lęku przed nim. Znane są przypadki aktywnego polowania na ludzi przez niedźwiedzie polarne, choć są one bardzo rzadkie. Polowania na człowieka innych niedźwiedziowatych również są sporadyczne i zazwyczaj podejmowane w okresach niedoboru pokarmu bądź przez osobniki stare, względnie schorowane, niezdolne do upolowania innej zdobyczy. W lipcu 2008 dwóch geologów pracujących na Kamczatce zostało zabitych i częściowo pożartych przez grupę niedźwiedzi. Większość jednak śmiertelnych ataków niedźwiedzi na ludzi spowodowana jest innymi czynnikami niż chęć zdobycia pokarmu (np. obroną terytorium bądź młodych).
Niedźwiedź himalajski jest znacznie agresywniejszy w stosunku do ludzi niż brunatne niedźwiedzie Eurazji, które z reguły unikają człowieka, lecz nie wahają się zaatakować, gdy czują się zagrożone bądź zaskoczone. W niektórych regionach Indii i Birmy ludność bardziej obawia się z racji nieprzewidywalnego charakteru wargaczy leniwych niż tygrysów.
Hienowate.
Spośród czterech żyjących współcześnie gatunków hienowatych, jedynie hienie cętkowanej i hienie pręgowanej zdarza się polować na człowieka. Przypadki te należą jednak do rzadkości i zazwyczaj spowodowane są niedostępnością innej zwierzyny łownej bądź padliny. Większość ofiar stanowią dzieci i kobiety. Znacznie bardziej niebezpieczna dla człowieka z racji agresji i rozmiarów jest hiena cętkowana. W 1962 w Mlanje (Malawi) 27 osób zostało zabitych przez parę zwierząt tego gatunku. Najczęściej do ataków hien na ludzi dochodzi we wrześniu, gdy z racji upałów ludność Afryki śpi pod gołym niebem, a pożary sawann uniemożliwiają polowanie na dziką zwierzynę. W 1903 Hector Duff pisał, że na obszarze dystryktu Mzimba (dzisiejszy środkowy Mozambik) hieny cętkowane w nocy podchodzą pod drzwi ludzkich domów i czekają do świtu, by atakować wychodzących.
Świnie.
W przeszłości miały miejsce pojedyncze przypadki, gdy chodzące samopas świnie domowe zabijały i częściowo zjadały pozostawione bez opieki małe dzieci.
Gady.
Krokodyle.
Spośród 23 współcześnie żyjących gatunków krokodyli, tylko 6 jest uważanych za mogące stanowić zagrożenia dla dorosłego człowieka. Krokodyl nilowy odpowiada za większą liczbę ataków na ludzi spowodowanych chęcią zdobywania pożywienia, w tym także śmiertelnych niż jakiekolwiek inne zwierzę. Średnią roczną liczbę ataków krokodyli nilowych na ludzi szacuje się na 275 do 745, z czego 63% jest śmiertelna. Tak duża liczba napaści wynika prawdopodobnie z wielu czynników: szerokiego zasięgu geograficznego występowania, bliskości do ludzkich osiedli, sporej płodności. Pojedynczemu samcowi krokodyla nilowego nazwanemu pieszczotliwie Gustawem, żyjącemu w rzece Ruzizi i jeziorze Tanganika na obszarze Burundi, przypisuje się ok. 300 ofiar, choć prawdopodobnie jest to liczba mocno zawyżona.
Liczba udokumentowanych śmiertelnych ataków krokodyla różańcowego w Australii w okresie 1971-2013 wynosi 106. Szacuje się, że rocznie poza Australią ma miejsce 20-30 napaści krokodyli różańcowych na ludzi. Odsetek ataków śmiertelnych waha się od 25% (Australia) do 50% (Malezja).
Aligatory.
W przeciwieństwie do krokodyli, z których niektóre jak np. nilowy czy różańcowy mogą wręcz regularnie polować na ludzi, aligatory amerykańskie są raczej nieśmiałe i z reguły unikają kontaktu z człowiekiem. W okresie 1948-2007 na Florydzie odnotowano 275 ataków aligatorów amerykańskich na ludzi, z czego co najmniej 17 śmiertelnych.
Aligator chiński teoretycznie byłby zdolny zabić małe dziecko, aczkolwiek nie odnotowano jak do tej pory żadnego takiego przypadku.
Węże.
Mimo wielu opowieści na temat węży-ludożerców, udokumentowane przypadki upolowania i pożarcia przez węża człowieka są stosunkowo rzadkie. Tak więc np. pyton siatkowy czy pyton birmański są wystarczająco silne, by zabić dorosłego mężczyznę, jednak nawet największe osobniki nie byłyby w stanie otworzyć paszczy wystarczająco szeroko, by móc go połknąć. Zdarza się jednak, że węże dusiciele duszą i zabijają ofiary, zbyt duże by je pożreć.
Kilka gatunków dusicieli, wliczając w to anakondę zieloną, pytona siatkowego, pytona skalnego, pytona birmańskiego jest w stanie połknąć ludzkie dziecko lub drobną kobietę (przez wzgląd na mały rozstaw barków).
Na Filipinach odnotowano kilkadziesiąt prób ataków pytona siatkowego na ludzi.
Jaszczurki.
Jedyną współczesną jaszczurką zdolną zabić i pożreć człowieka jest waran z Komodo. Z reguły jednak unika on spotkania z człowiekiem, dlatego też istnieje jedynie kilka udokumentowanych niesprowokowanych ataków waranów. Obserwowano jednak przypadki spożywania przez warany ludzkich zwłok.
Ryby.
Rekiny.
Spośród ponad 480 gatunków rekinów, jedynie kilka (w tym żarłacz biały, rekin tygrysi, rekin młot i żarłacz tępogłowy) stanowi zagrożenie dla człowieka. Od 1580 do 2014 na całym świecie udokumentowano 2899 niesprowokowanych ataków rekinów na ludzi, w tym 548 śmiertelnych. Rocznie dochodzi do ok. 75 ataków.
Piranie.
Z racji niewielkich rozmiarów pojedyncza pirania nie jest zdolna zabić człowieka, choć może dotkliwie ugryźć. Fakt, że stadom piranii udaje się zabić i ogołocić do kości zwierzę rozmiarów kapibary, świadczy, że stanowią one realne zagrożenia dla ludzkiego życia.
W 2011 pijany 18-latek został zaatakowany i zabity przez stado piranii w Rosario del Yata na obszarze Boliwii. Rok później 5-letnia dziewczynka została zabita i częściowo zjedzona przez grupę piranii Natterera. Przy niektórych rzekach Brazylii istnieją ostrzeżenia o zagrożeniu ze strony piranii.
Sumy.
W 1998 w rzece Kali doszło do dwóch tajemniczych wypadków. Dwaj nastolatkowie kąpiący się w rzece Kali (Indie) zostali wciągnięci na oczach swoich bliskich pod wodę, a ich zwłok mimo szeroko zakrojonych poszukiwań nie dało się odnaleźć. W 2007 doszło do podobnego przypadku, aczkolwiek tym razem w części Kali przepływającej przez Nepal. Ofiarą był 18-latek. Świadkowie opisali jakoby pod wodę wciągnęło go stworzenie przypominające „wydłużoną świnię”. Badanie prowadzone przez Jeremy'ego Wade wykluczyły wir wodny. Z potencjalnych zwierzęcych kandydatów odrzucono krokodyla różańcowego (nie zapuszcza się on tak daleko w głąb lądu), krokodyla błotnego (niespotykanego w rzece Kali), gawiale (jako posiadające zbyt słabe szczęki), żarłacza tępogłowego (nie zapuszczającego się w wody o tak niskim poziomie zasolenia). Wade złowił w rzece Kali za to kilka wyrośniętych okazów suma "Bagarius yarrelli", z których największy ważył 75,5 kg (trzy razy więcej niż przeciętny przedstawiciel tego gatunku), wystarczająco dużego i silnego by zabić i zjeść małe dziecko. Za gigantyzm "B. yarelli" z rzeki Kali prawdopodobni odpowiadała obfitość pokarmu, wynikającego ze zwyczaju wrzucania do rzeki niedopalonych ludzkich zwłok. Wade uznał, że istnieją jeszcze większe osobniki "B. yarelli" i to one ponoszą odpowiedzialność za tajemnicze ataki.
Dochodzenie Wade'a zostało pokazane w programie Rzeczne potwory.
Ptaki.
Udokumentowano kilka napaści wojownika wspaniałego na dzieci. Ptak ten wydaje się wystarczająco duży i silny, by zabić ludzkie dziecko. Znany jest przypadek 7-letniego ważącego ok. 20 kg dziecka zaatakowanego przez tego ptaka. Napaść została jednak przerwana w wyniku interwencji matki dziecka, która zabiła ptaka. W jednym z gniazd pary wojowników wspaniałych znaleziono czaszkę małego dziecka. Znana jest również nieudana próba ataku na dziecko bielika zwyczajnego.

</doc>
<doc id="451479" url="https://pl.wikipedia.org/wiki?curid=451479" title="Fiat 518">
Fiat 518

Fiat 518/Polski Fiat 518 Mazur – polski samochód osobowy klasy wyższej montowany (1934–1937) a następnie produkowany 1937–1939 w PZInż w Warszawie, oparty na licencji włoskiego FIATa.
Historia.
Na mocy rozszerzonej w 1936 r. licencji FIATa do produkcji wszedł nowy model samochodu, który z fabryki wyjechał w 1937 roku po pewnych zmianach w stosunku do oryginalnego Fiata 518. 
Samochód produkowany był w 2 wersjach nadwozia:
Samochód ten był wygodny i elegancki, posiadający wykończenie z pogranicza samochodów luksusowych. Wyposażony w - ówcześnie nowatorskie - dwuobwodowe hamulce hydrauliczne. 
W Wojsku Polskim Polskie Fiaty 518 osobowe były używane w instytucjach administracji armii i planowania operacyjnego, a na potrzeby wojska stworzono też "wersję uterenowioną". Samochód ten był 4-drzwiowy, z brezentowym składanym dachem i typowym podwoziem modelu 518 (z osiami sztywnymi), wyposażoną w terenowy reduktor i szerokie ogumienie (160x40) o terenowym bieżniku. Wersja ta przeszła próby w 1937, które wykazały pewne wady konstrukcyjne - model ten był produkowany seryjnie w nieznanej liczbie egzemplarzy. 
Następna wersja łazika na bazie Fiata 518 z 1938 r. posiadała szereg zmian: 
Produkcja nowego modelu rozpoczęła się wiosną 1939 roku, a podzespoły przy produkcji pochodziły z Fiata 518 i Fiata 618, choć w PZInż produkowano wersję uproszczoną z 4-drzwiowym nadwoziem. 
Samochód używany był w wojnie obronnej 1939 r. i okazał się bardzo przydatny m.in. jako dowódcze wozy łączności i zwiadowcze, często z ckm-em wz. 30 lub rkm-em wz. 28 mocowanym do specjalnych uchwytów na nadwoziu.
Obecnie w Polsce znajduje się przynajmniej jeden sprawny Fiat 518.

</doc>
<doc id="451481" url="https://pl.wikipedia.org/wiki?curid=451481" title="Poproch cetyniak">
Poproch cetyniak

Poproch cetyniak ("Bupalus piniarius", "B. piniaria") – gatunek owada z rodziny miernikowcowatych. Jeden z najbardziej dokuczliwych szkodników sosny.
Wygląd.
Rozpiętość przednich skrzydeł 3–4 cm, filigranowa budowa ciała, wyraźny dymorfizm płciowy, samiec – czułki podwójnie grzebykowate, nasadowa część skrzydeł biała a zewnętrzna czekoladowa, samica – czułki piłkowane, część nasadowa skrzydeł żółtawa a obrzeże rdzawe.
Biotop.
Występują zarówno na terenach nizinnych, podgórskich jak i w górach (w Polsce do 600 m n.p.m.). Typowym środowiskiem życia są bory sosnowe i mieszane z udziałem sosny. 
Zasięg występowania.
Zasięg występowania gatunku obejmuje środkową i północną Europę, Kaukaz, znaczną część Syberii, góry Ałtaj. Pojedyncze motyle obserwowane są już w początkach maja i jeszcze w początkach września. Po rójce samice składają jajeczka na zeszłorocznych aparatach asymilacyjnych (igłach) około 100-120 (czasem do 200), w rządkach od kilku do kilkudziesięciu (30) sztuk. Przy wstępnej fazie gradacji od 10-30, później 1-3 na igle. 
Postać gąsienicy.
Wylęg gąsienic następuje po 2-4 tygodniach. Gąsienica po wyjściu z jaja ma długość ok. 3 mm, trzy pary nóg tułowiowych oraz dwie pary odwłokowych. Jest jasnozielona z brunatną głową. Przechodzi 4 linienia. Larwy odżywiają się wyłącznie igłami, żerują do późnej jesieni nocą, za dnia gąsienice siedzą w pozie maskującej wzdłuż igły. W końcu października gąsienice opuszczają się na przędzy z drzew, sporządzają kolebkę w warstwie próchnicznej gleby, rzadziej w glebie mineralnej, i tam się przepoczwarzają. Poczwarka jest początkowo oliwkowozielona, następnie rdzawobrunatna z oliwkowym odcieniem skrzydeł. Kremaster zakończony pojedynczym kolcem. Długość poczwarki jest zmienna waha się od 7-15 mm. Generacja poprocha jest jednoroczna.
Gąsienice poprocha cetyniaka żerują na sośnie, świerku, jodle i jałowcu.
Postać dorosła – imago.
Rójka odbywa się w dzień, przy słonecznej i bezwietrznej pogodzie, w godzinach przedpołudniowych. Motyle latają słabo, przebieg lotu jest nierówny (skaczący), reagują na głośne dźwięki. 
Znaczenie gospodarcze.
Szczególnie w leśnictwie duże. Poproch jest monofagiem. Największe nasilenie żeru przypada na jesień, jednak jednorazowy żer zupełny nie prowadzi do zabicia drzewostanu. Korony drzew regenerują się szybko, wierzchołki ulegają deformacji, mogą powstać suchoczuby, zmniejsza się przyrost wysokości i przyrost masy. Osłabione sosny atakowane są przez szkodniki wtórne. Powtórny żer w roku następnym jest dla drzew śmiertelny.

</doc>
<doc id="451485" url="https://pl.wikipedia.org/wiki?curid=451485" title="Parafia Ewangelicko-Augsburska Świętej Trójcy w Warszawie">
Parafia Ewangelicko-Augsburska Świętej Trójcy w Warszawie

Parafia Ewangelicko-Augsburska Świętej Trójcy – największa parafia Kościoła Ewangelicko-Augsburskiego w Warszawie, należąca do diecezji warszawskiej. 
Parafia administruje: kościół parafialny, dwa filiały i cmentarz. W 2022 parafia liczyła 1916 wiernych, naukę w ramach szkółki niedzielnej odbywało 55 uczniów.
Kościół Św. Trójcy w Warszawie.
Świątynia jest głównym kościołem parafii Świętej Trójcy w Warszawie. Budynek przy placu Małachowskiego 1 ma 58 m, a średnica rotundy wynosi 33,4 m.
W latach 1906–1951 parafia prowadziła męskie Gimnazjum im. Mikołaja Reya, a od 1925 żeńskie Gimnazjum im. Królewny Anny Wazówny.
Kościół filialny w dzielnicy Włochy.
Jedyny w Warszawie luterański kościół filialny, jest położony przy ul. Cietrzewia 22 nad jeziorkiem Glinianka Krańcowa w dzielnicy Włochy.
15 listopada 1936 r. poświęcono kamień węgielny pod budowę kościoła, według planów braci Goetzenów. Kościół poświęcono 6 stycznia 1939 r. Po wojnie kościół zajęty był przez intendenturę. Z dokonanej zbiórki w latach 1946-1950 dokonano remontu kościoła i wykonano prace porządkowe. Od 1951 r. w kościele wznowiono odprawianie nabożeństw. W 2016 roku kościół we Włochach otrzymał dzwonnicę z reformacyjnym dzwonem „Pan jest pasterzem moim”, a 6 stycznia 2017 roku kościół otrzymał wezwanie Objawienia Pańskiego. Podczas nabożeństwa biskup diecezji warszawskiej, ks. Jan Cieślar oraz proboszcz ks. Piotr Gaś odsłonili tablicę upamiętniającą to wydarzenie.
Kaplica – filiał w Ewangelickim Ośrodku Diakonii „Tabita” w Konstancinie-Jeziornie.
Ośrodek powstał w I połowie XX wieku w Konstancinie-Jeziornie, gdzie dla sióstr żeńskiego diakonatu parafii zakupiono tereny nad rzeczką Jeziorką. Wybudowano tam dom Diakonatu Warszawskiego oraz pensjonat dla rekonwalescentów. Ośrodek prowadził intensywną działalność opiekuńczą. Przez lata ośrodek stanowił zaplecze rehabilitacyjne dla Szpitala Ewangelickiego w Warszawie. Przez cały okres okupacji niemieckiej był miejscem udzielania pomocy poszkodowanym. 
Po II wojnie światowej Parafia Ewangelicko – Augsburska prowadziła w budynku Tabity Dom Opieki i Dom Sierot. Od stycznia 2010 roku Tabita jest częścią Grupy LUX MED
Cmentarz ewangelicko-augsburski w Warszawie.
W 1792 roku Zbór Warszawski kościoła luterańskiego wydzierżawił teren pod założenie cmentarza przy ul. Młynarskiej w 1792. W latach 1833−1835 na cmentarzu wzniesiono kaplicę Halpetrów ufundowana przez Marię ze Słuckich Halpertową.
Duchowni.
Jako proboszczowie i wikariusze parafii, działało szereg duchownych, zasłużonych dla całego Kościoła Ewangelicko-Augsburskiego w Polsce, m.in.:
Juliusz Bursche, Ryszard Danielczyk, Adam Hławiczka, Karol Gustaw Manitius, Zygmunt Michelis, Leopold Otto, Waldemar Preiss, Ryszard Trenkler, Jan Walter i Włodzimierz Nast.
Rada parafialna i Komisja Rewizyjna, kadencja 2022-2027.
Rada Parafialna:
Komisja Rewizyjna:

</doc>
<doc id="451486" url="https://pl.wikipedia.org/wiki?curid=451486" title="Czerwony Kapturek – prawdziwa historia">
Czerwony Kapturek – prawdziwa historia

Czerwony Kapturek – prawdziwa historia – amerykański film animowany z 2005 roku, w reżyserii Cory’ego Edwardsa.
Fabuła.
Film przedstawia historię o Czerwonym Kapturku z nowej strony. Zwierzęcy glina wszczyna dochodzenie w sprawie zakłócania porządku w domu babci. Drwal, Wilk, Czerwony Kapturek oraz Babcia są przesłuchiwani.
Wersja polska.
Wersja polska: na zlecenie producenta Monolith Films – Start International Polska
Reżyseria: Joanna Wizmur
Dialogi polskie: Bartosz Wierzbięta
Teksty piosenek: Tomasz Robaczewski
Dźwięk i montaż: Michał Skarżyński
Kierownictwo muzyczne: Marek Klimczuk
Kierownik produkcji: Elżbieta Araszkiewicz
W wersji polskiej udział wzięli:
oraz
Piosenki śpiewali: Magdalena Krylik, Adam Krylik i Tomasz Steciuk.

</doc>
<doc id="451487" url="https://pl.wikipedia.org/wiki?curid=451487" title="Cabanas">
Cabanas



</doc>
<doc id="451491" url="https://pl.wikipedia.org/wiki?curid=451491" title="Cuscatlan">
Cuscatlan



</doc>
<doc id="451493" url="https://pl.wikipedia.org/wiki?curid=451493" title="Mateusz Święcicki">
Mateusz Święcicki

Mateusz Święcicki (ur. 10 września 1933 w Wilnie, zm. 7 sierpnia 1985 w Chodzieży) – polski kompozytor, aranżer, publicysta i dziennikarz radiowy.
Życiorys.
Jego ojcem był Józef Święcicki. W latach 1951–1959 studiował w Instytucie Muzykologii na Uniwersytecie Warszawskim. W latach 1955–1964 jako pierwszy prowadził jazzowe audycje w Polskim Radiu. Był pierwszym muzycznym szefem radiowej Trójki. Był autorem pierwszej Trójkowej audycji, zatytułowanej "Mój magnetofon", przekształconej później w "Muzyczną pocztę UKF". Audycja ta funkcjonuje do dziś.
Współorganizator Krajowego Festiwalu Piosenki Polskiej w Opolu (1963) wraz z dziennikarzem Jerzym Grygolunasem. Grał w zespole jazzowym Pinokio (trąbka, pianino), wystąpił z nim na I Międzynarodowym Festiwalu Jazzowym w Sopocie w 1956 roku.
Zasłynął jako autor muzyki do ponad 200 piosenek, w tym wielu przebojów jak np. "Pod papugami" (z repertuaru Czesława Niemena), "Jedziemy autostopem" (z repertuaru Karin Stanek) i "Był taki ktoś" (z repertuaru Kasi Sobczyk), "Wezmę w drogę księżyc", "Przyjdź w taką noc" (z repertuaru Czesława Niemena oraz Heleny Majdaniec) oraz "Ballada cygańska".
Od września 1967 do marca 1972 pełnił funkcję kierownika artystycznego i menadżera zespołu wokalnego Filipinki, dla którego skomponował około 20 piosenek, a zaaranżował lub opracował kilkadziesiąt innych.
Od 1987 (z przerwą w latach 2000–2006) radiowa Trójka przyznaje nagrody im. M. Święcickiego – „Mateusze”.

</doc>
<doc id="451494" url="https://pl.wikipedia.org/wiki?curid=451494" title="Augustyn Necel">
Augustyn Necel

Augustyn Necel właśc. Netzel (ur. 22 marca lub 22 lipca 1902 w Chłapowie, zm. 29 października 1976 we Władysławowie) – pisarz, najwybitniejszy i najpłodniejszy kaszubski autor powieści historycznych, z zawodu rybak, laureat Medalu Stolema, „kaszubski Sienkiewicz”, zwany też „kronikarzem spod Rozewskiej Blizy”.
Życiorys.
Był synem Franciszki i Jana Netzlów. Urodził się 22 marca lub lipca 1902 r. w Chłapowie k. Władysławowa. Tam też chodził do niemieckiej szkoły, a w języku polskim dokształcał się samodzielnie, m.in. przez lekturę Sienkiewicza i prasy. Miał też swego mentora Franciszka Goykę, którego opisał w swej pierwszej powieści. W 1916 r. – podczas I wojny – zaczął pracę na morzu jako rybak. W przedwojennej Polsce odbył służbę wojskową, przez trzy lata był marynarzem dalekomorskim, potem pracował w Stacji Morskiej, późniejszym Morskim Laboratorium Rybackim w Helu, gdzie zamieszkał. Opublikował kilka artykułów fachowych i dwa opowiadania. Z żoną Agnieszką (1904–1974), z którą ożenił się w 1929 r., wychował czterech synów, którzy zostali rybakami, i trzy córki. W 1933 r. otrzymał Brązowy Krzyż Zasługi. Próbował pisać powieść o życiu na morzu.
W 1939 r. wziął udział w obronie Wybrzeża, a później uczestniczył w pomorskiej konspiracji. W 1946 r. otrzymał Medal Zwycięstwa i Wolności. Po wojnie rybaczył, ale w 1953 r. przekazał kutry synom i zajął się pisaniem. Jesienią 1951 zamieszkał w nowo wybudowanym domu we Władysławowie, gdzie był też radnym. Dwa opowiadania zamieścił w "Kalendarzu rybackim 1947", ale został naprawdę „odkryty” w 1953 r. przez Jana Piepkę, który wspólnie z Lechem Bądkowskim, Franciszkiem Fenikowskim i Izabellą Trojanowską zaopiekował się jego talentem. 20 czerwca 1955 roku przyszły pisarz otrzymał Złoty Krzyż Zasługi. W 1955 r. wydawnictwo Czytelnik opublikowało jego pierwszą powieść rybacką "Kutry o czerwonych żaglach" (20 tys. nakładu), która stała się dużym wydarzeniem literackim w kraju. Jeszcze w tym samym roku książka doczekała się co najmniej 5 publikowanych recenzji. Wcześniej Necel publikował fragmenty tego utworu w Dzienniku Bałtyckim i Rybaku Morskim. W 1956 r. pisarzowi przyznano Krzyż Oficerski Orderu Odrodzenia Polski.
Po tym sukcesie podjął tematykę historyczną i napisał dalsze powieści, których akcja toczy się na Wybrzeżu. Drugą publikowaną powieścią Necla była "Saga o szwedzkiej checzy" (1957), którą autor zadedykował swojej żonie z okazji 25-lecia małżeństwa "Maszopi" (1958) oraz dwuczęściowa epopeja "Krwawy sztorm" (1960) i "Złote klucze" (1962), która stała się najpopularniejszą pozycją w dorobku pisarza i miała dwa wznowienia w latach 60. (1964 i 1969). Równolegle ogłosił powieść "Okrętnicy spod Nordowej Gwiazdy" (1959) i szkic historyczny "Z przeszłości Ziemi Puckiej" (1960). W 1959 r. został członkiem Związku Literatów Polskich i otrzymał Nagrodę Ministra Żeglugi, a w 1962 r. Nagrodę Marynistyczną Trójmiasta im. Mariusza Zaruskiego za popularyzację tematyki morskiej. Rok później otrzymał Odznakę Tysiąclecia Państwa Polskiego, a w 1967 r. kaszubski Medal Stolema. W 1971 r. papież Paweł VI przyznał pisarzowi Komandorię I kl. Orderu Świętego Grzegorza Wielkiego za podjęcie tematyki wiary i męczeństwa w książce "Nie rzucim ziemi" (1969), czyli zbiorze sylwetek historycznych bohaterów Ziemi Gdańskiej w okresie od rządów Bismarcka do okupacji hitlerowskiej. Głównymi bohaterami powieści są kapłani katoliccy.
Oprócz tego tomu Augustyn Necel napisał w tamtych latach szereg pozycji o urozmaiconej tematyce i formie, wykraczających niekiedy poza temat historyczny. Były to kolejno: zbiór opowieści wojennych o wspólnym temacie "Łosoś wszechwładny" (1963), powieść z życia rybaków "W pogoni za ławicami" (1966), powieść o kaszubskich emigrantach do Ameryki "Z deszczu pod rynnę" (1971), powieść wojenna "Wolność i niewola" (1971), opowieść historyczna "Haftowana bandera" (1972), saga rodziny Kreftów "Rewianie" (1974), zbiór bajęd i legend kaszubskich z XIX w. "Demony, purtki i stolemy" (1975) oraz urozmaicone gawędy "W niewoli białych purtków", poprzedzone wspomnieniami, które ukazały się pośmiertnie w 1977 roku. Po śmierci żony pisarz ciężko chorował i zmarł na raka we Władysławowie 29 października 1976 r. i tam też został pochowany. Nie zdążył zrealizować wszystkich swoich planów, wśród których znajdowała się kontynuacja tomu "Nie rzucim ziemi".
Podsumowanie.
Augustyn Necel był bardzo pracowitym i ambitnym twórcą. Za życia cieszył się wielką poczytnością i trafiał w gusta czytelników. Umiejętnie promował swe dzieła, umiał wyczuć trendy, posiadał też dużą siłę przebicia oraz niewątpliwy talent w swej kategorii literackiej. Był amatorem, pisarzem „naiwnym”, ale uczynił z tego atut. Korzystał z pomocy doświadczonych literatów, głównie Franciszka Fenikowskiego, który szlifował jego teksty i propagował samą osobę Necla. "Kaszubski Sienkiewicz" pisał po polsku, ale stosował wtrącenia kaszubskie i niemieckie, które uwiarygadniały jego literaturę. Nie eksperymentował, używał "stylu kronikarskiego", jak go określił Tadeusz Bolduan, potrafił komponować dialogi i fabułę. Jego książki łatwo mogłyby stać się scenariuszami słuchowisk czy filmów.
Zarzucano mu m.in. grafomanię, łatwiznę, czyli np. pisanie o Kaszubach po polsku, powielanie samego siebie, braki w wykształceniu, niejasne układy i związki i liczne mistyfikacje pisane "dla pokrzepienia serc". Część tych uwag jest słuszna, bo zdarzało się autorowi łączyć wydarzenia faktyczne z fikcją, tak w literaturze, jak i w życiu. (Ale był to poniekąd popularny przedwojenny model autoprezentacji, który stosował np. Axel Munthe, bardzo poczytny swego czasu autor). Miał przeciwników w najbliższym sobie kręgu, a nawet w rodzinie. Nie był pisarzem pierwszoligowym, ale jego książki uzyskiwały wysokie nakłady, co przekładało się na literacki sukces pisarza. Jego zasługą jest niewątpliwie popularyzacja tematyki pomorskiej i kaszubskiej, zwłaszcza historii Wybrzeża i pracy rybaków.
Pokłosie.
Zainteresowanie Neclem spadło po jego śmierci, choć jego nazwisko jest na Kaszubach znane i pamiętane. Ulice jego imienia są np. w Gdańsku Gdyni, Jastarni, Suchym Dworze, Wejherowie i (od końca lat 70.) we Władysławowie, od 1995 r. nosi je też Biblioteka Publiczna Gminy Kosakowo w Dębogórzu. Szkoła Podstawowa w Mieroszynie otrzymała je już w 1985 r., a rodzina pisarza funduje jej uczniom stypendium jego imienia. W miejscach, w których mieszkał, we Władysławowie, Chłapowie, Kosakowie, Mieroszynie, Rewie i w Helu wmurowano tablice pamięci twórcy. Pod koniec XX wieku wznowiono "Rewian" (1998) i "Haftowaną banderę" (1998). Setna rocznica urodzin pisarza spowodowała całą serię wznowień jego książek. Ukazały się ponownie: "Kutry o czerwonych żaglach" (2002), "Maszopi" (2002), "W pogoni za ławicami" (2003), "Nie rzucim ziemi..." (2003, 2008), "Saga o szwedzkiej checzy" (2004), "Łosoś wszechwładny" (2004), "Okrętnicy spod Nordowej Gwiazdy" (2005) i "Z deszczu pod rynnę" (2006). Rok 2006 był w powiecie puckim Rokiem Augustyna Necla. 3 września 2006 r. na Placu Kaszubskim w Wierzchucinie wmurowano tablicę jemu poświęconą. Wydano też wtedy jego wspomnienia. Wcześniej opublikowano książkę jego brata Jana Netzla "Tak było... Wspomnienia rybaka" (2000). Na temat życia i twórczości Augustyna Necla napisano wiele artykułów. Prace zostały zestawione w Bibliografii Kaszub, w Bibliografii Pomorza Gdańskiego, w elektronicznej bazie Bibliografii Pomorza Gdańskiego i Środkowego, w Słowniku pisarzy wybrzeża.
Filmografia.
Augustyn Necel wystąpił w filmie dokumentalnym, promującym Kaszuby Północne, "Między dwiema latarniami".

</doc>
<doc id="451495" url="https://pl.wikipedia.org/wiki?curid=451495" title="Morazan">
Morazan



</doc>
<doc id="451497" url="https://pl.wikipedia.org/wiki?curid=451497" title="Blokada kontynentalna">
Blokada kontynentalna

Blokada kontynentalna lub system kontynentalny – pełne embargo handlowe wobec Wielkiej Brytanii, stosowane pod naciskiem Francji przez państwa kontynentalnej Europy w latach 1806–1814. Blokada została wprowadzona przez Napoleona Bonaparte i narzucona sojusznikom Cesarstwa oraz pozostałym państwom europejskim. Miała na celu wykluczenie Wielkiej Brytanii z handlu europejskiego i w konsekwencji doprowadzenie do załamania brytyjskiej gospodarki oraz do klęski Zjednoczonego Królestwa w wojnie z Francją.
Od momentu ustanowienia system kontynentalny stał się podstawą polityki zagranicznej napoleońskiej Francji. Pozostałe państwa Europy zostały postawione przed groźbą wojny z Cesarstwem w przypadku niestosowania się do blokady. Aby zapewnić jej przestrzeganie, Napoleon rozszerzył na dużą część Europy francuski system administracji celnej, a także przyłączył do Francji liczne terytoria na terenie Włoch, Niderlandów, Niemiec i Ilirii. Celem tych aneksji było ukrócenie przemytu brytyjskich towarów na kontynent.
Jest kwestią sporną wśród historyków, do jakiego stopnia Napoleonowi udało się odciąć Wielką Brytanię od europejskich rynków zbytu. Wiadomo jednak, że gospodarka Francji ucierpiała na blokadzie bardziej niż brytyjska, która wbrew przewidywaniom francuskich władz nie uległa załamaniu. Polityka narzucania systemu kontynentalnego innym krajom miała natomiast poważne konsekwencje dla losów imperium napoleońskiego. Była bowiem jedną z głównych przyczyn francuskich inwazji na Portugalię (1807 r.) i Hiszpanię (1808 r.), które zapoczątkowały długą i kosztowną wojnę na Półwyspie Iberyjskim, poważnie angażującą siły Cesarstwa. Natomiast w 1812 roku spór francusko-rosyjski o przestrzeganie przez Rosję blokady doprowadził do inwazji wojsk Napoleona na ten kraj i w konsekwencji zawiązania VI koalicji antyfrancuskiej, która w 1814 roku pokonała Francję i zmusiła jej cesarza do abdykacji.
Przyczyny.
Wielka Brytania stanowiła ciągłe zagrożenie dla rewolucyjnej, a potem napoleońskiej Francji. Brała udział w formowaniu kolejnych koalicji antyfrancuskich, a jej rząd udzielał hojnych subsydiów państwom walczącym z Napoleonem, finansując ich wysiłek zbrojny. Od 1793 do 1814 roku Francja i Wielka Brytania były w stanie wojny, a jedyna przerwa w konflikcie nastąpiła w latach 1802–1803, po pokoju w Amiens.
Wojna między Francją a Wielką Brytanią od samego początku miała również wymiar gospodarczy. Władze rewolucyjnej Francji już w 1793 roku zakazały importu brytyjskich towarów, a Brytyjczycy odpowiedzieli blokadą francuskich portów. Konflikt ekonomiczny zawieszono po pokoju w Amiens, ale został wznowiony po wybuchu kolejnej wojny w 1803 roku. Jednak do czasu wprowadzenia blokady kontynentalnej restrykcje obejmowały jedynie Francję i okupowane przez nią terytoria, a wymiana handlowa między Wielką Brytanią a pozostałymi krajami kontynentu odbywała się bez przeszkód. 
Mimo silnej armii Cesarstwo Francuskie nie było w stanie pokonać zbrojnie Wielkiej Brytanii, ponieważ brytyjska flota dominowała na morzach, co uniemożliwiało inwazję na Wyspy. Stało się to zupełnie jasne po wygranej przez Brytyjczyków bitwie morskiej pod Trafalgarem w październiku 1805 roku. Jednak na kontynencie przebieg wojen z sojusznikami Wielkiej Brytanii był pomyślny dla Napoleona. Po zwycięskiej bitwie pod Austerlitz w grudniu 1805 r., w której pokonał połączone siły Austrii i Rosji, cesarz Francuzów zawarł z Austrią korzystny pokój w Preszburgu. W kolejnym roku utworzył z podporządkowanych Francji państw niemieckich Związek Reński, czym sprowokował wojnę z Prusami. W krótkiej kampanii w październiku 1806 r. wojska francuskie rozbiły armię pruską w bitwach pod Jeną i Auerstedt i zajęły Berlin. W wyniku tych wojen Francja zdobyła dominującą pozycję w Europie.
Dzięki temu Napoleon mógł wprowadzić w życie plan uderzenia w brytyjską gospodarkę przez blokadę kontynentalną, a więc rozszerzenie dotychczasowego embarga na produkty brytyjskie na wszystkie kraje kontynentalnej Europy. Celem takiego posunięcia było odcięcie Zjednoczonego Królestwa od rynków zbytu i dostaw surowców. Napoleon liczył, że złamie to gospodarkę angielską i skłoni Brytyjczyków do ustępstw. Aby taka polityka była skuteczna, musiałyby się do niej stosować wszystkie kraje europejskie. Po francuskich zwycięstwach nad Austrią i Prusami taki scenariusz stał się możliwy.
Blokada.
Ustanowienie.
Napoleon wprowadził blokadę kontynentalną dekretem berlińskim z 21 listopada 1806 roku. Na jego mocy wszelkie więzy handlowe Francji i innych państw europejskich z Wyspami Brytyjskimi i ich koloniami miały być zerwane, przebywający na kontynencie Brytyjczycy podlegali internowaniu, a ich dobra konfiskacie. Dekret nakazywał również zerwanie kontaktów pocztowych z Wielką Brytanią.
Blokada została narzucona sojusznikom Francji oraz pozostałym państwom kontynentu. Bezpośrednio po ogłoszeniu dekretu berlińskiego system kontynentalny objął Francję i jej państwa wasalne – Królestwo Włoch, Etrurię, kraje Związku Reńskiego, Królestwo Neapolu, Holandię i Hiszpanię. W wyniku pokoju w Tylży w lipcu 1807 r. do blokady przystąpiły Rosja i Prusy oraz nowo powstałe Księstwo Warszawskie, a jeszcze w tym samym roku dołączyły do niej również Austria, Portugalia i Dania. W 1810 r. częścią systemu kontynentalnego stała się także Szwecja – jej udział w blokadzie był warunkiem zawarcia pokoju z Cesarstwem.
Dekret berliński miał bezprecedensowy charakter, gdyż bez zgody poszczególnych, teoretycznie niepodległych państw, narzucał im francuską politykę gospodarczą. Kraje europejskie musiały z dnia na dzień wprowadzać drastyczne zmiany prawne i handlowe, a nadzorcami ich rządów w zakresie przestrzegania dekretu byli francuscy ministrowie. Państwom, które nie chciały dostosować się do rygorów systemu kontynentalnego, Napoleon otwarcie groził wojną. Egzekwowanie blokady stało się podstawą francuskiej polityki zagranicznej od 1806 roku i zmusiło wszystkie kraje kontynentu do opowiedzenia się po jednej ze stron w konflikcie francusko-brytyjskim.
Eskalacja konfliktu handlowego.
Brytyjski rząd w reakcji na wprowadzenie blokady kontynentalnej wydał serię rozporządzeń ("Orders in Council"), które nakazywały statkom krajów neutralnych udającym się do portów na kontynencie zawijać najpierw do portów brytyjskich. Statki niestosujące się do tych przepisów miały podlegać konfiskacie. W odpowiedzi Napoleon ogłosił pod koniec 1807 r. dekrety mediolańskie, w których zakazał neutralnym statkom odwiedzania portów w Wielkiej Brytanii, również pod groźbą przepadku. Od tego czasu każdy statek handlowy na wodach europejskich mógł zostać skonfiskowany przez jedną z walczących stron, niezależnie od tego, skąd i dokąd płynął.
Na mocy dekretów mediolańskich na kontynencie wprowadzono także dalsze restrykcje dotyczące towarów kolonialnych, takich jak kawa, tytoń czy cukier. Według nowych przepisów handel nimi był legalny tylko pod warunkiem, że udowodniono ich pochodzenie z kolonii innych niż brytyjskie.
Brytyjski atak na Danię.
Po traktacie w Tylży w lipcu 1807 r. sytuacja Zjednoczonego Królestwa znacząco się pogorszyła ze względu na zerwanie stosunków handlowych z Rosją. Co więcej, do Londynu dotarły informacje, że car Aleksander zobowiązał się w umowie z Napoleonem do wywierania wpływu na państwa skandynawskie, aby i one dołączyły do systemu kontynentalnego. Wydarzenia te oznaczały wielkie niebezpieczeństwo dla strategicznie ważnego dla Brytyjczyków handlu z krajami nadbałtyckimi. Wobec tego brytyjski rząd zdecydował się na zbrojną demonstrację wobec Danii, by nie dopuścić do jej przystąpienia do blokady. Pośrednim celem tej operacji było nakłonienie Rosjan do wycofania się z systemu kontynentalnego – wpłynięcie Royal Navy na Bałtyk miało być sugestią, że w razie oporu cara przed przywróceniem normalnych relacji handlowych Brytyjczycy mogą zniszczyć rosyjską flotę.
W sierpniu 1807 roku brytyjskie okręty zbliżyły się do Kopenhagi. Wobec duńskiego rządu zostało wystosowane ultimatum, w którym żądano przystąpienia kraju do antyfrancuskiego sojuszu z Wielką Brytanią i przekazania Anglikom duńskiej marynarki wojennej. Ponieważ zaakceptowanie takich warunków oznaczałoby nieuchronną wojnę z Francją, Duńczycy na początku września odrzucili propozycję. W rezultacie brytyjska flota zbombardowała Kopenhagę – w ciągu 3 dni w ostrzeliwanym mieście zginęło około 2 tysięcy cywilów. Wobec angielskiej przewagi stolica Danii skapitulowała i przez kilka tygodni była okupowana przez Brytyjczyków, którzy w tym czasie zniszczyli lub przejęli niemal wszystkie duńskie okręty. Mimo militarnego sukcesu atak nie przyniósł Wielkiej Brytanii spodziewanych korzyści dyplomatycznych, gdyż niedługo później Dania zawarła sojusz z Francją i przystąpiła do blokady kontynentalnej, a Rosja również nie mogła sobie pozwolić na zerwanie układu z Napoleonem. Ponadto agresja na neutralne dotąd państwo wywołała antybrytyjskie nastroje na kontynencie i stała się wygodnym argumentem propagandowym dla Napoleona. Z drugiej strony, dzięki zwycięstwu Wielka Brytania zajęła należącą do Danii wyspę Helgoland oraz duńskie kolonie w Indiach, a także zażegnała niebezpieczeństwo zablokowania cieśnin duńskich dla brytyjskich okrętów.
Polityka Francji wobec opornych państw.
Brytyjska agresja na Danię miała podobny charakter, jak działania napoleońskiej Francji wobec państw, których rządy nie chciały dostosować się do jej polityki gospodarczej. Pierwszym krajem, który naraził się na konsekwencje oporu wobec systemu kontynentalnego, była Portugalia. Jej rząd pod groźbą wojny z Francją zgodził się na przystąpienie do blokady, jednak odmówił aresztowania przebywających w kraju Brytyjczyków i skonfiskowania ich dóbr. To częściowe zlekceważenie zapisów dekretu berlińskiego doprowadziło do francuskiej inwazji na Portugalię w 1807 roku, a w konsekwencji również do wojny z Hiszpanią, która wybuchła rok później.
Dążenie Napoleona do efektywnego wdrażania blokady spowodowało aneksje do Cesarstwa tych terytoriów, których władze zdaniem Bonapartego nie chciały skutecznie zwalczać przemytu lub niewystarczająco sobie z tym radziły. Państwo Kościelne zostało okrojone, a następnie zlikwidowane w latach 1808–1809, gdyż papież odmówił współpracy z francuskimi służbami celnymi. Austria po przegranej wojnie w 1809 roku została na mocy traktatu z Schönbrunn pozbawiona prowincji iliryjskich, które stały się własnością Francji – tym samym cesarstwo Habsburgów utraciło dostęp do morza. Natomiast w 1810 roku Napoleon anektował Niderlandy i niemieckie księstwa na wybrzeżu Morza Północnego, przez które przechodziła znacząca część brytyjskiej kontrabandy.
Aby zapewnić egzekwowanie blokady, Francja wysyłała do podporządkowanych sobie państw żołnierzy i urzędników celnych ("douaniers"), którzy mieli pilnować jej przestrzegania. W 1812 roku francuskie służby celne zatrudniały w całej Europie około 35 tysięcy ludzi, co było ogromną liczbą, biorąc pod uwagę stosunkowo niewielkie rozmiary ówczesnych administracji państwowych. Uciążliwość systemu i arogancka postawa francuskich celników wobec miejscowej ludności przyczyniły się do spadku popularności napoleońskiej Francji w Europie.
Łamanie blokady.
Blokada była notorycznie łamana, ponieważ jej wprowadzenie przyniosło duże straty krajom kontynentu. Uczestniczące w blokadzie państwa utraciły możliwość legalnego importu brytyjskich towarów i dostęp do brytyjskiego rynku zbytu. Wymiana handlowa z Francją w większości przypadków nie była w stanie zrównoważyć tych strat, zwłaszcza że Cesarstwo narzucało innym krajom niekorzystne dla nich traktaty handlowe, których jedynym celem było uzyskanie rynków zbytu dla francuskiego eksportu.
Wobec tego pomiędzy Wielką Brytanią a kontynentem kwitł nielegalny handel, którego Francja nie była w stanie zlikwidować z powodu hegemonii marynarki brytyjskiej na morzach, a także korupcji własnych urzędników, którzy mieli pilnować przestrzegania embarga. Towary przemycano do Europy głównie przez Półwysep Iberyjski, Holandię oraz wyspy pozostające pod kontrolą Brytyjczyków i ich sojuszników, a więc Maltę, Helgoland i Sycylię. Częstą praktyką stosowaną przez załogi statków handlowych było wywieszanie neutralnej bandery i fałszowanie dokumentów statku, aby zmylić władze i móc prowadzić handel w europejskich portach.
Kontrabandę przerzucano także przez granice lądowe. Szczególnie nieszczelna była granica między krajami niemieckimi a Danią, do której trafiały duże ilości brytyjskich towarów. Działo się tak, ponieważ duńskie władze nie respektowały dekretów mediolańskich i nie sprawdzały pochodzenia ładunków przywożonych przez statki neutralne; ponadto do Danii docierała istotna część towarów z kontrolowanego przez Brytyjczyków Helgolandu. Z przygranicznego duńskiego miasta Altona przemycano je do położonego niedaleko Hamburga. Codziennie tysiące mieszkańców obu miast przekraczały granicę, przemycając pod ubraniami cukier, wanilię, kawę i inne zakazane produkty. W okresie funkcjonowania blokady wielokrotnie wzrosła także liczba konduktów pogrzebowych przechodzących z Altony do Hamburga. Fakt ten wzbudził po pewnym czasie zainteresowanie francuskich służb celnych, które odkryły, że „żałobnicy” w rzeczywistości przenoszą trumny wypełnione brytyjskimi towarami. Do ukrywania kontrabandy w Hamburgu i innych miastach Europy służyły również powozy z podwójnym dnem, a cukier bywał przemycany jako „piasek”.
Dekret z Fontainebleau.
Od 1809 roku władze francuskie prowadziły dwutorową politykę wobec wymiany handlowej z Wyspami Brytyjskimi. Francji dawały się we znaki trudności ekonomiczne, w związku z czym rząd zaczął sprzedawać kupcom licencje na handel z Wielką Brytanią, a więc na swego rodzaju legalne łamanie blokady. Z drugiej strony natomiast zaostrzano walkę z kontrabandą, czemu służyło m.in. wydanie dekretu z Fontainebleau w 1810 roku. Na jego mocy wprowadzono surowsze kary dla przemytników, z karą śmierci włącznie. Zwiększono również kontrolę handlu oraz liczbę żołnierzy i urzędników celnych pilnujących przestrzegania restrykcji. Od tego czasu francuskie władze zaczęły także publicznie palić skonfiskowane towary kolonialne.
Choć brytyjskie towary docierały na kontynent w dużych ilościach, były tam droższe i trudniej dostępne, a więc mniej konkurencyjne. Jest kwestią sporną, na ile blokada kontynentalna była skuteczna w zakresie odcięcia Brytyjczyków od europejskich rynków zbytu. Francuski historyk François Crouzet wysunął tezę, że mimo licznych przypadków łamania przepisów blokada działała sprawnie w latach 1807–1808 i 1810–1812, co – w tym drugim okresie – badacz przypisuje właśnie środkom wprowadzonym w Cesarstwie na mocy dekretu z Fontainebleau.
Schyłek systemu kontynentalnego.
W 1810 roku car Aleksander złagodził przepisy celne, "de facto" otwierając porty na import brytyjskich towarów. Stało się to przedmiotem sporu między dyplomacją francuską a rosyjską – Napoleon zarzucał Rosjanom, że importują brytyjskie towary i handlują nimi z innymi krajami kontynentu. Aleksander zaprzeczał oskarżeniom, a ponieważ postawa carskich władz godziła w szczelność systemu kontynentalnego, niezbędną dla jego skuteczności, w 1812 roku Napoleon postanowił zaatakować Rosję, aby zmusić cara do przywrócenia blokady. Ten cel nie został jednak osiągnięty. Klęska francuskiej inwazji na Rosję sprawiła, że działania wojenne przeniosły się na tereny Niemiec, a przeciwko Francji zawiązała się VI koalicja, do której w toku wojny dołączyły m.in. Prusy, Austria i Szwecja. W 1814 roku siły koalicji pokonały Francję i zajęły znaczną część jej terytorium, a Napoleon został zmuszony do abdykacji.
Blokada straciła wszelką skuteczność w 1813 roku, gdy Cesarstwo prowadziło wojnę w Niemczech. Choć restrykcje formalnie wciąż były w mocy, ze względu na fatalny stan gospodarki władze Francji wydawały tak wiele licencji na handel z Wielką Brytanią, że embargo przestało obowiązywać w praktyce. Ostateczny kres blokady nadszedł wraz z abdykacją Napoleona w kwietniu 1814 roku.
Efekty.
Francja i Wielka Brytania.
Blokada nie przyniosła spodziewanego efektu w postaci upadku brytyjskiej potęgi gospodarczej. Wręcz przeciwnie, uderzyła w handel morski krajów kontynentalnej Europy dużo bardziej, niż w handel brytyjski, tym samym eliminując konkurencję dla Brytyjczyków. Brytyjski eksport istotnie (ale przejściowo) spadł w 1811 roku, a w czasie blokady ceny żywności w Wielkiej Brytanii utrzymywały się na wysokim poziomie, co spowodowało spadek poziomu życia ludności. Jednak Francja ucierpiała na zerwaniu kontaktów handlowych jeszcze bardziej. Na terenach Cesarstwa blokada kontynentalna, połączona z brytyjską blokadą wybrzeży, również spowodowała wzrost cen, a spadek wartości handlu był głęboki i długotrwały – w latach 1807–1814 francuski import był o ponad 50% niższy niż w poprzednim okresie.
Rozwój przemysłu i handlu na kontynencie.
Zerwanie więzi handlowych z Wielką Brytanią uderzyło w przemysł nastawiony na eksport zamorski (ze względu na brytyjską blokadę morską) oraz te branże, które były silnie związane z brytyjską gospodarką. Ucierpiały m.in. przemysł stoczniowy, tekstylny (produkcja lnu) i przetwórczy. Z drugiej strony jednak w czasie obowiązywania blokady w krajach kontynentalnej Europy nastąpiło ożywienie niektórych gałęzi przemysłu, przede wszystkim tekstylnego (produkcja bawełny) i w mniejszym stopniu metalurgicznego. Również dla branży cukrowniczej w Prusach i Saksonii restrykcje w handlu zamorskim okazały się bardzo korzystne. Było to efektem zniknięcia konkurencji ze strony Brytyjczyków – co prawda na kontynent docierały nielegalnie importowane towary z Wielkiej Brytanii, jednak były trudniej dostępne i droższe niż wcześniej. Korzyści dla przemysłu tekstylnego były przeważnie krótkotrwałe; gdy po 1815 roku wznowiono swobodną wymianę handlową, kontynentalna produkcja bawełny nie wytrzymała brytyjskiej konkurencji i ponownie podupadła.
Blokada przyniosła zyski ośrodkom handlowym położonym daleko od wybrzeży, w pobliżu ważnych lądowych szlaków komunikacyjnych. Podkopała natomiast pozycję wielu kontynentalnych miast portowych.
Rosja i wojna 1812 roku.
Rosja poniosła duże straty wskutek utraty brytyjskich rynków zbytu dla swoich towarów, m.in. zboża, co doprowadziło do załamania się kursu rubla. W wyniku kryzysu gospodarczego car Aleksander w lipcu 1810 roku złagodził obostrzenia dla statków neutralnych, co w rzeczywistości oznaczało otwarcie rosyjskich portów na nieoficjalny handel z Wielką Brytanią. W grudniu tego samego roku car podjął decyzję o nałożeniu zaporowych ceł na towary francuskie. Te posunięcia stanowiły "de facto" wystąpienie Rosji z systemu kontynentalnego i były poważnym ciosem dla jego integralności. W kolejnych miesiącach francuska dyplomacja oskarżała władze Rosji o zalewanie Europy brytyjskimi towarami. Rosjanie twierdzili, że nie handlują z Brytyjczykami, a importowane przez nich towary pochodzą z USA. Spór o przestrzeganie blokady doprowadził do francuskiej inwazji na Rosję w 1812 roku i w konsekwencji do zawiązania VI koalicji antyfrancuskiej.
Księstwo Warszawskie.
Władze Księstwa Warszawskiego wprowadziły zakaz handlu z Wielką Brytanią pod naciskiem Francji, niedługo po utworzeniu państwa. Blokada przyczyniła się do transformacji gospodarczej ziem wchodzących w skład Księstwa. Z jednej strony uderzyła w polski eksport zboża i drewna do Anglii, który stanowił podstawę zysków majątków szlacheckich. Jednak wpłynęła również na zwiększenie wymiany handlowej z sąsiednimi krajami i rozwój niektórych gałęzi przemysłu (m.in. gorzelnictwa i browarnictwa) oraz hodowli. W XIX-wiecznych pamiętnikach podkreślano raczej negatywne efekty blokady i przedstawiano sytuację ekonomiczną kraju w czarnych barwach. Wynikało to z faktu, że zdecydowaną większość ówczesnych polskich pamiętnikarzy stanowili ziemianie, którzy przeważnie tracili na restrykcjach handlowych. Rzeczywisty obraz gospodarki Księstwa był natomiast bardziej złożony; stan badań z 2011 roku nie pozwala jednak określić go w pełni.
Pierwsze lata funkcjonowania blokady przyniosły gospodarce silne wstrząsy. Po wprowadzeniu embarga w Księstwie pojawiły się nadwyżki żywności, a ceny zbóż spadły o ok. 40–50%, co drastycznie pogorszyło sytuację ziemian i uniemożliwiło dużej części szlachty spłatę długów z czasów pruskich (sum bajońskich). Te perturbacje przyczyniły się do niepokojów społecznych, zmniejszenia wpływów podatkowych oraz do migracji chłopów na dużą skalę, które były ułatwione przez zniesienie poddaństwa dekretem grudniowym. Efektem przerwania zamorskiego eksportu zboża był też wielki deficyt handlowy Księstwa, notowany w roku 1808/1809 – wartość importu wyniosła wówczas 33,3 mln złotych, a eksportu zaledwie 19,2 mln.
Jednak po około dwóch latach sytuacja gospodarcza znacząco się poprawiła, a bilans handlowy w roku 1810/1811 był już dodatni, z eksportem o wartości około 40 milionów złotych. Było to najpewniej efektem przystosowania się gospodarki Księstwa do realiów systemu kontynentalnego i wzrostu roli lądowych szlaków handlowych, a także złagodzenia rygorów embarga. W 1810 roku niektóre porty nadbałtyckie, przede wszystkim gdański, uzyskały od władz francuskich licencje, które pozwalały na legalny eksport ograniczonych ilości zboża i drewna do Wielkiej Brytanii, co pozwoliło na zbyt polskich produktów – choć na dużo mniejszą skalę niż przed blokadą. Sytuacja w Księstwie była pod tym względem podobna jak w innych krajach Europy – z jednej strony dopuszczano licencjonowany, ograniczony handel z Anglikami, z drugiej natomiast w większych miastach Księstwa, tak jak w całej francuskiej strefie wpływów, od 1810 r. publicznie palono brytyjskie towary, które dostały się na kontynent drogą przemytu.
Ograniczone możliwości eksportu przyczyniły się do rozwoju przemysłu gorzelniczego i browarniczego. Ponieważ majątki produkowały nadwyżkę zboża, bardziej opłacalne niż jej sprzedawanie po niskich cenach stało się przerabianie ziaren na alkohol. Rozwinęła się także hodowla bydła, gdyż tanie zboże mogło być wykorzystane jako pasza.
Efekty blokady dla ziem Księstwa były niejednoznaczne, zarówno pozytywne, jak negatywne. Restrykcje inaczej wpływały na różne regiony kraju – w mniejszej mierze uderzały w gospodarkę Wielkopolski, której eksport w roku 1810 w ponad 50% stanowiły produkty przemysłowe. Badania nad dziejami Krakowa w czasach napoleońskich również wykazały, że blokada kontynentalna nie wpłynęła negatywnie na sytuację ekonomiczną miasta.
Skandynawia.
Wprowadzenie blokady przez Królestwo Danii i Norwegii spowodowało rozdźwięk między duńskimi i norweskimi elitami politycznymi. Podstawowym źródłem dochodu kupców norweskich był handel drewnem z Brytyjczykami, a wstrzymanie wymiany handlowej odbiło się negatywnie na lokalnej gospodarce. Od 1809 roku w Norwegii rozwinął się wspierany przez lokalne władze system łamania przepisów celnych, co doprowadziło do napięć z bardziej skłonnymi do ugody z Francją Duńczykami. Zacieśniły się natomiast więzi elit norweskich i szwedzkich, ponieważ Szwedzi byli dla Norwegów ważnymi partnerami w omijaniu blokady kontynentalnej. Miało to wpływ na zerwanie unii duńsko-norweskiej w 1814 roku i wejście Norwegii w unię personalną ze Szwecją.
Rządzona przez Gustawa IV Szwecja od 1805 roku prowadziła wojnę z napoleońską Francją, a jej król konsekwentnie odmawiał zawarcia pokoju i zwrócenia się przeciwko Wielkiej Brytanii. Po traktacie w Tylży car Aleksander zażądał od Szwedów przystąpienia do francusko-rosyjskiego przymierza przeciwko Londynowi i dołączenia do blokady kontynentalnej. Gustaw IV odmówił, obawiając się reakcji Brytyjczyków. Stało się to pretekstem do rosyjskiej inwazji w lutym 1808 roku. Mimo wsparcia, którego Wielka Brytania udzieliła Szwedom, wojna zakończyła się zwycięstwem Rosjan, którzy w jej wyniku zajęli należącą dotąd do Szwecji Finlandię – kraj ten został przekształcony w autonomiczną część Imperium Rosyjskiego jako Wielkie Księstwo Finlandii. W marcu 1809 roku, jeszcze w trakcie wojny, Gustaw IV został obalony z powodu niezadowolenia społecznego z przebiegu konfliktu. W styczniu 1810 roku, na mocy osobnego traktatu kończącego wojnę szwedzko-francuską, Szwecja przystąpiła do blokady kontynentalnej. Nieoficjalnie jednak władze w Sztokholmie zapewniły Brytyjczyków, że ich statki będą tolerowane w szwedzkich portach, jeśli będą do nich wpływać pod neutralną banderą Stanów Zjednoczonych. Tak też się działo, a szwedzcy kupcy na dużą skalę przemycali brytyjskie towary na kontynent przez Pomorze, które zostało zwrócone Szwecji przez Francję w wyniku traktatu pokojowego. Choć formalnie Wielka Brytania i Szwecja były w stanie wojny, operująca na Bałtyku brytyjska flota nie atakowała szwedzkich statków.
Półwysep Iberyjski.
Blokada kontynentalna przyczyniła się do załamania przemysłu w Hiszpanii i Portugalii. Przed wojnami napoleońskimi produkcja przemysłowa w tych krajach była w większości kierowana na eksport do kolonii w Ameryce Łacińskiej. Wywołana blokadą wojna na Półwyspie Iberyjskim sprawiła, że Hiszpania i Portugalia nie były w stanie prowadzić handlu ze swoimi koloniami. W rezultacie Ameryka Łacińska dostała się w sferę wpływów ekonomicznych Wielkiej Brytanii. Po upadku krajowego przemysłu niektóre dotąd rozwinięte regiony Hiszpanii wtórnie przeszły na gospodarkę rolniczą.

</doc>
<doc id="451506" url="https://pl.wikipedia.org/wiki?curid=451506" title="Karpato-Ukraina">
Karpato-Ukraina

Karpato-Ukraina – krótkotrwały organizm państwowy, istniejący na obszarze Rusi Zakarpackiej przez cztery dni w marcu 1939 r., następca autonomicznej Ukrainy Karpackiej.
Historia.
Od 1918 r. Ruś Zakarpacka, ze stolicą w Użhorodzie, wchodziła w skład ówczesnej Republiki Czechosłowackiej. Formalnie była jej autonomiczną częścią składową, jednak w rzeczywistości była zarządzana przez rząd centralny z Pragi. Tendencje autonomistyczne obudziły się wśród zamieszkujących te tereny Ukraińców w drugiej połowie lat trzydziestych XX wieku, głównie pod wpływem Organizacji Ukraińskich Nacjonalistów. Wzmocniło je wyraźne osłabienie rządu centralnego po układzie monachijskim. 8 października 1938 r. przedstawiciele wszystkich niepodległościowych stronnictw Rusi Zakarpackiej ogłosili autonomię tego kraju w ramach Republiki Czesko-Słowackiej. Pod naciskiem III Rzeszy rząd centralny w Pradze zaakceptował ten fakt (dwa dni wcześniej autonomię ogłosiła Słowacja).
11 października 1938 r. stronnictwa niepodległościowe sformowały rząd autonomicznej Rusi Zakarpackiej z Andrijem Brodijem jako premierem. Pod koniec października 1938 r. Brodij został aresztowany przez władze czesko-słowackie za otwarcie wyrażane poparcie dla aneksji Rusi przez Węgry. 26 października 1938 r. Kolejnym premierem został przedstawiciel stronnictwa rusińskiego ks. Augustyn Wołoszyn.
2 listopada 1938 r. Węgry, działając na podstawie pierwszego arbitrażu wiedeńskiego, zajęły południową część Rusi Zakarpackiej z dwoma największymi miastami – stołecznym Użhorodem i Mukaczewem. Zdarzenie to osłabiło moskalofilską i prowęgierską orientację wśród Rusinów, w wyniku czego wzrosły wpływy orientacji ukraińskiej (głównie OUN) i rusińskiej (Partii Narodowo-Chrześcijańskiej ks. Wołoszyna), działających w koalicji. Rząd Wołoszyna przeniósł się do powiatowego miasteczka Chust. Wkrótce premier Wołoszyn podzielił władzę w kraju między OUN, oddając mu kierownictwo sił zbrojnych, a narodowców rusińskich, oddając im zarząd spraw wewnętrznych. Rząd Wołoszyna podpisał umowy handlowe z III Rzeszą, zajmował się rozwojem kraju (zwłaszcza poprzez rozwój spółdzielczości rolnej) i rusińskiej oświaty, a przede wszystkim 9 listopada 1938 r. utworzył karpackie siły zbrojne – Sicz Karpacką, która wkrótce rozwinęła się w sprawną formację wojskową. 22 listopada 1938 r. Zgromadzenie Narodowe Republiki Czesko-Słowackiej uchwaliło nową konstytucję, przyznającą Rusi Zakarpackiej autonomię. Nazwa autonomicznego kraju od 30 grudnia 1938 r. brzmiała Ukraina Karpacka.
Dalsze losy Rusi Zakarpackiej zostały rozstrzygnięte przez politykę wielkich mocarstw. Irredenta węgierska skłoniła hitlerowskie Niemcy do zgody na anektowanie przez Węgry całej Rusi Zakarpackiej. Odpowiednie porozumienie podpisano 11 marca 1939 r. Po ogłoszeniu niepodległości przez Słowację 14 marca 1939, również Ruś Zakarpacka 15 marca, ogłosiła niepodległość, zaś sejm Ukrainy Karpackiej uchwalił konstytucję nowego państwa – Karpato-Ukrainy której prezydentem został Augustyn Wołoszyn, funkcję premiera objął Julijan Rewaj. Nie została ona jednak uznana przez żadne inne państwo. Adolf Hitler, mimo iż kilka godzin wcześniej dał przyzwolenie na niepodległość nowego państwa, teraz odmówił udzielenia pomocy i wezwał do nie stawiania oporu wkraczającym wojskom węgierskim. Również Rumunia odmówiła prośbie Karpato-Ukrainy o udzielenie pomocy, zaś Polska była do powstającego organizmu nastawiona wrogo, natomiast państwa leżące dalej, nie miały nawet czasu na ustosunkowanie się do niepodległości Karpato-Ukrainy. Kres tego państwa nadszedł bowiem bardzo szybko.
Atak Węgier.
13 marca 1939 r. Hitler powiadomił rząd węgierski o planowanym wkroczeniu do Czechosłowacji w ciągu następnych 24 godzin, oraz zostawił mu wolną rękę w sprawie Ukrainy Karpackiej. Węgrzy natychmiast przedstawili 12-godzinne ultimatum rządowi czechosłowackiemu, w którym zażądali:
Rząd czechosłowacki nie wyraził zgody na wydanie broni, więc 14 marca 1939 r. o 6 rano wojska węgierskie zaatakowały Czechosłowację, w tym Karpacką Ukrainę. Równocześnie, w nocy 13/14 marca, bojownicy Siczy Karpackiej zaatakowali posterunki czechosłowackie w Chuście.
Węgrzy zaatakowali w trzech kierunkach – z Mukaczewa na Swalawę, z Użhorodu na Pereczyn, oraz następnego dnia ze wschodu na Sewlusz i Chust.
Walki były zajadłe, ale trwały krótko. Wojska czechosłowackie, wspierane przez jednostki Straży Ochrony Państwa (StOS) broniły się do 17 marca. W walkach uczestniczyła bardzo ofiarnie oddziały Siczy Karpackiej pod dowództwem Mychajła Kołodzynśkiego. Oddziały czechosłowackie i siczowe zostały zmuszone do wycofania się na teren Rumunii, a Kołodzynśkyj wraz ze swoim adiutantem Zenonem Kossakiem zostali schwytani i rozstrzelani.
Do 18 marca 1939 r. powstający organizm państwowy Karpato-Ukrainy został całkowicie zlikwidowany. 16 marca odbyły się na Przełęczy Tucholskiej uroczystości spotkania wojsk polskich i węgierskich i stworzenia wspólnej granicy. Stronę polską reprezentował gen. Mieczysław Boruta-Spiechowicz, a węgierską gen. Novak.
Ustawą z 23 czerwca 1939 parlament węgierski przyłączył Ruś Zakarpacką do Węgier. 7 lipca 1939 r. na Rusi Zakarpackiej wprowadzono węgierską administrację cywilną.
W 1945 r. Ruś Zakarpacka została włączona do ZSRR jako obwód zakarpacki Ukraińskiej SRR, a w 1991 r. stała się jednym z 24 obwodów niepodległej Ukrainy.

</doc>
<doc id="451508" url="https://pl.wikipedia.org/wiki?curid=451508" title="Berthold Harhausen">
Berthold Harhausen

Berthold Harhausen (1847-1920) – niemiecki duchowny ewangelicki, działacz społeczny.
Od 1886 roku superintendent diecezji ostrzeszowskiej kościoła ewangelickiego. Od 1873 do 1893 roku był pastorem w Odolanowie. Jego postawa polityczna była antypolska - był jednym z sygnatariuszy wniosku do Ottona von Bismarcka w sprawie utworzenia niemieckiej organizacji nacjonalistycznej Deutscher Ostmarkenverein (Hakata) mającej na celu germanizację ziem polskich w zaborze pruskim. W latach 1893-1907 pastor w Ostrowie i Nowych Skalmierzycach, gdzie dzięki jego wsparciu wybudowano okazały kościół ewangelicki w 1912 roku .
Berthold Harhausen zajmował się zjawiskiem tzw. "Ostflucht" (tj. "ucieczka ze wschodu") - pomimo wysiłków państwa osadnictwo niemieckie na terenie Prowincji Poznańskiej nie dawało zadowalających rezultatów, a wielkopolscy Niemcy czuli się niejednokrotnie zagrożeni z tego powodu. Pastor upatrywał rozwiązania problemu w sprowadzeniu na tereny Prowincji osadników z Cesarstwa Rosyjskiego. Położony przygranicznie Ostrów odgrywał w planach Harhausena szczególną rolę. Staraniem pastora utworzono tu schronisko dla powracających ze wschodu (w 1906 roku przechodziło przez nie 100 osób dziennie), a w 1905 roku założył w Ostrowie, wraz z Arthurem Rhode "Komitet Pomocy dla Reemigrantów". Aktywnie uczestniczył w akcjach propagandowych mających zachęcać Niemców z Królestwa Polskiego do pozostania na terenie Prowincji. Wystarał się także u prezydenta rejencji poznańskiej o to, aby legitymacje Komitetu miały walor dowodów uprawniających do pobytu na terenie tejże rejencji. Stworzył ponadto w 1907 roku Niemieckie Towarzystwo Stypendialne wspierające młodych Niemców oraz opublikował dokument traktujący o kolonizacji niemieckiej w okolicach Ostrowa.
Wikariuszami u Bertholda Harhausena byli m.in. dwaj późniejsi wybitni duchowni Arthur Rhode i Theodor Wotschke.

</doc>
<doc id="451512" url="https://pl.wikipedia.org/wiki?curid=451512" title="Ukraina Karpacka">
Ukraina Karpacka

Ukraina Karpacka – jeden z autonomicznych krajów Republiki Czesko-Słowackiej, pozostający w jej składzie od 8 sierpnia 1938 r. do 14 marca 1939 r.
Ukraina Karpacka obejmowała tereny Rusi Zakarpackiej, jej stolicą początkowo był Użhorod. 2 listopada 1938 r. Węgry anektowały pas terytorium Rusi przylegający do dotychczasowej granicy węgierskiej, z największymi miastami kraju – Użhorodem i Mukaczewem. Stolicą kraju stało się miasto Chust. Ukraina Karpacka była obiektem stałej węgierskiej irredenty i krótko po ogłoszeniu niepodległości (jako Karpato-Ukraina) została w całości anektowana przez Węgry.

</doc>
<doc id="451513" url="https://pl.wikipedia.org/wiki?curid=451513" title="Latoryca">
Latoryca



</doc>
<doc id="451514" url="https://pl.wikipedia.org/wiki?curid=451514" title="Pranagozalążkowe">
Pranagozalążkowe

Pranagozalążkowe ("Progymnospermophyta") – typ (gromada) roślin kopalnych występujących na Ziemi od dewonu wczesnego do permu. Wyewoluowała prawdopodobnie z trymerofitów i dała początek paprociom nasiennym oraz nagonasiennym lub wszelkim nasiennym. Były to rośliny drzewiaste, o budowie pnia przypominającym nagonasienne, ale rozmnażające się za pomocą zarodników wytwarzanych w jednakowych zarodniach. Ich skamieniałości klasyfikowane są do ok. 30 gatunków, 20 rodzajów, 7 rodzin i dwóch klas.
Systematyka.
W obrębie gromady wyróżniane są dwie klasy dzielące się na siedem rzędów:
Gromada: "Progymnospermophyta" 

</doc>
<doc id="451516" url="https://pl.wikipedia.org/wiki?curid=451516" title="John Profumo">
John Profumo

John Dennis Profumo, Jack Profumo (ur. 30 stycznia 1915 w Kensington, zm. 10 marca 2006) – brytyjski polityk, centralna postać tzw. afery Profumo (ang. Profumo Affair) w roku 1963, która to spowodowała osłabienie pozycji konserwatywnego rządu Harolda Macmillana i przyczyniła się do upadku tegoż w następnym roku. W latach 60. związał się z showgirl Christine Keeler, utrzymującą też kontakty z Jewgienijem Iwanowem, radzieckim attaché wojskowym w Londynie.

</doc>
<doc id="451518" url="https://pl.wikipedia.org/wiki?curid=451518" title="Wilhelm Furtwängler">
Wilhelm Furtwängler

Gustav Heinrich Ernst Martin Wilhelm Furtwängler (ur. 25 stycznia 1886 w Berlinie, zm. 30 listopada 1954 w Baden-Baden) – niemiecki dyrygent i kompozytor. Związany z Berliner Philharmoniker i słynący z interpretacji utworów symfonicznych, w szczególności autorów niemieckich.
Życiorys.
Wilhelm Furtwängler objawił talent muzyczny już w wieku 7 lat. Ojciec Wilhelma, Adolf (1853–1907), światowej sławy archeolog, zadbał o doskonałą edukację dla syna, którą uwieńczyły studia muzyczne i humanistyczne.
Na dyrygenckim podium debiutował w wieku 20 lat. Próbował swoich sił z kilkoma orkiestrami, by w efekcie otrzymać posadę w Mannheim, tuż przed osiągnięciem trzydziestego roku życia. Jego talent znalazł uznanie krytyki muzycznej tamtych czasów i już w 1922 roku kierował dwoma najważniejszymi orkiestrami w Niemczech: Filharmonią Berlińską i lipskim Gewandhausem (w obu przypadkach był następcą legendarnego Artura Nikischa). Szybko zdobył sławę i kolejno objął stanowiska szefa orkiestry wiedeńskiej, festiwalu w Salzburgu i festiwalu wagnerowskiego w Bayreuth.
W roku 1933, po dojściu do władzy nazistów, Wilhelm Furtwängler zaczął popadać w konflikty z „nowym prądem” i, występując w obronie muzyków pochodzenia żydowskiego, szybko został zmuszony do ustąpienia ze stanowisk. W roku 1934 nowe władze uniemożliwiły mu wystawienie opery Paula Hindemitha "Mathis der Maler (Mateusz Malarz)", w proteście Furtwängler zrezygnował z wystąpień w berlińskiej operze. Jednak nie zdecydował się na opuszczenie Niemiec, jak uczyniło wiele innych osób, ale pozostał na stanowisku szefa Berlińskich Filharmoników do końca wojny. Jego nazwisko figurowało na Gottbegnadeten-Liste ("Lista obdarzonych łaską Bożą" w III Rzeszy) wśród "Niezastąpionych". Wielokrotnie koncertował również z innymi niemieckimi orkiestrami, także na terenach okupowanych (np. w Paryżu), co było powodem kontrowersji. Zawsze jednak próbował zachować niezależność artystyczną i z reguły unikał angażowania się w wielkie przedsięwzięcia propagandowe, czego przeciwieństwem jest młodszy dyrygent, lojalny wobec władzy Karajan. Z tym dyrygentem, ze względu zarówno na postawę życiową, jak artystyczną, Furtwängler pozostał skłócony do końca życia. Pod koniec 1944 roku, kiedy administracyjna ochrona zapewniona Furtwänglerowi przez wysokich funkcjonariuszy (Baldura von Schiracha, Alberta Speera) zaczęła się uginać pod naciskami Goebbelsa chcącego awansować ambitnego i posłusznego Karajana, Furtwängler zdecydował się na wyjazd do Szwajcarii. Po zakończeniu działań wojennych wrócił do Niemiec.
Po II wojnie światowej został oskarżony o współdziałanie z partią nazistowską, sąd jednak oczyścił go z zarzutów. Mimo tego wyroku USA zakazały Furtwänglerowi działalności koncertowej na swoim terytorium. Dyrygent osiadł w Szwajcarii. Koncertował z sukcesami w Bayreuth, Rzymie, Londynie, Salzburgu i Sztokholmie. Dużo nagrywał. Od 1947 (formalnie od 1952) powtórnie dyrygent Berlińskich Filharmoników, niestety stan jego zdrowia coraz częściej uniemożliwiał mu pracę dyrygenta. Zmarł w roku 1954 w Baden-Baden. Jego następcą został Herbert von Karajan.
Osiągnięcia.
Trudno nie docenić jakości dokonań Furtwänglera na polu dyrygentury i pracy z orkiestrą. Jego wpływ na bezpośrednie audytorium i na ludzi którzy słyszeli jego wykonania był ogromny.
Niewielu dyrygentów w historii muzyki otacza tak wielka legenda. Wczesne, przedwojenne nagrania, mimo słabej jakości technicznej, prezentują niezwykły talent dyrygencki Furtwänglera. Pod jego batutą orkiestra nabywa cech samodzielnego organizmu, tutti zespołów brzmi potężnie; choć wiele decyzji o doborze temp bywa kontrowersyjnych, zawsze jednak są to kreacje wizjonerskie. Potrafi dyrygować zarówno powoli, jak i szybko – dotyczy to nieraz tego samego utworu, co rodzi problemy przy próbach jasnego zdefiniowania podejścia Furtwänglera do kwestii tempa. Zawsze jednak jego tempa są niejednakowe – umiejętnie przyśpiesza i zwalnia – każdy takt może być zagrany szybciej lub wolniej, wszystko stosownie do całościowego zamysłu i w zamiarze wywarcia odpowiedniego wpływu na słuchacza. W jego ciszy, zwolnieniach i subtelnym operowaniu sekcjami orkiestry słychać brzmienie, którego nikt przedtem ani później nie wydobył z orkiestry. Pośrednim kontynuatorem indywidualnej i humanistyczno-psychologicznej szkoły dyrygentury był jego uczeń, inny słynny dyrygent, Sergiu Celibidache.
Odznaczenia.
Nagrania.
Szczególną rękę miał Furtwängler do symfoniki Beethovena, Brahmsa, Brucknera oraz dzieł Wagnera. Nagrania z czasów wojny dokonywane w Niemczech zostały zabrane z Berlina przez Armię Czerwoną; wiele z nich opublikowała radziecka "Miełodija", m.in. świetną wagnerowską "Walkirię", "Zygfryda" i "Zmierzch bogów". Pod koniec lat 80. ubiegłego wieku nagrania zostały zwrócone. Powojenne nagrania Brucknera i Beethovena są do dziś uznawane za natchnione. rejestracja koncertu w Sztokholmie w 1948 roku, gdzie artysta wykonywał m.in. "Niemieckie Requiem" Brahmsa.
Kompozycje.
Jego dorobek kompozytorski obejmuje: "Te Deum" na chór i orkiestrę, "Schwindet ihr dunklen Wölbungen für Chor und Orchester" na podstawie "Fausta" Goethego, "Hymny Religijne" – także na chór i orkiestrę, trzy symfonie, Uwerturę Es-dur, koncert fortepianowy, kwintet smyczkowy oraz dwie sonaty skrzypcowe.

</doc>
<doc id="451520" url="https://pl.wikipedia.org/wiki?curid=451520" title="Adlai Ewing Stevenson I">
Adlai Ewing Stevenson I



</doc>
<doc id="451526" url="https://pl.wikipedia.org/wiki?curid=451526" title="Constantin Mitsotakis">
Constantin Mitsotakis



</doc>
<doc id="451531" url="https://pl.wikipedia.org/wiki?curid=451531" title="Kolokazja jadalna">
Kolokazja jadalna

Kolokazja jadalna, taro ("Colocasia esculenta") – gatunek rośliny z rodziny obrazkowatych ("Araceae"). Ma liczne synonimy: eddo, taro, kolokazja, kleśnica, kleśniec jadalny, kleśnica jadalna. Preferuje tereny podmokłe. Wywodzi się zapewne z Azji Południowo-Wschodniej (Wielkie Wyspy Sundajskie), rozprzestrzeniona w Polinezji i na Wyspach Hawajskich, a w czasach współczesnych także w Afryce i Amerykach.
Zastosowanie.
Uprawiana w Azji od tysięcy lat, obecnie w całej w strefie tropikalnej i subtropikalnej. Dostarcza w skali światowej ok. 9 mln t bulwiastych kłączy, które są surowcem spożywczym. W Polinezji jest podstawowym środkiem spożywczym. Często przerabiane na mąkę, wykorzystywaną przy produkcji żywności dla niemowląt oraz dla osób cierpiących na celiakię. Ze sfermentowanej masy skrobiowej sporządza się poi, narodową potrawę hawajską.

</doc>
<doc id="451539" url="https://pl.wikipedia.org/wiki?curid=451539" title="Cantspeak">
Cantspeak

Cantspeak – drugi singel promujący album Danzig 4 amerykańskiego zespołu Danzig. Wydany w lutym 1995 roku.

</doc>
<doc id="451542" url="https://pl.wikipedia.org/wiki?curid=451542" title="MS Kurow">
MS Kurow

MS Kurow – statek-chłodnia zbudowany w 1939 w stoczni Alexander Stephen &amp; Sons w Glasgow w 1939 dla Union Steamship Company of New Zealand jako drugi statek o tej nazwie po SS Kurow. W 1965 statek sprzedano Norse Shipping Co. z Panamy, a nazwę zmieniono na MS Norse Transporter. W 1968 jednostkę ponownie przemianowano, tym razem na MS Bintang Borneo. W dniu 14 grudnia 1969 statek został zezłomowany w Hongkongu.

</doc>
<doc id="451543" url="https://pl.wikipedia.org/wiki?curid=451543" title="Kalendarium powstania warszawskiego – 31 lipca">
Kalendarium powstania warszawskiego – 31 lipca

31 lipca, poniedziałek.
Sowieckie czołówki pancerne osiągnęły Międzylesie i zdobyły Radość.
Tego dnia w godzinach porannych pododdziały Zgrupowania Stołpecko-Nalibockiego AK doszczętnie rozbiły kwaterującą we wsi Aleksandrów kompanię Wehrmachtu. Wydarzenie to jest uznawane za początek powstania w Puszczy Kampinoskiej.
W domu przy ul. Pańskiej 67 o godzinie 17.00 rozpoczęła się druga tego dnia narada odprawa sztabowa Komendy Głównej Armii Krajowej. Na pierwszej, przedpołudniowej, zdecydowano iż 1 sierpnia walki nie zostaną jeszcze podjęte ze względu na niejasną sytuację, zaś kolejna narada rozpocznie się o godzinie 18.00. O 17:45 gen. Tadeusz Bór-Komorowski w obecności wezwanego alarmowo Delegata Rządu inż. Jana Stanisława Jankowskiego po wysłuchaniu nieprawdziwego meldunku przybyłego na odprawę dowódcy Okręgu AK płk "Montera", iż na Pradze pojawiły się już radzieckie czołgi, wydał płk Antoniemu Chruścielowi (ps. "Monter") rozkaz rozpoczęcia akcji zbrojnej 1 sierpnia 1944 roku.
Po powrocie do kwatery swego sztabu, mieszczącej się przy ul. Filtrowej 68, pułkownik Chruściel wydał rozkaz następującej treści::
Po wydaniu tej decyzji i rozesłaniu rozkazów na zakończoną już naradę przybył szef Wydziału II KG AK płk "Makary" (Kazimierz Iranek-Osmecki) zajmujący się wywiadem i kontrwywiadem i zdezawuował informacje "Montera". Komendant Główny AK uznał jednak, iż nie ma już możliwości cofnięcia decyzji i nie odwołał akcji.
Ze względu na rozpoczynającą się o 20.00 godzinę policyjną rozkaz o rozpoczęciu akcji został doręczony pododdziałom w dniu następnym, co wpłynęło na niepełną mobilizację sił i środków Okręgu, nie pozwoliło także na wykorzystanie części posiadanej broni.
Na przedpolach Pragi trwał kontratak niemiecki prowadzony siłami pięciu dywizji pancernych.
Do Moskwy przyleciał premier Stanisław Mikołajczyk.

</doc>
<doc id="451546" url="https://pl.wikipedia.org/wiki?curid=451546" title="SS Kurow">
SS Kurow

SS Kurow – statek handlowy o pojemności 2581 BRT, zbudowany w 1909 dla Union Steamship co. of New Zealand Ltd. Wycofany ze służby w 1921, a w 1933 sprzedany Moller &amp; Co. z Szanghaju. Nowy właściciel przemianował go na SS Mabel Moller.

</doc>
<doc id="451548" url="https://pl.wikipedia.org/wiki?curid=451548" title="I Don’t Mind the Pain">
I Don’t Mind the Pain

I Don’t Mind the Pain to trzeci singel promujący album Danzig 4 amerykańskiego zespołu Danzig. Wydany w maju 1995 roku.

</doc>
<doc id="451554" url="https://pl.wikipedia.org/wiki?curid=451554" title="Kalendarium powstania warszawskiego – 1 sierpnia">
Kalendarium powstania warszawskiego – 1 sierpnia

1 sierpnia, wtorek.
O 7:00 łączniczki alarmowe przejęły rozkaz płk. Chruściela (ps. „Monter”) o wybuchu powstania. Zostały uruchomione mechanizmy mobilizacyjne. W godzinach przedpołudniowych kilka tysięcy osób przekazało rozkaz o wybuchu powstania oraz przenosiło broń i amunicję.
Pierwsze strzały padły około godz. 13:50 na Żoliborzu, w okolicy ul. Suzina. Zaatakowana przez patrol niemiecki drużyna Armii Krajowej (w jej składzie był Zdzisław Sierpiński) odpowiedziała z powodzeniem strzałami, w wyniku czego Niemcy zablokowali wiadukt nad Dworcem Gdańskim i obsadzili główne skrzyżowania Żoliborza. O 16.00 dowódca SS i Policji w dystrykcie warszawskim Oberführer SS Paul Otto Geibel uprzedzony o wybuchu powstania zarządził alarm podległych mu sił.
O godz. 16.30 niemiecki dowódca wojskowy Warszawy gen. Reiner Stahel zarządził alarm garnizonu. Powstanie wybuchło 1 sierpnia 1944 roku o godz. 17.00 – była to godzina „W”.
Do walki przystąpiło około 600 plutonów AK, liczących około 40 tysięcy żołnierzy, w tym kilka tysięcy kobiet. Uzbrojenie oddziałów polskich wynosiło 1700 pistoletów, 1000 karabinów, 300 pistoletów maszynowych, 60 ręcznych karabinów maszynowych, 7 ciężkich karabinów maszynowych oraz 25 tys. granatów.
W Śródmieściu wraz z Powiślem i Starym Miastem z powodzeniem zaatakowano wiele obiektów przewidzianych do zdobycia, wśród nich gmach Poczty Głównej na Placu Napoleona i wieżowiec Prudentialu, najwyższego budynku w Warszawie. Był widoczny z daleka, także z odległych przedmieść, toteż fakt, że już w pierwszych godzinach powstania dzięki oddziałom batalionu „Kiliński” załopotała na jego dachu flaga biało-czerwona miał niebagatelny wpływ na samopoczucie i morale ludności.
Punktualnie o godz. 17.00 rozpoczęła zaplanowane działania Kompania 2 Batalionu Ruczaj, dowodzona przez „Cegielskiego” (kpt. rez. lek. med. Tadeusz Bartoszek). O tej godzinie padły strzały z umieszczonego w Ogrodzie Botanicznym 3-calowego moździerza, pochodzącego z angielskich zrzutów, którym dysponował pluton 126 (dowódca: ppor. Sławomir Malczewski, ps. „Sławek”). Pluton 126 był ochraniany od strony Alei Ujazdowskich przez pluton 125 (dowódca: ppor. Konstanty Jabłoński „Jasieńczyk”). O godzinie „W” 49 ciężkich pocisków trafiło w siedzibę pilnie strzeżonego gmachu warszawskiego gestapo (u. Szucha 25). Niemcy, odpierający silny atak moździerzowy, nie zwrócili uwagi na działania Dywizjonu Jeleń (nacierającego dachami od strony ul. Litewskiej) oraz na natarcie Kompanii 3 od ul. Nowowiejskiej (zdobycie budynku kasyna przy al. Szucha 29). W czasie odwrotu plutonów 125 i 126 zginął Tadeusz Bartoszek (ps. „Cegielski”) oraz wielu żołnierzy jego Kompanii 2.
Wielu strategicznych obiektów w śródmieściu nie udało się opanować. Obie centrale telefonów, chociaż okrążone, pozostały w rękach niemieckich. Dworzec Główny i Poczta Główna także nie zostały zdobyte. Odparty został m.in. atak na Dom Prasy przy ul. Marszałkowskiej 3/5, a większość atakujących powstańców poległa. Kompleks budynków na placu Piłsudskiego został odcięty, ale nie było wystarczających sił na jego zdobycie.
Na Starym Mieście załamał się szturm na plac Zamkowy Nie opanowano mostów: Kierbedzia i Poniatowskiego. Zawiodły również całkowicie okupione poważnymi ofiarami natarcia w rejonie tzw. dzielnicy policyjnej – aleję Szucha i plac Unii Lubelskiej. Zdobyto za to budynki elektrowni na Wybrzeżu Kościuszkowskim wraz z rozległym zapleczem, co miało dla całego miasta ogromne znaczenie.
Na Ochocie nie powiódł się szturm na koszary policji niemieckiej w Domu Akademickim na placu Narutowicza i na kilka innych ważnych obiektów. Większość powstańców po zapadnięciu zmroku wyszła z miasta do Lasów Chojnowskich. W dzielnicy pozostały dwie izolowane grupy powstańców przy ulicach Wawelskiej i Kaliskiej.
Na Mokotowie nie zdołano opanować linii ul. Rakowieckiej; nie powiódł się również atak na tory wyścigowe na Służewcu i na koszary w szkole przy ul. Woronicza 6. Większość oddziałów obwodu V AK wyszła po zmroku z miasta do Lasu Kabackiego. W dzielnicy pozostał Pułk AK „Baszta”, któremu podporządkowały się pozostałe oddziały V obwodu.
W ostatniej chwili odwołany został atak na tereny lotniska na Okęciu. Do części oddziałów rozkaz nie dotarł i zostały zdziesiątkowane podczas ataku. Nielicznym udało się przedrzeć na Mokotów.
Na Pradze powstanie praktycznie się załamało. Obsadzono wprawdzie kilka obiektów (w tym dyrekcję kolejową na ul. Targowej), ale nie powiodły się ataki ze strony praskiej na mosty Kierbedzia i Poniatowskiego, pozycje w tej dzielnicy pozostały wyizolowane i oddalone od głównego terenu objętego działaniami powstańczymi.
Częściowo udały się ataki na Woli, tam gdzie wykonywał je Kedyw. W tej dzielnicy znalazły się „ostrzelane” już w czasie okupacji w akcjach dywersyjnych i bojowych oddziały Kedywu pod dowództwem ppłk Jana Mazurkiewicza (ps. „Radosław”). Przy zbiegu ulic Okopowej i Dzielnej w fabryce Kamlera ulokowana została siedziba Komendy Głównej AK. Bataliony „Zośka”, „Parasol”, „Miotła” i „Czata 49” spełniły na Woli znaczną część powierzonych im zadań. Opanowano także magazyny żywności i mundurów niemieckich na Stawkach. Sytuacja na Woli jednak nie przedstawiała się pozytywnie. Oddziały III Obwodu AK nie wykonały zadania i nie oparły linii obrony dzielnicy na obwodowej linii kolejowej. Dzięki temu Niemcy już 2 sierpnia mogli rozpoznawczo atakować dzielnicę szykując się do głównego ataku (ten nastąpił 5 sierpnia).
Pluton Głuchoniemych pozostawał w Instytucie Głuchoniemych przy placu Trzech Krzyży z zadaniem obrony budynku, zaś kompania Koszta wspierała opanowanie placu Bankowego i ul. Rymarskiej.
Powstańcy z Żoliborza po nieopanowaniu wyznaczonych obiektów wyszli wieczorem 1 sierpnia do Kampinosu. W mieście pozostała grupka powstańców w okolicach placu Wilsona. Niemcy na razie odparli ataki i trzymali obiekty okalające Żoliborz-Cytadelę, CIWF, Instytut Chemiczny, baterie artylerii na Burakowie. Nie udało się także natarcie na lotnisko bielańskie oddziałów VIII Rejonu AK.
Straty wraz z rozstrzelanymi z oddziałów polskich wyniosły 1 sierpnia ponad 2 tysiące ludzi, straty po stronie niemieckiej wyniosły około 500 żołnierzy zabitych lub rannych i kilkuset jeńców.
Pod Legionowem miejscowe jednostki AK wykonały akcję wspierającą powstanie, wysadzając pociąg jadący do Warszawy. W akcji tej zginęło kilku powstańców.
1 sierpnia o świcie dowódca radzieckiej 2 armii pancernej wydał rozkaz o przejściu do obrony w związku z silnym niemieckim kontratakiem. Radziecki 3 korpus pancerny został okrążony, a następnie rozbity pod Wołominem, który Niemcy zdobyli 3 sierpnia.
Tego dnia Edward Chudzyński w wierszu „Sierpień” napisał:
"Sierpień dziś w mieście rozgorzał,Na piętrach, dachach, w piwnicach,Promienny i krwawy jak zorza,Radością pogonił w ulicach. (...)Warszawa rzuciła swe dzieciPo jutra wolnego nadzieję".
1 sierpnia 1944 w Berlinie, Heinrich Himmler w rozmowie z Adolfem Hitlerem stwierdził:
"Mój Führerze, moment jest niekorzystny. Uważam wszakże za szczęśliwe zrządzenie losu, że Polacy to czynią. Za 5-6 tygodni opuścimy te obszary. Wtedy jednak zniszczona będzie Warszawa, stolica i serce tego 16-17 milionowego narodu, który od siedmiuset lat blokuje wschód, a od bitwy pod Grunwaldem stale zagradza nam drogę w tym kierunku. Warszawa zostanie zniszczona wraz z jej inteligencją. W konsekwencji problem polski przestanie być wielkim problemem dla naszych dzieci, dla dalszych potomków, a nawet już dla nas".

</doc>
<doc id="451555" url="https://pl.wikipedia.org/wiki?curid=451555" title="Kalendarium powstania warszawskiego – 2 sierpnia">
Kalendarium powstania warszawskiego – 2 sierpnia

2 sierpnia, środa.
Stare Miasto zostało całkowicie opanowane przez oddziały powstańcze, które zajęły m.in. gmach Polskiej Wytwórni Papierów Wartościowych przy ul. Sanguszki 1 i oczyściły z wroga pl. Krasińskich. Śródmieście w większej części w polskich rękach. W dzielnicach Mokotów i Żoliborz nie zdołano opanować kluczowych pozycji. Wycofane z Żoliborza oddziały ppłk. „Żywiciela” docierają nad ranem do Sierakowa. 2 kompania por. „Starży”, która utraciwszy łączność z pozostałymi oddziałami żoliborskimi przystąpiła do odwrotu samodzielnie, zostaje nad ranem zaskoczona i rozbita przez Niemców pod Boernerowem. W nierównej walce ginie blisko 100 powstańców.
Na Woli powstańcy przeszli do defensywy przed atakiem jednostek niemieckich.
Drugie natarcie na lotnisko bielańskie oddziałów VIII Rejonu AK zakończyło się niepowodzeniem. Batalion „Kiliński” zdobył gmach Poczty Głównej przy placu Napoleona (obecnie plac Powstańców Warszawy). Oddziały polskie zdobyły także główną siedzibę Arbeitsamtu przy ul. Kredytowej. Na Powiślu opanowano Elektrownię Warszawską, a batalion Miotła zdobył fabrykę Monopolu Tytoniowego. Nastąpiły ciężkie walki pod Pęcicami oddziałów polskich, które wycofały się z Ochoty.
Tego dnia zdobyto również niemieckie działo pancerne Jagdpanzer 38 (t) Hetzer, nazwane później „Chwat” oraz dwa niemieckie czołgi typu PzKpfw V Panther, z których utworzony został pluton pancerny „Wacek”. 104 Kompania Syndykalistów zdobyła pałac Krasińskich.
W szpitalu polowym przy ul. Polnej zmarła Krystyna Krahelska, ciężko ranna w godzinie „W” przy opatrywaniu rannego kolegi na Polu Mokotowskim, autorka piosenki "Hej, chłopcy, bagnet na broń". Tego dnia poległa Danuta Tuz (ur. 15 stycznia 1915), łączniczka Zgrupowania „Żubr”. W walkach pod Pęcicami zginął podharcmistrz Iwo Rygiel. Na Marszałkowskiej poległ hrabia Władysław Ignacy Zamoyski (odzn. VM); z odniesionych ran zmarli zaś: doktor praw, major Józef Rożniecki i łączniczka 2. kompanii „Rudy” Dorota Łempicka. Tego dnia zginął również prezydent Grudziądza Józef Włodek.
Ukazał się pierwszy powstańczy numer "Biuletynu Informacyjnego", centralnego pisma Armii Krajowej, wydrukowanego w nakładzie 20 tys. egzemplarzy. Redaktorem powstańczego "Biuletynu" był w tym czasie nadal Aleksander Kamiński (ps. „Hubert”).
Niemcy rozpoczynają eksterminację cywilnej ludności Warszawy. Na Mokotowie rozstrzeliwują około 600 Polaków przetrzymywanych w więzieniu na Rakowieckiej oraz kilkadziesiąt osób (w tym kilkunastu duchownych) z domu Jezuitów przy ul. Rakowieckiej 61. W Śródmieściu Południowym policjanci i gestapowcy z alei Szucha przystępują do rozprawy z mieszkańcami pobliskich ulic. Kilkaset osób zostaje rozstrzelanych w ruinach GISZ oraz w Ogródku Jordanowskim na rogu Alei Ujazdowskich i Bagateli. Do masowych egzekucji dochodzi tam również w następnych dniach powstania.
Radzymin odbiły oddziały niemieckiej 4 dywizji pancernej odrzucając oddziały radzieckie.

</doc>
<doc id="451556" url="https://pl.wikipedia.org/wiki?curid=451556" title="Zagadnienie mostów królewieckich">
Zagadnienie mostów królewieckich

Zagadnienie mostów królewieckich, problem mostów królewieckich − kwestia, nad jaką rzekomo głowili się mieszkańcy Królewca, a którą rozwiązał w XVIII wieku Leonhard Euler.
Przez Królewiec przepływała rzeka Pregoła, w której rozwidleniach znajdowały się dwie wyspy. Ponad rzeką przerzucono siedem mostów, z których jeden łączył obie wyspy, a pozostałe mosty łączyły wyspy z brzegami rzeki. Problem, którym zainteresował się Euler, był następujący: czy można przejść kolejno przez wszystkie mosty tak, żeby każdy przekroczyć raz i tylko raz.
Opis zagadnienia opublikowany przez Eulera w 1741 roku w pracy "Solutio problematis ad geometriam situs pertinentis" w "Commentarii academiae scientiarum Petropolitanae" (wolumen 8, strony 128-140) jest uznawany za pierwszą pracę na temat teorii grafów.
Euler wykazał, że jest to niemożliwe, a decyduje o tym nieparzysta liczba wylotów mostów zarówno na każdą z wysp, jak i na oba brzegi rzeki. Rozważył przy tym także ogólniejszy problem, starając się ustalić warunki, które muszą być spełnione, żeby dany graf spójny można było opisać linią ciągłą w taki sposób, by każda krawędź tego grafu była obwiedziona tylko raz (patrz graf eulerowski). Euler pokazał, że jest to możliwe wtedy i tylko wtedy, gdy liczba wierzchołków tego grafu, w których spotyka się nieparzysta liczba krawędzi, wynosi 0 lub 2. Doszedł także do wniosku, że aby przejść wszystkie krawędzie grafu i wrócić do punktu wyjścia, nie może on zawierać węzłów, w których spotyka się nieparzysta liczba krawędzi.
Przekształcenie schematu mostów w graf.
 →
Lewy wierzchołek reprezentuje małą wyspę ze środka obrazka, prawy to wyspa z prawej (na rysunku widać tylko jej fragment), a górny i dolny wierzchołek, to brzegi rzeki.

</doc>
<doc id="451557" url="https://pl.wikipedia.org/wiki?curid=451557" title="Kalendarium powstania warszawskiego – 3 sierpnia">
Kalendarium powstania warszawskiego – 3 sierpnia

3 sierpnia, czwartek.
Niemcy wprowadzili do walki przeciwko powstańcom lotnictwo bombowe, głównie bombowce nurkujące Junkers Ju 87 (tzw. stukasy), które od tego dnia systematycznie bombardowały Warszawę.
Kompania por. Zbigniewa Bryma ze zgrupowania „Chrobry II” zdobyła w wyniku śmiałego ataku Dworzec Pocztowy (skrzyżowanie ulicy Żelaznej i Alej Jerozolimskich), który pozostał w rękach polskich do końca powstania. Ten sam oddział opanował też Dom Turystyczny po drugiej stronie Alej Jerozolimskich, nawiązując łączność z siłami zgrupowania „Gurt”, obsadzającymi gmach Wojskowego Instytutu Geograficznego. Aleje Jerozolimskie były odtąd wraz z przylegającą linią kolejową zablokowane przez powstańców.
Dowodzony przez Gustawa Billewicza oddział batalionu „Chrobry I” zdobył posterunek żandarmerii "Nordwache" znajdujący się w narożnej kamienicy Ignacego Partowicza na skrzyżowaniu ulic Chłodnej i Żelaznej. Początkowo starano się opanować budynek przez strychy i piwnice od strony ul. Krochmalnej, w południe przerwano jednak działania w związku z atakami Niemców od strony ul. Wolskiej. Działania przeciwko tej strategicznie położonej placówce wroga wznowiono wieczorem. "Nordwache" została opanowana w nocy. Rannych zostało kilkunastu powstańców, zdobyto jednak dużą ilość broni, hełmów i mundurów oraz wzięto do niewoli 10 jeńców.
Około godziny 13.00 od mostu Poniatowskiego ruszyło silne niemieckie natarcie w kierunku Dworca Głównego. Dwa bataliony 4 regimentu grenadierów wschodniopruskich wspierane przez czołgi i osłaniane przez „żywe tarcze” z ludności cywilnej uderzały wzdłuż Alej Jerozolimskich, napotykając wszędzie na silny opór powstańców. Po zaciekłej kilkugodzinnej walce Niemcy zdołali opanować odcinek Alej od Nowego Światu po Marszałkowską, lecz ciężkie straty zmusiły ich do wstrzymania natarcia. Grenadierzy wschodniopruscy dopuścili się szeregu mordów na ludności cywilnej (wymordowano m.in. mieszkańców domów przy ul. Brackiej 17 i Al. Jerozolimskich 19). Blisko 4000 cywilów spędzono do zajętego przez Niemców gmachu Muzeum Narodowego.
Ulica Marszałkowska od Alei Jerozolimskich po Ogród Saski również była widownią zaciekłej walki. Około godziny 11.00 zniszczono na Marszałkowskiej ciężki czołg niemiecki, który z oddziałem piechoty przewiózł amunicję i żywność oblężonym w gmachu PAST-y przy ulicy Zielnej. W tym samym czasie Marszałkowską w kierunku ulicy Złotej nadjechał niemiecki samochód pancerny, którego załoga rozstrzelała kilkudziesięciu mieszkańców kamienicy przy Marszałkowskiej 111. Po egzekucji Niemcy usiłowali odjechać, jednak uniemożliwił im to ostrzał powstańczy prowadzony z Hotelu „Metropol”.
Powstańcy zdobywają pałac Blanka (biorąc do niewoli 22 SA-manów), Arsenał i pałac Mostowskich. Plac Teatralny stał się teraz południową linią obrony staromiejskiej.
Biuro Informacji i Propagandy Komendy Głównej AK uruchomiło w Śródmieściu sześć patroli megafonowych, nadających audycje informacyjne, wiersze i piosenki.
Na Pradze, w związku z niepowodzeniem akcji powstańczej, oddziały dokonały demobilizacji i rozproszyły się pomiędzy ludność cywilną. Część powstańców przeprawiła się w następnych dniach na Dolny Mokotów. Tego dnia w walkach przy ul. Gęsiej zginął 21-letni porucznik, podharcmistrz Andrzej Długoszowski z kompanii „Rudy”. Wraz z nim poległ w tym rejonie również ppor. Tadeusz Tyczyński. W Szpitalu Maltańskim z ran odniesionych dzień wcześniej zmarł Julian Piasecki – major dyplomowany, inżynier, wiceminister komunikacji.
Z dziennika bojowego 9. Armii niemieckiej: "Na odcinku Wisły sytuacja na przedmościu Magnuszew robi się groźna. Duża część Warszawy jest w rękach powstańców: zaczęli oni budować barykady".
W ruinach GISZ i Ogródku Jordanowskim Niemcy kontynuują mordowanie mieszkańców Śródmieścia Południowego. Kilkuset mieszkańców ulicy Marszałkowskiej (z odcinka od placu Unii Lubelskiej do placu Zbawiciela) zostaje rozstrzelanych przy aptece „Anca” (Marszałkowska 21 – róg ul. Oleandrów). Na Mokotowie żandarmi z komendy powiatowej przy ulicy Dworkowej dokonują wypadu na ulicę Puławską i jej najbliższe przecznice w celu wywarcia zemsty na ludności cywilnej. Niemcy mordują kilkuset mieszkańców domów przy Puławskiej, Belgijskiej i Szustra (w tym niemal całą ludność z czworoboku ulic Puławska-Belgijska-Boryszewska-Wygoda). Blisko 80 osób zostaje w dodatku rozstrzelanych w Parku Morskie Oko (mieszkańcy domu przy ulicy Puławskiej 49/51).
Niemcy spacyfikowali Wawrzyszew. Zginęło ponad 30 mieszkańców, a osada została częściowo spalona. Ocalonych mieszkańców wysiedlono.
W okolicach Truskawki w Puszczy Kampinoskiej żołnierze Pułku AK „Palmiry-Młociny” rozbijają po zaciekłej walce niemiecki oddział w sile kompanii. Ginie ok. 70 Niemców, kolejnych piętnastu dostaje się do niewoli. Polskie straty ograniczają się do ok. 7–11 zabitych i 10 rannych.
3 sierpnia odbyła się pierwsza rozmowa premiera Mikołajczyka ze Stalinem. Mikołajczyk oznajmił Stalinowi, że "„Warszawa będzie wolna lada dzień”" i zaapelował o pomoc militarną. Stalin obiecał wydanie polecenia o pomocy powstańcom w Warszawie, jednak deklaracje te pozostały w sferze obietnic – w tej samej rozmowie stwierdził iż „nie pozwoli na jakąkolwiek akcję poza naszą linią”, odnosząc się do propozycji Mikołajczyka udzielenia wsparcia oddziałom AK w postaci zrzutów broni. Stalin w tej sprawie skierował Mikołajczyka do PKWN.
Jednocześnie Stalin wyraził swoje lekceważenie odnośnie do polskich oddziałów mówiąc iż "„Cóż to jest ta wasza Armia Krajowa? (...) to są drobne oddziałki partyzanckie, a nie regularna siła zbrojna!”", stwierdził też, że żołnierze AK "„nie walczą z Niemcami, tylko kryją się po lasach – nie są oni w stanie zrobić nic innego”".
Mikołajczyk odrzucił propozycję Linii Curzona jako nowej granicy wschodniej Polski, jako sprzeczną z polską racją stanu, jednocześnie Stalin uzależniał wszelkie dalsze dyskusje odnośnie do granic bezwarunkowym uznaniem Linii Curzona. Mikołajczyk zapytał także dlaczego Polacy mają stracić połowę kraju w wyniku uznania nowych granic proponowanych przez Stalina, na co uzyskał odpowiedź iż przed 1914 rokiem Polska była częścią Rosji, a teraz jest mowa o jej niepodległości, uznając dalszą dyskusję na ten temat za bezcelową. PKWN-owi w sprawie nowego polskiego rządu Mikołajczyk zaproponował podział tek w proporcji 6:1 poprzez wprowadzenie do rządu emigracyjnego PPR jako piątej partii.
Oddziały radzieckie opuściły Wołomin.

</doc>
<doc id="451558" url="https://pl.wikipedia.org/wiki?curid=451558" title="Kalendarium powstania warszawskiego – 4 sierpnia">
Kalendarium powstania warszawskiego – 4 sierpnia

4 sierpnia, piątek.
Z rozkazu Reichsführera SS Heinricha Himmlera dowodzenie siłami niemieckimi w Warszawie przejął SS-Obergruppenführer Erich von dem Bach-Zelewski. Natomiast dowództwo sił nacierających spoza Warszawy objął SS-Gruppenführer Heinz Reinefarth. Tego dnia do Warszawy przybyły także niemieckie jednostki wojskowe, które wykazały się szczególnym okrucieństwem w pacyfikowaniu powstania: Brygada SS „RONA” ("Russkaja Oswoboditielnaja Narodnaja Armia") pod dowództwem SS-Brigadefūhrera Bronisława Kaminskiego oraz SS-Sturmbrigade dowodzona przez SS-Oberführera Oskara Dirlewangera.
Naczelnik Kwatery Głównej Szarych Szeregów hm. por. Stanisław Broniewski (ps. „Orsza”) powołał do życia Harcerską Pocztę Polową dla całego wyzwolonego miasta.
4 sierpnia po południu pod pałacem Blanka na placu Teatralnym zginął w walce jeden z najwybitniejszych polskich poetów, żołnierz batalionu „Parasol” – pchor. Krzysztof Kamil Baczyński.
Rozpoczyna się niemiecka akcja ulotkowa zachęcająca mieszkańców do opuszczenia miasta. Nieprzyjaciel utworzył przy ul. Grójeckiej na tzw. Zieleniaku obóz przejściowy dla polskiej ludności wypędzanej z Warszawy. W miejscu tym żołnierze brygady RONA mordowali i okradali spędzonych tam cywili. Rozpoczęła się rzeź Ochoty.
W zajętych przez okupanta kwartałach Mokotowa trwa mordowanie ludności cywilnej. Przy ulicy Olesińskiej Niemcy wybijają granatami ok. 200 mieszkańców spędzonych uprzednio do piwnic.
W nocy nad Warszawą pojawiają się samoloty RAF-u: 2 Liberatory i Halifax. Załogi z 1586 Polskiej Eskadry do Zadań Specjalnych dokonały zrzutów nad cmentarzem żydowskim i Powązkami, łamiąc tym samym rozkaz dowódcy alianckich Sił Powietrznych, gen. J. Slessora, który zezwolił na loty do Polski jedynie w rejony Małopolski i Lubelszczyzny. W operacji wzięło udział ogółem 14 załóg, w tym 7 polskich, z których 4 poleciały nad Warszawę. Niesubordynacja polskich lotników spowodowała wydanie przez Slessora całkowitego zakazu lotów do Polski. Zakaz ten zmuszony był znieść już 7 sierpnia.

</doc>
<doc id="451559" url="https://pl.wikipedia.org/wiki?curid=451559" title="Gwiazdy typu W Virginis">
Gwiazdy typu W Virginis

Gwiazdy typu W Virginis – gwiazdy zmienne pulsujące, podobne do cefeid (czasem zwane "cefeidami typu II"), należące do typów widmowych od F6 do K2.
Podobnie jak u cefeid, u W Virginis obserwowana jest silna zależność między jasnością absolutną a okresem zmienności, jednak przy tym samym okresie gwiazdy typu W Virginis są o około 1,5 wielkości gwiazdowej słabsze niż cefeidy. Jest to związane z niższą masą i metalicznością (zawartością pierwiastków cięższych od helu) u gwiazd typu W Virginis, które należą do tzw. II populacji gwiazd. Gwiazdy typu W Virginis wykazują zmiany jasności w zakresie 0,3 – 1,2 magnitudo z okresem od 0,8 do ok. 30 dni. Wyróżnia się dwa podtypy:
Ponadto podobne gwiazdy o okresie pulsacji powyżej ok. 30 dni zalicza się do typu RV Tauri.
Problemy z odróżnianiem gwiazd typu W Virginis od cefeid były powodem początkowej znacznej niedokładności wyznaczania wartości stałej Hubble’a metodą świec standardowych. Dopiero w 1942 roku Walter Baade, na podstawie badań cefeid w Galaktyce Andromedy, zaproponował, by obserwowane w tej galaktyce gwiazdy zmienne (cefeidy) zaliczyć do dwóch populacji. W wyniku dalszych badań potwierdzono, że jest uzasadnione uznanie tego typu gwiazd za odrębny od klasycznych cefeid.

</doc>
<doc id="451560" url="https://pl.wikipedia.org/wiki?curid=451560" title="Bournemouth">
Bournemouth

Bournemouth (wym. ) – miasto w Wielkiej Brytanii, w Anglii, w hrabstwie ceremonialnym Dorset, w dystrykcie (unitary authority) Bournemouth, Christchurch and Poole, położone nad kanałem La Manche. W 2001 roku miasto liczyło 167 527 mieszkańców.
Informacje ogólne.
Miasto jest ośrodkiem wypoczynkowym i konferencyjnym oraz popularnym kąpieliskiem. Wraz z pobliskim Poole (142 tys.) oraz mniejszymi miejscowościami: Christchurch, Ferndown, Ringwood i New Milton tworzy prawie półmilionową aglomerację. Jedną z liczniejszych grup stanowią Polacy, około 10 000 (polski kościół). Bournemouth jest jednym z ulubionych nadmorskich kurortów Anglików, cieszy się ogromną popularnością zwłaszcza wśród londyńczyków. Dzięki piaszczystej plaży i naturalnym warunkom do uprawiania sportów wodnych znajduje się w pierwszej dziesiątce najpopularniejszych miejscowości tego typu na świecie. Wzdłuż plaży rozlokowane są duże wille, hotele i pensjonaty. Na szczytach klifów znajdują się liczne parki i ogrody z pięknymi wąwozami, gdzie można spotkać np. wiewiórki. W centrum Bournemouth znajdują się liczne dyskoteki, puby, kluby nocne.
Projektowane jest zbudowanie zupełnie sztucznej rafy koralowej (worki ze specjalną, bogatą w substancje odżywcze ziemią, która przyciąga wiele organizmów tworzących rafę koralową). Jeżeli cały projekt zostanie zakończony, fala dla surferów będzie znacznie większa, możliwe będzie nurkowania na większe głębokości, a także poprawi się widoczność pod wodą.
 Śródmieście stanowi dzielnica The Square z licznymi atrakcjami turystycznymi i typową miejską zabudową oraz największym centrum handlowym, gdzie każdego roku zimą odbywa się Festiwal Jedzenia (stragany z jedzeniem z różnych krajów). Pozostałe dzielnice różnią się od siebie znacznie. Boscombe jest dzielnicą mieszkaniową, turystyczną oraz znajduje się tam centrum handlowe. Charminster to popularna dzielnica willowa. Poza miastem, około 3 mile na północ od centrum, mieści się ogromne centrum handlowe Castlepoint.
W mieście znajduje się stacja kolejowa Bournemouth oraz uniwersytet (Bournemouth University).

</doc>
<doc id="451563" url="https://pl.wikipedia.org/wiki?curid=451563" title="Kalendarium powstania warszawskiego – 5 sierpnia">
Kalendarium powstania warszawskiego – 5 sierpnia

5 sierpnia, sobota.
Uwolnienie ok. 350 Żydów (polskich, greckich, węgierskich i francuskich) z obozu koncentracyjnego KL Warschau przy ul. Gęsiej („Gęsiówka”). W walkach o ten obóz uczestniczyli żołnierze: batalionu „Zośka”, m.in. Oddział Specjalny „Jerzy” pod dowództwem kpt. Ryszarda Białousa (ps. „Jerzy”), pluton „Alek”, „Felek” i batalion szturmowy „Wacek” dowodzony przez Wacława Micutę, wspierani przez ogień zdobycznej Pantery. Natarcie rozpoczęło się ok. godziny 10.00.
Od tego dnia siły niemieckie przeszły do planowanego przeciwnatarcia: z Woli w kierunku Ogrodu Saskiego oraz pałacu Brühla. Rano, po przygotowaniu artyleryjskim, ze wsparciem czołgów oraz ciężkiej broni maszynowej do natarcia przystąpiły oddziały policyjne gen. Reinefartha oraz batalionu brygady SS Dirlewangera (jednostka składająca się ze zwolnionych kryminalistów). Na swojej drodze Niemcy napotykali na oddział Zgrupowania „Radosław” dowodzony przez pułkownika Jana Mazurkiewicza (ps. „Radosław”). W walkach udział wzięły też oddziały Obwodu III – Wola. Cały dzień trwały zacięte walki. Powstańcy odnosili lokalne sukcesy, lecz przewaga przeciwnika była tak duża, że Niemcy wieczorem dotarli do placu Kercelego. Przeciwnatarcie to oznacza odebranie przez wroga inicjatywy, której powstańcy nie odzyskali aż do kapitulacji.
Rozpoczyna się rzeź Woli („czarna sobota”). Żołdacy Reinefartha i Dirlewangera mordują z nieopisaną brutalnością prawie 50 tysięcy polskich cywilów, mężczyzn, kobiety i dzieci. Dochodzi do masowych gwałtów i grabieży. W kolejnych dniach Niemcy zamordują łącznie około 65 tysięcy mieszkańców Woli i zachodniej części północnego Śródmieścia.
Około godziny 14.00 siły SS zajmują Szpital Wolski. Ginie 60 osób personelu, 300 chorych i rannych, w tym dyrektor szpitala dr Józef Marian Piasecki, prof. Janusz Zeyland oraz ksiądz kapelan Kazimierz Ciecierski. Egzekucja odbyła się na podwórzu posesji rogu ulic Górczewskiej i Zagłoby. W miejscu tym Niemcy zamordowali ok. 2000 osób. O godzinie 20.00 zajęli Szpital Św. Łazarza (przy ul. Leszno 217) i zamordowali personel szpitala, chorych i rannych; okoliczna ludność została spędzona w jedno miejsce. Razem zginęło tam około 1000 osób.
Nadal trwają egzekucje w „dzielnicy policyjnej”. W więzieniu przy alei Szucha zostaje rozstrzelany przez gestapo Stefan Ossowiecki – polski inżynier zajmujący się zjawiskami paranormalnymi. Na Mokotowie, w masakrze przy ulicy Skolimowskiej (ponad setka ofiar), zginął dowódca III Rejonu AK (Obwód V Mokotów) kpt. Leon Światopełk-Mirski („Łucznik”) oraz kilku członków jego sztabu.
Około godziny 19.00 teren walk na Woli wizytowany był przez gen. Ericha von dem Bacha. Jego sztab zorganizowany został w Sochaczewie.
Odbywają się pierwsze zrzuty lotnicze – po godzinie 1.00 w rejonie cmentarzy, Szpitala Wolskiego i Fortu Bema.
Tego dnia na Woli zginęli Wacław Wądołkowski – żołnierz 2 kompanii „Rudy”, i Karol Kryński – malarz, kapitan rezerwy, kawaler Orderu Virtuti Militari. Poległ również oficer w stanie spoczynku Zygmunt Hempel i polski wioślarz, olimpijczyk Józef Szawara. Na Ochocie stracony został polski aktor Zbigniew Rakowiecki.

</doc>
<doc id="451565" url="https://pl.wikipedia.org/wiki?curid=451565" title="Kalendarium powstania warszawskiego – 6 sierpnia">
Kalendarium powstania warszawskiego – 6 sierpnia

6 sierpnia, niedziela.
O godzinie 6.00 rusza natarcie oddziałów gen. Reinefartha na cmentarze. Niemcy wypierają z nich powstańców, ale wkrótce oddziały ze zgrupowania „Radosław” odbijają cmentarze ewangelicki i kalwiński.
Jednak główny kierunek natarcia sił niemieckich przebiega na osi ulic Chłodnej i Elektoralnej, w kierunku placu Żelaznej Bramy. W godzinach popołudniowych siły niemieckie osiągają Ogród Saski i pałac Brühla. Nawiązują kontakt z odciętą od dnia wybuchu powstania dzielnicą rządową i przebywającym w niej gubernatorem Ludwigiem Fischerem. Oddziały III Obwodu AK z Woli zostają rozbite. Część będzie dalej walczyć w powstaniu w rejonie ul. Grzybowskiej, reszta weźmie udział w walkach na Starym Mieście.
Rozpoczynają się kilkudniowe walki o magazyny na Stawkach. W czasie ich trwania budynki przechodziły wielokrotnie z rąk do rąk. Działania te powstrzymują niemieckie natarcie na Stare Miasto i umożliwiają przegrupowanie oddziałów powstańczych wycofanych z Woli.
Gen. Tadeusz Bór-Komorowski podejmuje decyzję o ewakuacji Komendy Głównej AK i Delegatury z dotychczasowej siedziby w fabryce Kamlera przy ul. Dzielnej 72 na Woli w kierunku Starego Miasta. Nowa kwatera Komendy Głównej mieści się (do 13 sierpnia) w gmachu szkoły powszechnej przy ul. Barokowej. Tego samego dnia zgrupowanie kpt. Gustawa Billewicza wycofuje się z rejonu browaru Haberbuscha przy Grzybowskiej do gmachu sądów na Lesznie. Po ciężkich walkach, wycofują się z Woli do Śródmieścia oddziały pod dowództwem kpt. Wacława Stykowskiego.
W Śródmieściu zaczyna działać Harcerska Poczta Polowa. Na terenie warsztatów naprawczych taboru kolejowego w Pruszkowie Niemcy zakładają „Dulag 121” – obóz przejściowy dla ludności cywilnej, ewakuowanej ze stolicy. Przejdzie przezeń ponad pół miliona warszawiaków.
Trwa rzeź Woli. Na ulicy Wolskiej, w ruinach wypalonego budynku, koło Szpitala Zakaźnego św. Stanisława, rozstrzelani zostają mieszkańcy domu przy ul. Elektoralnej 47. Niemcy palą Szpital Karola i Marii przy ul. Leszno, gdzie mordują od 100 do 200 pacjentów oraz kilku członków personelu. Tego dnia zostali również rozstrzelani redemptoryści z klasztoru przy ul. Karolkowej 49.
Tego dnia Józef Stalin wydał rozkaz frontom radzieckim na kierunku warszawskim o przejściu do „aktywnej obrony” co oznaczało zaprzestanie ofensywy na stolicę. Informację tę jako pierwsza podaje w Warszawie gazeta AK „Świt Polski”. W odpowiedzi, w dniu 8 sierpnia Radio Moskwa podejmuje działania dezinformacyjne, wzywając: "aby nikt nie wierzył Świtowi, który kłamie mówiąc iż ustały pod Warszawą wszelkie działania Armii Czerwonej".
W dalszej części komunikatu Radio Moskwa rozpowszechnia kolejne nieprawdziwe informacje o rzekomym zaangażowaniu sił Armii Czerwonej w walkach:
Zginęła Krystyna Wańkowicz – córka pisarza Melchiora Wańkowicza, sanitariuszka w batalionie „Parasol”.
Tego dnia, w rocznicę wymarszu Pierwszej Kompanii Kadrowej, na ulicy Długiej odbyła się jedyna podczas powstania defilada wojsk powstańczych. Żołnierze Batalionu „Gozdawa” przemaszerowali po mszy od kościoła garnizonowego do pałacu Raczyńskich.

</doc>
<doc id="451568" url="https://pl.wikipedia.org/wiki?curid=451568" title="Kalendarium powstania warszawskiego – 7 sierpnia">
Kalendarium powstania warszawskiego – 7 sierpnia

7 sierpnia, poniedziałek.
Siły niemieckie otwierają "korytarz" wzdłuż osi Wola – Ogród Saski – Krakowskie Przedmieście – most Kierbedzia. Od tego dnia działania powstańcze prowadzone będą w trzech, odizolowanych od siebie ośrodkach:
Grupę Północ tworzą: Zgrupowanie „Radosław” (ppłk. Jana Mazurkiewicza, ps. „Radosław”). Są to oddziały: „Broda 53”, „Zośka”, „Parasol”, „Miotła”, „Pięść” i „Czata 49” oraz oddziały ppłk. Jana Szypowskiego (ps. „Leśnik”), mjr inż. Olgierda Rudnickiego-Ostkiewicza (ps. „Sienkiewicz”), mjr Tadeusza Grzeszczyńskiego (ps. „Zawisza”), kpt. Lucjana Giżyńskiego (ps. „Gozdawa”) oraz zgrupowanie mjr Stanisława Błaszczaka (ps. „Róg”), harcerski batalion "„Wigry”" dowodzony przez kpt. Eugeniusza Konopackiego (ps. „Trzaska”) i odwody kpt. Gustawa Billewicza (ps. „Sosna”). Ponadto około 300 żołnierzy Armii Ludowej pod dowództwem mjr Bolesława Kowalskiego (ps. „Ryszard”). Łącznie około 7 tys. ludzi.
Rozpoczyna się zmasowany atak artyleryjski na Stare Miasto.
Trwają masowe morderstwa ludności cywilnej przez oddziały Heinza Reinefartha w rejonie: ul. Chłodna – Ogrodowa – pl. Mirowski – Hale Mirowskie – plac Żelaznej Bramy. Przeciwnatarcie sił polskich przy pl. Mirowskim oddziału mjr. „Zagończyka” (Stanisława Steczkowskiego). Zgrupowanie Radosława walczy o utrzymanie cmentarza kalwińskiego, a batalion „Zośka” o tereny dawnego getta. Na Ochocie trwają walki o gmach Monopolu Tytoniowego. Tego dnia harcerze roznoszą 900 listów. Powstaje powstańcza piosenka pt. "Hymn Śródmieścia", której autorem jest Eugeniusz Żytomirski.
Tego dnia Karol Irzykowski w notatkach z tych wydarzeń napisał:
"Już kilka dni temu słychać było jako coś humorystycznego, że Stalin pogniewał się na Polaków za to, że ośmielili się pierwsi wyswobadzać samych siebie i atakować Warszawę. Słyszano jednak jakąś rzekomą kanonadę armat bolszewickich na froncie, zwiastujących przesuwanie się wojsk bolszewickich ku Warszawie. Wnet to ustało."
Tego dnia zginęła Jadwiga Falkowska. Została zastrzelona przy al. Niepodległości 223 przez żołnierzy brygady RONA.
Po doniesieniach żołnierzy AK, o rzezi dokonywanej przez wojska niemieckie na Woli, W. Churchill
wywiera skuteczną presję m.in. na gen. J. Slessora, aby ten natychmiast zgodził się na loty do Warszawy. Slessor zezwala na loty, jednak w ograniczonym zakresie i tylko polskim załogom.
Porucznik John Ward, pilot RAF-u rozpoczyna tego dnia nadawanie do Londynu depesz z relacjami o sytuacji w walczącej Warszawie.
W godzinach wieczornych oddziały Pułku „Palmiry-Młociny” przypuszczają atak na niemieckie placówki przy trakcie Babice – Leszno. Z powodu słabego uzbrojenia polskich oddziałów uderzenie kończy się jedynie częściowym powodzeniem. Po zakończeniu walk żołnierze AK wycofują się w głąb Puszczy Kampinoskiej.

</doc>
<doc id="451569" url="https://pl.wikipedia.org/wiki?curid=451569" title="Kalendarium powstania warszawskiego – 8 sierpnia">
Kalendarium powstania warszawskiego – 8 sierpnia

8 sierpnia, wtorek.
Ciężkie walki w rejonie ul. Okopowej i cmentarzy. Obrona szkoły przy ul. Okopowej 55 i fabryki Pfeiffera. Batalion Czata 49 skierowany na ul. Stawki. Ciężko ranny dowódca „Parasola” kpt. Adam Borys. Na Stare Miasto spadają bomby zapalające. Krytyczna sytuacja na Ochocie.
Niemcy poprzez plac Teatralny i Bankowy nacierają na ulicę Bielańską i Ratusz, pędząc przed sobą w charakterze „żywych tarcz” kilka szeregów kobiet polskich z dziećmi. Atak załamuje się w ogniu bocznym powstańców, a większości zakładników udaje się dzięki pomocy AK-owców schronić na terenie opanowanym przez Polaków. Wiele kobiet ponosi jednak śmierć podczas wymiany ognia.
W ruinach Teatru Wielkiego Niemcy mordują około 350 cywilów – mężczyzn i chłopców zamieszkujących sąsiednie bloki mieszkalne.
Pierwsza audycja radiostacji AK „Błyskawica”, której siedziba mieściła się w budynku PKO (Pocztowa Kasa Oszczędności, ul. Jasna 9). Kierownikiem zespołu był Stanisław Zadrożny, natomiast Jan Nowak Jeziorański prowadził audycje w języku angielskim. Pracę spikera podjęli także Zbigniew Świętochowski, Zbigniew Jasiński, Jacek Wołowski oraz Mieczysław Ubysz.
Tego dnia w audycji Radiostacji im. T. Kościuszki, nadającej z Moskwy można było usłyszeć następujące słowa:
"Armia Ludowa ofiarowała swoje młode życie, swoje dusze i serca, aby pokazać światu, że stać ją zawsze na czyn bohaterski, o jakim inne narody świata słuchać tylko mogą. Gen. Sosnkowski i gen. Bór, prowokatorzy, twierdząc, że wyzwolenie Warszawy to krwawy trud Armii Krajowej, reklamują się budząc śmiech i pogardę."
Dnia następnego w powstańczym dzienniku "Biuletyn Informacyjny" – ukaże się artykuł pt. "Kto walczy w Warszawie?" nawiązujący do tej audycji.
Umiera pisarz Juliusz Kaden-Bandrowski, Tadeusz Maślonkowski i Antoni Szczęsny Godlewski (ps. „Antek Rozpylacz”).
W nocy 7 halifaxów i liberatorów z polskimi załogami dokonuje zrzutów w rejonie Śródmieścia. Wobec doniesień, że większość zasobników trafiła w ręce powstańców, gen. J. Slessor zezwala na wysłanie większej liczby samolotów, również z załogami brytyjskimi i południowoafrykańskimi.

</doc>
<doc id="451570" url="https://pl.wikipedia.org/wiki?curid=451570" title="Kalendarium powstania warszawskiego – 9 sierpnia">
Kalendarium powstania warszawskiego – 9 sierpnia

9 sierpnia, środa.
Po opanowaniu przez siły niemieckie arterii przelotowej i jej umocnieniu odbywa się ewakuacja tzw. dzielnicy rządowej wraz z gubernatorem dystryktu warszawskiego Ludwigiem Fischerem. Podczas ewakuacji siedziby gubernatora z pałacu Brühla, na placu Żelaznej Bramy ginie od kuli powstańczej zastępca gubernatora, Herbert Hummel. Sam Fischer został ranny.
Oddziały Zgrupowania "Radosław" walczą o zatrzymanie Powązek, osłaniają Stare Miasto; Parasol przesunięty na ul. Gęsią; ul. Stawki przechodzi z rąk do rąk. Na Powiślu AK-owcy skutecznie odpierają ataki niemieckie. Na Ochocie duże straty po stronie polskiej, skutecznie odpierane ciężkie ataki.
Trwają ataki artyleryjskie na Stare Miasto.
Wśród ludności i powstańców nadal panuje atmosfera więzi i wiary w wyzwolenie; odbywają się msze święte.
Z meldunku w dzienniku bojowym 9. Armii niemieckiej:
"Opór w Warszawie wzmaga się. Toczące się walki to najtrudniejsze – w pełnym znaczeniu tego słowa – boje uliczne na terenie wielkiego miasta. Własne straty są wysokie. Celem opanowania położenia potrzebna jest pełnowartościowa dywizja wyposażona w dużą ilość broni ciężkiej."
Z dziennika von dem Bacha:
"Od każdej strony brakuje mi sił. Obyśmy tylko utrzymali Warszawę!"
Tego dnia odbyła się druga rozmowa premiera rządu RP Stanisława Mikołajczyka ze Stalinem. Mikołajczyk świadomy już złej sytuacji powstania prosił o natychmiastowe zrzuty i pomoc dla powstania – uzyskał taką obietnicę, Stalin jednak nie zamierzał jej zrealizować i zwlekał z wydaniem takiej decyzji – pomoc sowiecka w postaci zrzutów uzbrojenia nastąpiła dopiero w dniach pomiędzy 13 września a 14 września, po prawie 44 dniach walki od rozpoczęcia powstania, gdy nie mogło to zaważyć w istotnym stopniu na wynik walk w Warszawie.
Dodatkowo zrzuty zawierały radziecką amunicję nie pasującą do broni walczących powstańców, użyteczne były jedynie artykuły żywnościowe m.in. konserwy. Niekorzystną sytuację pogłębiała także zwłoka Stalina w wydaniu pozwolenia na lądowanie samolotów alianckich na radzieckich lotniskach na wschód od Warszawy, Stalin wydał ją dopiero 13 września 1944.
Mikołajczyk odrzucił nalegania Stalina w sprawie uznania Linii Curzona jako nowej granicy wschodniej Polski i fuzji z PKWN, które domagało się 75% tek ministerialnych w rządzie. Podczas spotkania Stalin był zaskakująco przyjazny, oświadczając np. iż celem polityki sowieckiej jest "przyjaźń między nami", oraz stwierdził: "postaramy się zrobić wszystko [...] aby dopomóc Warszawie". Mikołajczyk wrócił do Londynu pewny, że udało mu się uzyskać obietnicę pomocy dla powstania. Już w trzy dni później, 12 sierpnia Stalin oświadczył jednak, że powstanie warszawskie jest "bezsensowną i przerażającą awanturą" oraz że dowództwo sowieckie musi "odgrodzić się od awantury warszawskiej". Z kolei Jan Karski podaje, iż podczas tej rozmowy Stalin powtarzał oburzające i nieprawdziwe oświadczenia Bieruta, że "w Warszawie nie ma żadnego powstania", jednak w oficjalnych protokołach sowieckich ze spotkania ten tekst nie występuje.

</doc>
<doc id="451572" url="https://pl.wikipedia.org/wiki?curid=451572" title="Kalendarium powstania warszawskiego – 10 sierpnia">
Kalendarium powstania warszawskiego – 10 sierpnia

10 sierpnia, czwartek.
BBC nadaje ostrzeżenie we wszystkich językach europejskich pod adresem hitlerowców i osób pracujących w aparacie III Rzeszy. Było powtarzane dnia następnego. Jego treść brzmiała następująco:
Jeszcze tego samego dnia, w sieniach Hotelu de Saxe przy ulicy Koziej, Niemcy zamordowali stu kilkunastu polskich mężczyzn i chłopców.
Oddziały zgrupowania „Radosław” utrzymały ul. Okopową, Cmentarz żydowski na Okopowej i Stawki. Oddział kpt. „Gurta” zdobywa gmach wodociągów i kanalizacji przy placu Starynkiewicza 5. Zgrupowanie Chrobry II opanowuje Browar Haberbuscha (ul. Grzybowska/Krochmalna). Rejon Woli: ul. Żelazna, Grzybowska, Wronia i Ciepła w rękach polskich. Umocnienie oddziałów na Powiślu. W nocy, nad Śródmieściem i Mokotowem, samoloty brytyjskie dokonują udanych zrzutów amunicji i broni odebranych przez polskie oddziały.
Na miasto spadają niemieckie ulotki zatytułowane "Ultimatum dla ludności Warszawy" wzywających mieszkańców do opuszczenia stolicy. Po raz pierwszy Niemcy użyli moździerza „Karl” (kal. 610 mm, waga pocisku 2200 kg). Ostrzeliwują elektrownię na Wybrzeżu Kościuszkowskim, jednak pracownicy jej nie opuszczają, nadal dostarczając prąd Warszawie.
Z raportu w dzienniku bojowym 9. Armii niemieckiej:

</doc>
<doc id="451573" url="https://pl.wikipedia.org/wiki?curid=451573" title="Gorlice (drobnicowiec)">
Gorlice (drobnicowiec)



</doc>
<doc id="451575" url="https://pl.wikipedia.org/wiki?curid=451575" title="Kalendarium powstania warszawskiego – 11 sierpnia">
Kalendarium powstania warszawskiego – 11 sierpnia

11 sierpnia, piątek.
Niemcy opanowują Wolę i Ochotę. Miejsce obrony przy ul. Wawelskiej 60, atakowane jest od rana przez artylerię, goliaty, czołgi i piechotę. Po jego upadku (tzw. „Reduty Wawelskiej”) zamordowany został ksiądz i filozof Jan Salamucha.
Ciężkie walki w rejonie Stawek i Okopowej, duże straty po stronie polskiej. Ppłk Jan Mazurkiewicz (ps. „Radosław”) zostaje ciężko ranny podczas obrony Okopowej i cmentarzy, tymczasowo zastąpiony przez mjr Wacława Janaszka (ps. „Bolek”), szefa sztabu Kedywu. Batalion Miotła rozpoczyna obronę Czerniakowa i Starego Miasta, na jego odcinku północno-zachodnim.
Pierwsze odznaczenia krzyżem Virtuti Militari: IV klasy otrzymuje ppłk Jan Mazurkiewicz, a V kl. – kpt. Jan Kajus Andrzejewski (dowódca Brygady Dywersji „Broda 53”) i kpt. Franciszek Mazurkiewicz (ps. „Niebora”), brat Jana Mazurkiewicza, dowódca batalionu „Miotła” (który poległ tego dnia). Krzyż Walecznych zostaje nadany rannej łączniczce Ludmile Krajewskiej (ps. „Mila”).
Naloty i bombardowanie Starego Miasta. W dzienniku PPS „Warszawianka” zamieszczono odezwę Żydowskiej Organizacji Bojowej pt. "Do obrońców Warszawskiego Ghetta! Do pozostałych przy życiu Żydów!" (), wzywającą do kontynuowania walki i wstępowania w szeregi powstańcze.
Podczas walk w rejonie ul. Spokojnej na Woli zginęli tego dnia żołnierze batalionu „Zośka”: phm. ppor. Konrad Okolski, sierż. pchor. Janusz Grzymałowski, sierż. Mieczysław Olkowski i sanitariuszki Anna Zakrzewska (ps. „Hanka Biała”) i Zofia Laskowska. Tego dnia polegli także: ppor. Jerzy Berowski, sierż. Mirosław Szymanik. W walkach przy ul. Stawki zginął filolog, pracownik naukowy i dydaktyczny tajnego Uniwersytetu Warszawskiego Tadeusz Wiwatowski.
"Daily Mirror" w artykule „Warsaw Tragedy”: "Trzecia bitwa o Warszawę toczy się dalej i sytuacja jest rozpaczliwa, ale może być jeszcze uratowana, chociaż warszawiacy słusznie pytają, gdzie są nasi przyjaciele."
Sowiecka radiostacja im. T. Kościuszki po raz kolejny zapewnia, że wojska radzieckie nadchodzą z odsieczą.

</doc>
<doc id="451576" url="https://pl.wikipedia.org/wiki?curid=451576" title="Tyreostatyki">
Tyreostatyki



</doc>
<doc id="451578" url="https://pl.wikipedia.org/wiki?curid=451578" title="Kalendarium powstania warszawskiego – 12 sierpnia">
Kalendarium powstania warszawskiego – 12 sierpnia

12 sierpnia, sobota.
Niemcy rozpoczynają zmasowany atak na Stare Miasto.
Przeniesienie kwatery Komendy Głównej AK ze szkoły przy ul. Barokowej na ul. Długą 7, do gmachu Ministerstwa Sprawiedliwości. Winston Churchill po raz kolejny depeszuje do Stalina, pytając o pomoc dla walczących Polaków.
Zgrupowanie Chrobry II po ciężkich walkach z pułkiem SS RONA straciło budynki w okolicach pl. Starynkiewicza i ul. Nowogrodzkiej: Dyrekcji Wodociągów, Domu Turystycznego, Miejskiego Instytutu Higieny, Wojskowego Instytutu Geograficznego i Starostwa Grodzkiego. Na Żoliborzu w rękach kompanii "Żniwiarz" rejon: ul. Potockiej, Słowackiego, Stołecznej (od północy) i Wyspiańskiego, pl. Henkla, Trentowskiego (od zachodu) – tu walczy "zgrupowanie AK Żyrafa" i pluton AL.
Powstańcy odparli ataki na: pałac Mostowskich, pozycje na Lesznie i Rymarskiej, w rejonie Ogrodu Krasińskich, ul. Miodowej, pałacu Komisji Rządowej Przychodów i Skarbu na placu Bankowym i pałacu Blanka.
"Rozkaz Nr 15" Antoniego Chruściela (ps. „Monter”):"W związku z nieporozumieniami na temat udziału kobiet w służbie wojskowej wyjaśnia się, iż kobiety, które w okresie konspiracji złożyły przysięgę i zostały zaliczone w stan formacji AK, są żołnierzami AK."

</doc>
<doc id="451584" url="https://pl.wikipedia.org/wiki?curid=451584" title="Kujawy (statek)">
Kujawy (statek)



</doc>
<doc id="451585" url="https://pl.wikipedia.org/wiki?curid=451585" title="Legiony Polskie (statek)">
Legiony Polskie (statek)



</doc>
<doc id="451586" url="https://pl.wikipedia.org/wiki?curid=451586" title="Typ całkowity">
Typ całkowity



</doc>
<doc id="451590" url="https://pl.wikipedia.org/wiki?curid=451590" title="Heimskringla">
Heimskringla

Heimskringla – staronordycki zbiór sag spisany w Islandii około roku 1225 przez poetę i historyka Snorriego Sturlusona (1179-1241). Zbiór zawiera historie o królach norweskich, począwszy od legendarnej szwedzkiej dynastii Ynglingów, poprzez opisy historycznych norweskich władców od X do XII wieku, aż do śmierci Øystein Møyla w roku 1177.
"Heimskringla" wyprowadza ród władców skandynawskich od samego Odyna i jego potomków na Wschodzie w Walhalli i jej stolicy Asgardzie. Opowiada o współzawodnictwie królów, ustanowieniu królestw Norwegii, Szwecji i Danii oraz wyprawach wikingów do Anglii. Historie te są podane w żywy oraz świeży sposób i dają pełny, rzeczywisty obraz życia w tamtych czasach. Niektóre sagi "Heimskringli" to pełne przygód romanse, które jednocześnie mieszczą się w ramach utworów historycznych opowiadających autentyczne wydarzenia. Główną część zbioru stanowi saga o Olafie Haraldssonie. Opis jego piętnastoletnich rządów zajmuje około jednej trzeciej objętości kolekcji. Saga o Haraldzie Surowym opisuje jego wyprawę na Wschód, w czasie której dokonał niezwykłych czynów w Konstantynopolu, Syrii i na Sycylii, jego sukcesy jako skalda oraz bitwy w Anglii przeciwko Haroldowi II, synowi hrabiego Godwina z Kentu, gdzie poległ podczas jednej z nich, pod Stamford Bridge w roku 1066, na kilka dni przed śmiercią Harolda II pod Hastings. Pierwsza część "Heimskringli" zakorzeniona jest w nordyckiej mitologii, w miarę jak opowieść postępuje fantazje mieszają się w ciekawy sposób z faktami, by w końcu utwór przeszedł w opartą na faktach historię. Polskie tłumaczenie, opatrzone wstępem, ukazało się w 2019 r. nakładem Księgarni Akademickiej. 
Na "Heimskringlę" składają się następujące sagi (zob. też Władcy Norwegii):

</doc>
<doc id="451591" url="https://pl.wikipedia.org/wiki?curid=451591" title="Niemen (statek)">
Niemen (statek)



</doc>
<doc id="451594" url="https://pl.wikipedia.org/wiki?curid=451594" title="Wychodnia">
Wychodnia

Wychodnia

</doc>
<doc id="451604" url="https://pl.wikipedia.org/wiki?curid=451604" title="Sołdek">
Sołdek



</doc>
<doc id="451606" url="https://pl.wikipedia.org/wiki?curid=451606" title="Grand Prix Bahrajnu 2006">
Grand Prix Bahrajnu 2006

Wyniki Grand Prix Bahrajnu, pierwszej rundy Mistrzostw Świata Formuły 1 w sezonie 2006.
W tym sezonie zadebiutowała Scuderia Toro Rosso. Pierwszymi kierowcami w tym sezonie byli Vitantonio Liuzzi i Scott Speed.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="451613" url="https://pl.wikipedia.org/wiki?curid=451613" title="Wilhelm Gustloff (statek)">
Wilhelm Gustloff (statek)



</doc>
<doc id="451615" url="https://pl.wikipedia.org/wiki?curid=451615" title="Mieczysław Mietkowski">
Mieczysław Mietkowski

Mieczysław Mietkowski, właściwie Mojżesz Bobrowicki (ur. 15 lub 25 listopada 1903 w Białymstoku, zm. 27 kwietnia 1990 w Warszawie) – polski polityk komunistyczny, komunistyczny działacz związkowy, szef Zarządu Polityczno-Wychowawczego 1 Armii Polskiej w ZSRR, generał brygady bezpieczeństwa publicznego i wiceminister bezpieczeństwa publicznego (1945–1954).
Życiorys.
Urodził się w rodzinie żydowskiej, jako syn Zachariasza i Estery, starszy brat Chona. Od 1920 w Związku Młodzieży Komunistycznej. Od 1922 członek Komunistyczna Partia Zachodniej Białorusi (sekcji Komunistycznej Partii Polski), do rozwiązania partii przez Komintern 16 sierpnia 1938.
W 1919 sekretarz Związku Zawodowego Piekarzy w Białymstoku. W latach 1920–1922 sekretarz Związku Zawodowego Robotników Budowlanych, w Białymstoku, w 1923 sekretarz Związku Zawodowego Tytoniowców w Wilnie, w 1924 w Związku Zawodowym Robotników Budowlanych w Brześciu. W 1926 sekretarz Komitetu Okręgowego KPZB w Grodnie i przewodniczący Międzynarodowej Organizacji Pomocy Rewolucjonistom (MOPR) Zachodniej Białorusi. W 1927 sekretarz Komitetu Okręgowego KPZB w Baranowiczach, po przekroczeniu granicy polsko-sowieckiej ukończył szkołę partyjną KPZB w Mińsku. W dniach 22 maja – 9 sierpnia 1927 delegat na przeprowadzony w Moskwie IV Zjazd KPP z ramienia baranowickiej organizacji partyjnej Komunistycznej Partii Zachodniej Białorusi, delegat na I Zjazd KPZB (Orsza 25 czerwca – 25 lipca 1927). W 1928 sekretarz Komitetu Okręgowego KPZB w Wilnie, przeszedł do centralnego aparatu KC KPZB, członek Wydziału Związkowego Komitetu Centralnego KPZB.
W 1929, po trzymiesięcznym leczeniu choroby oczu w Szwajcarii, wyjechał do ZSRR, gdzie pozostał na polecenie władz partyjnych. Przyjęty do Wszechzwiązkowej Komunistycznej Partii (bolszewików), z zaliczeniem stażu partyjnego od 1922. Przyjął obywatelstwo sowieckie. W latach 1929–1931 kierownik Wydziału Zagranicznego Profinternu (Czerwonej Międzynarodówki Związków Zawodowych) w Moskwie. W latach 1931–1934 studiował w Instytucie Czerwonej Profesury w Moskwie. W latach 1934–1936 „partorg” (funkcjonariusz aparatu) KC WKP(b) oddelegowany do pracy wśród byłych członków Schutzbundu zatrudnionych po emigracji z Austrii do ZSRR (1934) w zakładach samochodowych w Gorkim. W 1936 redaktor odpowiedzialny w redakcji polskojęzycznej "Trybuny Radzieckiej", odbył kurs dla kadry oficerskiej.
W latach 1937–1939 w Brygadach Międzynarodowych podczas wojny domowej w Hiszpanii. Do Hiszpanii przybył w połowie 1937, początkowo kierował sekcją Brygad Międzynarodowych w Albacete. Od września 1937 do kwietnia 1938 sekretarz organizacji partyjnej Komunistycznej Partii Hiszpanii w XIII Brygadzie Międzynarodowej im. Jarosława Dąbrowskiego. Po klęsce republikanów przekroczył granicę hiszpańsko-francuską, internowany we Francji w lutym 1939. Przebywał w obozach internowanych w Saint Cyprien, Argelès-sur-Mer, Gurs, skąd w czerwcu 1939 w transporcie internowanych wyjechał do ZSRR.
Na podstawie decyzji Sekretariatu Komitetu Wykonawczego Kominternu (IKKI) z 23 czerwca 1939 miał wejść w skład ośrodka kierującego odtworzeniem rozwiązanej 16 sierpnia 1938 Komunistycznej Partii Polski. W związku z paktem Ribbentrop-Mołotow odtwarzanie KPP zostało wstrzymane. W latach 1940–1943 redaktor i zastępca dyrektora Wydawnictwa Literatury w Językach Obcych w Moskwie. Po ataku Niemiec na ZSRR formalnie powołany do Armii Czerwonej, redagował teksty propagandowe przeznaczone dla żołnierzy Wehrmachtu. 12 maja 1943 przeniesiony do tworzonej 1 Polskiej Dywizji Piechoty im. Tadeusza Kościuszki. Cenzor pisma "Wolna Polska" – organu Związku Patriotów Polskich. W latach 1943–1944 szef Wydziału Politycznego dywizji, następnie szef Zarządu Polityczno-Wychowawczego 1 Armii Polskiej w ZSRR. W 1944 przedstawiciel Naczelnego Dowództwa WP w Moskwie. 1 marca 1944 otrzymał stopień podpułkownika Wojska Polskiego.
Członek Polskiej Partii Robotniczej, a następnie Polskiej Zjednoczonej Partii Robotniczej. Delegat na I Zjazd PPR (1945), I (1948) i II (1954) Zjazd PZPR.
Od 16 października 1944 do 9 grudnia 1954 wiceminister bezpieczeństwa publicznego, podsekretarz stanu. Od 24 lutego 1949 był członkiem Komisji Bezpieczeństwa KC PZPR, nadzorującej aparat represji stalinowskich w Polsce. W 1954 w wyniku wszczęcia dochodzenia w sprawie stosowania tortur w MBP, wyłączony z kierownictwa resortu i ukarany wykluczeniem z PZPR.
W latach 1955–1956 zastępca dyrektora Banku Inwestycyjnego w Warszawie.
Uchwałą Prezydium KRN z 19 lipca 1946 „w wyróżnieniu zasług na polu dwuletniej pracy nad odrodzeniem państwowości polskiej, nad utrwaleniem jej podstaw demokratycznych i w odbudowie kraju” został odznaczony Krzyżem Komandorskim Orderu Odrodzenia Polski.
Zmarł w Warszawie. Został pochowany wraz z żoną Henryką z domu Haaze (1905–1983) na Cmentarzu Wojskowym na Powązkach (kwatera H DOD, rząd 5, grób 4). Był dziadkiem Andrzeja Mietkowskiego, działacza opozycji demokratycznej w PRL.

</doc>
<doc id="451617" url="https://pl.wikipedia.org/wiki?curid=451617" title="Queen Mary 2">
Queen Mary 2



</doc>
<doc id="451618" url="https://pl.wikipedia.org/wiki?curid=451618" title="Steuben">
Steuben

Miejscowości w USA:
Gminy w USA:
Hrabstwa w USA:

</doc>
<doc id="451620" url="https://pl.wikipedia.org/wiki?curid=451620" title="Przedział kolejowy">
Przedział kolejowy

Przedział kolejowy – wydzielona część wagonu kolejowego. Pojęcie zwyczajowo używane w odniesieniu do wagonów pasażerskich, w których przedziały osobowe stanowią osobne pomieszczenia w wagonie, mieszcząc zazwyczaj od jednej do ośmiu osób w czasie podróży, zależnie od klasy. Ilość i wielkość przedziałów jest zróżnicowana w zależności od wielkości i klasy wagonu. Wagony pasażerskie używane przez polskich przewoźników pasażerskich mają zazwyczaj od 9 do 12 przedziałów.
Obecnie przedziały w wagonach pasażerskich są zazwyczaj połączone korytarzem z przedsionkami wagonu, dawniej regułą było oddzielne, bezpośrednie wyjście z każdego przedziału na zewnątrz (boczniak).
Podział przedziałów.
W wypadku szynobusów (wagonów motorowych) oraz elektrycznych zespołów trakcyjnych nowej generacji często mówi się o jednym "przedziale pasażerskim" - dla wyróżnienia przestrzeni dostępnej dla podróżnych, ograniczonej z dwóch stron kabinami maszynisty. Według innej klasyfikacji, pojazdy takie są nazywane "bezprzedziałowymi" - podobnie jak wagony osobowe z jedną przestrzenią dla podróżnych.

</doc>
<doc id="451622" url="https://pl.wikipedia.org/wiki?curid=451622" title="MS Queen Mary 2">
MS Queen Mary 2



</doc>
<doc id="451625" url="https://pl.wikipedia.org/wiki?curid=451625" title="Bell X-2 Starbuster">
Bell X-2 Starbuster

Bell X-2 Starbuster – eksperymentalny samolot amerykański zbudowany w celu zbadania charakterystyk lotu w zakresie prędkości od 2 do 3 Ma oraz wpływu bariery cieplnej na płatowiec.
Historia rozwoju.
Zapewnienie stateczności i właściwej sterowności samolotu lecącego z prędkościami dużo wyższymi niż prędkość dźwięku było tylko jednym z niewielu problemów napotkanych podczas doświadczeń w lotach z prędkościami rzędu 3 Macha. Przy prędkościach tego rzędu bardzo ważną okazała się tzw. "bariera cieplna", czyli poważne nagrzewanie się maszyny na skutek tarcia aerodynamicznego.
"Bell X-2" skonstruowany ze stali nierdzewnej i stopów miedzi i niklu, napędzany dwukomorowym silnikiem rakietowym XLR25 o ciągu regulowanym od 11 do 67 kN, oraz skośnymi skrzydłami, był przystosowany do działań w tak ekstremalnych warunkach. Był również zdolny do lotu powyżej mierzalnych granic atmosfery, na granicę przestrzeni kosmicznej.
Historia użycia.
Pierwszy lot samolotu "X-2" wyniesionego przez zmodyfikowany bombowiec Boeing B-50 Superfortress, bez użycia silników odbył się 27 czerwca 1952 roku. Na skutek lądowania w terenie przygodnym samolot został uszkodzony co opóźniło wykonanie drugiej próby aż do 8 października. Podczas prób z silnikiem w locie na uwięzi pod bombowcem "B-50" w 1953 roku ten sam egzemplarz został utracony w wyniku eksplozji paliwa. Poważnym uszkodzeniom uległ również samolot nosiciel, a pilot "X-2" Jean L. "Skip" Ziegler i jeden z członków załogi "B-50" zginęli.
Udany lot z użyciem silnika został wykonany po raz pierwszy na drugim egzemplarzu samolotu "X-2" 18 listopada 1955 roku. Pod koniec lipca następnego roku ta sama maszyna ustanowiła rekord prędkości wynoszący 3050 km/h (2,87 Ma). Ostatecznie "X-2" spełnił pokładane w nim nadzieje, chociaż nie bez problemów. Przy dużych prędkościach stery maszyny były bardzo mało skuteczne, a ponadto dalsze badania w tunelu aerodynamicznym i doświadczenia z lotów dowiodły, że samolot może stracić stateczność przy prędkościach rzędu 3 Ma.
7 września 1956 roku po raz pierwszy w historii osiągnięto na "X-2" pułap 30500 m, a w najwyższym punkcie chwilowo 38466 m. W 20 dni później, 27 września, pilotujący "X-2" Milburn G. "Mel" Apt, poinstruowany, aby lecieć po optymalnej trajektorii, stał się pierwszym człowiekiem, który osiągnął prędkość trzykrotnie przekraczającą prędkość dźwięku. Maksymalna zmierzona prędkość wyniosła 3370 km/h czyli 3,2 Ma na pułapie 19 960 m. Lot ten nie zakończył się jednak szczęśliwie, gdyż pilot chwile po osiągnięciu rekordowej prędkości wykonał zakręt, manewr niewskazany przy prędkościach około 3 Ma. Stało się tak prawdopodobnie na skutek błędu wskazań instrumentów pokładowych lub błędu pilota. Ostatecznie pilot stracił sterowność nad samolotem i nie będąc w stanie jej odzyskać rozbił się. Chociaż dane zebrane podczas tego lotu były bardzo cenne, dostarczając informacji o warunkach temperaturowych, aerodynamice wysokich prędkości i warunków lotu na dużych pułapach, ze względu na tragiczny finał projekt zawieszono. Badania nad wysokim prędkościami wznowiono dopiero po skonstruowaniu samolotu rakietowego North American X-15.
Program lotów.
W programie X-2 brały udział dwie maszyny, które wykonały łącznie 20 lotów od 27 czerwca 1952 do 27 września 1956 roku.

</doc>
<doc id="451626" url="https://pl.wikipedia.org/wiki?curid=451626" title="Zataczarka">
Zataczarka

Zataczarka - tokarka przeznaczona do zataczania ostrzy narzędzi wieloostrzowych, głównie frezów. 
Rozróżnia się zataczarki uproszczone, służące tylko do zataczania frezów krążkowych (są to obrabiarki bez posuwu wzdłużnego suportu narzędziowego) oraz zataczarki uniwersalne (z posuwem wzdłużnym), przystosowane do zataczania frezów ślimakowych, a ponadto do toczenia przedmiotów o przekroju niekołowym oraz gwintów.
Są używane głównie do obróbki narzędzi o zębach zataczanych, np. frezów.

</doc>
<doc id="451630" url="https://pl.wikipedia.org/wiki?curid=451630" title="Wiertarkofrezarka">
Wiertarkofrezarka

Wiertarkofrezarka, wytaczarkofrezarka – uniwersalna obrabiarka. 
Można na niej wiercić, wytaczać i gwintować otwory, obtaczać i gwintować zewnętrzne powierzchnie walcowe, toczyć i frezować powierzchnie płaskie i kształtowe. Najczęściej wykonywane zabiegi to wytaczanie otworów oraz frezowanie powierzchni w korpusach (kadłubach).

</doc>
<doc id="451631" url="https://pl.wikipedia.org/wiki?curid=451631" title="Puszcza Borecka">
Puszcza Borecka

Puszcza Borecka (niem. "Borkener Forst") o powierzchni 230 km² położona jest w północno-wschodniej Polsce, jest największym kompleksem leśnym na Pojezierzu Ełckim, które jest częścią Pojezierza Mazurskiego. Znajduje się na wschód od jeziora Mamry.
Historia.
Do VII wieku p.n.e. na terenach tych znajdowała się rozległa, bezludna Puszcza Galindzka. Pierwsze ślady osadnictwa pochodzą z przełomu II i III wieku naszej ery. W tym czasie na tych terenach zaczęły kształtować się zachodniobałtyckie grupy plemienne – Estów (Prusów), Sudawów (Jaćwingów) i Galindów. W XIII wieku ziemie te zostały podbite przez Krzyżaków i cały obszar Puszczy Boreckiej znalazł się w granicach państwa zakonnego.
Krzyżacy masowo kolonizowali te tereny, lecz mimo to w tych czasach Puszcza Borecka wraz z lasami skalskimi, Puszczą Romincką i prawdopodobnie z Augustowską (poprzez lasy oleckie) tworzyły zwarty kompleks.
Miejscowa ludność początkowo utrzymywała się z łowiectwa, zbieractwa, połowu ryb, ale z czasem ludzi przybywało i coraz większego znaczenia nabierało rolnictwo. Na olbrzymią skalę wycinano lasy, szczególnie drzewostany liściaste rosnące na żyznych glebach. Na skutek tych działań w XVII wieku istniały już wyraźnie zaznaczone granice Puszczy Boreckiej, które do dnia dzisiejszego niewiele się zmieniły.
W roku 1887 Puszczę podzielono na trzy jednostki administracyjne, których granice niewiele różniły się od granic między obrębami leśnymi.
Podział administracyjny.
Teren Puszczy Boreckiej podzielony jest na trzy obręby leśne: Przerwanki i Borki należą do nadleśnictwa Borki, a obręb Czerwony Dwór należy do nadleśnictwa Czerwony Dwór. Całość podlega Regionalnej Dyrekcji Lasów Państwowych w Białymstoku.
Gustaw Leyding-Mielecki na początku XX w. wymienił następujące funkcjonujące wtedy nazwy jednostek geograficznych w tak zwanym Czerwonym Borze:
Ukształtowanie terenu.
Obszar zajmowany przez Puszczę jest falisty, pokryty licznymi wzgórzami morenowymi, które nie układają się w typowe ciągi morenowe, co bardzo utrudnia gospodarkę rolną. Prawdopodobnie właśnie dzięki temu zachowały się tu pod lasami duże obszary gleb żyznych, będące siedliskami grądów. Wiele wzniesień Puszczy Boreckiej przekracza wysokość 200 m n.p.m. Najwyższym z nich jest "Lipowa Góra" (223 m n.p.m.). Pagórki pooddzielane są siecią bezodpływowych, zabagnionych obniżeń. W tych obniżeniach można spotkać wysokie i przejściowe torfowiska. W dolinach między pagórkami płyną również okresowe i całoroczne strumyki. Oprócz tych niewielkich zbiorników wodnych na terenie Puszczy znajdują się też liczne malownicze jeziora: Szwałk Wielki (217 ha), do którego dopływa Czarna Struga, Piłwąg (152 ha), Haszno (Łaźno, 605 ha), Litygajno (173 ha), Szwałk Mały (70 ha), Ciche (19 ha).
Rezerwaty.
Najatrakcyjniejsze pod względem przyrodniczym i krajobrazowym fragmenty puszczy objęto ochroną w czterech rezerwatach:
Roślinność.
Podstawowymi gatunkami lasotwórczymi są: dąb szypułkowy, grab zwyczajny, lipa drobnolistna, jesion wyniosły, świerk pospolity, olcha czarna, klon zwyczajny i brzoza omszona. W podszyciu rośnie leszczyna, kruszyna, suchodrzew i trzmielina. Brak tu litych drzewostanów złożonych z jednego gatunku.
Puszcza należy do najcenniejszych obszarów leśnych Pojezierza Mazurskiego i charakteryzuje się dużym stopniem naturalności zbiorowisk roślinnych. Prawie 92% jej powierzchni porastają lasy. Na terenie puszczy rośnie około trzystu gatunków roślin, w tym 38 chronionych, oraz około 90 gatunków porostów. Jest ona siedliskiem tak rzadkich gatunków jak dziurawiec skąpolistny, gnieźnik leśny, podkolan zielonawy, sit torfowy, cis pospolity i innych.
W jeziorach Puszczy Boreckiej występują także zróżnicowane zbiorowiska roślinne. W niektórych z nich stwierdzono kilka gatunków ramienic, rdestnice i inne rzadkie gatunki, które należą w Polsce do wymierających.
Fauna.
Puszczę Borecką zamieszkuje liczna populacja zwierzyny łownej: głównie jeleni, saren i dzików. Występują tu także łosie, żubry, rysie, wydry, bobry i wilki. Wśród zamieszkujących te tereny małych drapieżników można wyliczyć lisy, jenoty, borsuki, kuny leśne, tchórze i piżmaki.
Obydwa puszczańskie nadleśnictwa prowadzą ośrodki zwierzyny łownej, gdzie organizowane są komercyjne polowania dla myśliwych pragnących zdobyć wysokiej klasy medalowe trofea.
Atrakcją puszczy jest wolnościowe stado około 100 dzikich żubrów, które jednak unikają kontaktu z ludźmi, dlatego dla wygody turystów zbudowano w okolicy Woliska zagrodę, w której na stałe przebywa kilka żubrów. Żubry zostały osiedlone w Puszczy w 1956 roku i początkowo były hodowane w zamknięciu. Sześć lat później całe stado uzyskało wolność.
Rysie występują tu bardzo nielicznie (w ilości około 2 sztuk) ze względu na wielkość swoich terytoriów i obecność wilków (ok. 10 sztuk), które stanowią dla nich konkurencję i zagrożenie (szczególnie dla młodych).
W Puszczy Boreckiej występuje 141 gatunków ptaków. Spotkać można dzięcioła białogrzbietego, dzięcioła średniego, muchołówkę małą, orzechówkę, sikorę ubogą, rybitwy zwyczajne, perkozy, bąki i żurawie. Z ptaków chronionych spotyka się bieliki (2 pary), orliki krzykliwe (ok. 25 par), rybołowy (1 para) i bociany czarne (16 par).

</doc>
<doc id="451633" url="https://pl.wikipedia.org/wiki?curid=451633" title="Kaffeklubben">
Kaffeklubben

Kaffeklubben – niewielka wysepka leżąca u północno-wschodnich wybrzeży Grenlandii. Jest uważana za najdalej na północ wysunięty skrawek lądu. Znajduje się w odległości 707 km od bieguna północnego.
Historia.
Wyspa została odkryta przez Roberta Peary'ego w 1900. Ma około 1 km długości i jest położona 37 km na wschód od przylądka Morris Jesup na Ziemi Peary’ego. W roku 1921 wyspę odwiedził Duńczyk Lauge Koch, nadając jej nazwę na cześć kawiarni Kaffeklubben, mieszczącej się w Muzeum Mineralogicznym w Kopenhadze. W roku 1969 kanadyjski zespół obliczył, że północna część wyspy znajduje się 750 m dalej na północ niż przylądek Morris Jesup, co czyni ją potencjalnie najbardziej na północ wysuniętym skrawkiem lądu.
Od tego czasu odkryto pewną liczbę wynurzonych mielizn żwirowych wysuniętych jeszcze bardziej na północ, z których najbardziej znana jest Oodaaq. Jednak istnieją wątpliwości, czy tego typu twory, zwykle nietrwałe i regularnie pochłaniane przez morze, albo poruszające się lodowe czapy, powinny być brane pod uwagę jako kandydaci do miana najbliższego biegunowi północnego lądu.
Klimat.
Na tej szerokości geograficznej panuje klimat polarny, z nielicznymi opadami. Średnie temperatury latem rzadko przekraczają 0 °C, zimą mogą spadać poniżej -40 °C. Występują długotrwałe dnie i noce polarne. Może także występować zjawisko zorzy polarnej.

</doc>
<doc id="451634" url="https://pl.wikipedia.org/wiki?curid=451634" title="Jakow Swierdłow">
Jakow Swierdłow

Jakow Michajłowicz Swierdłow (ros. Яков Михайлович Свердлов, ur. w Niżnym Nowogrodzie, zm. 16 marca 1919 w Orle) – rosyjski polityk pochodzenia żydowskiego, jeden z przywódców bolszewików. Przewodniczący Wszechrosyjskiego Centralnego Komitetu Wykonawczego w latach 1917–1919.
Życiorys.
Młodość i wczesna działalność rewolucyjna.
Był drugim synem żydowskiego rzemieślnika z Niżnego Nowogrodu. Jego ojciec związany był z tajnymi organizacjami rewolucyjnymi i jako grawer wykonał wiele fałszywych pieczęci, które służyły do podrabiania carskich dokumentów urzędowych. Ukończył pięć klas gimnazjum w Niżnym Nowogrodzie, po czym został pomocnikiem aptekarza. Naukę przerwał z powodu niskich ocen, wysokiej absencji i złych relacji z nauczycielami. W 1901 r. wstąpił do Socjaldemokratycznej Partii Robotniczej Rosji. Po roku był zawodowym działaczem partyjnym: zajmował się prowadzeniem nielegalnej drukarni, rozprowadzał prasę partyjną, zdobywał fundusze dla organizacji.
Brał udział w rewolucji 1905 roku na Uralu i w wydawaniu „Prawdy”. Był kilkakrotnie aresztowany, kilka razy uciekał z więzień. Wydany przez prowokatora Romana Malinowskiego, został zesłany w 1911 na Syberię, do Turuchańska. Karę odbywał wspólnie ze Stalinem. W 1912 r. został wybrany, początkowo zaocznie, do Komitetu Centralnego partii bolszewickiej. W roku następnym partia rozpatrywała możliwość zorganizowania ucieczki Swierdłowa i Stalina, ostatecznie jednak Swierdłow przebywał na zesłaniu do 1917 r. Został zwolniony po rewolucji lutowej i obaleniu caratu, na mocy amnestii ogłoszonej przez Rząd Tymczasowy.
1917 r..
Początkowo Jakow Swierdłow stanął na czele organizacji partyjnej na Uralu, 29 marca Jakow Swierdłow przybył do Piotrogrodu na wszechrosyjski zjazd rad delegatów robotniczych i żołnierskich, gdzie odczytał rezolucję rady krasnojarskiej, potępiającej imperialistyczny charakter trwającej wojny. Po zakończeniu prac zjazdu z polecenia partii udał się do Jekaterynburga. W dniach 14–15 kwietnia 1917 r. został wybrany na członka Uralskiego Komitetu Obwodowego partii i do końca miesiąca był jednym z przywódców bolszewików na Uralu. W końcu kwietnia 1917 r. brał udział we wszechrosyjskiej konferencji partyjnej w Piotrogrodzie, reprezentując Ural. To wówczas spotkał się z Leninem i został jednym z najbliższych współpracowników Lenina, który cenił sobie jego znakomitą, encyklopedyczną pamięć. Został wybrany do partyjnego Komitetu Centralnego i objął stanowisko jego sekretarza. W wyborach do dum miejskich i rejonowych został zastępcą przewodniczącego dumy rejonu piotrogrodzkiego stolicy (obejmującego Wyspę Piotrogrodzką). Kierował delegacją bolszewicką na I Wszechrosyjski Zjazd Rad w dniach 3–24 czerwca 1917 r.
Po kryzysie lipcowym, aresztowaniu części liderów partyjnych i ucieczce Lenina z Piotrogrodu do kryjówki w Razliwie Swierdłow faktycznie kierował działalnością partii w Piotrogrodzie. W sierpniu tego samego roku spólnie z Feliksem Dzierżyńskim, Wiaczesławem Mienżyńskim oraz Andriejem Bubnowem prowadził wewnątrzpartyjne postępowanie oceniające poczynania bolszewickiej Organizacji Wojskowej podczas kryzysu i w poprzednich tygodniach. Być może w związku z życzeniem Lenina działacze Organizacji Wojskowej nie zostali ukarani za niesubordynację i działania na własną rękę w okresie poprzedzającym kryzys, przypomniano jedynie, iż ich obowiązkiem było realizowanie poleceń komitetu centralnego. Kontrolę nad Organizacją Wojskową i jej pismem "Sołdat" w imieniu KC powierzono Swierdłowowi oraz Dzierżyńskiemu.
Na przełomie lipca i sierpnia 1917 r. Swierdłow przewodniczył pracom VI partyjnego kongresu. Następnie brał udział w organizowaniu oddziałów Czerwonej Gwardii, przygotowaniach do odparcia wystąpienia Korniłowa.
Wspólnie z Galiną Flakserman zorganizował spotkanie czołowych działaczy partyjnych w mieszkaniu Nikołaja Suchanowa na Wyspie Piotrogrodzkiej 10/24 października 1917 r., podczas którego zapadła decyzja o przejęciu przez bolszewików władzy drogą zbrojnego przewrotu. Następnie wszedł w skład Piotrogrodzkiego Komitetu Wojskowo-Rewolucyjnego, który został utworzony i przybrał ostateczny kształt między a Brał udział w ostatnich przygotowaniach do zbrojnego wystąpienia bolszewików i ich zwolenników; był jednym z autorów wezwania do żołnierzy, by stanęli po stronie Piotrogrodzkiej Rady Delegatów Robotniczych i Żołnierskich przeciwko Rządowi Tymczasowemu. Podczas przewrotu przebywał w Instytucie Smolnym razem z innymi przywódcami partii. Następnie w imieniu Komitetu Wojskowo-Rewolucyjnego poinformował organizacje bolszewickie w całym kraju o obaleniu Rządu Tymczasowego, wezwał w proklamacji do przejmowania władzy w terenie. Był przewodniczącym frakcji bolszewickiej na II Zjeździe Rad.
Po rewolucji październikowej.
Bezpośrednio po przejęciu władzy przez bolszewików Swierdłow był początkowo zwolennikiem utworzenia rządu koalicyjnego wszystkich partii socjalistycznych reprezentowanych w Piotrogrodzkiej Radzie Delegatów Robotniczych i Żołnierskich, następnie jednak dał się przekonać Leninowi do zmiany stanowiska i poparcia rządów jedynie z lewicowymi eserowcami. po rezygnacji Kamieniewa został przewodniczącym Wszechrosyjskiego Centralnego Komitetu Wykonawczego (WCIK), wskazany na to stanowisko przez Lenina. Do śmierci w 1919 był formalnie głową państwa rosyjskiego.
Za sprawą jego starań Wszechrosyjski Centralny Komitet Wykonawczy wyraził aprobatę dla rozpędzenia Zgromadzenia Konstytucyjnego. Był jednym ze zwolenników podpisania pokoju z Państwami Centralnymi (traktat brzeski) w marcu 1918. 
4 lipca 1918 r. na polecenie Lenina przekazał lokalnym władzom bolszewickim na Uralu, że mają wolną rękę w postępowaniu wobec zdetronizowanego cara Mikołaja II i jego rodziny, przetrzymywanej w Jekaterynburgu. Oznaczało to faktycznie przyzwolenie na zabójstwo Romanowów; wcześniejszy plan bolszewików, by przeprowadzić pokazowy proces Mikołaja, stał się niemożliwy z powodu buntu Korpusu Czechosłowackiego i sukcesów sił kontrrewolucyjnych na Uralu. Rodzina carska została rozstrzelana 17 lipca 1918. Również 4 lipca 1918 r. Swierdłow, jako przewodniczący WCIK, przewodniczył na V Wszechrosyjskim Zjeździe Rad. Po wybuchu w Moskwie powstania lewicowych eserowców był jednym z przywódców jego tłumienia. 2 września 1918 r., kilka dni po zamachu na Lenina, WCIK na wniosek Swierdłowa przyjął rezolucję, w której zapowiadano politykę czerwonego terroru „przeciwko burżuazji i jej agentom”. Swierdłow odmówił przeprowadzenia wyborów tymczasowego przewodniczącego Rady Komisarzy Ludowych i podczas choroby Lenina sam go zastępował, prowadząc posiedzenia Komitetu Centralnego partii bolszewickiej oraz Rady Komisarzy Ludowych. Brał udział w przygotowaniach do I kongresu Kominternu, w organizacji zjazdów rad robotniczych Łotwy, Litwy i Białorusi oraz w organizacji III zjazdu rad Ukrainy.
Wracając z Charkowa, gdzie odbywał się zjazd, Swierdłow wystąpił na mityngu w Orle; krótko potem, po powrocie do Moskwy, zmarł. Według oficjalnej wersji Swierdłow padł ofiarą pandemii grypy hiszpanki.
Został pochowany przy murze kremlowskim.
Rodzina.
Najstarszym bratem Jakowa Swierdłowa był Zinowij Aleksiejewicz Pieszkow vel Pechkoff (Zalman Swierdłow), francuski generał i dyplomata, współpracownik de Gaulle’a. Drugi brat, Wieniamin, przed rewolucją emigrował do USA i założył tam bank, po 1917 r. za namową brata wrócił do Rosji i objął stanowisko komisarza komunikacji, na którym się nie sprawdził. Padł ofiarą wielkiej czystki.
Żoną Swierdłowa była Kławdija Nowgorodcewa. Mieli syna Andrieja, oficera NKWD i MGB.

</doc>
<doc id="451637" url="https://pl.wikipedia.org/wiki?curid=451637" title="Kap Morris Jesup">
Kap Morris Jesup

Kap Morris Jesup – przylądek na Ziemi Peary’ego, będący najbardziej na północ wysuniętym punktem Grenlandii. Znajduje się 710 km od geograficznego bieguna północnego. Robert Peary dotarł tam w 1900 roku, uważając go za najdalej na północ wysunięty skrawek lądu. W rzeczywistości znajduje się on w niewielkiej odległości na południe od najbardziej na północ wysuniętego punktu – wyspy Kaffeklubben. Nazwa przylądka pochodzi od nazwiska amerykańskiego bankiera Morrisa Ketchuma Jesupa, który finansował niektóre wyprawy Roberta Peary’ego.

</doc>
<doc id="451641" url="https://pl.wikipedia.org/wiki?curid=451641" title="Gisela Dulko">
Gisela Dulko

Gisela Dulko (ur. 30 stycznia 1985 w Buenos Aires) – argentyńska tenisistka, mistrzyni wielkoszlemowego Australian Open 2011 w grze podwójnej w parze z Włoszką Flavią Pennettą, reprezentantka w Pucharze Federacji, olimpijka.
Kariera tenisowa.
Była zawodniczką praworęczną, z backhandem oburęcznym. Treningi tenisowe rozpoczęła w wieku 7 lat, idąc w ślady starszego brata Alejandro, który później został jej trenerem. Jako juniorka zdobyła trzy juniorskie tytuły wielkoszlemowe w deblu – US Open 2000 (z Maríą Emilią Salerni), Wimbledon 2001 (z Ashley Harkleroad) i Australian Open 2002 (z Angelique Widjają). Karierę zawodową rozpoczęła w 2001.
Dulko wygrała cztery turnieje rangi WTA oraz sześć turniejów rangi ITF w singlu. Jej najwyższą pozycją w rankingu gry pojedynczej było 26. miejsce w listopadzie 2005 roku. W deblu osiągnęła pierwszą pozycję w rankingu podczas notowania 1 listopada 2010 roku. Prócz tego zwyciężyła w siedemnastu turniejach WTA i sześciu ITF, wliczając w to triumf na Australian Open 2011.
Od 2000 występowała w reprezentacji Argentyny w Pucharze Federacji, zarówno w singlu, jak i w deblu. Jej ogólny bilans wynosił 21 zwycięstw i 12 porażek. Dulko startowała także na igrzyskach olimpijskich w Atenach (2004), Pekinie (2008) oraz Londynie (2012). W stolicy Grecji występowała tylko w singlu, osiągając pierwszą rundę. Cztery lata później zdobyła drugą rundę gry podwójnej i pierwszą pojedynczej. Na kortach All England Lawn Tennis and Croquet Club w Londynie osiągnęła pierwszą rundę debla oraz ćwierćfinał miksta. W 2005 razem z Guillermo Corią startowała w Pucharze Hopmana, uważanym za nieoficjalne mistrzostwa świata w grze mieszanej, docierając do finału tych rozgrywek.
Dnia 18 listopada 2012 poinformowała o zakończeniu kariery tenisowej.
Życie prywatne.
Jej rodzice to Estanislao i Ana Dulko.
W latach 2008 - 2010 związana była z chilijskim tenisistą, Fernando Gonzalezem.
W lipcu 2009 podczas turnieju tenisowego w Madrycie poznała Fernando Gago, reprezentanta Argentyny w piłce nożnej. Para wzięła ślub w Buenos Aires dnia 27 lipca 2011.
15 grudnia 2012 poinformowała, że spodziewa się narodzin swojego pierwszego dziecka. Jej syn, Mateo Gago Dulko, przyszedł na świat 9 czerwca 2013.
14 kwietnia 2015 media podały do wiadomości, że tenisistka i piłkarz zostaną rodzicami po raz drugi. 21 sierpnia Dulko urodziła córkę, która otrzymała imię Antonella.
Dulko i Gago mieszkają w Madrycie.
Gisela biegle włada językiem włoskim. Przyjaźni się ze swoją partnerką deblową – Flavią Pennettą.

</doc>
<doc id="451643" url="https://pl.wikipedia.org/wiki?curid=451643" title="Kryzys messyński">
Kryzys messyński

Kryzys messyński (ang. "Messinian Event") – geologiczne zdarzenie, podczas którego Morze Śródziemne prawie całkowicie wyparowało.
W tym okresie Nil płynął aż do Sycylii, łącząc się z Dunajem. Pozostały kaniony rzek wcięte na 3 km pod obecny poziom morza.
Pierwsze dowody zostały dostarczone z rdzeni odwiertów dna przez statek badawczy RV Glomar Challenger. W rdzeniach z wiercenia dna morza znaleziono wtedy rzeczne otoczaki, gips, anhydryt, sól i inne minerały powstające z nasyconej solanki jakie dziś formują się w zatoce Kara Bogaz Goł czy w Wielkim Jeziorze Słonym.
W Asuanie 1200 km od delty Nilu dno kanionu jest 700 m pod osadami. Stwierdzono to w latach 50. XX wieku przy projektowaniu Tamy Asuańskiej. Takie wcięcie mogło się wytworzyć tylko przy obniżonym ujściu Nilu. Odwierty w Kairze potwierdziły głęboki kanion pokryty późniejszymi osadami. Wydobyto skamieniałe muły zawierające pęknięcia jakie formują się na powierzchni, gdy muł wysycha i pęka. Dno kanionu w Kairze znajduje się 2400 m poniżej poziomu morza. Oznacza to, że depresja śródziemnomorska musiała być co najmniej tej głębokości, gdyż kanion żłobiony był przez płynące w dół wody rzeki Nil.
Rdzenie z dna morskiego pokazują szereg cykli zalewania i osuszania morza. Olbrzymia miąższość ewaporatów osadzonych w tamtym okresie świadczy o tym iż musiały one osadzać się w kilku cyklach sedymentacyjnych. Na podstawie tychże osadów stwierdzono, że Morze Śródziemne w kilku cyklach na przemian wysychało po czym ponownie było zalewane wodami z Atlantyku.
Na podstawie datowań paleomagnetycznych stwierdzono, że zdarzenie to miało miejsce ok. 5,96 miliona lat temu, w miocenie górnym, a dokładnie w messynie.
Morze Śródziemne oddzielone zostało od Atlantyku 5,59–5,33 miliona lat temu. 5,59–5,50 miliona lat temu miał miejsce okres silnie wzmożonej erozji, tworzyły się między innymi wielkie kaniony, niektóre wielkości Wielkiego Kanionu w USA. 5,50–5,33 miliona lat temu rozpoczął się okres kilku cykli sedymentacyjnych.
Skutkiem tych procesów było między innymi olbrzymie zasolenie, uniemożliwiające życie jakimkolwiek roślinom oraz utrudniające byt zwierzętom zamieszkującym badany obszar, zamieniając niemal cały basen morza w pustynię. Temperatura na omawianym obszarze także uległa zwiększeniu, o czym świadczy obecność zdeponowanego tam anhydrytu, który osadza się jedynie w ciepłej wodzie o temperaturze powyżej 35 stopni Celsjusza. Poza tym rzeki miały obniżoną bazę erozyjną, co spowodowało wcinanie się ich nawet o 2400 m głębiej, tworzyły one w ten sposób olbrzymie kaniony. Na ich dnie, 2400 m poniżej poziomu morza, przy temperaturze 35 stopni ciśnienie powietrza wynosić mogło nawet 1,71 atm (1300 mmHg).
Patrząc pod kątem globalnych skutków, woda, która wyparowała z Morza Śródziemnego, w postaci opadu atmosferycznego powróciła na ziemię podnosząc poziom oceanów nawet o 10 m.
Gdyby dziś Gibraltar się zamknął, woda wyparowałaby w ciągu mniej niż 1000 lat, a biorąc pod uwagę suchy klimat okresów zlodowaceń, depresyjny wzrost temperatury i efekt Sirocco – w około 300 lat. W skali geologicznej jest to bardzo krótki i trudny do uchwycenia okres.
Geotektoniczne zamknięcie cieśniny jest możliwe także w przyszłości. Dyskutowane są różne mechanizmy które mogły doprowadzić do zamknięcia cieśniny, ponieważ nie jest znana jego przyczyna, ani mechanizm:
Lodowce na północy platformy kontynentalnej mogą powodować zanurzenie jej na północy i uniesienie na południu. W Pirenejach podczas zlodowaceń plejstoceńskich tworzyły się pokaźne lodowce. Dziś proces odwrotny powoduje obniżanie wybrzeży Portugalii czy podnoszenie się Skandynawii jako zauważalne w historycznej skali cofanie się morza. Stare porty są kilometry od brzegu z powodu ruchów izostatycznych. W przypadku osuszenia depresji śródziemnomorskiej powinno nastąpić wtórne zamknięcie Cieśniny Gibraltarskiej spowodowane podniesieniem dna wynikającym z prawa Archimedesa. Występowanie tego zjawiska w późnym okresie tłumaczy karłowate endemiczne gatunki słoniowatych i hipopotamów na wyspach Morza Śródziemnego.
Implikacje na ziemiach obecnej Polski.
U schyłku miocenu na obszarze obecnej Polski panował klimat pustynny. Prawdopodobnie wówczas na wychodniach osadów sarmackich rozwinęły się krzemionkowo-żelaziste „pancerze pustynne z powierzchniowymi „polewami pustynnymi”. W tak suchym klimacie nie mogła rozwinąć się dniestrzańska erozja jarowa, pomimo że jej baza – czyli poziom morza pontyjskiego była 1600 m poniżej dzisiejszej.
Messyńskie pancerze pustynne zapewne bardzo istotnie przyczyniły się do wzrostu morfotwórczego znaczenia wcześniejszych procesów sylifikacji piasków, rozwijających się sedymentacyjne na końcowych etapach sarmackiej transgresji. Ówczesna sylifikacja nie była niewątpliwym wskaźnikiem klimatu pustynnego. Mogła bowiem ona rozwijać się lokalnie, w środowisku silnie alkalicznym płytkich wód morskich, sprzyjających „uruchomieniu” krzemionki. W takich właśnie warunkach sylifikowane były w piętrze badeńskim szczątki drzew bujnego lasu podzwrotnikowego porastającego wyspy lądowe na obszarze dzisiejszego Roztocza. Być może w podobnych warunkach sylifikowane były ławice pasków sarmackich; cementującym składnikiem był bowiem – jak w przypadku badeńskich szczątków drzew – w przeważającej części kwarc. Wniosek taki jest zgodny z wynikami badań paleobotanicznych, według których roślinność sarmacka była podobna do badeńskiej. Natomiast w cementacyjnych naskorupieniach pustynnych, które rozwinęły się dopiero później w warunkach lądowych, występuje chalcedon, opal lub kwarc, przy czym opal w szczególności traktowany jest jako wskaźnik klimatu suchego.
Lokalna sylifikacja w zatokach morza badeńskiego i sarmackiego, a także później rozwijające na rozległych obszarach pancerze pustyni messyńskiej miały wielkie znaczenie dla rozwoju krajobrazu najstarszych wzgórz ostańcowych Wyżyny Lubelskiej, Roztocza i strefy krawędziowej Podola. Pierwszy etap ich rozwoju można więc chyba datować na piętro messyńskie (schyłek miocenu). W klimacie pustynnym rozwijały się wówczas nie tylko krajobrazy typu hamady, ale także piaszczyste typu ergów – o wychodniach niescementowanych warstw osadów sarmackich. W rezultacie denudacji w warunkach suchego klimatu akcentowane były starsze cechy morfostrukturalne obszaru, a także zróżnicowanie litologiczne warstw sarmackich oraz ich podłoża. Podczas długotrwałego kryzysu messyńskiego pokrywa niescementowanych piasków sarmackich uległa więc zapewne znacznej degradacji. Omawiane wyżyny miały wówczas cechy kwalifikujące do wyróżnianej przez J. Budela (1977) „suchej strefy tropikalnej kształtowania zrównań”.

</doc>
<doc id="451645" url="https://pl.wikipedia.org/wiki?curid=451645" title="Mur oporowy">
Mur oporowy

Mur oporowy, ściana oporowa – samodzielna, najczęściej masywna, budowla (konstrukcja) powstrzymująca poziome parcie gruntu pochodzące od wysokiego nasypu przez nią podtrzymywanego. Może być wykonany z żelbetu, betonu, cegieł, pustaków, kamieni, gabionów lub bloków betonowych, ułożonych na zaprawie lub na sucho.
Czasem jest to pionowy element w formie wysokiego i szerokiego pilastra przyściennego, o ukośnie ściętym lub uskokowym boku zewnętrznym, przejmującego rozpór poziomy sklepienia łukowego (np. gotyckiego). 
Ogólnie można powiedzieć, że mur oporowy ma za zadanie podtrzymywanie zazwyczaj wysokiego nasypu ziemnego (terenu), często silnie obciążonego (np. fundamentami budowli, składowanymi materiałami), którego naziom jest wyższy (często znacznie) od poziomu terenu chronionego murem. Nośność muru oporowego można zwiększyć przez zbrojenie go prętami stalowymi, siatkami, elementami żelbetowymi lub stalowymi.
W wyniku działania sił ciężkości grunt podtrzymywany przez mur oporowy wywiera na niego parcie prawie poziome, które jest zależne od kąta tarcia wewnętrznego gruntu oraz jego spoistości. Parcie poziome jest najmniejsze na górze muru i zwiększa się wraz z głębokością aż do poziomu terenu u podstawy muru. Parcie to może być dodatkowo zwiększane przez ciśnienie hydrostatyczne tworzone przez wody gruntowe. Dla zmniejszenia tego ciśnienia stosuje się odpowiedni drenaż.
Przy wysokich i silnie obciążonych murach o konstrukcji żelbetowej stosuje się poziome wsporniki w podstawie muru, co nadaje ścianie kształt litery L lub odwróconego T. Na wspornik działa odpór gruntu, stabilizując całą strukturę.
Nierzadko mury oporowe wykonywane są jako tak zwane ścianki szczelne, zbudowane z podłużnych elementów stalowych, betonowych, winylowych lub nawet drewnianych, wprowadzanych zwykle w luźne grunty i ściśle z sobą łączonych. Stalowe ścianki szczelne najczęściej są zagłębiane uderzeniami kafara. Zazwyczaj około 2/3 długości oporowych ścianek szczelnych znajduje się pod powierzchnią otaczającego terenu. Przy mniejszym zagłębieniu mogą one być mocowane za pomocą poziomych prętów kotwiących, sięgających poza strefę poślizgu potencjalnego osuwiska.

</doc>
<doc id="451646" url="https://pl.wikipedia.org/wiki?curid=451646" title="Archelaos">
Archelaos



</doc>
<doc id="451647" url="https://pl.wikipedia.org/wiki?curid=451647" title="Filip V (król Macedonii)">
Filip V (król Macedonii)



</doc>
<doc id="451648" url="https://pl.wikipedia.org/wiki?curid=451648" title="Pogórze Izerskie">
Pogórze Izerskie

Pogórze Izerskie (, , 332.26) – północne przedpole Gór Izerskich, zasięgiem obejmujące duży teren zawarty pomiędzy Nysą Łużycką na zachodzie, a rzekami Kamienna i Bóbr na wschodzie. Granica północna z Niziną Śląsko-Łużycką jest umowna i wyznaczą ją warstwica 200 m w okolicy Bolesławca. Na wschodzie Dolina Bobru oddziela je od Pogórza Kaczawskiego i Gór Kaczawskich. Na południowym wschodzie graniczy z Kotliną Jeleniogórską wzdłuż wyraźnej krawędzi morfologicznej, pokrywającej się z geologiczną. Od południa, od Gór Izerskich, oddziela je dyslokacja tektoniczna. Osią regionu jest rzeka Kwisa przepływająca przez miasta: Mirsk, Gryfów Śląski, Leśną, Lubań i Nowogrodziec.
Wyróżnia się tu następujące mikroregiony:
Budowa geologiczna.
Podłoże południowej części Pogórza Izerskiego stanowi blok karkonosko-izerski. Część północna obejmuje fragmenty metamorfiku kaczawskiego oraz niecki północnosudeckiej. Południowa część zbudowana jest przede wszystkim z gnejsów, a podrzędnie – łupków łyszczykowych, amfibolitów i innych skał metamorficznych. 
W okolicach Zgorzelca i Platerówki występują szarogłazy. Na północy (metamorfik kaczawski) występują: fyllity, łupki serycytowe, łupki kwarcowe, zieleńce, wapienie krystaliczne, a dalej (niecka północnosudecka) – skały osadowe: piaskowce, mułowce, wapienie, margle, gipsy i anhydryty oraz skały wulkaniczne: porfiry, melafiry i ich tufy. W kilku miejscach starsze skały przebite są przez trzeciorzędowe bazalty, które wyróżniają się jako twardziele. Starsze podłoże przykryte jest częściowo przez osady plejstoceńskie – gliny i piaski oraz lessy, a w dolinach rzecznych przez holoceńskie żwiry, piaski i mady.
Atrakcje turystyczne.
Miejscowości:
Zamki:
Jeziora:
Inne:

</doc>
<doc id="451649" url="https://pl.wikipedia.org/wiki?curid=451649" title="Zenobia (królowa Palmyry)">
Zenobia (królowa Palmyry)



</doc>
<doc id="451650" url="https://pl.wikipedia.org/wiki?curid=451650" title="Aurelian (cesarz rzymski)">
Aurelian (cesarz rzymski)



</doc>
<doc id="451651" url="https://pl.wikipedia.org/wiki?curid=451651" title="Zenobia">
Zenobia



</doc>
<doc id="451653" url="https://pl.wikipedia.org/wiki?curid=451653" title="2 Fast 2 Furious">
2 Fast 2 Furious



</doc>
<doc id="451654" url="https://pl.wikipedia.org/wiki?curid=451654" title="Przedgórze Izerskie">
Przedgórze Izerskie

Przedgórze Izerskie – mikroregion Pogórza Izerskiego sąsiadujący bezpośrednio z Górami Izerskimi.
Na zachodzie zaczyna się Wysoczyzną Działoszyńską nad doliną Nysy Łużyckiej. Część na terytorium czeskim nazywa się "Frýdlantská pahorkatina", zaś dalszy fragment na terytorium Polski to Wysoczyzna Rybnicka, przechodząca ostrym stopniem do Kotliny Jeleniogórskiej, granicząc od południa z Grzbietem Kamienickim we wschodniej części Gór Izerskich. Wysokości wahają się w przedziale 450–540 m n.p.m.
Budowa geologiczna.
Podłoże Przedgórza Izerskiego stanowi blok karkonosko-izerski, zbudowany przede wszystkim z gnejsów i granitognejsów, a podrzędnie – łupków łyszczykowych, amfibolitów. W kilku miejscach starsze skały przebite są przez trzeciorzędowe bazalty, które wyróżniają się jako twardziele.

</doc>
<doc id="451655" url="https://pl.wikipedia.org/wiki?curid=451655" title="Izery">
Izery



</doc>
<doc id="451656" url="https://pl.wikipedia.org/wiki?curid=451656" title="Punktacja (DTP)">
Punktacja (DTP)

Punktacja – linia zbudowana z większej ilości znaków kropki ustawionych równomiernie obok siebie lub rozdzielonych spacjami. Najczęściej stosowana jest w formularzach do zaznaczania miejsc służących do wypełnienia tekstem, oraz jako linia łącząca tytuły z paginami w niektórych układach spisu treści.
Punktacja, pomimo że jest uformowana ze składu, czyli zbudowana ze znaków pisarskich, nie powinna być mylona ze znakami interpunkcyjnymi, dlatego nie powinna przylegać bezpośrednio do innych znaków drukowalnych. Dzięki temu nie będzie np. pomyłki, że stoi obok znaku kropki lub wielokropka, nie będzie również utrudnienia dostrzeżenia znaku przecinka lub średnika.
Punktacji nie należy mylić z wykropkowaniem, czyli zastąpieniem niepożądanych liter (np. w wyrazie wulgarnym) kropkami.

</doc>
<doc id="451658" url="https://pl.wikipedia.org/wiki?curid=451658" title="Mikroregion">
Mikroregion

Mikroregion – mały obszar wydzielony z większego terenu (regionu, mezoregionu lub makroregionu) ze względu na występujące specyficzne warunki geograficzne, przyrodnicze, społeczno-kulturowe lub gospodarcze.

</doc>
<doc id="451661" url="https://pl.wikipedia.org/wiki?curid=451661" title="Dziewanna (mitologia)">
Dziewanna (mitologia)

Dziewanna (łac. "Dzewana"), Ziewanna, Ziewonia, Ziewionja – czczona przez Słowian zachodnich bogini dzikiej przyrody, lasów, księżyca i łowów. W źródłach pierwszy raz wymieniona w XV wieku przez Jana Długosza, który porównał ją do rzymskiej bogini Diany. Dziewanna to także polska nazwa na "Verbascum", a etymologia tego słowa jest niejasna. Po mocnej krytyce ze strony Aleksandra Brücknera badacze odrzucili jej autentyczność, lecz współcześnie akceptuje ją coraz większa liczba badaczy. Czasami w ludowych obrzędach występuje razem z Marzanną. Po chrystianizacji mogła zostać zastąpiona przez Matkę Boską Gromniczną.
Etymologia.
Prasłowiańską nazwę na "Verbascum" rekonstruuje się jako "*divizna" (por. pol.: "dziwizna", cz. i słow. "divizna", serb-chorw. "дивѝзма"/"divìzma"), z drugorzędną formą "*divina" (por. pol.: dziewanna, ukr.: "дивина́"/"dyvyná"). Słowo to ma pochodzenie prabałtosłowiańskie i występuje w litewskim jako np. "devynspė͂kė", "devynjėgė". Jedynym słowem pokrewnym spoza grupy bałtosłowiańskiej może być dackie "διέσεμα"/"diésema" (Dioskurydes), które próbuje się wywieść z "*diu̯es-eu̯smn" („żar nieba”) i porównuje się do niemieckiego "Himmelbrand" ("Verbascum"; „żar niebios”), lecz dokładna etymologia słowiańskiego słowa jest niejasna. Rosyjski językoznawca i etymolog Aleksandr Anikin zauważa także podobieństwo między litewskimi określeniami na dziewannę a litewskim słowem "devynì" „dziewięć”.
Istnieje kilka interpretacji imienia Dziewanny. Najbardziej oczywistą etymologią są takie słowa jak "dziewka", "dziewa" – „dziewczyna, młoda kobieta, panna, niewiasta” oraz "dziewica" – słowo pochodne od "dziewy". Za pochodzeniem imienia od "dziewicy" może przemawiać fakt, że Diana (oraz jej grecka odpowiedniczka Artemida), odpowiedniczka Dziewanny w mitologii rzymskiej, w mitach przedstawiana jest na ogół jako dziewica i nigdy nie posiadała potomstwa ani partnera.
Innym słowem, od którego może pochodzić imię bogini, może być staropolskie "dziwy", "dziwoki" „dziki”.
Zaproponowano także, aby połączyć imię Dziewanny z praindoeuropejskim bogiem nieba "*Dyēus'em". W folklorze słowiańskim występują demony o podobnej nazwie, np. polska i czeska dziwożona, ruski dziw, bułgarska i chorwacka samodiwa („rusałka, boginka, istota magiczna”) itp. Przyjmuje się, że żeńskie demony-dziwy wywodzą z prasłowiańskiego słowa "*diva", a to słowo jest żeńską formą słowa "*divъ" („dziw (demon)”). "*divъ" wywodzi od pie. słowa "*Dyēus" („bóg nieba”) przez pośrednie *"deywós" („niebiański”) i jego najbliższym słowem pokrewnym jest Diews – bóg nieba w mitologii bałtyjskiej. "*Dyēus" u Słowian nabrał demonicznych cech w wyniku kontaktów kulturowych z ludami irańskimi, którzy zdemonizowali irańskiego kontynuatora "*Dyēus'a" w wyniku reformy zaratusztriańskiej. Argumentem za taką etymologią jest fakt, że Diana również etymologicznie wywodzi się od "*Dyēus'a". Anikin zauważa, że dziewannę czasami używano do rozjaśniania włosów i łączy to słowo z pie. rdzeniem "*dei-u̯-" lub "*dī-" („świecić, być jasnym”), z którego też wywodzi się "*Dyēus."
Przyrostek "-ana", "-anna", który występuje w imionach wielu bogiń, może wywodzić się z pie. słowa "*ansu" oznaczającego „pan, władca, bóg”.
Źródła.
Pierwszym źródłem, które ma wymieniać Dziewannę, jest czeski "Mater Verborum" – datowany na XIII wiek słownik łaciński. W tekście słownika można przeczytać: „Diana, Latonae et Iouis filia” („Diana, córka Jowisza i Latony”) i czeską glosę: „Devana, Letuicina i Perunova dci” („Dziewanna, córka Letuny i Peruna”). Jednakże "Mater Verborum" zostało odkryte dopiero w XVIII wieku przez Wacława Hankę, któremu udowodniono fałszowanie tekstów o historii Czech, przez co to źródło jest niewiarygodne.
Głównym źródłem o Dziewannie są "Roczniki" Jana Długosza:
W innym miejscu pisze, że kiedy Mieszko kazał potopić bałwany pogańskich bogów, „to poniszczenie i potopienie bałwanów po dziś dzień przedstawia się i odnawia w niektórych wsiach polskich, gdzie niosą na długim drągu wyobrażenia Dziewanny i Marzanny i wrzucają w moczary i zatapiają w niedzielę postną Laetare”. Jednak informacja Długosza, że zwyczaj topienia Śmierci jest pozostałością po niszczeniu słowiańskich idoli przez chrześcijan, jest fałszywa, gdyż zwyczaj ten jest potępiany już np. w "Statutach prowincjonalnych w skrócie", które powstały przed "Rocznikami" Długosza (lata 20).
Inni średniowieczni autorzy, którzy wspominają Dziewannę, bazują na tekście Długosza. W "Kronice Polskiej" zwyczaj podobny do tego opisanego przez Długosza opisuje Marcin Bielski:
O bogini wspomina jeszcze Maciej Stryjkowski: „Djanę, boginię łowów, zwali Sarmatowie językiem swym Ziewonją albo Dziewanną”, „Chryste, tyś Mieszka śleporodzonego oświecił, Polskęś przywiódł do chrztu swego. Tobie ustąpił Grom, Ladon, Marzanna, Pogwizd, Ziewanna”, Miechowita, Guagnini, Kromer i ksiądz Wujek.
Niezależnie od Długosza o tej bogini wspomina Oskar Kolberg w swojej pracy dotyczącej Łużyc: „Džiwica, bogini lasów i myślistwa, osobliwie u południowych Łużyczan. Piękna ta niewiasta z łukiem i strzałami ma charty. Mówią też o kimś, kto w południe został w lesie: Hladaj so, zo džiwica k tebi ńepřińdže. Sądzą, że poluje ona i przy świetle księżyca. Džiwi [znaczy tu] dziki, a džiwina – dziczyzna”.
Dziewanna może znajdować też potwierdzenie w toponimii, np. szczyt Děvín w Wzgórzach Pawłowskich, Devínska Nová Ves czy Dziewin – słowiańska nazwa na Magdeburg – i inne. 
Jedynym potencjalnym, niezachodniosłowiańskim źródłem jest "Kazanie świętego Grzegorza", które wymienia postać Dziwy obok innych bogów jak Mokosz i Perun. Dziwa przeszła z języka staroruskiego do czeskiego i przez Josefa Jungmanna uważana była za inne imię bogini Łady.
Folklor.
Dziewanna, poza wymienionymi wyżej źródłami, nie występuje bezpośrednio w folklorze, lecz niektóre legendy mogą na nią wskazywać. Na Dziewannę może wskazywać legenda Łysej Góry, która w kulturze polskiej przedstawiana jest jako „polski Olimp”. Według lokalnych legend, zanim zbudowany został tam klasztor, na Łysej Górze w czasach przedchrześcijańskich stał gród ("Kronika wielkopolska") lub zamek (Długosz). Według Długosza zamek miał zostać zbudowany przez gigantów, a w wersji ludowej przez „Dumną Panią”, dla której był siedzibą. Dumna Pani, która miała pokonać Aleksandra Wielkiego przez co wpadła w pychę i ogłosiła się Dianą. Bóg tego nie zdzierżył i zniszczył zamek przy pomocy pioruna. Marek Derwich i Marek Cetwiński interpretują „Dumną Panią” właśnie jako Dziewannę.
Szkocki folklorysta James G. Frazer w "Złotej gałęzi" opisuje śląski zwyczaj, gdzie postać Śmierci (Marzanny) jest topiona lub niszczona. Następnie młodzież wybiera się do lasu, ścina małą jodłę, odziera z kory a następnie zdobi festonami, papierowymi różami, pisankami itp. Tak przyzdobione drzewo nazywa się "Majem" lub "Latem". Następnie chłopcy chodzą z tym drzewkiem od domu do domu i śpiewają pieśni:
Frazer dalej pisze: „Czasami przynoszą również z lasu ładnie przybraną lalkę, którą nazywają "Latem", "Majem" lub "Narzeczoną". W Polsce nazywają ją Dziewanną, boginią wiosny”. Podobny zwyczaj opisuje Marcin Kromer w "De origine et rebus gestis Polonorum libri XXX". Na Podlasiu oprowadzano "Królewnę", czyli piękną dziewczynę ustrojoną w kolorowe szaty, kwiaty i czerwone korale, co może być związane ze śląskim zwyczajem. 
W folklorze słowiańskim pojawiają się duchy lub demony "dziewonie" – żeńskie górskie istoty mieszkające w jaskiniach, zajmujące się przędzeniem związane z runem leśnym, które mogą być zdemonizowaną Dziewanną. Podobnie może być z dziwożonami. 
Roślina.
Dziewanną (lub rzadziej dziwizną) nazywane jest też zioło lecznicze używane do pielęgnacji skóry i przy leczeniu dolegliwości układu oddechowego. Szyjewski zauważa jednak, że dziewannę nazywano czasami "warkoczem Matki Boskiej", a Kolankiewicz, że w średniowiecznej ikonografii Najświętszą Marię Pannę przedstawiano z dziewanną w ręku, a marzanna, jako roślina, w XVI wieku była synonimem dziewanny.
Interpretacje.
Pierwsze opracowania dotyczące „panteonu Długosza” negowały istnienie wszystkich lub większości wymienianych przez niego bogów. Do głównych krytyków należał przede wszystkim Aleksander Brückner czy Stanisław Urbańczyk. Po odrzuceniu hiperkrytycznego podejścia do „panteonu Długosza” wielu badaczy, np. Aleksander Gieysztor, Andrzej Szyjewski czy Wiaczesław Iwanow i Władimir Toporow, skłania się ku uznaniu autentyczności przynajmniej niektórych „bogów polskich”, w tym Dziewanny. W mitologii greckiej pomocnicami Artemidy są nimfy, których najbliższymi słowiańskimi odpowiedniczkami są boginki, które występują u Słowian zachodnich, głównie w Polsce. Boginki to ubrane na biało lub nagie, młode dziewczęta, które zamieszkiwały brzegi zbiorników wodnych, lasy i jaskinie z których wychodzą nocami, zwłaszcza w letnie noce księżycowe. Opiekowały się dzikimi zwierzętami, często były wrogie wobec ludzi, zwłaszcza mężczyzn. Księżyc był ich „bogiem” – rządził ich aktywnością. Boginki miały także strzelać z łuku. W ruskich przekazach liczba wił, które są siostrami, wynosi 27 („trzykroć po dziewięć”) lub w innej wersji 30 i związane to może być z ekliptycznym podziałem na 27 zodiaków (np. nakszatra w hinduizmie) i z lunacją. Te cechy boginek-nimf mogą wiązać je z Dziewanną-Artemidą – boginią lasów i księżyca.
Podwójna bogini.
Z powodu wielokrotnego pojawiania się w obrzędach wiosennych pary Dziewanny i Marzanny niektórzy badacze sugerowali, że obie te boginie mogły być dwoma obliczami jednej bogini życia i śmierci. Podobny motyw występuje w religiach indoeuropejskich, np. skandynawska Hel („jedna połowa jej twarzy miała wyraz urodziwy i przyjemny, druga zaś trupi i ohydny”) lub grecka para Persefona-Kora, która pół roku spędzała pod ziemią, a pół roku na ziemi. Według Kolankiewicza wskazywać na podwójną boginię może domniemany związek Dziewanny z prasł. "*diva" w znaczeniu „boginka”, oraz z irańskim dewa – „demon”. Na archaiczność Dziewanny i Marzanny może wskazywać związek z wegetacją, a to z Matką Ziemią. 
W chrześcijaństwie.
Podczas chrystianizacji Dziewanna mogła zostać zastąpiona przez Matkę Boską Gromniczną. Legenda polska mówi, że chodzi ona w lutowe noce i chroni pola przed zamarznięciem. W ikonografii przedstawiana jest razem z wilkiem (lub wilkami), którego ochroniła przed śmiercią ze strony chłopów, i którego uczyniła swoim sługą, z koszyczkiem lub gniazdem skowronków u stóp, których pisk miał zwiastować rychłe przyjście wiosny. W rękach zawsze trzyma gromnicę, której używano do wróżb, ochrony domu przed wilkami, piorunami czy złem, od gromnicy przypalano dzieciom włosy by ochronić je przed chorobą uszu. Gromnica często występuje w powiedzeniach dotyczących przyjścia wiosny. Z dziewanny dawniej robiono knoty do gromnic i nazywano ją czasami "knotnicą", "królewską świecą" czy "warkoczem Matki Boskiej". Łączenie święta Matki Boskiej Gromnicznej (Ofiarowanie Pańskie) z dzikimi zwierzętami ma zasięg ogólnosłowiański.

</doc>
<doc id="451662" url="https://pl.wikipedia.org/wiki?curid=451662" title="Dziewanna (roślina)">
Dziewanna (roślina)

Dziewanna ("Verbascum" L.) – rodzaj roślin należący do rodziny trędownikowatych. Obejmuje ok. 320–360 gatunków (najbardziej zróżnicowany gatunkowo rodzaj w obrębie rodziny). Występują one głównie na obszarach klimatu umiarkowanego Europy i Azji, ale sięgają też do północnej Afryki i wyżyn Afryki wschodniej. W Europie rośnie 87 gatunków. Centrum zróżnicowania stanowi Turcja, gdzie rośnie 230 gatunków. Do polskiej flory należy 8 gatunków, ale szereg innych jest też uprawianych, niektóre dziczeją przejściowo. Rośliny z tego rodzaju zasiedlają głównie otwarte i suche miejsca, także tereny skaliste i piaszczyste. Nasiona tych roślin cechują się zachowywaniem zdolności do kiełkowania nawet przez ponad 100 lat. Liczne gatunki uprawiane są dla okazałych kwiatostanów. 
Systematyka.
"Celsia" L., "Rhabdotosperma" Hartl, "Staurophragma" Fisch. &amp; C. A. Mey.
Należy do rodziny trędownikowatych ("Scrophulariaceae") Juss., która jest jednym z kladów w obrębie rzędu jasnotowców ("Lamiales") Bromhead z grupy astrowych spośród roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida", Batsch, podklasa jasnotowe ("Lamiidae" Takht. ex Reveal), nadrząd "Lamianae" Takht., rząd jasnotowce ("Lamiales" Bromhead), rodzina trędownikowate ("Scrophulariaceae" Juss.), podrodzina "Verbascoideae" Kostel., plemię "Verbasceae" Dumort., rodzaj dziewanna ("Verbascum" L.).
Zastosowanie.
Wiele gatunków dziewanny to rośliny lecznicze lub ozdobne. Niektóre gatunki uprawiane są jako rośliny ozdobne. Ze względu na preferencję gleb słabych, ukuto porzekadło: "Gdzie rośnie dziewanna, tam bez posagu panna." 

</doc>
<doc id="451667" url="https://pl.wikipedia.org/wiki?curid=451667" title="Rutewka">
Rutewka

Rutewka ("Thalictrum" L.) – rodzaj roślin należący do rodziny jaskrowatych. Liczy według różnych źródeł 125, 150 lub nawet 330 gatunków występujących głównie w umiarkowanych strefach półkuli północnej, a także w Ameryce Południowej i południowej Afryce. Charakterystyczną cechą ich budowy są drobne kwiaty z długimi pręcikami oraz silnie podzielone liście. Są często uprawiane jako rośliny ozdobne. Kwiaty są wiatropylne lub zapylane przez owady. Rutewki są roślinami trującymi. 
Morfologia.
Należące do rodzaju taksony są bardzo zmienne i stosunkowo słabo poznane. Do cech uznawanych za diagnostyczne w obrębie rodzaju należą: kształt listków, owłosienie listków i owoców (obecność włosków lub gruczołków), kształt pręcików (rozszerzenie nitki, długość, zakończenie pylnika), kształt owoców oraz żyłkowanie. 
Systematyka.
Rodzaj z podrodziny "Thalictroideae" Raf., rodziny jaskrowatych ("Ranunculaceae") z rzędu jaskrowców ("Ranunculales"), należących do kladu dwuliściennych właściwych (eudicots). W obrębie podrodziny należy do kladu wspólnie z rodzajami "Leptopyrum" i "Paraquilegia" (do kladu tego wliczany jest też gatunek "Isopyrum anemonoides" wyodrębniany jako "Paropyrum anemonoides"). 
Gromada: okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Ranunculopsida" Brongn., podklasa jaskrowe ("Ranunculidae" Takht. ex Reveal), nadrząd "Ranunculanae" Takht. ex Reveal), rząd jaskrowce ("Ranunculales" Dumort.), podrząd "Ranunculineae" Bessey in C.K. Adams, rodzina jaskrowate ("Ranunculaceae" Juss.), podrodzina "Thalictroideae" Raf., rodzaj rutewka ("Thalictrum" L.).

</doc>
<doc id="451672" url="https://pl.wikipedia.org/wiki?curid=451672" title="Rzepicha (roślina)">
Rzepicha (roślina)

Rzepicha ("Rorippa" ) – rodzaj roślin z rodziny kapustowatych. Obejmuje 86 gatunków. Rodzaj jest kosmopolityczny. Większość przedstawicieli związana jest z siedliskami wodnymi, mokrymi i wilgotnymi.
Rozmieszczenie geograficzne.
Rodzaj kosmopolityczny; brak go tylko w części krajów pustynnych w północnej Afryce i na Półwyspie Arabskim. Na Nizinie Amazonki, części wysp Archipelagu Malajskiego i Oceanii występują rośliny introdukowane z tego rodzaju.
W Polsce rośnie 9 gatunków i mieszańców międzygatunkowych, z czego jeden introdukowany i zadomowiony.
Systematyka.
Rodzaj z rodziny kapustowatych ("Brassicaceae") z rzędu kapustowców ("Brassicales"). W obrębie rodziny zaliczany do plemienia "Cardamineae".

</doc>
<doc id="451674" url="https://pl.wikipedia.org/wiki?curid=451674" title="Promienie rentgena">
Promienie rentgena



</doc>
<doc id="451675" url="https://pl.wikipedia.org/wiki?curid=451675" title="Oszust (gra)">
Oszust (gra)

Oszust (czasem używa się nazwy Tkacz lub Cygan) jest grą karcianą dla dwóch i więcej osób. Rozmiar talii zależy od liczby graczy, najczęściej jednak używa się pełnej talii (52 karty). Celem gry jest pozbycie się wszystkich kart. Istnieją dwie odmiany gry w oszusta, znacznie różniące się zasadami, choć główna idea pozostaje ta sama – wyrzucić wszystkie karty i nie dać się przyłapać na oszustwie. Drugi wariant zyskał w ostatnim czasie sporą popularność wśród młodzieży, ze względu na szybką rozgrywkę.
Zasady gry.
1. Wariant pierwszy – „Jedna karta”.
Rozdający tasuje karty, pierwszą kładzie na stole a resztę rozdaje się pomiędzy graczy. Gracze zgodnie z ruchem wskazówki zegara dokładają do stosu po jednej karcie, "koszulką do góry". Gracz musi położyć kartę o tej samej wartości lub kolorze do pierwszej rzuconej. Możliwe jest oszukanie reszty graczy na dwa sposoby: położenie niepasującej karty lub tzw. "podkład" (lub "kanapka") – wyłożenie dwóch lub więcej kart, tak aby żaden z graczy nie zorientował się.
Osoba, która jest następna ma możliwość sprawdzenia ostatniej rzuconej karty. Jeśli jest niewłaściwa, cały stos trafia do ręki „oszusta”, w przeciwnym wypadku to gracz sprawdzający ma obowiązek zebrania puli. Zwycięża osoba, która położy wszystkie swoje karty; pozostali gracze grają dalej, zwykle dla oszczędności czasu gra kończy się, kiedy przy stole zostają dwaj ostatni gracze.
2. Wariant drugi.
Karty są rozdawane w ten sam sposób, co w pierwszym wariancie. Gracz z lewej strony rozdającego wykłada na stół od jednej do trzech kart o jednakowej (z założenia) wartości, głośno mówiąc, jakie figury zagrywa, np. szóstki lub króle. Pozostali gracze zgodnie z ruchem wskazówek zegara kolejno dokładają do stosu pasujące karty, również "koszulkami do góry". Jeżeli w ręku jednego z graczy znajdą się cztery jednakowe karty, należy je odłożyć na bok (poza grę), tak aby były one widoczne dla wszystkich. W tym wariancie częste są spektakularne oszustwa, dzięki możliwości zagrywania więcej niż jednej karty. Poza tym, osoba zagrywająca nie zawsze mówi prawdę co do wartości pierwszych rzuconych kart. Odmiana ta jest zdecydowanie szybsza i dynamiczniejsza od gry na pierwotnych zasadach. Wymaga ona także więcej strategii i zdolności przewidywania ruchów przeciwników.
Uwaga: sprawdzający nie sprawdza wszystkich kart wyłożonych przez poprzednika, tylko jedną, wybraną.

</doc>
<doc id="451677" url="https://pl.wikipedia.org/wiki?curid=451677" title="Solikamsk">
Solikamsk

Solikamsk (ros. "Соликамск") – miasto w zachodniej części Rosji, w Kraju Permskim, na zachodnich stokach Uralu, przystań nad Kamą. Około 100 tys. mieszkańców (w 2006).
Historia miasta.
Pierwsze informacje o założeniu osady pochodzą z 1430, gdy rodzina kupców z Wołogdy pobudowała tu warzelnie soli i osiedliła robotników. Od tego czasu stale rozwija się wydobycie permskich soli. Od 1472 cały rejon wchodzi w skład księstwa moskiewskiego. W 1558 rejon Solikamska wraz z tutejszymi złożami otrzymali od cara Iwana Groźnego Stroganowowie. Prawa miejskie Solikamsk otrzymał w 1573. Stale wzrastająca produkcja soli, będącej wówczas jednym z najcenniejszych produktów, spowodowała, że od XVI do schyłku XVII wieku miasto było największym centrum produkcji soli w Rosji (ponad 50% krajowej produkcji). Dodatkowo około 1630 odkryto rudy miedzi, a przez miasto prowadziły ważne szlaki targowe. W związku z rozwojem miasta, w XVII wieku powstaje wiele reprezentacyjnych budynków murowanych lub ceglanych, głównie cerkwi i budowli rządowych.
Na początku XVIII wieku zaczyna się dość szybki upadek znaczenia Solikamska, które do tej pory było jednym z najważniejszych miast rejonu uralskiego. Upadek ten związany był z przesunięciem szlaków handlowych na Syberię, ale przede wszystkim z powstaniem nowych kopalni soli w innych rejonach Rosji. Ponieważ sól z Solikamska była żółta, gorzka, zanieczyszczona i nie znajdywano dużych pokładów czystych złóż soli kamiennej, to bardziej konkurencyjna była lepsza smakowo sól z innych rejonów. 
Około 1905 odkryto złoża soli potasowej, jednak pierwszą kopalnię wydobywającą tę sól otworzono dopiero w 1934, wkrótce też zaczęto wydobywać sole magnezowe. Od tego momentu następuje ponowny wzrost znaczenia miasta, zarówno jako centrum wydobycia obu soli, jak i wytwórstwa z nich metalicznego potasu i magnezu. W 1941 powstał wielki zakład celulozowy, który wkrótce stał się jednym z największych w ZSRR producentów papieru. 
Do Solikamska z populacją pięciu tysięcy mieszkańców w latach 20. XX w. sprowadzono dziesiątki tysięcy więźniów politycznych i osadników specjalnych, ludzi wygnanych z ich miejsc zamieszkania do pracy przymusowej. Miasto stało się jedną z wysp tzw. Archipelagu Gułag. Podczas rządów Stalina w okolicach miasta rozstrzelano i pochowano tysiące represjonowanych. M.in. w 1941 sprowadzono 800 Łotyszy z okupowanej Łotwy, większość z nich zginęła. Następnie przywieziono niemieckich jeńców wojennych oraz tzw. „zdrajców”, czyli byłych żołnierzy Armii Czerwonej, którzy najpierw dostali się do niemieckiej niewoli, a następnie zostali z niej uwolnieni.
Gospodarka.
Największe znaczenie ma przemysł górniczy, związany z wydobyciem soli potasowych i magnezowych oraz hutniczy (produkcja metalicznego magnezu). Drugą kluczową dziedziną jest przemysł celulozowy. 

</doc>
<doc id="451678" url="https://pl.wikipedia.org/wiki?curid=451678" title="Ube">
Ube

 – miasto w Japonii, w prefekturze Yamaguchi, w zachodniej części wyspy Honsiu ("Honshū"), port nad Morzem Wewnętrznym.
W mieście rozwinął się przemysł chemiczny.
Historia.
W przeszłości, po restauracji Meiji, Ube zawdzięczało swój rozwój przemysłowi węglowemu. W czasie II wojny światowej zostało prawie całkowicie zniszczone, ale po jej zakończeniu szybko przekształciło się w nowoczesne miasto i jest jednym z wiodących obszarów przemysłowych regionu Morza Wewnętrznego. Dzięki wszechstronnej współpracy różnych środowisk osiągnęło sukcesy w ochronie i poprawie środowiska. W 1997 roku miasto otrzymało nagrodę „Global 500 Award”, przyznaną przez United Nations Environment Programme (UNEP).
Położenie.
Miasto leży w zachodniej części prefektury, graniczy z miastami:

</doc>
<doc id="451679" url="https://pl.wikipedia.org/wiki?curid=451679" title="Leszek Szarzyński">
Leszek Szarzyński

Leszek Szarzyński (ur. 1951) – profesor UWM w Olsztynie, filharmonik, kameralista, flecista związany z Olsztynem.
Ukończył Akademię Muzyczną w Krakowie w 1977 roku w klasie fletu prof. Barbary Świątek-Żelaznej. W latach 1976-79 był pierwszym flecistą Filharmonii w Olsztynie, a w sezonie 1979-1980 Filharmonii w Szczecinie.
W latach 1981-1984 pracował w Egipcie jako pierwszy flecista Cairo Symphony Orchestra oraz jako wykładowca Konserwatorium Kairskiego. W Kairze założył zespół "Pro Musica", którego członkami byli muzycy z różnych krajów. Zespół ten stał się pierwowzorem założonego w Olsztynie w 1985 zespołu kameralnego o tej samej nazwie. W latach 1985-1992 prof. Leszek Szarzyński z zespołem "Pro Musica" dokonał wielu nagrań radiowych i telewizyjnych, występował w kraju i za granicą.
W latach 1985-1997 ponownie zatrudniony był w Filharmonii Olsztyńskiej jako pierwszy flecista. W latach 1997-1999 pełnił funkcje dyrektora artystycznego Filharmonii Olsztyńskiej, natomiast w sezonie 1999-2000 – dyrektora naczelnego.
Leszek Szarzyński w roku 1992 założył zespół kameralny "Pro Musica Antiqua", którego jest menadżerem i kierownikiem artystycznym.
Zespół "Pro Musica Antiqua" w roku 2006 został wyróżniony nagrodą Ministra Kultury m.in. "za zaangażowanie w życie kulturalne i promocję regionu warmińsko-mazurskiego". W tym samym roku prof. L. Szarzyński został nagrodzony przez prezydenta miasta Olsztyna za promocję grodu nad Łyną.
Od 1993 roku pełnił funkcję dyrektora artystycznego Letnich Koncertów, a od roku 1995 także Giżyckich Koncertów Organowych i Kameralnych. Od 1996 r. jest współorganizatorem cyklicznych spotkań "Cavata na olsztyńskim zamku".
W latach 2000-2002 pełnił w Ełku funkcje dyrektora generalnego Akademii Fletowej, a od roku 2001 piastował stanowisko dyrektora artystycznego Mazurskiego Festiwalu Sztuk, Kultur i Narodów oraz pełnomocnika miasta ds. kultury i edukacji. W latach 2003-2004 był doradcą do spraw kultury wojewody warmińsko-mazurskiego.
Od roku 1999 jest zatrudniony w UWM w Olsztynie na stanowisku profesora w Katedrze Muzyki. W roku akademickim 2004-2005 zorganizował cykl spotkań w Ornecie pod hasłem "Z uniwersytetem na Ty", współpracując ze wszystkimi wydziałami uniwersytetu.
Jako solista i kameralista koncertował w kilkunastu krajach (Egipt, Hiszpania, Włochy, Niemcy, Austria, Francja, Rosja, Bułgaria, Rumunia, Węgry, Litwa, Szwecja). Współpracował z wieloma filharmoniami w kraju. Dokonał wielu nagrań utrwalonych na płytach CD. Jego dokonania muzyczne zostały uhonorowane między innymi nagrodą "Atut 94" i "Złotą Płytą" przyznaną przez firmę fonograficzną DUX. W ramach projektu "Muzyka europejska w zabytkach Warmii i Mazur" w latach 1995-2004 nagrał z zespołem "Pro Musica Antiqua" cztery płyty CD z sonatami barokowymi kompozytorów niemieckich, włoskich, francuskich i angielskich oraz z muzyką polską dawną i współczesną. W ramach projektu "Muzyka europejska w przyrodzie Warmii i Mazur" w 2005 roku ukazała się płyta CD z muzyką nawiązującą do tematów przyrodniczych, zarówno z muzyką dawną jak i współczesną. W dorobku artystycznym prof. L. Szarzyński posiada płytę solową z polską muzyką współczesną, nagraną wspólnie z "Warsaw Chamber Orchestra" w 2001 r. w Filharmonii Narodowej w Warszawie.
Leszek Szarzyński gra na flecie Pearl Handmade Flute, 14 K Gold Body, model "Maesta" 9849RBE. Od roku 2002 jest przedstawicielem artystycznym tej firmy.

</doc>
<doc id="451680" url="https://pl.wikipedia.org/wiki?curid=451680" title="Mmabatho">
Mmabatho

Mmabatho – miasto w północnej części RPA, w 1994 ośrodek administracyjny Prowincji Północno-Zachodniej. 38 297 mieszkańców (2011). Miasto było stolicą Republiki Bophuthatswana.
W okresie apartheidu miasto było stolicą bantustanu Bophuthatswana. W 1994 roku, po likwidacji bantustanów, utworzono Prowincję Północno-Zachodnią i Mmabatho proklamowano stolicą prowincji. Jeszcze w tym samym roku władze prowincji włączyły miasto do Mafikeng, a nazwę Mmabatho zarezerwowały dla jednego z przedmieść nowego ośrodka.
W mieście rozwinął się przemysł spożywczy oraz włókienniczy.

</doc>
<doc id="451682" url="https://pl.wikipedia.org/wiki?curid=451682" title="Kalendarium powstania warszawskiego – 13 sierpnia">
Kalendarium powstania warszawskiego – 13 sierpnia

13 sierpnia, niedziela.
Po upadku Stawek Stare Miasto znalazło się w okrążeniu. Siły niemieckie wokół kotła tej dzielnicy dowodzone przez gen. Reinefartha liczą co najmniej 8 tys. żołnierzy. Gen. von dem Bach wydaje rozkaz likwidacji tego rejonu wraz ze znajdującym się w nim zgrupowaniem powstańczym.
Z powodu silnego ostrzału i bombardowań oraz rosnącej aktywności oddziałów nieprzyjaciela w rejonie Ogrodu Krasińskich Komenda Główna AK przeniosła się z gmachu szkoły powszechnej przy ul. Barokowej do pałacu Raczyńskich.
W nocy kilkanaście samolotów Halifax dokonało zrzutów broni amunicji i broni przeciwpancernej.
Na Starym Mieście żołnierze batalionu „Gustaw” wprowadzają na ul. Kilińskiego porzucony przez niemiecką załogę na placu Zamkowym ciągnik czołgowy Borgward IV. Pojazd był wypełniony materiałem wybuchowym. Doszło do potężnej eksplozji.
Zginęło wielu żołnierzy (m.in. Zawiszak Michał Woynicz-Sianożęcki, Michał Światopełk-Mirski, Jędrzej Augustyński) i osób cywilnych (m.in. aktor dramatyczny Józef Orwid). Wśród kontuzjowanych znalazł się gen. Tadeusz Bór-Komorowski znajdujący się w tym czasie w pałacu Raczyńskich.
Nastąpiło natarcie powstańców na Hale Mirowskie w celu przebicia łączności ze Starym Miastem.
W kinie "Palladium" przy ul. Złotej 7/9 odbył się pokaz filmu operatorów Referatu Filmowego Biura Informacji i Propagandy Komendy Głównej Armii Krajowej fragmentarycznie ukazującego walki (w Śródmieściu), pożar domów (w Alejach Jerozolimskich), a także pracę pozafrontową. Montażem zajął się Wacław Kaźmierczak.
Tego dnia polegli żołnierze 2. kompanii „Rudy” batalionu „Zośka” podporucznik Marek Długoszowski (ps. „Baobab”), ppor. Andrzej Sobolewski, ppor. Andrzej Zagrodzki. Na Starym Mieście zginął Stefan de Julien z batalionu „Parasol” i kwatermistrz „Grupy Północ” Olgierd Ostkiewicz-Rudnicki. W szpitalu Jana Bożego przy Bonifraterskiej najprawdopodobniej tego samego dnia zmarł sierż. pchor. Stanisław Zołociński.
Z przemówienia następcy Prezydenta Rzeczypospolitej Tomasza Arciszewskiego, nadanego w Polskim Radiu z Londynu:

</doc>
<doc id="451684" url="https://pl.wikipedia.org/wiki?curid=451684" title="Pro Musica">
Pro Musica

Pro Musica – zespół kameralny grający muzykę poważną, założony przez prof. Leszka Szarzyńskiego. Najpierw zespół został założony w Egipcie (1981-1984), w Kairze, członkami byli muzycy z różnych krajów. Był to pierwowzór zespołu, który powstawał w Olsztynie.
W roku 1985 w Olsztynie powstał zespół kameralny o tej samej nazwie, założony i kierowany przez prof. Leszka Szarzyńskiego. W latach 1985-1992 zespół "Pro Musica" dokonał wielu nagrań radiowych i telewizyjnych, występował w kraju i za granicą.
W roku 1992 Leszek Szarzyński założył kolejny zespół kameralny pod nazwą "Pro Musica Antiqua"

</doc>
<doc id="451686" url="https://pl.wikipedia.org/wiki?curid=451686" title="Kalendarium powstania warszawskiego – 14 sierpnia">
Kalendarium powstania warszawskiego – 14 sierpnia

14 sierpnia, poniedziałek.
Tego dnia najcięższe walki toczyły się na Starym Mieście. W obronie pałacu Blanka, ul. Miodowej i ul. Senatorskiej zniszczono 3 czołgi niemieckie.
Kompania SS brygady Dirlewangera nakazuje ewakuację Szpitala Maltańskiego przy ul. Senatorskiej. Szpital ten wyjątkowo uniknął tragedii. Pacjenci (ok. 200 osób) zostali przeniesieni na stronę polską.
Próby nawiązania łączności Starego Miasta z Żoliborzem.
W walkach o Uniwersytet Warszawski AK-owcy zdobywają transporter opancerzony należący do 5. Dywizji Pancernej SS „Wiking”. Żołnierze batalionu „Kiliński” w walkach przy Alejach Jerozolimskich 32 biorą do niewoli 17 żołnierzy 4. batalionu grenadierów wschodniopruskich, którzy twierdzą, że ich kompania do tego dnia poniosła w powstaniu 50% strat.
Bór-Komorowski wydaje rozkaz skierowany do uzbrojonych jednostek AK poza Warszawą, nakazujący marsz na pomoc walczącej stolicy:
W mieście przestają działać wodociągi.
W nocy z 13 na 14 sierpnia w natarciu na pozycje oddziałów SS przy ul. Narbutta zginął kpt. Piotr Słowikowski.
Tego dnia na Starym Mieście poległa Halina Piasecka, łączniczka ppłk. Jana Mazurkiewicza. Zginęli także por. Jerzy Jagiełło, sanitariuszka Barbara Zmysłowska i dramaturg Antoni Wysocki. Poległ NN Francuz, strzelec o pseudonimie „Rosi”, żołnierz II kompanii batalionu „Tum” Zgrupowania „Kryska”, walczący na Czerniakowie.
Niemiecka obrona przeciwlotnicza zestrzeliła samolot Liberator EV 961 ze 178 dywizjonu RAF, który spadł do Jeziorka Kamionkowskiego.

</doc>
<doc id="451687" url="https://pl.wikipedia.org/wiki?curid=451687" title="Kalendarium powstania warszawskiego – 15 sierpnia">
Kalendarium powstania warszawskiego – 15 sierpnia

15 sierpnia, wtorek.
W nocy niemiecka obrona przeciwlotnicza zestrzeliła 3 z 20 samolotów brytyjskich dokonujących zrzutów. Jeden z nich spadł na ul. Miodową. Cała jego składająca się z Kanadyjczyków załoga zginęła. Kolejny samolot – Halifax (MkII JN926) spadł przy ul. Wolskiej, w okolicy Reduty Wolskiej. Zginęli w nim piloci - sierżanci RAF: Robert S. Darling, Peter M. Roots, Ronald R.E. Hartog i Thomas Law; przeżyli natomiast: Richard O. Samways, Keneth A. Bedford i Maurice L. Casey z RAAF-u.
Odbywają się uroczystości związane z rocznicą „Cudu nad Wisłą”, świętem Matki Boskiej Zielnej i Żołnierza Polskiego. 
Miron Białoszewski w "Pamiętniku z powstania warszawskiego" opisuje to wydarzenie w następujących słowach:
"Dni się tak nie rozróżniało za bardzo. Ale to jedno święto – 15 sierpnia (wypadało we wtorek) – nagle postanowiono obejść, uczcić. Na przekór. Od rana. [...] Tym razem czekało się też na Cud nad Wisłą. Też z nimi. Po drugiej stronie. I za Żeraniem. Ale żeby przyszli."
Odparto atak na pl. Krasińskich, płonie ul. Miodowa.
„Biuletyn Informacyjny” rozpoczyna drukowanie i przyjmowanie nazwisk osób zaginionych.
Premiera "Kantaty na otwarcie Teatru Narodowego" (reż. Leon Schiller) w Kawiarni Aktorek (przy ul. Mazowieckiej 5) przerwana przez bombardowanie.
Ambasador Stanów Zjednoczonych - William Averell Harriman zwrócił się z prośbą o pozwolenie na lądowanie na terenie radzieckim amerykańskich samolotów po dokonaniu zrzutów nad Warszawą. Andriej Wyszyński (zastępca komisarza spraw zagranicznych ZSRR) udzielił następującej odpowiedzi: "Rząd sowiecki nie może się na to zgodzić", twierdząc że wybuch powstania jest "dziełem awanturników".
Jednocześnie nasila się brutalna kampania propagandowa komunistów polskich z Polskiej Partii Robotniczej, wymierzona w Polskie Państwo Podziemne i dowództwo Armii Krajowej, 15 sierpnia 1944 Komitet Centralny PPR w swojej odezwie stwierdza:
Tego dnia przy ul. Grzybowskiej, róg ul. Żelaznej poległ Louis Vengelli (ps. "Herbert") – starszy sierżant, dezerter z Luftwaffe, powstaniec w kompanii "Janusza" batalionu "Harnaś" Narodowej Organizacji Wojskowej. Walczył w obronie Śródmieścia. Zginęła również sanitariuszka Eryka Tyszkówna z batalionu "Parasol". 

</doc>
<doc id="451688" url="https://pl.wikipedia.org/wiki?curid=451688" title="Kalendarium powstania warszawskiego – 16 sierpnia">
Kalendarium powstania warszawskiego – 16 sierpnia

16 sierpnia, środa.
W nocy dotarły do terenu Powązek pierwsze oddziały odsieczy przybyłe z Puszczy Kampinoskiej.
Niemcy zaczęli używać nowych pocisków o kalibrze 60 cm (jeden celny pocisk tego typu może zburzyć kamienicę); próbują zdobyć Państwową Wytwórnię Papierów Wartościowych, jednak ich ataki są skutecznie odpierane.
Żołnierze Kedywu zostają wyparci z ruin getta na Muranowie.
Zostaje wysadzona w powietrze przez niemieckich saperów pięciopiętrowa kamienica na ul. Przejazd (dziś ul. gen. Andersa), w której ginie poeta pokolenia Kolumbów – Tadeusz Gajcy ps. „Topornicki” wraz z przyjacielem, również poetą, Zdzisławem Stroińskim (ps. „Chmura”).
W szpitalu powstańczym na Starym Mieście zmarł z ran odniesionych 2 dni wcześniej kompozytor Roman Padlewski, żołnierz Brygady Dywersyjnej „Broda 53” w zgrupowaniu „Radosław”.
Jak napisał tego dnia w swoim dzienniku powstaniec, Bronisław Troński, "załamać się psychicznie naprawdę już nie było trudno. Szczególnie, kiedy widziało się ofiary, a nie widziało się konkretnej pomocy dla walczącej Warszawy."
"Tego dnia jednak wszystko przyjmowaliśmy jakoś lżej, z większym optymizmem. Po alianckich zrzutkach niczego więcej ponad to, co dostaliśmy, nikt się nie spodziewał, bo, jak donosiło radio brytyjskie, „Lot do Warszawy – to lot po śmierć”. Myślami byliśmy raczej za Wisłą, znowu pełni oczekiwania."
Niemieckie radio "Berlin" nadaje po raz kolejny, fałszywą informację jakoby powstanie zostało „zlikwidowane”.
Poległ Eugeniusz Stasiecki ps. „Piotr Pomian” dowodząc natarciem dwóch plutonów w okolicy ul. Stawki (getto). Pośmiertnie awansowany do stopnia kapitana ze starszeństwem z 15 sierpnia 1944.

</doc>
<doc id="451689" url="https://pl.wikipedia.org/wiki?curid=451689" title="Kalendarium powstania warszawskiego – 17 sierpnia">
Kalendarium powstania warszawskiego – 17 sierpnia

17 sierpnia, czwartek.
Płonie katedra św. Jana, kościół Marii Panny i część Ratusza na pl. Teatralnym. W nocy oddział batalionu Czwartaków wysadził placówkę niemiecką w „Czerwonym Domu” przy ul. Rybaki.
Śródmieście: ciężkie walki w rejonie ulic: Towarowej, Wroniej i Grzybowskiej. Skutecznie odparto atak czołgów i piechoty przy ul. Królewskiej i Marszałkowskiej.
Na ulicach pojawia się zarządzenie Okręgowego Delegata Rządu nakazujące powołanie obwodowych i domowych komitetów samopomocy, które zajmowałyby się funkcjami przeciwlotniczymi i przeciwpożarowymi, a także dbałyby o porządek, bezpieczeństwo, czystość i aprowizację. Jednak działania takie ludność podjęła już w pierwszych dniach powstania.
Zginął pierwszy listonosz poczty powstańczej – harcerz Zbigniew Banaś (ps. „Banan”); miał 16 lat.
W drukowanym na Starym Mieście „Kurierze Stołecznym” ukazuje się tekst napisanej na Woli przez pchor. Józefa Szczepańskiego (ps. „Ziutek”) piosenki "Pałacyk Michla".

</doc>
<doc id="451692" url="https://pl.wikipedia.org/wiki?curid=451692" title="Kalendarium powstania warszawskiego – 18 sierpnia">
Kalendarium powstania warszawskiego – 18 sierpnia

18 sierpnia, piątek.
Od rana Stare Miasto bombardowane bombami kruszącymi i zapalającymi. Na teren Banku Polskiego spada ok. dziesięciu bomb, lecz głównym celem staje się staromiejski rynek. Reszta obszaru poddawana jest zmasowanemu ostrzałowi artyleryjskiemu i z moździerzy. Poza Rynkiem płoną domy na Podwalu, ulicy Piwnej i Świętojerskiej, a także katedra św. Jana, kościół NMP na Nowym Mieście i Ratusz na Placu Teatralnym.
Trwają uporczywe walki z użyciem butelek zapalających i miotaczy ognia w rejonie Katedry i na ulicy Miodowej oraz Podwala.
Walki wokół terenu Politechniki, nadal będącej w rękach powstańców.
Erich von dem Bach-Zelewski, głównodowodzący siłami niemieckimi, próbuje nakłonić powstańców do kapitulacji, obiecując prawa kombatanckie. W tym celu wysyła niemieckich parlamentariuszy z białą flagą. Jednak, jak wspomina Tadeusz Bór-Komorowski, "kapitulacja w naszym przekonaniu była równoczesna ze zbiorową masakrą ludności i wojska. Żołnierzy Armii Krajowej Niemcy nazywali bandytami, a wziętych do niewoli rozstrzeliwali." Prawa kombatanckie zostały im przyznane dopiero 30 sierpnia.
Tego dnia, w zbombardowanym przez Niemców szpitalu przy ul. Miodowej 23, poległ Jan Romocki ps. "Bonawentura". Był podporucznikiem AK, bratem Andrzeja Romockiego (Morro).

</doc>
<doc id="451693" url="https://pl.wikipedia.org/wiki?curid=451693" title="Kalendarium powstania warszawskiego – 19 sierpnia">
Kalendarium powstania warszawskiego – 19 sierpnia

19 sierpnia, sobota.
Rozpoczyna się generalne natarcie grupy bojowej Reinefartha na Stare Miasto. Bierze w nim udział 10 batalionów piechoty i 2 bataliony saperów wspieranych 9 czołgami Tygrys, 20 działami szturmowymi, moździerzem kalibru 600 mm i 50 goliatami. W ataku uczestniczy także pluton wspierany przez ogień z pociągu pancernego znajdującego się w okolicy Dworca Gdańskiego. Powstańcy odpierali szturmy. Utracono dwa domy przy ul. Tłomackie, wyjątkowo dramatyczna sytuacja powstała na ul. Bonifraterskiej, Bielańskiej, w okolicach Ogrodu Krasińskich i pl. Teatralnego. 
Płoną kościoły: Jezuitów, Sakramentrek, Najświętszej Marii Panny, Archiwum Skarbowe przy ul. Rymarskiej. Mieszkańcy Starego Miasta zmuszeni są do egzystowania w piwnicach. W Śródmieściu wytrwale i skutecznie broniono ul. Koszykowej, Chopina, Piusa XI (obecnie Piękna), Czackiego, Traugutta i Grzybowskiej. Odzyskanie browaru Haberbuscha.
Piąty dzień generalnego natarcia niemieckiego, tego dnia silny ostrzał polskich pozycji rozpoczęty o 4.00 nad ranem, celem zdobycia Politechniki, z której oddziały powstańcze, ze względu na całkowity brak amunicji, zmuszone były wycofać się w okolice ul. Noakowskiego (która do końca powstania pozostanie linią frontu). W walkach tych Niemcy wspomagani byli przez ciężką artylerię, moździerze, granatniki, lotnictwo, czołgi (w tym goliaty). 
Generał dowodzący korpusem węgierskim oznajmia dowódcy 9. Armii niemieckiej, że "użycie jego dywizji dla zapobieżenia dopływu posiłków polskich do Warszawy nie da żadnego skutku. Ludność polska zawsze odnosiła się życzliwie do Węgrów dzięki trwającej od kilkuset lat tradycyjnej przyjaźni. Wojska generała skłonne są raczej do bratania się z ludnością. Wojsko jest jeszcze w rękach oficerów, choć nie wiadomo jak długo." Dowódca 9. Armii rezygnuje ze wcześniejszych zamierzeń, oceniając, że "wartość bojowa" [tej dywizji jest] "prawie żadna".
W czasie walk o Politechnikę ginie Tadeusz Semadeni – wiceprokurator, sędzia i rekordzista Polski w pływaniu. Tego dnia umiera również jego syn, strz. plut. Andrzej Semadeni.
Niemieckie radio "Berlin" po raz kolejny podaje fałszywe informacje, że powstanie zostało stłumione.

</doc>
<doc id="451694" url="https://pl.wikipedia.org/wiki?curid=451694" title="Kalendarium powstania warszawskiego – 20 sierpnia">
Kalendarium powstania warszawskiego – 20 sierpnia

20 sierpnia, niedziela.
Kontynuacja niemieckiego natarcia na wszystkich odcinkach Starego Miasta i dalsza jego obrona. Każdy atak poprzedzany jest bombardowaniem i ostrzałem artyleryjskim. Szturm z zachodu (ul. Długa i pl. Krasińskich) i ze wschodu (od Wybrzeża Gdańskiego, ul. Boleść w kierunku Kościelnej i Długiej) – odparty. Utrzymano pozycje powstańcze na Muranowie, szpital Jana Bożego na Bonifraterskiej, zdobyto magazyny Hartwiga na Towarowej.
Niemcy zdobyli Bielańską, dostali się do Banku Polskiego, wzniecając pożar w tym i w sąsiadujących mu budynkach; goliatem zburzyli ścianę Pałacu Mostowskich i po wielogodzinnych walkach spowodowali wycofanie powstańczej załogi. Utrzymali barykady na ul. Miodowej, Piwnej, Świętojańskiej i Brzozowej; katedra św. Jana także pozostawała w rękach niemieckich.
Tego dnia zginęli m.in.: żołnierz kompanii "Rudy" batalionu "Zośka" Hubert Taczanowski, instruktor harcerski Stanisław Srzednicki oraz poeta, prozaik i krytyk literacki Włodzimierz Pietrzak. Przy ul. Miodowej poległa komendantka oddziału kobiecego Państwowego Korpusu Bezpieczeństwa Irena Nelkenowa, matka Anny Nelken.
Ludność najczęściej przebywa w piwnicach, polscy żołnierze walczą czasami nawet po kilkadziesiąt godzin bez zmiany i snu. Coraz trudniej o ich wyżywienie.
Oddziały baonu "Kiliński" (łącząc siły z grupami saperskimi i minerskimi) rozpoczynają ostateczne natarcie w celu zdobycia ośmiopiętrowego gmachu Dyrekcji Telefonów na ul. Zielnej (tzw. PAST-y). Była to kolejna próba opanowania tego budynku. 4 sierpnia siły polskie wysadziły główne wejście, lecz Niemcom udało się je zabarykadować. 13 sierpnia całkowicie odcięły łączność i dowóz pożywienia z Ogrodem Saskim. 15 sierpnia przerwano dopływy wody i prądu, a 19 sierpnia połączenie telefoniczne. 
Podczas walk o gmach zginęło 25, a do niewoli trafiło 115 niemieckich żołnierzy. Po stronie polskiej poległo 5, a ciężko rannych zostało 10 powstańców. Gmach PAST-y pozostał w polskich rękach do dnia kapitulacji powstania.
Tego dnia Leopold Buczkowski w notatkach z tych wydarzeń (wyd. "Powstanie na Żoliborzu" w 2004) napisał:

</doc>
<doc id="451695" url="https://pl.wikipedia.org/wiki?curid=451695" title="Kaszmir">
Kaszmir

Regiony:
Inne:

</doc>
<doc id="451696" url="https://pl.wikipedia.org/wiki?curid=451696" title="Trzcina">
Trzcina

Trzcina ("Phragmites" L.) – rodzaj roślin należący do rodziny wiechlinowatych. Należy do niego 4–5 gatunków. Rodzaj jest niemal kosmopolityczny, brak go tylko w Oceanii, na północy Ameryki Północnej, w Brazylii. Najszerzej rozprzestrzenionym gatunkiem jest trzcina pospolita ("Phragmites australis") – jedyny przedstawiciel rodzaju w Polsce. Jest to też gatunek typowy rodzaju. Wszystkie gatunki tu należące są roślinami wodnymi i bagiennymi, często pokrywającymi rozległe obszary.
Trawy te użytkowane są przemysłowo jako materiał budowlany, służą także jako surowiec celulozowy, w ograniczonym stopniu jako rośliny pastewne i ozdobne.
Systematyka.
Rodzaj należący do rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny "Arundinoideae", plemienia "Arundineae".

</doc>
<doc id="451697" url="https://pl.wikipedia.org/wiki?curid=451697" title="Rezerwat przyrody Las Gościbia">
Rezerwat przyrody Las Gościbia

Rezerwat przyrody Las Gościbia – leśny rezerwat przyrody w województwie małopolskim, w powiecie myślenickim, w gminie Sułkowice. Został utworzony w roku 2001. Rezerwat w całości położony jest w miejscowości Harbutowice, w należącym do Beskidu Makowskiego Paśmie Babicy. Obejmuje wierzchołek oraz południowe i wschodnie stoki szczytu Kamienna (551 m).
Zajmuje powierzchnię 281,49 ha (akt powołujący podawał 282,46 ha). Wokół rezerwatu utworzono otulinę o powierzchni 216,40 ha.
Przedmiotem ochrony rezerwatu są ekosystemy leśne w obszarze źródliskowym potoku Gościbia.
Rezerwat leży na gruntach w zarządzie Nadleśnictwa Myślenice. Nie posiada obowiązującego planu ochrony. Nadzór sprawuje Regionalny Konserwator Przyrody w Krakowie.
W czasie II wojny światowej miejsce oporu AK.

</doc>
<doc id="451704" url="https://pl.wikipedia.org/wiki?curid=451704" title="Herb Goleniowa">
Herb Goleniowa

Herb Goleniowa – jeden z symboli miasta Goleniów i gminy Goleniów w postaci herbu.
Wygląd i symbolika.
Herb przedstawia na niebieskiej tarczy dwa złote (żółte) odwrócone do siebie grzbietami półksiężyce w słup oraz cztery srebrne (białe) gwiazdy wokół nich.
Historia.
Miasto pierwotnie miało herb, który przedstawiał na błękitnej rzece łódź, z której wyrastał dąb, na którym siedział czerwony gryf, symbol Pomorza. Dawny herb związany był z tradycjami żeglarskimi i handlowymi miasta oraz nawiązywał do położenia w Puszczy Goleniowskiej nad rzeką Iną i przynależności do Pomorza. Wizerunek półksiężyców pojawił się na herbie miejskim w XVII wieku a na pieczęciach używany był już od 1600 roku.
Legenda.
Według legendy herb ma oznaczać lustrzane odbicie księżyca i dwóch gwiazd, jakie zobaczył książę Barnim I w wodzie w miejscu, w którym miał założyć Goleniów.

</doc>
<doc id="451705" url="https://pl.wikipedia.org/wiki?curid=451705" title="Pro Musica Antiqua (Polska)">
Pro Musica Antiqua (Polska)

Pro Musica Antiqua – zespół kameralny założony przez prof. Leszka Szarzyńskiego we wrześniu 1992 roku w Olsztynie. Kierownikiem artystycznym i menadżerem jest prof. Leszek Szarzyński, który skupił wokół siebie wybitnych artystów: solistów orkiestr symfonicznych i profesorów akademii muzycznych.
W skład zespołu wchodzą:
Pro Musica Antiqua dysponuje bogatym repertuarem obejmującym muzykę różnych epok. Najchętniej propaguje dzieła mistrzów baroku i wczesnego klasycyzmu. Ważne miejsce w repertuarze zajmują utwory napisane specjalnie dla zespołu przez m.in.: Marcina Błażewicza, Mariana Sawę, Marka Sewena, Bernarda Chmielarza, Marka Czerniewicza, Tadeusza Kassaka.
Muzycy z zespołu dokonali wielu nagrań solowych i zespołowych dla Polskiego Radia i Telewizji.
Zespół "Pro Musica Antiqua" od początku swego istnienia działał pod patronatem Muzeum Warmii i Mazur w Olsztynie, występował z cyklem "Koncertów letnich" w najbardziej znanych i turystycznie atrakcyjnych miejscowościach Warmii i Mazur. Od 1996 r. zespół występuje w ramach comiesięcznych koncertów kameralnych "Cavata na olsztyńskim zamku".
Koncerty w zabytkowych budynkach regionu zrodziły pomysł nagrań czterech płyt CD, dedykowanych miastom regionu, w ramach projektu "Muzyka europejska w zabytkach Warmii i Mazur". Płyty wydane były przez firmę DUX w latach 1995-2000 i zawierają sonaty barokowe kompozytorów niemieckich, włoskich, francuskich i angielskich oraz muzykę polską dawną i współczesną. W 2005 roku ukazała się kolejna płyta zatytułowana "Muzyka europejska w przyrodzie Warmii i Mazur", za którą w roku 2006 został wyróżniony nagrodą Ministra Kultury m.in. "za promocję regionu warmińsko-mazurskiego". Zespół został uhonorowany m.in. nagrodą "Atut 94" i "Złota Płytą" przyznaną przez firmę fonograficzną DUX.
Zespół prowadzi aktywną działalność koncertową także za granicą (Austria, Niemcy, Węgry, Litwa, Szwecja, Francja).

</doc>
<doc id="451707" url="https://pl.wikipedia.org/wiki?curid=451707" title="Kosmiczne wojny">
Kosmiczne wojny

Kosmiczne wojny (oryginalny tytuł: Beast Wars, dosł. "Wojny Bestii") – seria zabawek Transformers wydawana przez Hasbro między 1995 a 1999. Zabawki były połączone z w pełni komputerowym serialem umiejscowionym w pierwotnym wszechświecie Transformers (znanym z Generation 1). Serial zadebiutował w 1996 jako kontynuacja pierwszego serialu – Generacji 1.
Nazwa „Beast Wars” nie mogła być używana w Kanadzie, z powodu kanadyjskiej Rady Radiofonii i Telewizji, która zabraniała w serialach dla dzieci i młodzieży umieszczać takich pojęć jak „wojna”. Dlatego po wielu problemach serial nazwano „Beasties”.
Twórcami historii byli Bob Forward i Larry DiTillio. Wszystkie trzy sezony zostały wydane na DVD w USA i innych krajach Regionu 1. W Australii z okazji 10-lecia serii wyemitowano serial w Regionie 4. Australijskie wydanie zawiera m.in. komentarze, wywiady i podobne ciekawostki.
Główny projektant, Clyde Klotz, zdobył nagrodę Emmy w kategorii animacji w roku 1997.
W Polsce serial nadawano (kolejno) na Canal+, Polsacie (w wersji z polskim lektorem, którym był Radosław Popłonikowski), TV4 i Fox Kids.
Historia.
Wczesne koncepcje BW ukazywały Transformerów w podobnej, gigantycznej postaci co w poprzedniej serii. Jednak Forward i DiTillio zdecydowali się na inny pomysł: akcja rozgrywać się będzie na prehistorycznej Ziemi na długo zanim rozbiła się na niej „Arka”. DiTillio ujawnił, że decyzja o tym nie została podjęta przed końcem pierwszego sezonu. Dano planecie dwa Księżyce i zdecydowano, że jeden z nich zostanie zniszczony, jeśli zdecydują się na motyw z Ziemią.
Planowano, by BW rozgrywało się w obecnych czasach, lecz pomysł zarzucono. Jedyną pozostałością jest to, że G1 i BW rozgrywają się w tym samym wszechświecie.
Wczesne koncepty mówiły, że dowódcy Maximali i Predaconów (Primal i Megatron) mają być wcieleniami oryginalnych dowódców, Prime'a i Megatrona (Galvatrona), lecz później wyszło na jaw, że to oddzielne charaktery (każdy z nich stanął twarzą w twarz z oryginalnymi dowódcami pod koniec sezonu drugiego). Prawdopodobnie pomysł ten zarzucono wraz z ideą aby BW rozgrywało się w nowożytności.
Pierwotnie serial miał zawierać znacznie więcej postaci, lecz ograniczenia w animacji CGI i przeznaczony na realizację czas zmusił twórców do ograniczenia liczby postaci do pięciu w każdej drużynie, dodając nowe postacie w ciągu całej serii. Według Forwarda, przyczyniło się to do sukcesu BW, gdyż nie trzeba było od zaraz rozpatrywać całej armii postaci, tylko skupić się na charakterze pojedynczych Transformerów.
Poza tym, zamiast Tigatrona w serialu miał wystąpić Wolfang (zmieniający się w wilka), jednak w ostatniej chwili dla zaoszczędzenia pieniędzy został zamieniony, gdyż Tigatron był repaintem (przemalowaną figurką) Cheetora, a więc wystarczało zmodyfikować lekko postać Cheetora by wyglądał jak biały tygrys. W ten sam sposób zaoszczędzono na postaciach Blackarachni (której schemat transformacji był podobny do Tarantulasa) czy Ravage'u, którego głowa była podobizną głowy Tigatrona, w formie robota znajdującej się na klatce piersiowej białego Maximala.
Susan Blu, która podkładała głos Arcee z G1 była dyrektorem dubbingu w BW i podkładała głos postaci Transmutate z epizodu o tej samej nazwie.
Pierwotnie, to Waspinator, a nie Terrorsaur miał zginąć na początku sezonu 2. Jednak z powodu jego popularności w serialu i komiksach zdecydowano go oszczędzić i zabić mniej popularnego Terrorsaura. Waspinator był jedynym Predaconem, który przeżył całą serię Beast Wars i Beast Machines (nie licząc Blackarachnii, która jednak przed końcem serii stała się Maximalką).
Dinobot również miał zostać zniszczony jeszcze podczas sezonu pierwszego. Świadczyć o tym może jedna z ostatnich scen w epizodzie 35 o tytule „Code of Hero”. Na „pogrzebie” Dinobota widzimy Rhinoxa oraz Rattrapa przy panelu sterowania. Naszą uwagę może przykuć fakt, iż Rattrap nie jest ukazany jako „Transmetal” lecz posiada wygląd swojej starej formy!
Sezon trzeci miał zawierać odcinek pt. „Dark Glass”, napisany przez Christy Marx. Skrypt opisywał historię Rattrapa, który po odnalezieniu danych oryginalnego Dinobota wyrusza na samobójczą misję, by zainstalować je w umyśle Transmetal II Dinobota, w akcie desperacji mającym przywrócić jego przyjaciela z powrotem na stronę Maximali. Scenariusz uznano za zbyt mroczny i odrzucono. Do historii nie wszedł także epizod „Go with the Flow”, w którym Dinobot wraca na stronę Maximali po zniszczeniu Rampage’a, którego połowę iskry nosił w swojej klatce piersiowej.
Reakcje.
Choć seria cieszyła się dużym powodzeniem, wielu zagorzałych fanów Transformers nie pochwalało pomysłu zastąpienia maszyn zwierzętami i uznało serię za „pomyłkę przy pracy”, wychodząc z hasłem „"TRUKK NOT MUNKY"” (umyślnie przekręcone słowa „Ciężarówka, nie małpa”), jednak ten opór wkrótce został złamany, zwłaszcza że część postaci z G1 miała postacie mechanicznych zwierząt. Wkrótce seria przypadła fanom do gustu dzięki swemu mroczniejszemu charakterowi.
Fabuła.
Wielka Wojna pomiędzy Autobotami a Decepticonami dobiegła końca. „Pax Cybertronia” (Pokój Cybertroński) ograniczył podboje obu grup i ukarał zbrodniarzy wojennych, takich jak Galvatron. Dzięki technologii Micromaster udało się uzyskać nowe, mniejsze, lepiej wykorzystujące energię postacie, nazwane później „Maximale” (potomkowie Autobotów) i „Predacony” (potomkowie Decepticonów). Proces ten nazwano „The Great Upgrade” (z ang. upgrade – poprawienie czegoś, zwłaszcza w informatyce). Obecnie Transformery powstają dzięki protoformom – podobnym do żelowatych ludzi postaciom, które pozostają w takiej formie dopóki nie znajdzie się dla nich odpowiednia forma. Mogłoby się wydawać, że nie nastąpi już żadna wojna. Niestety, część Predaconów uważała, że Pokój ogranicza ich prawa i klasyfikuje ich jako obywateli drugiej klasy. Lider Predaconów, Megatron (nazwany ku czci wodza Decepticonów, który później stał się Galvatronem) skompletował kilku myślących tak jak on i wraz z nimi ukradł statek „Darkside”. W pogoń za nimi ruszył statek badawczy „Axalon”, dowodzony przez Optimusa Primala (noszącego imię „Optimus” ku czci Optimusa Prime'a, wielkiego lidera Autobotów). Oba statki, wyposażone w transwarpową technologię, cofnęły się w czasie i rozbiły na Ziemi przed milionami lat.
Megatron szukał źródeł energonu – niezwykle silnej i zarazem niestabilnej w surowej formie substancji, która posłużyłaby za źródło energii Predacońskiej armii. Po wylądowaniu na Ziemi okazało się, że energonu jest aż nadto – zbyt długie przebywanie w formie robota spowodowałoby trwałe uszkodzenie robotów. Dlatego zarówno Predacony, jak i Maximale używając swoich skanerów przybrali formy zwierząt, które chronią ich przed zbyt dużym promieniowaniem energonowym.
Przed rozbiciem, „Axalon” wiózł ładunek swoich komór hibernacyjnych, zawierających Maximalskie protoformy. Roboty pozbawione alt-modów (czyli trybu postaci lub pojazdu w który się zmieniają) zostały porzucone na orbicie, by tam stacjonowały zanim „Axalon” nie powróci. W ciągu całej serii kilka z kapsuł spadło na Ziemię, wywołując bitwy między Maximalami i Predaconami o przejęcie nowych członków do drużyny (protoformy można „przeprogramować”). Część, jak Blackarachnia czy Inferno, została zabrana do „Darkside”, inni – jak Airazor albo Tigatron – zostali Maximalami. Dzięki takiemu zabiegowi można było wprowadzać nowe postacie do serialu.
W pewnym momencie zostaje ujawnione, że Transformerzy – na pokładzie statku Autobotów, „Arce” – rozbili na prehistorycznej Ziemi jeszcze zanim zrobili to bohaterzy BW. Megatron zadecydował, że należy wytępić niewielką grupę praludzi, przejąć kontrolę nad Autobotami w „Arce” i zabić Optimusa Prime'a, zanim w 1984 r. wybuch wulkanu odsłoniłby „Arkę”. Dzięki temu wojna obróciłaby się na korzyść Predaconów. Pod koniec sezonu drugiego Megatron zdołał poważnie uszkodzić ciało Optimusa, wywołując wielką burzę czasową; jednak Optimus Primal zabrał iskrę swego przodka, by ją chronić (co dało mu nową postać – Optimal Optimusa), podczas gdy Rhinox i reszta naprawili ciało Prime'a, a oś czasu powróciła do normy.
Wiele z odcinków wprowadzało obce artefakty, nienależące do Ziemian ani mieszkańców Cybertronu, lecz do rasy kosmitów zwanej „Vok”. Artefakty te miały wielką moc. Aktywacja obcej „latarni” zniszczyła to, co wydawało się drugim księżycem, lecz tak naprawdę było wielkim przekaźnikiem obcych. Zniszczenie „planet bustera” zabiło część postaci, zmieniło inne w formy „Transmetal” i pozostawiło część nienaruszoną.
Beast Wars było pierwszą serią Transformers, która wprowadziła śmierć postaci (w filmie z 1986 r. zginęło wielu bohaterów, ale nikt nie zginął naprawdę w serialu). Scorponok, Terrorsaur, Dinobot i Tarantulas zginęli w różnych odstępach czasu. W wielu odcinkach zniszczeniu ulegał Waspinator, lecz nigdy nie zginął – w „Beast Machines” okazało się, że przyjął nowe ciało i imię Thrust.
Postacie.
Inni.
Wszyscy oni mogą łączyć się w Tripredacusa, jednak ze względu na ograniczenia budżetowe i animacyjne nie odwzorowano ich dokładnie. Generałowie po tym, jak fala kwantowa uderzyła w bazę, namierzyli statek Megatrona i wysłali Ravage’a by odnalazł go, sprowadził z powrotem i wyeliminował Maximali. Poza tym zdetonowali jeden z satelitów, by zakłócił falę i uniemożliwił wykrycie jej na Cybertronie przez Maximali. Nie wiadomo, co się stało z generałami po „Agendzie”. Zostali jednak wspomniani przez Tarantulatora w odcinku „Nowe Zwycięstwa”.
Głosy.
Głosy podkładali następujący aktorzy:

</doc>
<doc id="451708" url="https://pl.wikipedia.org/wiki?curid=451708" title="Halowe Mistrzostwa Świata w Lekkoatletyce 2006">
Halowe Mistrzostwa Świata w Lekkoatletyce 2006

11. Halowe Mistrzostwa Świata w Lekkoatletyce – zawody sportowe, które rozgrywane były w dniach 10-12 marca 2006 w Moskwie w Kompleksie Olimpijskim.

</doc>
<doc id="451710" url="https://pl.wikipedia.org/wiki?curid=451710" title="Prawdziwy Kościół Chrystusa">
Prawdziwy Kościół Chrystusa



</doc>
<doc id="451711" url="https://pl.wikipedia.org/wiki?curid=451711" title="Kaszmir (region)">
Kaszmir (region)

Kaszmir () – jeden z 4 regionów Dżammu i Kaszmiru. Od 1948 roku podzielony pomiędzy Indie (Kotlina Kaszmirska) i Pakistan (Azad Dżammu i Kaszmir). 
Historia.
Do roku 1947 Kaszmir wchodził w skład Indii Brytyjskich, których obszar składał się z wielu regionów o wyrazistej odrębności kulturowej. W 1947 roku doprowadziło to do sporów dotyczących podziału terytorium brytyjskiej kolonii. Największym z problemów była sprawa przynależności państwowej Kaszmiru, do którego prawo rościły sobie powstające Indie i Pakistan. Maharadża Hari Singh, pod zwierzchnością którego pozostawała ta prowincja, pragnął zachować niepodległość swego państwa, lecz w obliczu wkroczenia pakistańskich bojówek zdecydował się na przystąpienie do Indii. Pakistan nie uznał decyzji maharadży, powołując się na niejasne okoliczności podpisania dokumentu (Dokument Akcesji) włączającego Kaszmir do Indii oraz na słabe zakorzenienie w regionie rządzącej dynastii. Wobec takiego obrotu sprawy w 1947 roku rozpoczęła się kosztowna i wycieńczająca obie strony wojna indyjsko-pakistańska. Z pomocą ONZ udało się zakończyć walki rok później. Druga wojna o Kaszmir rozegrała się w 1965 roku. Walki zakończyły się równie szybko, jak się zaczęły, a żadna ze stron nie odniosła zwycięstwa. Trzecia wojna indyjsko-pakistańska zaczęła się w 1971 roku. Do jej wybuchu doprowadziło powstanie Bangladeszu, które mocno poparły Indie. Pakistan wysłał armię, aby spacyfikowała buntowników. Wojna zakończyła się wygraną Indii, które zmusiły Pakistan do podpisania traktatu pokojowego, zawierającego takie punkty jak przesunięcie linii demarkacyjnej i uznanie niepodległości Bangladeszu. 
Kotlina Kaszmirska ma ok. 7200 km² powierzchni i rozciąga się 1700 m nad poziomem morza. Pełniła ona bardzo ważną funkcję w historii starożytnych Indii, przez pewien czas była centrum kultury sanskrytu. Rejon Kaszmiru był także ważnym centrum buddyjskim i medytacyjna szkoła kaszmirska wywarła duży wpływ na rozwój medytacyjnej szkoły buddyzmu chińskiego – chan. Kaszmirska literatura, rzeźba, muzyka, taniec i architektura wyraźnie wpłynęły na obecny kształt azjatyckiego dziedzictwa kulturowego.

</doc>
<doc id="451720" url="https://pl.wikipedia.org/wiki?curid=451720" title="Szlafmyca">
Szlafmyca

Szlafmyca (z niem. "Schlaf" − sen, "mütze" − nakrycie głowy) − dawne męskie nakrycie głowy zakładane do snu przez osoby sypiające w chłodnej porze roku w nieogrzewanych lub źle ogrzewanych pomieszczeniach. Kobiety do snu używały nocnych czepków.
Szlafmyce miały spiczasty koniec opadający na bok, który ozdobiony był pomponem lub chwostem.
Wykonane były z białej, miękkiej tkaniny, zwykle bawełnianej lub wełnianej. Czasem ocieplane były watą lub futerkiem. Szlafmyce stosowane były od XVIII do połowy XX wieku.

</doc>
<doc id="451721" url="https://pl.wikipedia.org/wiki?curid=451721" title="John Joseph McFall">
John Joseph McFall

John Joseph McFall (ur. 20 lutego 1918 w Buffalo, Nowy Jork, zm. 7 marca 2006 w Alexandria, Wirginia) – amerykański polityk, członek Izby Reprezentantów z ramienia Partii Demokratycznej.
Życiorys.
Szkołę średnią ukończył w Manteca (Kalifornia), podjął następnie studia prawnicze na University of California w Berkeley. W 1941 uzyskał dyplom uniwersytecki i podjął pracę w Oakland (Kalifornia). W latach 1942-1946 służył w wywiadzie wojskowym. W 1946 powrócił do zawodu prawnika, działał także w samorządzie lokalnym - zasiadał w radzie miejskiej Manteca, był burmistrzem tego miasta, później członkiem zgromadzenia stanowego Kalifornii (1951-1956).
W latach 1948-1958 był delegatem na wszystkie stanowe konwencje Partii Demokratycznej. Jesienią 1956 został wybrany do Izby Reprezentantów USA i zasiadał w niej od stycznia 1957 przez kolejne jedenaście kadencji. W latach 1973-1977 pełnił w Izbie Reprezentantów funkcję rzecznika dyscypliny Partii Demokratycznej ("whip"). W 1978 nie został wybrany na kolejną kadencję i wraz z końcem roku złożył mandat w Kongresie.

</doc>
<doc id="451722" url="https://pl.wikipedia.org/wiki?curid=451722" title="Wincuk Wiaczorka">
Wincuk Wiaczorka

Wincuk (Walancin) Ryhorawicz Wiaczorka (, , "Wincuk (Walentin) Grigorjewicz Wieczorko"; ur. 7 lipca 1961 w Brześciu) – białoruski polityk i działacz społeczny, od 1979 roku aktywny uczestnik białoruskiego ruchu narodowo-demokratycznego, w latach 1999–2007 przewodniczący Partii BNF; filolog, nauczyciel języka i kultury białoruskiej; wielokrotnie aresztowany.
Życiorys.
Urodził się 7 lipca 1961 roku w Brześciu, w obwodzie brzeskim Białoruskiej SRR, ZSRR. W 7. klasie przeprowadził się do Mińska. W 1983 roku ukończył studia na Wydziale Filologii Białoruskiego Uniwersytetu Państwowego im. Włodzimierza Lenina, uzyskując wykształcenie nauczyciela języka i kultury białoruskiej. W 1986 roku ukończył aspiranturę w Instytucie Językoznawstwa Akademii Nauk Białoruskiej SRR.
Pracował jako wykładowca w Mińskim Państwowym Instytucie Pedagogicznym. Od 1988 roku był dziennikarzem i zastępcą redaktora naczelnego czasopisma „Spadczyna” (). Od 1990 roku pracował jako nauczyciel w Białoruskim Liceum Humanistycznym (według innego źródła obie te funkcje sprawował od 1 stycznia 1991 roku).
Działalność polityczna.
Od 1979 roku aktywnie uczestniczył w białoruskim ruchu narodowo-demokratycznym. Był współzałożycielem i przewodniczącym grup i organizacji młodzieżowych: „Majstrouni” (1979–1984), „Tałaki” (1986–1989) i Konfederacji Białoruskich Stowarzyszeń Młodzieżowych (1988–1989). Dwukrotnie bezskutecznie kandydował na deputowanego parlamentu: w 1990 roku do Rady Najwyższej Białoruskiej SRR XII kandencji i 1995 roku do Rady Najwyższej Republiki Białorusi XIII kadencji. Od 1995 roku był założycielem i przewodniczącym pozarządowej, społecznej organizacji oświatowej – Centrum „Supolnaść”. W latach 1999–2000 pełnił funkcję przewodniczącego grupy roboczej Zgromadzenia Organizacji Pozarządowych Białorusi.
W 1988 roku był jednym z założycieli i członkiem Komitetu Organizacyjnego Białoruskiego Frontu Ludowego. Stał na czele Komisji ds. Dokumentów Programowych, wchodził w skład Sejmu BFL (organu zarządzającego). W latach 1995–1999 był wiceprzewodniczącym BFL. W 1999 roku doszło do rozłamu we Froncie, w wyniku którego powstały dwa ugrupowania: Konserwatywno-Chrześcijańska Partia - BNF pod kierownictwem Pazniaka oraz Partia BNF, na czele której stanął Wincuk Wiaczorka. Od tego czasu pełnił funkcję przewodniczącego Partii BNF oraz organizacji społecznej BNF „Odrodzenie”. 17 grudnia 2005 roku został ponownie wybrany na te stanowiska. 9 grudnia 2007 roku, na kolejnym zjeździe partii, zastąpił go Lawon Barszczeuski. Wiaczorka został wybrany na pierwszego wiceprzewodniczącego i szefa Komisji ds. Działalności Międzynarodowej. Jego kandydaturę na to stanowisko poparło 173 z 237 delegatów partii.
W czasie wyborów prezydenckich w 2006 roku Wincuk Wiaczorka był mężem zaufania wspólnego kandydata sił demokratycznych Alaksandra Milinkiewicza. Od maja 2007 roku jest współprzewodniczącym Rady Politycznej Zjednoczonych Sił Demokratycznych, odpowiadając za pracę informacyjno-mobilizacyjną i stosunki międzynarodowe.
W marcu 2010 została zarejestrowana jego kandydatura do Rady Miejskiej w Mińsku
Represje.
Wincuk Wiaczorka był wielokrotnie aresztowany i obciążany karami finansowymi za udział w masowych akcjach społecznych. W kwietniu 1996 roku, po manifestacji "Czarnobylska droga", na znak protestu w areszcie odmawiał przyjmowania pokarmu. Sprawa karna dotycząca tych wydarzeń trwała do 1998 roku. Wiaczorka oskarżony był wówczas o "wywieranie presji na milicję".
Życie prywatne.
Wincuk Wiaczorka swobodnie posługuje się kilkoma europejskimi językami. W książce „Kto jest kim w Białorusi” opisany został następująco: "Intelektualista (…) o wszechstronnym wykształceniu, erudyta, w kontaktach dokładny i obowiązkowy, dobrze wychowany. (…) umiejący pozyskiwać sojuszników i prowadzić rozmowy z oponentami". Mieszka w pobliżu Zalewu Cniańskiego, w północnej części Mińska. Był żonaty z działaczką kulturalną i producentem muzycznym Aryną Wiaczorką, mają razem trójkę dzieci: Franciszka, Radosławę i Rużanę. Obecnie jest rozwiedziony.
Publikacje.
Wincuk Wiaczorka opublikował liczne wystąpienia w białoruskich i zagranicznych periodykach o tematyce społeczno-politycznej. Jest autorem m.in.:

</doc>
<doc id="451723" url="https://pl.wikipedia.org/wiki?curid=451723" title="Przemiany">
Przemiany



</doc>
<doc id="451724" url="https://pl.wikipedia.org/wiki?curid=451724" title="Warmińsko-Mazurska Filharmonia im. Feliksa Nowowiejskiego w Olsztynie">
Warmińsko-Mazurska Filharmonia im. Feliksa Nowowiejskiego w Olsztynie

Warmińsko-Mazurska Filharmonia im. Feliksa Nowowiejskiego w Olsztynie – filharmonia założona w 1946 w Olsztynie.
W styczniu 1946 roku, podczas zebrania Związku Zawodowego Muzyków RP, Mirosław Dąbrowski wystąpił z inicjatywą powołania orkiestry. Już po dwóch miesiącach, 17 marca 1946 roku, odbył się inauguracyjny koncert Małej Orkiestry Symfonicznej Związku Zawodowego Muzyków RP pod batutą pierwszego kierownika i dyrygenta Mirosława Dąbrowskiego. W programie koncertu znalazły się: „Marsz” Holzmanna, „Wiązanka melodii operowych” Schreinera, fantazja „Echo z polskich gór” Żaka i walc z operetki „Zemsta nietoperza” Straussa.
W latach pięćdziesiątych orkiestra rozpoczęła stałą działalność koncertową. W 1962 roku zespół przyjął imię Feliksa Nowowiejskiego (1877–1946), znanego kompozytora, twórcy melodii "Roty", urodzonego w pobliskim Barczewie, który w Olsztynie rozpoczął swoją karierę muzyczną. Jednocześnie instytucja uzyskała status Państwowej Orkiestry Symfonicznej w Olsztynie, a na początku 1973 roku została przekształcona w Filharmonię.
Filharmonia Warmińsko-Mazurska prowadzi działalność edukacyjną dla dzieci, młodzieży i studentów: audycje przedszkolne, szkolne koncerty kameralne, koncerty symfoniczne dla szkół ponadpodstawowych, koncerty uniwersyteckie i inne, także we współpracy z chórami działającymi w Olsztynie.
Warmińsko-Mazurska Filharmonia im. Feliksa Nowowiejskiego w Olsztynie weszła w XXI wiek jako instytucja kultury finansowana przez Urząd Marszałkowski Województwa Warmińsko-Mazurskiego.
Sejmik Województwa Warmińsko-Mazurskiego podjął w dniu 25 października 2005 roku Uchwałę o zmianie nazwy na Warmińsko-Mazurska Filharmonia im. Feliksa Nowowiejskiego w Olsztynie.
Od 1 stycznia 2023 roku dyrektorem naczelnym jest Janusz Ciepliński.
W 2014 w organizowanych przez Filharmonię koncertach udział wzięło 63 tys. 025 osób.

</doc>
<doc id="451725" url="https://pl.wikipedia.org/wiki?curid=451725" title="Alaksandr Kazulin">
Alaksandr Kazulin

Alaksandr Uładzisławawicz Kazulin (biał. Аляксандр Уладзіслававіч Казулін, ur. 25 listopada 1955 w Mińsku) – białoruski polityk, do 3 sierpnia 2008 szef opozycyjnej Białoruskiej Partii Socjaldemokratycznej Hramada, kandydat w wyborach prezydenckich 2006. Oskarżał prezydenta Łukaszenkę m.in. o handel bronią i fałszerstwa budżetowe.
Życiorys.
W latach siedemdziesiątych. służył w piechocie morskiej.
W latach 1996–2003 był rektorem Białoruskiego Uniwersytetu Państwowego, zaś 1998–2001 ministrem. W listopadzie 2003 roku utracił zaufanie Łukaszenki i został usunięty z pełnionej funkcji w związku ze skandalem finansowym. Po odejściu ze stanowiska związał się z opozycją. 10 kwietnia 2005 roku został przewodniczącym Narodnaj Hramady. W głosowaniu na przewodniczącego otrzymał 143 głosy.
Wybory prezydenckie 2006.
2 marca 2006 roku podczas rejestracji delegatów III Ogólnobiałoruskiego Zgromadzenia Ludowego został pobity i zatrzymany przez milicję. Po przegranych sfałszowanych wyborach prezydenckich
25 marca 2006 został aresztowany przez władze porządkowe po udziale w demonstracji.
13 lipca 2006 sąd w Mińsku skazał Kazulina na pięć i pół roku więzienia za chuligaństwo (art. 339 część 2 białoruskiego kodeksu karnego) i "organizowanie zgromadzeń, które łamią porządek publiczny lub udział w takich zgromadzeniach" (art. 342 część 1. białoruskiego KK). 19 września tego samego roku wyrok został podtrzymany przez sąd miejski w Mińsku.
Aleksander Kazulin prowadził od 20 października głodówkę. Kazulin protestował w ten sposób przeciw polityce Aleksandra Łukaszenki, chcąc zwrócić uwagę społeczności międzynarodowej na sytuację na Białorusi. Protest przerwał 12 grudnia, po 53 dniach, z powodu skrajnego wyczerpania. Władze białoruskie nie dopuszczały do niego Międzynarodowego Czerwonego Krzyża ani innego wybranego przez niego lekarza. O uwolnienie Kazulina walczyła między innymi Amnesty International, która uważała go za więźnia sumienia. Rezolucję w jego sprawie przyjęła też sejmowa Komisja Spraw Zagranicznych oraz Senat RP. 5 sierpnia 2008 roku został formalnie odwołany z funkcji przewodniczącego Hramady stosunkiem głosów 53 do 22. 16 sierpnia 2008 został wypuszczony z więzienia, o czym poinformowała jego córka. Został ułaskawiony przez prezydenta Łukaszenkę. W 2010 ogłosił swój start w wyborach prezydenckich w grudniu 2010.
Żoną Alaksandra Kazulina była Iryna Kazulina.

</doc>
<doc id="451727" url="https://pl.wikipedia.org/wiki?curid=451727" title="Peugeot 307">
Peugeot 307

Peugeot 307 – samochód osobowy klasy kompaktowej produkowany przez francuską markę Peugeot w latach 2001–2011.
Historia modelu.
Auto pojawiło się na rynku w 2001 roku i zostało uznane za Samochód Roku 2002 (European Car of the Year).
W 2002 roku zaprezentowano wersję kombi zwaną "Break" oraz lepiej wyposażoną wersję "SW" ze szklanym dachem, trzema oddzielnymi i wyjmowanymi fotelami w drugim rzędzie. Wersja SW była rejestrowana na 7 miejsc z opcjonalnymi dwoma wyjmowanymi fotelami w trzecim rzędzie, pozwalającymi zrobić z niej prawdziwego minivana. Wersja SW posiadała srebrne klamki i relingi dachowe, a wersja kombi klamki w kolorze nadwozia i czarne relingi. Peugeot 307 SW mógł mieć też mocniejszy silnik benzynowy 2.0 l, 138 KM niedostępny dla wersji kombi. Zarówno Peugeot 307 kombi jak i SW mają o 100 mm większy rozstaw osi od pozostałych wersji.
W 2003 roku pojawił się Peugeot 307 CC, czyli wersja cabrio-coupe ze składanym, dzielonym sztywnym dachem, chowanym pod pokrywą bagażnika. Z tyłu model ten wyróżnia się lampami z diodami LED. 
Dwa lata później model (w tym 307 CC) został poddany faceliftingowi (zmieniony przedni zderzak, kształt maski, błotników przednich, lamp z przodu i z tyłu oraz zmieniono elektronikę i jej sterowanie). W wyposażeniu wewnętrznym zubożono liczbę dostępnych kolorów obić tapicerskich i kolorów deski, dodano nowy system nagłośnienia z odtwarzaczem Bluetooth za dopłatą. Istniała możliwość zamówienia za dopłatą systemu ESP, reflektorów ksenonowych i czujników parkowania.
W 2007 roku Peugeot wykrył usterkę polegającą na możliwości przedostania się zasolonej wody do systemu ABS, co grozi zwarciem instalacji elektrycznej i pożarem auta. Ogłoszono akcję serwisową.
Peugeot 307 CC.
Po udanym debiucie i sukcesie mniejszego modelu 206 CC, Peugeot zdecydował się na wdrożenie do produkcji modelu 307 CC. Model ten, podobnie jak mniejszy 206, posiada sztywny składany dach.
Pod maską 307 CC montowane były cztery silniki. Pierwszy z nich znany już z 206, 307, 406 czy też 807 ma pojemność 1997 cm³ i rozwija moc 138 KM przy 6000 obr./min. Silnik ten dysponuje maksymalnym momentem obrotowym na poziomie 190 Nm osiąganym przy 4100 obr./min. Może on zostać połączony z 5-stopniową manualną skrzynią biegów lub z 4-biegowym automatem. W pierwszej konfiguracji jednostka ta pozwala na rozpędzenie 307 do 207 km/h oraz na dojście do setki w 10,3 sek. Automat zmniejsza możliwości do 204 km/h maksymalnej prędkości i potrzebuje aż 12 s na osiągnięcie 100 km/h. W późniejszym okresie moc tego silnika została zwiększona do 140 KM, a maksymalny moment obrotowy do 200 Nm. Oferowany był także silnik o tej samej pojemności, ale mocy wynoszącej 177 KM.
Później do oferty dołączyła najsłabsza jednostka Diesla o pojemności 1,6 l i mocy 109 KM oraz silnik Diesla 2.0 HDI o mocy 136 KM.
Wersje wyposażeniowe.
Standardowo pojazdy wyposażono w ABS, poduszki powietrzne, wspomaganie kierownicy, radio z co najmniej 4 głośnikami (2-drożny przód), elektrycznie regulowane szyby przednie. Bogatsze wersje pojazdu seryjnie wyposażano m.in. w skórzaną tapicerkę, system audio JBL z subwooferem (tylko dla wersji CC), system kontroli trakcji elektrycznie podgrzewane fotele oraz szklany panoramiczny dach.

</doc>
<doc id="451730" url="https://pl.wikipedia.org/wiki?curid=451730" title="Majkop">
Majkop

Majkop (, , "Myekʺuapè") – stolica Adygei, autonomicznej republiki, wchodzącej w skład Federacji Rosyjskiej, leżąca nad Biełą. 
Miasto dało nazwę kulturze majkopskiej, która rozwijała się na terenach północnego Kaukazu we wczesnej epoce brązu. Zachowały się z jej czasów kurhany, w tym królewski kurhan badany w 1897 roku (patrz: kurhan Majkop).
Rosjanie zbudowali wojskowy fort w Majkopie w 1857 roku w celu utrzymania kontroli nad Czerkiesami. W 1910 r. odkryto złoża ropy w okolicach Majkopu.
W okresie bezpośrednio po I wojnie światowej w Majkopie funkcjonowała polska placówka o charakterze konsularnym. W 1936 roku Majkop i otaczający je region połączyły się z Adygejskim Obwodem Autonomicznym i stały się jego administracyjnym centrum. Podczas II wojny światowej Majkop był ze względu na znajdujące się w jego pobliżu złoża ropy naftowej jednym ze strategicznych celów niemieckiej ofensywy z 1942. Wehrmacht zajął Majkop 9 sierpnia 1942 r., ale niemieckie próby wznowienia wydobycia ropy okazały się w większości nieskuteczne. W styczniu 1943 roku Armia Czerwona odbiła miasto. 
W mieście działa sieć trolejbusowa. W mieście rozwinął się przemysł drzewny, chemiczny, maszynowy oraz spożywczy. Znajduje się tu również port lotniczy Majkop.
Od 1951 w mieście stacjonuje 709 Szkolny Pułk Lotniczy i 761 Szkolny Połocki Pułk Lotniczy odznaczony orderami Suworowa i Kutuzowa.

</doc>
<doc id="451731" url="https://pl.wikipedia.org/wiki?curid=451731" title="Jan Mela">
Jan Mela

Jan Mela (ur. 30 grudnia 1988 w Gdańsku) – polski podróżnik i działacz społeczny. Najmłodszy w historii zdobywca dwóch biegunów w jednym roku (miał 15 lat), a zarazem pierwsza osoba z niepełnosprawnością, która tego dokonała.
Życiorys.
W 1998 roku przeżył rodzinną tragedię, gdy w jeziorze utopił się jego młodszy brat, Piotr.
24 lipca 2002 doznał porażenia prądem, kiedy wszedł podczas deszczu do niezabezpieczonej stacji transformatorowej na placu zabaw w Malborku. Odzyskawszy przytomność, został niezwłocznie przewieziony do szpitala w Gdańsku, gdzie po trzech miesiącach leczenia podjęto decyzję o amputacji lewego podudzia i prawego przedramienia. Rodzice Meli domagali się w imieniu syna zadośćuczynienia i pokrycia kosztów leczenia w wysokości 300 tys. zł od Koncernu Energetycznego Energa. Opierając się na opinii biegłych, sąd uznał, że bezpośrednią przyczyną wypadku nie było samo wejście Meli do budynku trafostacji, lecz dotknięcie ręką przewodów elektrycznych, natomiast od 14-letniego chłopca można już było oczekiwać podstawowej znajomości zasad bezpieczeństwa związanych z urządzeniami pod napięciem. Sąd uznał Melę winnym wypadku w 25%, przyznał mu odszkodowanie w wysokości ponad 230 tys. zł i miesięczną rentę, koncern Energę zaś obarczył odpowiedzialnością za zaniedbania polegające na pozostawieniu otwartego i niezabezpieczonego budynku transformatorowni.
Jest założycielem i prezesem fundacji „Poza Horyzonty”. Współtwórca programu podróżniczego "Między biegunami" emitowanego na antenie Radia Kraków. Zasiadał w Radzie Programowej internetowego Radia IN. W 2009 przebiegł New York City Maraton.
W 2013 premierę miał film fabularny "Mój biegun", którego scenariusz oparty był na życiorysie Meli. Od 5 września do 24 października 2014 brał udział w drugiej edycji programu "Dancing with the Stars: Taniec z gwiazdami"; w parze z Magdaleną Soszyńską odpadł w ósmym odcinku, zajmując piąte miejsce.
Był ambasadorem zorganizowanych w Krakowie Światowych Dni Młodzieży 2016.
Z poprzednią partnerką ma syna. Z obecną partnerką, Magdą, ma córkę Jadwigę (ur. 2020) i syna Kazimierza (ur. 2021).

</doc>
<doc id="451733" url="https://pl.wikipedia.org/wiki?curid=451733" title="Aksu (miasto w Chinach)">
Aksu (miasto w Chinach)

Aksu (chiń. upr. 阿克苏, chiń. trad. 阿克蘇, pinyin: "Ākèsù"; ujgurski: ئاقسۇ, Ak̢su) – miasto w Chinach, w regionie autonomicznym Sinciang, nad rzeką Aksu He. W 2010 roku liczba mieszkańców miasta wynosiła 458 287.
Siedziba prefektury Aksu.
W mieście rozwinęło się rzemiosło artystyczne oraz przemysł spożywczy i włókienniczy.

</doc>
<doc id="451737" url="https://pl.wikipedia.org/wiki?curid=451737" title="Hotan">
Hotan

Hotan (; , "Hotän") – miasto w Chinach, w regionie autonomicznym Sinciang, w południowej części Kotliny Kaszgarskiej, na skraju pustyni Takla Makan, siedziba prefektury Hotan. W 2010 roku liczyło ok. 120 tys. mieszkańców.

</doc>
<doc id="451738" url="https://pl.wikipedia.org/wiki?curid=451738" title="Jurij Łucenko">
Jurij Łucenko

Jurij Witaliowycz Łucenko, ukr. Юрій Віталійович Луценко (ur. 14 grudnia 1964 w Równem) – ukraiński polityk, z wykształcenia inżynier elektronik. Minister, deputowany i prokurator generalny. Mąż Iryny Łucenko.
Życiorys.
Absolwent lwowskiej politechniki. Krótko pracował jako konstruktor. Pod koniec pierwszej połowy lat 90. przeszedł do administracji regionalnej. Od 1997 do 1998 był wiceministrem nauki i technologii, później doradcą premiera, następnie przewodniczącego Rady Najwyższej Ołeksandra Moroza. W 2002 z listy Socjalistycznej Partii Ukrainy uzyskał mandat deputowanego.
W 2004 należał do najbardziej aktywnych przywódców pomarańczowej rewolucji, a w ramach SPU do zwolenników bliskiej współpracy z Naszą Ukrainą. Od lutego 2005 do grudnia 2006 w rządach Julii Tymoszenko, Jurija Jechanurowa i Wiktora Janukowycza zajmował stanowisko ministra spraw wewnętrznych. Po decyzji socjalistów o pozostaniu w rządzie odszedł z partii i rządu, założył własny ruch pod nazwą Ludowa Samoobrona, został też doradcą prezydenta Wiktora Juszczenki.
Jako lider NS podpisał porozumienie o utworzeniu bloku Nasza Ukraina-Ludowa Samoobrona, w przedterminowych wyborach w 2007 ponownie został posłem, kandydując z numerem pierwszym na liście koalicji.
W nowym rządzie po raz czwarty został nominowany na urząd ministra spraw wewnętrznych. Odszedł z urzędu w 2010 wraz z całym gabinetem. Pod koniec tego samego roku wszczęto wobec niego trzy postępowania karne w tym o sprzeniewierzenie majątku państwowego i nadużycia władzy – m.in. poprzez zawyżenie wynagrodzenia swojemu szoferowi i bezzasadną organizację obchodów dnia milicji. 26 grudnia 2010 został zatrzymany, a następnego dnia decyzją sądu tymczasowo aresztowany. W lutym 2012 skazany w pierwszej instancji na karę czterech lat pozbawienia wolności za rzekome nadużycia związane z wydatkami publicznymi. Postępowania karne wytaczane m.in. Jurijowi Łucence stały się przedmiotem zainteresowania Parlamentu Europejskiego, który w swojej rezolucji skrytykował władze ukraińskie i wezwał do zapewnienia niezależności i bezstronności w procesach przed sądami. Europejski Trybunał Praw Człowieka w 2012 ocenił jego tymczasowe aresztowanie jako bezprawne i naruszające prawa człowieka oraz motywowane politycznie. W kwietniu 2013 został ułaskawiony przez prezydenta Wiktora Janukowycza i zwolniony z zakładu karnego.
Powrócił do działalności politycznej. Zaangażowany w opozycyjne protesty, które rozpoczęły się w listopadzie 2013. W styczniu 2014 został ranny podczas starć między demonstrantami a milicją. W sierpniu tego samego roku stanął na czele Bloku Petra Poroszenki, powracając w tym samym roku z ramienia tej partii do Rady Najwyższej.
W maju 2016 powołany na prokuratora generalnego Ukrainy. Funkcję tę pełnił do sierpnia 2019.
Odznaczenia.
Odznaczony Orderem Księcia Jarosława Mądrego V klasy (2006).

</doc>
<doc id="451760" url="https://pl.wikipedia.org/wiki?curid=451760" title="Dominique Monami">
Dominique Monami

Dominique Monami, w latach 1995–2003 Van Roost (ur. 31 maja 1973 w Verviers) – belgijska tenisistka, występująca na światowych kortach od 1991 do 2000 roku, ćwierćfinalistka Australian Open 1997 i Australian Open 1999 w grze pojedynczej, półfinalistka US Open 2000 w grze podwójnej, uczestniczka WTA Finals w grze pojedynczej (1998, 1999) i podwójnej (2000), brązowa medalistka olimpijska w grze podwójnej z Sydney (2000), klasyfikowana w rankingu WTA na 9. miejscu w grze pojedynczej (1998) i na 21. w grze podwójnej (2000), reprezentantka Belgii w Fed Cup i Pucharze Hopmana. Tenisistka praworęczna.
Kariera tenisowa.
Dominique Monami rozpoczęła treningi tenisowe w wieku ośmiu lat. W latach 1989–1990 wystąpiła w kilku juniorskich turniejach ITF. Zagrała w tych rozgrywkach trzynaście spotkań, z których wygrała siedem.
Status profesjonalnej tenisistki otrzymała w 1991 roku.
Gra pojedyncza.
Dominique Monami wygrała cztery turnieje WTA w grze pojedynczej: w 1996 w Cardiff, w 1997 w Surabaja i Hobarcie oraz w 1998 w Auckland. W rankingu światowym klasyfikowana była najwyżej na 9. miejscu (12 października 1998).
W lutym 1991 zadebiutowała w rozgrywkach WTA Tour w austriackim Linzu i w pierwszym meczu pokonała Laurę Golarsę 6:2, 6:1, by w następnym ulec Pascale Paradis 3:6, 5:7. W maju po raz pierwszy wystąpiła w seniorskim turnieju wielkoszlemowym, we French Open 1991, gdzie przegrała z Agnes Zugasti. Po przejściu eliminacji, dostała się do głównej drabinki US Open, wygrywając tam w drugiej rundzie z Chandą Rubin. Została zatrzymana przez Janę Novotną. W styczniu 1992 zameldowała się w czwartej rundzie Australian Open. Odprawiła tam Nicole Pratt i Helenę Sukovą; przegrała dopiero z Amy Frazier.
W 2000 roku, na olimpiadzie w Sydney zdobyła brązowy medal w grze podwójnej, w parze z Els Callens. Najwyżej w rankingu singlowym została sklasyfikowana w październiku 1998, na 9. miejscu. Zarobiła na kortach 2 013 032 dolarów.
Życie prywatne.
Grę w tenisa rozpoczęła w wieku dziewięciu lat. W 1995 roku została żoną Barta Van Roosta. Od tego momentu, aż do rozwodu w 2003 nosiła nazwisko męża. Jej ojciec, Andre, jest lekarzem, Matka ma na imię Louise Anne. Dominique ma starszą siostrę, Anne-Francoise, która jest nauczycielką sztuki i rzeźbiarstwa.

</doc>
<doc id="451763" url="https://pl.wikipedia.org/wiki?curid=451763" title="Antonio Maria Travia">
Antonio Maria Travia

Antonio Maria Travia (ur. 1 stycznia 1914 w Palermo, zm. 5 lutego 2006 w Rzymie) – włoski biskup rzymskokatolicki, arcybiskup ad personam, jałmużnik papieski w latach 1968–1989.
Święcenia kapłańskie przyjął 11 lipca 1937. Pracował w Kurii Rzymskiej, pełnił funkcję jałmużnika Pawła VI. W grudniu 1968 został mianowany arcybiskupem tytularnym Termae Himerae, a sakrę biskupią odebrał 6 stycznia 1969 z rąk Pawła VI (współkonsekratorami byli arcybiskupi Sergio Pignedoli i Ernesto Civardi, przyszli kardynałowie).
W październiku 1971 asystował przy święceniach biskupich Mario Schierano, mianowanego ordynariuszem wojskowym Włoch.

</doc>
<doc id="451767" url="https://pl.wikipedia.org/wiki?curid=451767" title="Rejon Stefan Voda">
Rejon Stefan Voda



</doc>
<doc id="451771" url="https://pl.wikipedia.org/wiki?curid=451771" title="Port Stanley">
Port Stanley



</doc>
<doc id="451780" url="https://pl.wikipedia.org/wiki?curid=451780" title="Whitehall">
Whitehall

Miejscowości w USA:
Gminy w USA:

</doc>
<doc id="451785" url="https://pl.wikipedia.org/wiki?curid=451785" title="West Point (ujednoznacznienie)">
West Point (ujednoznacznienie)

Miejscowości w USA:
Gminy w USA:

</doc>
<doc id="451786" url="https://pl.wikipedia.org/wiki?curid=451786" title="King Edward Point">
King Edward Point

King Edward Point – brytyjska stacja polarna i garnizon wojskowy zlokalizowane na 54°17'S i 36°30°W na zachodnim brzegu Cumberland East Bay na Georgii Południowej. Uważane jest za stolicę brytyjskiego terytorium zależnego Georgia Południowa i Sandwich Południowy. Oficjalnie terytorium to nie ma stolicy – gubernator rezyduje w Stanley na Falklandach. Jednak w imieniu gubernatora na wyspie władzę sprawuje szef bazy, z tego powodu uznaje się King Edward Point za faktyczną stolicę terytorium.
King Edward Point czasami mylone jest z Grytviken. Jednak Grytviken jest obecnie miastem-muzeum całkowicie opuszczonym, a King Edward Point znajduje się w odległości kilkuset metrów, jako osobne osiedle.

</doc>
<doc id="451787" url="https://pl.wikipedia.org/wiki?curid=451787" title="Villa Park">
Villa Park

Miejscowości w USA:

</doc>
<doc id="451788" url="https://pl.wikipedia.org/wiki?curid=451788" title="Republika Siedmiu Wysp">
Republika Siedmiu Wysp

Republika Siedmiu Wysp (gr. Επτάνησος Πολιτεία, trl. "Eptánīsos Politeía"; wł. "Repubblica Settinsulare") – wyspiarska republika istniejąca na Wyspach Jońskich w latach 1800–1807 w wyniku porozumienia turecko-rosyjskiego. Obejmowała Korfu (Kerkyrę), Paksos, Itakę, Kefalinię, Leukadę, Zakintos i Kithirę. Wliczały się do niej również trzy eksklawy na lądzie stałym: Parga, Preweza i Wonitsa. Były to pierwsze greckie terytoria, które uzyskały jakąkolwiek formę suwerenności po upadku Morei, pozostałości Cesarstwa Bizantyńskiego, która w 1460 roku znalazła się pod panowaniem Osmanów.
W 1797 wyspy zajęli Francuzi, ale dwa lata później podbił je, przy wsparciu floty Imperium Osmańskiego, działający na Morzu Śródziemnym rosyjski admirał Fiodor Uszakow i jego Flota Czarnomorska. 21 maja 1800 proklamowano Republikę Siedmiu Wysp (Republikę Heptanezu), która zobowiązana była płacić daninę tureckiemu sułtanowi. W 1807 po podpisaniu traktatu w Tylży, wyspy zwrócone zostały Francji, by w latach 1810–1814, wyspa po wyspie, przejść pod panowanie brytyjskie.
Kontynuację państwowości Heptanezu stanowiło następnie Zjednoczone Państwo Wysp Jońskich "(gr. Ηνωμένον Κράτος των Ιονίων Νήσων)" – brytyjski protektorat, w 1864 roku przyłączony do Królestwa Grecji.
Oba historyczne państwa Heptanezu, choć pozbawione suwerenności, prowadziły zręczną politykę zagraniczną, lawirując między sympatiami i antypatiami europejskich potęg. Dbały o dobre kontakty i współpracę z Turcją, jednocześnie udzielając dyskretnego schronienia i wsparcia greckim uchodźcom politycznym z terenów objętych tureckim panowaniem. Stanowiły też jedną z baz greckich korsarzy, atakujących osmańskie jednostki morskie.

</doc>
<doc id="451789" url="https://pl.wikipedia.org/wiki?curid=451789" title="Ahuachapán (miasto)">
Ahuachapán (miasto)

Ahuachapán – miasto w zachodnim Salwadorze, położone na północnych stokach pasma Sierra Apaneca-Ilamatepec, na wysokości 785 m n.p.m. Ośrodek administracyjny departamentu Ahuachapán.
Ludność (2007): 64,0 tys. (miasto), 110,5 tys. (gmina).
Działa tutaj "Central Geotermica de Ahuachapán", gdzie wykorzystywana jest energia geotermalna. Na północ od miasta znajduje się niewielkie jezioro Laguna del LLano.

</doc>
<doc id="451791" url="https://pl.wikipedia.org/wiki?curid=451791" title="Basse-Terre (miasto)">
Basse-Terre (miasto)

Basse-Terre – stolica francuskiego departamentu zamorskiego Gwadelupy. Miasto położone jest na zachodnim wybrzeżu wyspy Basse-Terre, 6 km od jej południowo-zachodniego krańca. Nad miastem góruje wulkaniczny szczyt Soufrière. Populacja wynosi 11.300 mieszkańców (2006). Znaczenie Basse-Terre zmalało po przyłączeniu do Gwadelupy wyspy Grande-Terre.

</doc>
<doc id="451792" url="https://pl.wikipedia.org/wiki?curid=451792" title="Vigo (ujednoznacznienie)">
Vigo (ujednoznacznienie)



</doc>
<doc id="451793" url="https://pl.wikipedia.org/wiki?curid=451793" title="Dominique Van Roost">
Dominique Van Roost



</doc>
<doc id="451795" url="https://pl.wikipedia.org/wiki?curid=451795" title="Capitol Hill">
Capitol Hill

Capitol Hill, również Capital Hill – faktyczna stolica Marianów Północnych (terytorium to nie posiada stolicy oficjalnej). W Capitol Hill znajdują się siedziby gubernatora i wicegubernatora (stoją oni na czele rządu), siedziby obu izb parlamentu oraz siedziby znacznej części urzędów (urzędy państwowe są jednak rozproszone po całej wyspie Saipan – poza Capitol Hill znajdują się w: Garapan (tu swoje oddziały mają urzędy federalne USA), San Jose, San Antonio, Chalan Kanoa, Gualo Rai, Navy Hill, Susupe (drugie po Capitol Hill skupisko urzędów), Lower Base.
Według danych szacunkowych w 2009 liczyło 1560 mieszkańców. Dwunaste co do wielkości miasto kraju.

</doc>
<doc id="451797" url="https://pl.wikipedia.org/wiki?curid=451797" title="Alfons I Henryk">
Alfons I Henryk



</doc>
<doc id="451800" url="https://pl.wikipedia.org/wiki?curid=451800" title="Markus Schupp">
Markus Schupp

Markus Schupp (ur. 7 stycznia 1966 w Idar-Oberstein) – niemiecki piłkarz występujący na pozycji pomocnika.
Kariera.
Schupp treningi rozpoczął w wieku 7 lat w klubie SpVgg Nahbollenbach. W 1981 roku trafił do juniorskiej ekipy zespołu 1. FC Kaiserslautern, a w 1985 roku został włączony do jego pierwszej drużyny, grającej w Bundeslidze. W tych rozgrywkach zadebiutował 2 lutego 1985 roku w przegranym 0:5 meczu z VfB Stuttgart. 21 maja 1985 roku w wygranym 5:2 spotkaniu z VfL Bochum strzelił pierwszego gola w trakcie gry w Bundeslidze. W 1990 roku zdobył z klubem Puchar RFN, a rok później mistrzostwo Niemiec.
W 1991 roku Schupp odszedł do SG Wattenscheid 09, również z Bundesligi. Po roku przeniósł się do innego pierwszoligowego zespołu, Bayernu Monachium. Pierwszy ligowy mecz zaliczył tam 15 sierpnia 1992 roku przeciwko Bayerowi Uerdingen (2:0). W tamtym pojedynku zdobył także bramkę. W 1993 roku wywalczył z drużyną wicemistrzostwo Niemiec, a rok później zdobył z nią mistrzostwo Niemiec.
W 1995 roku Schupp podpisał kontrakt z Eintrachtem Frankfurt (Bundesliga). Po roku przeszedł do Hamburgera SV, również z Bundesligi. Na początku 1997 roku został stamtąd wypożyczony do szwajcarskiego FC Basel. Latem 1997 roku trafił do austriackiego Sturmu Graz. W 1998 roku zdobył z nim mistrzostwo Austrii oraz Superpuchar Austrii. W 1999 roku wygrał z zespołem Puchar Austrii, a także ponownie Superpuchar Austrii i mistrzostwo Austrii. W 2001 roku Schupp zakończył karierę.

</doc>
<doc id="451802" url="https://pl.wikipedia.org/wiki?curid=451802" title="Brades">
Brades

Brades również Brades Estate – faktyczna stolica Montserratu (oficjalnie stolicą jest zniszczone przez wybuch wulkanu Soufrière Hills miasto Plymouth).
Położone jest w północno-zachodniej części wyspy.
Liczy obecnie około 1000 mieszkańców.

</doc>
<doc id="451803" url="https://pl.wikipedia.org/wiki?curid=451803" title="Sensuntepeque">
Sensuntepeque

Sensuntepeque – miasto w północnym Salwadorze, położone w górzystej okolicy na wysokości 750 m n.p.m. Jego nazwa oznacza w języku Indian "czterysta wzgórz". Ośrodek administracyjny departamentu Cabañas. Ludność (2007): 15,4 tys. (miasto), 40,3 tys. (gmina).

</doc>
<doc id="451805" url="https://pl.wikipedia.org/wiki?curid=451805" title="Plymouth (Montserrat)">
Plymouth (Montserrat)

Plymouth – oficjalna stolica Montserratu. W 1997 całkowicie zniszczona w wyniku erupcji wulkanu Soufrière Hills. Obecnie ruiny miasta znajdują się w strefie niedostępnej dla mieszkańców, a faktyczną stolicą terytorium jest Brades.

</doc>
<doc id="451806" url="https://pl.wikipedia.org/wiki?curid=451806" title="Acholla">
Acholla

Acholla – starożytne miasto portowe na terytorium dzisiejszej Tunezji, jedna z młodszych kolonii fenickich w basenie śródziemnomorskim. 
Położone nad zatoką Małej Syrty (Kabis). Według legendy zostało założone przez kolonistów z Malty. Wykopaliska na terenie miasta ujawniły m.in. tofet – święty krąg ofiarny.

</doc>
<doc id="451808" url="https://pl.wikipedia.org/wiki?curid=451808" title="Kwartał">
Kwartał

Kwartał – ¼ roku kalendarzowego, trwa trzy miesiące. Rozróżnia się cztery kwartały:

</doc>
<doc id="451809" url="https://pl.wikipedia.org/wiki?curid=451809" title="Indian Larry">
Indian Larry

Indian Larry, właściwie Larry Desmedt (ur. 28 kwietnia 1949, zm. 30 sierpnia 2004) – amerykański producent motocykli i jeździec wyczynowy.
Życiorys.
Urodził się w Cornwall niedaleko Hudson w stanie Nowy Jork. Zainteresował się motocyklami w bardzo młodym wieku. Był fanem słynnego mechanika motocyklowego Von Dutcha. Przeprowadził się do Kalifornii, gdzie rozpoczął naukę rzemiosła u producenta motocykli Eda Rotha.
Gdy Larry był nastolatkiem, miał problemy z prawem. Miał na swoim koncie liczne kradzieże, nadużywał alkoholu i brał narkotyki. Pewnego dnia postanowił skończyć ze swoim dotychczasowym życiem i spróbował swojego talentu w budowaniu motocykli. Jego "stara szkoła" budowy chopperów szybko odniosła sukces. Jego motocykl "Grease Monkey" został maszyną roku magazynu Easy Rider. Larry został również zwycięzcą "Discovery Channel's Biker Build-Off Trophy". To on sprawił, że styl motocykli z lat 50. i 60. stał się znów popularny.
Jego wyczyny wielokrotnie pokazywano w mediach. Zagrał w filmie pt. "Rocket's Red Glare" a jego wyczyny zostały ukazane w "Quiz Show", "Muscle Machine", "My Mother's Dream", "200 Cigarettes". Wystąpił również w programie "The Late Show" z Davidem Lettermanem. 
Śmierć.
Podczas pokazu jego najnowszego motocykla w Concord w Karolinie Północnej 28 sierpnia 2004 roku, Larry pokazywał swój talent kaskaderski. Podczas jego występu na bis stanął na jadącym motocyklu i stracił kontrolę nad pojazdem. Skończyło się to poważnym upadkiem. Larry został przewieziony do Carolinas Medical Center w Charlotte. Zmarł 30 sierpnia na skutek odniesionych obrażeń.

</doc>
<doc id="451811" url="https://pl.wikipedia.org/wiki?curid=451811" title="Tyler">
Tyler

Miejscowości w USA:
Gminy w USA:
Hrabstwa w USA:
Postacie:

</doc>
<doc id="451812" url="https://pl.wikipedia.org/wiki?curid=451812" title="Wszechrosyjski Centralny Komitet Wykonawczy">
Wszechrosyjski Centralny Komitet Wykonawczy

Wszechrosyjski Centralny Komitet Wykonawczy, WCIK, WCIK RFSRR (ros. "Всероссийский Центральный Исполнительный Комитет, ВЦИК, ВЦИК РСФСР") – w czasie rewolucji rosyjskiej 1917 organ dwuwładzy w Rosji. Po rewolucji październikowej i przejęciu władzy przez bolszewików, w latach 1917–1937 "de iure" najwyższy organ władzy w RFSRR (parlament, którego prezydium stanowiło kolegialną głowę państwa). Jego przewodniczący pełnił m.in. funkcje reprezentacyjne i protokolarne głowy państwa.
Po rewolucji październikowej substytut parlamentu o zmiennej liczebności członków, wybierany przez Wszechrosyjski Zjazd Rad, spośród delegatów na Zjazd. W okresie od 9 listopada 1917 do 30 grudnia 1922 wydawał ustawy i zatwierdzał dekrety Rady Komisarzy Ludowych RFSRR i sprawował władzę ustawodawczą i kontrolną pomiędzy Wszechrosyjskimi Zjazdami Rad.
Wywodził się z Komitetu Wykonawczego (ros. "ispołkomu") Piotrogrodzkiej Rady Delegatów Robotniczych i Żołnierskich sformowanego w marcu 1917, w czasie rewolucji lutowej. W kwietniu 1917 zwołana do Piotrogrodu Wszechrosyjska Narada Rad (11–16 kwietnia 1917) przyjęła uchwałę polecającą Komitetowi Wykonawczemu włączenie do swego składu przedstawicieli miast gubernialnych i wojskowych jednostek frontowych. W ten sposób Rada Piotrogrodzka przekształciła się we Wszechrosyjską Radę Delegatów Robotniczych i Żołnierskich. Do Komitetu Wykonawczego Rady Piotrogrodzkiej dokooptowano 18 delegatów z innych części Rosji. Komitet Wykonawczy przyjął wówczas nazwę Wszechrosyjskiego Centralnego Komitetu Wykonawczego (WCIK). Składał się wówczas z 72 członków, w tym 23 mienszewików, 22 eserowców i 12 bolszewików. Narada Rad uchwaliła jednocześnie zwołanie Wszechrosyjskiego Zjazdu Rad i ordynację wyboru delegatów na zjazd.
I Wszechrosyjski Zjazd Rad Delegatów Robotniczych i Żołnierskich odbył się w dniach od do w Piotrogrodzie. W zjeździe uczestniczyło 1090 delegatów, z których 777 zadeklarowało przynależność partyjną (285 eserowców, 248 mienszewików i 105 bolszewików). Zjazd powołał pierwszy Wszechrosyjski Komitet Wykonawczy Rad (WCIK) pochodzący z wyboru, złożony z 320 członków. Większość jego składu stanowili mienszewicy (123), a także 119 eserowców, 58 bolszewików, 13 zjednoczonych socjaldemokratów. Na przewodniczącego WCIK został wybrany mienszewik Nikola Czcheidze.
Na II Wszechrosyjskim Zjeździe Rad obradującym w trakcie przewrotu bolszewickiego (rewolucji październikowej) nastąpił rozłam wśród delegatów. W zjeździe uczestniczyło ok. 650 delegatów, w tym 338 bolszewików i 98 lewicowych eserowców. Mienszewicy i eserowcy oskarżyli bolszewików o zamach stanu i hipokryzję polityczną. Opozycja twierdziła, że kryzys należy rozwiązać metodami pokojowymi. Ostatecznie mienszewicy i eserowcy w proteście przeciwko puczowi opuścili obrady. Na zjeździe rad pozostali natomiast lewicowi eserowcy. Ogłoszono, że dotychczasowy Wszechrosyjski Centralny Komitet Wykonawczy zostaje rozwiązany, zastąpiono go nowym, składającym się z 101 członków (w tym 62 bolszewików i 29 lewicowych eserowców) pod przewodnictwem Lwa Kamieniewa. Rada Komisarzy Ludowych uzurpowała sobie w trybie uchwały Wszechrosyjskiego Centralnego Komitetu Wykonawczego (WCIK) o pełnomocnictwach prawo wydawania dekretów bez konieczności ich zatwierdzania przez WCIK. Od tej pory Rada Komisarzy Ludowych stała się formalnie organem łączącym władzę wykonawczą i ustawodawczą, Rosja była rządzona za pomocą dekretów, a WCIK stał się ciałem fasadowym, co w pełni dokonało się po czerwcu-lipcu 1918, gdy z jego grona usunięto niebolszewików.
Od 10 lipca 1918 po V Wszechrosyjskim Zjeździe Rad i powstaniu lewicowych eserowców do WCIK wchodzili już tylko bolszewicy. Po utworzeniu ZSRR 30 grudnia 1922 stracił większość formalnych kompetencji na rzecz Centralnego Komitetu Wykonawczego ZSRR. W konstytucji RFSRR z 21 stycznia 1937 został zastąpiony przez Radę Najwyższą RFSRR.

</doc>
<doc id="451816" url="https://pl.wikipedia.org/wiki?curid=451816" title="Ulysses">
Ulysses

Miejscowości w USA:
Gminy w USA:
Muzyka:

</doc>
<doc id="451819" url="https://pl.wikipedia.org/wiki?curid=451819" title="Chaetopteryx villosa">
Chaetopteryx villosa

Chaetopteryx villosa – chruścik z rodziny bagiennikowatych, krenofil związany ze źródłami helokrenowymi, hypokrenalem i epirhitralem, rhitrobiont licznie występujący w małych, śródleśnych strumieniach rhitral. Chionofil, który może być zaliczany do gatunków reliktowych. Larwy dochodzące do wielkości 1,5 cm budują domki z ziaren piasku oraz fragmentów detrytusu (często igły drzew iglastych) lub fragmentów roślin zielonych. Gatunek stosunkowo pospolity, występuje we wszystkich częściach kraju, licznie w górach, na wyżynach i pojezierzach.
Imago na skrzydłach posiadają liczne włoski i szczeciny. U samic często występuje brachypteria, aktywność imagines przypada na późną jesień i wczesną zimę, kopulujące pary można spotkać na śniegu.
Występuje w północnej i środkowej Europie, larwy spotykane w strumieniach, rzekach i jeziorach. Limneksen, lokalnie w górach może być uważany za limnefila. Imagines złowiono nad jeziorem Kośno. W Karkonoszach kilka larw złowiono w jeziorze wysokogórskim (1120 - 1240 m n.p.m.), zaś na Wyżynie Krakowsko-Częstochowskiej w małych i dużych limnokrenach, podawany także dla stawów w Tatrach. W Dolinie Narwi spotykany w niektórych starorzeczach oraz jez. Kociołek na Poj. Wielkopolskim, lecz oznaczenia nie są pewne.
W Finlandii gatunek pospolity, zasiedla rzeki, strumienie i jeziora, spotykany w jeziorze Ładoga, w lambinach (małe jeziorka) Karelii oraz w Tatrach w jeziorach alpejskich, subalpejskich i w jeziorze w strefie lasu.

</doc>
<doc id="451823" url="https://pl.wikipedia.org/wiki?curid=451823" title="Bielkowo (powiat gdański)">
Bielkowo (powiat gdański)

Bielkowo (kaszb. "Bélkòwò", do 1945 niem. "Bölkau") – osada kaszubska w Polsce położona w województwie pomorskim, w powiecie gdańskim, w gminie Kolbudy.
W latach 1975–1998 miejscowość administracyjnie należała do województwa gdańskiego.
Elektrownia wodna.
Elektrownie Wodną Bielkowo zbudowano w 1925 roku jako czwartą elektrownie wodną na Raduni. Inwestorem przedsięwzięcia był Senat Wolnego Miasta Gdańska. Gdański Senat na odcinku Raduni wyprocesowanym od Schichaua wybudował dwie elektrownie wodne, wykorzystując 58,6 m spadu. Bielkowo ruszyło w 1925 roku, mniejsze Łapino dwa lata później. Obiekty elektrowni stanowiły poważny obiekt wojskowy w trakcie walk w 1945 roku. W budynku wieży kompensacyjnej mieściło się stanowisko ogniowe i obserwacyjne broniących się Niemców.
Osuszonym rurociągiem dostarczano posterunkowi zaopatrzenie. Ślady tego okresu odkrywane są podczas prac remontowych do dziś, np. zakonserwowany karabin maszynowy na dnie kanału dolnej wody odkryty w latach 90. ub. wieku, inne elementy uzbrojenia i ekwipunku wojskowego, tablice informacyjne urzędów hitlerowskich itp. Czasy te przypominają również ślady po bombardowaniach 1945 roku widoczne na rurze stalowej rurociągu, jak i na budynku. Elektrownia Bielkowo jest drugą z kolei elektrownią kaskady. Jest elektrownią derywacyjną zbiornikową z dwoma zbiornikami o wyrównaniu półdobowym. Przy projektowaniu elektrowni wykorzystano fakt, iż Radunia pomiędzy Kolbudami Górnymi a odległym o 3,5 km Bielkowem zatacza pętlę. Długość pętli mierzona po korycie rzeki wynosi blisko 11 km, różnica poziomów blisko 50 m. Wystarczyło wykonać 3,5 km „skrót”, by wykorzystać ten duży spad w jednym obiekcie. Poprzez spiętrzenie wód rzeki za pomocą jazu betonowego o zamknięciach klapowych powstał zbiornik Kolbudy I o powierzchni 6 ha wypełniający naturalną dolinę Raduni. Jaz w Kolbudach powstał równocześnie z elektrownią Bielkowo w 1925 roku.
Władze niemieckie w oczekiwaniu nadejścia wojsk radzieckich wybrały elektrownię w Bielkowie dla ukrycia m.in. figury św. Jerzego ze szczytu wieży strzelnicy Świętego Jerzego w Gdańsku. W elektrowni ukryto również wiele dokumentów urzędów byłego WM Gdańska.
Zabytki.
Według rejestru zabytków NID na listę zabytków wpisany jest park dworski z początku XIX w. (oraz nieistniejące już ogrodzenie z bramą), nr rej.: 958 z 24.01.1986.
Znajdujący się tu niegdyś dwór uległ zniszczeniu.
Nazwy źródłowe miejscowości.
Dawniej "Bielkowo wielkie", "Wilkowo majus", kaszb. "Bielkòwò", "Wieldżé Bélkòwò", niem. "Gross Bölkau"
Obecna nazwa została administracyjnie zatwierdzona 12 listopada 1946.

</doc>
<doc id="451824" url="https://pl.wikipedia.org/wiki?curid=451824" title="Lempa">
Lempa

Lempa (hiszp. "Río Lempa") – rzeka w Ameryce Środkowej o długości 320 km.
Jej źródła znajdują się znajdują się w zachodniej Gwatemali w górach Sierra Madre. Rzeka zmierza na południe, przepływając na krótkim odcinku przez terytorium Hondurasu. Dalej wpływa do Salwadoru, w którym znajduje się 260 km z całości jej biegu. Początkowo płynie dalej w kierunku południowym, później zmienia kierunek na wschodni, natrafiając na barierę nadbrzeżnego pasma Cadena Costera. W tym miejscu powstały dwa duże zbiorniki wodne Cerrón Grande i 5 de Noviembre. Na krótkim odcinku rzeka stanowi granicę między Hondurasem a Salwadorem. W tym miejscu skręca ponownie na południe, tworząc rozległą doliną. Jedynie pokonując nadbrzeżne pasmo górskie tworzy odcinek przełomowy. W tym miejscu powstała kolejna zapora wodna i zbiornik 15 de Septiembre. Lempa uchodzi w końcu do Oceanu Spokojnego.
Wody rzeki Lempa wykorzystywane są nie tylko w celach do produkcji energii elektrycznej. Również do nawadniania pól, a także do żeglugi w jej dolnym odcinku.

</doc>
<doc id="451835" url="https://pl.wikipedia.org/wiki?curid=451835" title="Arturo Lupoli">
Arturo Lupoli

Arturo Lupoli (ur. 26 czerwca 1987 roku w Cremonie) – włoski piłkarz występujący na pozycji napastnika we włoskim klubie Calcio Catania, do którego jest wypożyczony z Pisy. Wychowanek Parmy, w swojej karierze grał także w takich zespołach, jak Arsenal, Derby County, ACF Fiorentina, Treviso, Norwich City, Sheffield United, Ascoli, Grosseto, Varese, Budapest Honvéd oraz Frosinone. Były młodzieżowy reprezentant Włoch.

</doc>
<doc id="451839" url="https://pl.wikipedia.org/wiki?curid=451839" title="Ostróżki">
Ostróżki

Ostróżki (kaszb. "Òstróżczi", niem. "Ostroschken" daw. "Pręgowo Ostre") – mała kolonia w Polsce położona w województwie pomorskim, w powiecie gdańskim, w gminie Kolbudy.
W latach 1975–1998 miejscowość administracyjnie należała do województwa gdańskiego. Do 1918 r. wieś była częścią powiatu kartuskiego.
W centralnej części wsi znajduje się kapliczka św. Anny.
Jest tam droga M.Konopnickiej.

</doc>
<doc id="451840" url="https://pl.wikipedia.org/wiki?curid=451840" title="Tetrada (informatyka)">
Tetrada (informatyka)



</doc>
<doc id="451842" url="https://pl.wikipedia.org/wiki?curid=451842" title="Andreas Papandreou">
Andreas Papandreou



</doc>
<doc id="451854" url="https://pl.wikipedia.org/wiki?curid=451854" title="Karol Radek">
Karol Radek

Karol Radek, Karl Berngardowicz Radek, właściwie Karol Sobelsohn (ur. 31 października 1885 we Lwowie, zm. 19 maja 1939 w Wierchnieuralsku) – działacz Kominternu, polskiego, niemieckiego i rosyjskiego ruchu socjaldemokratycznego i komunistycznego, polityk bolszewicki, dziennikarz i publicysta pochodzenia żydowskiego.
Życiorys.
Uczęszczał do gimnazjum w Tarnowie, następnie ukończył studia historyczne na Uniwersytecie Jagiellońskim. W latach 1903–1904 był członkiem PPSD. Przybrał wówczas pseudonim „Radek” – nazwisko bohatera powieści Stefana Żeromskiego "Syzyfowe prace". W 1904 przeszedł do SDKPiL, gdzie był bliskim współpracownikiem Róży Luksemburg; działał także w socjaldemokracjach niemieckiej i rosyjskiej oraz publikował w prasie lewicowej. W latach 1905–1906 był członkiem Centralnej Komisji Socjaldemokratycznych Związków Zawodowych w Warszawie. Uczestniczył w Warszawie w wydarzeniach rewolucji 1905 roku. Podczas I wojny światowej prowadził działalność pacyfistyczną w Szwajcarii i Szwecji. Nawiązał wówczas współpracę z przebywającym na emigracji Leninem; był jednym z pośredników między kierownictwem partii bolszewickiej a niemieckim Sztabem Generalnym. Po rewolucji październikowej przybył do Rosji, gdzie został jednym z organizatorów sowieckiej dyplomacji. W 1918 jako „lewicowy komunista” był przeciwnikiem pokoju brzeskiego.
W 1918 i 1919 przebywał w Niemczech, gdzie pomagał organizować Komunistyczną Partię Niemiec oraz planował rewolucję komunistyczną. Był zwolennikiem utworzenia wspólnej platformy komunistów oraz nacjonalistów niemieckich przeciwko francuskim wojskom okupacyjnym w Nadrenii. Został aresztowany przez Niemców i osadzony w więzieniu w berlińskiej dzielnicy Moabit, a następnie deportowany do Polski. Wraz z żoną odzyskał wolność 15 marca 1920 w toku wymiany za Henryka Gorzechowskiego i jego małżonkę. W 1920 r. Radek powrócił do Rosji. Pracował w Kominternie oraz jako dziennikarz w prasie radzieckiej, reprezentując półoficjalne stanowisko bolszewickie w sprawach międzynarodowych. Od stycznia 1922 r. przebywał w Berlinie. Jako zaufany człowiek Lenina był zaangażowany w podpisanie w Rapallo (16 kwietnia 1922 r.) porozumienia pomiędzy Rosją i Niemcami. Od 1923 zwolennik Lwa Trockiego i Opozycji Lewicowej, po umocnieniu się władzy Józefa Stalina został w grudniu 1927 wykluczony z WKP(b) jako trockista.
W latach 1928–1929 poza partią, zesłany. W 1929 ogłosił zerwanie z trockizmem, samokrytykę, powrócił do łask. Doradca Stalina ds. polityki międzynarodowej. W 1934 z oficjalną wizytą w Polsce, podczas której, oprócz spotkań oficjalnych, odwiedził mieszkającą w Tarnowie matkę i prywatnie spotkał się ze Stefanem Jaraczem, kolegą gimnazjalnym. Jako utalentowany, ale cyniczny dziennikarz gromił swoich dawnych towarzyszy i innych wrogów Stalina, żądając dla nich kary śmierci. Autor panegiryku "Architekt społeczeństwa socjalistycznego", był jednym z pierwszych głosicieli kultu jednostki Stalina. We wrześniu 1936 ponownie aresztowany przez NKWD, osądzony w styczniu 1937 w procesie pokazowym „siedemnastu” („paralelnego centrum trockistowskiego”). Wypełniał wszelkie polecenia śledczych i „w nagrodę” został skazany tylko na 10 lat łagru, gdzie w 1939 został zabity przez więźniów kryminalnych (tzw. urków).

</doc>
<doc id="451858" url="https://pl.wikipedia.org/wiki?curid=451858" title="Uwe Kamps">
Uwe Kamps

Uwe Kamps (ur. 12 czerwca 1964 w Düsseldorfie) – piłkarz niemiecki występujący na pozycji bramkarza.
W 1988 roku reprezentował Niemcy na igrzyskach olimpijskich w Seulu. Nigdy nie wystąpił w pierwszej reprezentacji. Całą karierę związany z Borussią Mönchengladbach, obecnie pracuje tam jako trener bramkarzy.

</doc>
<doc id="451859" url="https://pl.wikipedia.org/wiki?curid=451859" title="Ajgajon">
Ajgajon

Ajgajon (gr. "Aigaíōn", łac. "Aegaeon") – w mitologii greckiej hekatonchejr, przez bogów zwany Briareos (gr. "Briáreōs", łac. "Briareus"), a przez ludzi Ajgajon. Sturęki i pięćdziesięciogłowy syn Gai i Uranosa.
Walczył razem z Zeusem przeciw tytanom. Po uwięzieniu tytanów w Tartarze był ich strażnikiem. Według innej wersji Posejdon nagrodził go za udział w walce o Olimp ręką swojej córki Kymopolei i zwolnieniem z pilnowania tytanów.
Podobno, gdy Hera, Atena i Posejdon chcieli zakuć w łańcuchy Zeusa, Tetyda wezwała na pomoc właśnie Ajgajona, który już samym przybyciem na pomoc Zeusowi wzbudził strach wśród spiskowców.

</doc>
<doc id="451861" url="https://pl.wikipedia.org/wiki?curid=451861" title="Mała ententa">
Mała ententa



</doc>
<doc id="451863" url="https://pl.wikipedia.org/wiki?curid=451863" title="Koszykówka na igrzyskach olimpijskich">
Koszykówka na igrzyskach olimpijskich



</doc>
<doc id="451865" url="https://pl.wikipedia.org/wiki?curid=451865" title="Ghaty Zachodnie">
Ghaty Zachodnie

Ghaty Zachodnie (hindi "Paścim Ghāṭ", ang. "Western Ghats") – krawędziowe, pokryte zielenią pasmo górskie w Azji Południowej, w południowo-zachodnich Indiach o powierzchni całkowitej 160 000 km2. W 2012 roku zostały wpisane na listę światowego dziedzictwa UNESCO.
Ghaty rozciągają się na długości 1700–1800 km wzdłuż zachodniego brzegu Półwyspu Indyjskiego - stanowiąc tym samym główny dział wodny subkontynentu. W przekroju poprzecznym są asymetryczne; od strony Dekanu ich stoki są łagodne, natomiast na zachodzie opadają stromą krawędzią w stronę Morza Arabskiego. Ich szczyty zatrzymują objuczone wodą chmury monsunowe. Średnia wysokość 1800 m n.p.m. Najwyższym szczytem jest Anai Mudi (2695 m n.p.m.). W Ghatach Zachodnich swoje źródła mają największe rzeki przepływające przez Dekan w kierunku wschodnim: Godawari, Kryszna i Kaweri.
Fauna i flora.
Przeważającymi formacjami roślinnymi są tu sawanny i suche zarośla krzaczaste.
Ten bujny krajobraz pełen rzek, lasów podzwrotnikowych i łąk, stanowi wyjątkowy ekosystem, a naturalna roślinność zajmuje ~12 500 km2. Zamieszkują go m.in. tygrysy, makaki wanderu, lamparty, gaury, tary, gorale i słonie indyjskie. W ekosystemie Ghatów Zachodnich występuje wiele endemitów. Aby uchronić tamtejszą faunę i florę utworzono wiele rezerwatów - m.in. rezerwat tygrysów.
Niższe partie gór, szczególnie od strony zachodniej, są gęsto zaludnione i intensywnie użytkowane rolniczo - uprawia się m.in. pszenicę, bawełnę, kauczuk, kawę i herbatę.
Geologia.
Obszar fałdowany był w prekambrze, wydźwignięty został w czasie ruchów alpejskich. Zachodnie Ghaty zbudowane są głównie z bazaltów, gnejsów i kwarcytów. W części południowej tworzą wysoki, zwarty próg, rozcięty dolinami krótkich rzek. Dodatkowo występuje kilka izolowanych masywów (m.in. Nilgiri, Anamalaj)

</doc>
<doc id="451866" url="https://pl.wikipedia.org/wiki?curid=451866" title="Gyges (mitologia)">
Gyges (mitologia)

Gyges, Gyes bądź Gyjes (gr. "Gýgēs", "Gýēs", łac. "Gyges", "Gyes") – w mitologii greckiej jeden z hekatonchejrów. Był synem Gai i Uranosa oraz bratem Ajgajona. Brał udział w wojnie o Olimp, ale po stronie tytanów. Po klęsce został uwięziony pod strażą swego brata w Tartarze.

</doc>
<doc id="451875" url="https://pl.wikipedia.org/wiki?curid=451875" title="Medaliści igrzysk olimpijskich w koszykówce">
Medaliści igrzysk olimpijskich w koszykówce

Medaliści olimpijscy w koszykówce. Zobacz też: Koszykówka na letnich igrzyskach olimpijskich

</doc>
<doc id="451877" url="https://pl.wikipedia.org/wiki?curid=451877" title="Packard">
Packard

Packard – amerykańskie przedsiębiorstwo produkujące w latach 1899–1958 luksusowe samochody osobowe pod marką Packard. Od 1954 r. po przejęciu Studebakera przedsiębiorstwo nosiło nazwę Studebaker-Packard Corporation.
Historia.
Packard to jedno z najbardziej znanych w latach 20. i 30. XX wieku amerykańskich przedsiębiorstw produkujących samochody luksusowe. Została założona w 1899 roku przez braci Jamesa Warda i Williama Douda Packardów oraz ich wspólnika George’a Lewisa Weissa w Warren w Ohio.
Od początku swego istnienia Packard koncentrował się wyłącznie na segmencie samochodów luksusowych. Podczas gdy samochody konkurencji kosztowały od kilkuset do 1000 dolarów, ceny aut tej ekskluzywnej marki zaczynały się od 2500 dolarów. Wysokiej cenie odpowiadała jakość konstrukcji i wykonania aut, które zdobyły wysoką renomę wśród nabywców.
Znalazło to odbicie w sprzedaży w latach 20. i 30., kiedy Packard odnosił największe sukcesy. Wprowadzony w 1932 roku do sprzedaży model Twin Six (później zwany Twelve) pozostawał w sprzedaży do 1939 roku i pozwolił przedsiębiorstwu przetrwać w okresie Wielkiego Kryzysu, gdy upadła większość niezależnych producentów luksusowych aut, jak Peerless, Ruxton, Stutz, Duesenberg czy Pierce-Arrow. Polityka przedsiębiorstwa polegająca na produkcji jednej linii samochodów o współzamiennych częściach i stosunkowo rzadkiej wymianie modeli pozwoliła obniżyć koszty i przetrwać recesję.
W połowie lat 30. sytuacja ekonomiczna zmusiła jednak Packarda do skierowania oferty do nieco mniej zamożnych klientów. Pierwszy model zaoferowany w klasie średniej nosił oznaczenie 120. Auto wyposażone było w niezależne zawieszenie przednie i hydrauliczne hamulce. Dzięki niemu sprzedaż producenta zwiększyła się sześciokrotnie w ciągu zaledwie dwóch lat.
Poza modelem 120 w ofercie pozostawały luksusowe wersje Twelve, Super Eight i Eight. Pod koniec lat 30. Packard zaproponował kolejny model w klasie średniej. Produkcja tańszych aut na masową skalę sprawdziła się w czasie kryzysu lat 30., lecz nadszarpnęła renomę Packarda jako marki luksusowych aut, gdy po II wojnie światowej bogacące się społeczeństwo poszukiwało nowych samochodów.
Podczas samej wojny przedsiębiorstwo przestawiło się w całości na produkcję dla potrzeb wojennych i wytwarzało silniki lotnicze (licencyjny Rolls-Royce Merlin) i okrętowe (dla kutrów). Część form do produkcji nadwozi sprzedano na mocy porozumienia międzyrządowego do ZSRR (posłużyły tam do produkcji ZiS-110).
Upadek.
Po II wojnie światowej modele Packarda z trudem konkurowały z modelami większych firm, jak Cadillac czy Chrysler. Produkcję samochodów wznowiono jesienią 1945 roku, zaczynając od odświeżonego modelu Packard Clipper z 1941 roku. Na 1948 rok zaprezentowano całkiem nowe modele 22 serii, z nowoczesnym nadwoziem. Przedsiębiorstwo pozostawało niezależnym producentem, spoza tzw. wielkiej trójki dużych koncernów. Jego unikalną cechą było, że aż do początku lat 50. kolejne modele określała numerem serii, a nie przez rok modelowy, jak inni amerykańscy producenci. Oprócz luksusowych modeli, oferowano modele średniej klasy. W 1951, po wprowadzeniu nowych modeli 24 serii, zdołano sprzedać jeszcze 100 tysięcy samochodów (15. miejsce i 1,73% udziału na rynku). Jednakże słynna przed wojną marka zaczęła tracić rynek i popadać w trudności finansowe. Pod koniec 1953 roku producent nadwozi dla Packarda, Briggs Manufacturing, został wykupiony przez Chryslera, i Packard musiał uruchomić pospiesznie własną produkcję nadwozi. Zarząd usiłował zmniejszyć koszty produkcji, wykupując w październiku 1954 również przeżywającą trudności większą spółkę Studebaker, produkującą tańsze samochody, lecz transakcja przyspieszyła w istocie upadek Packarda. Połączone firmy przyjęły nazwę Studebaker-Packard Corporation. Packard zrezygnował natomiast z połączenia z koncernem American Motors Corporation. Sytuacja finansowa Packarda nie pozwalała na skonstruowanie nowego modelu i na 1955 rok zaprezentowano tylko gruntownie odświeżone stare modele, które odniosły względny sukces, lecz niewystarczający do zabezpieczenia bytu przedsiębiorstwa (55 517 sprzedanych, 0,78% udziału w rynku). Na 1956 rok wyodrębniono marketingowo tańszą serię Clipper jako osobną markę. Z uwagi na trudności finansowe, 25 czerwca 1956 zaprzestano jednak produkcji własnych konstrukcji Packarda, zamykając zakłady w Detroit. Modele na 1957 rok, dla zmniejszenia kosztów, były oparte już na konstrukcjach Studebakera i produkowane w jego zakładach w South Bend. Przeszły w ten sposób ostatecznie do średniego segmentu rynku, co nie znalazło akceptacji nabywców, i sprzedano ich w tym roku tylko 4809. Ostatni model pod marką Packard został wyprodukowany 13 lipca 1958. Sama nazwa Studebaker-Packard Corporation przetrwała jeszcze do 1962 roku, po czym zmieniono ją na Studebaker.
Reaktywacja marki.
Na przełomie XX i XXI wieku amerykański przedsiębiorca Roy Gullickson wykupił prawo do marki Packard, założył spółkę Packard Motor Car Company w Scottsdale i zbudował prototypowe egzemplarze Packard Twelve.

</doc>
<doc id="451878" url="https://pl.wikipedia.org/wiki?curid=451878" title="Biskupi i arcybiskupi Trewiru">
Biskupi i arcybiskupi Trewiru

Chronologiczna lista biskupów i arcybiskupów Trewiru. Od X wieku, do 1803 książęta Świętego Cesarstwa Rzymskiego, a od 1356 elektorzy Rzeszy (Elektorat Trewiru) jako arcykanclerze Burgundii.
Według różnych spisów, jak podaje źródło, razem z Reinhardem Marxem jest 99 lub 102 biskupów i arcybiskupów Trewiru. Lista zawiera jego 98 poprzedników.

</doc>
<doc id="451879" url="https://pl.wikipedia.org/wiki?curid=451879" title="Hayden Christensen">
Hayden Christensen

Hayden Christensen (ur. 19 kwietnia 1981 w Vancouver w prowincji Kolumbia Brytyjska) – kanadyjski aktor i producent filmowy. Występował w roli Anakina Skywalkera w dwóch częściach "Gwiezdnych wojen" – ', ' (oraz jako duch Anakina w reedycji – scena przerobiona na potrzeby nowego wydania DVD, w oryginale w tej scenie wystąpił Sebastian Shaw, który został uwzględniony w napisach końcowych jako Anakin Skywalker, w żadnym z wydań szóstej części nie ma ani jednej wzmianki o Haydenie Christensenie).
Życiorys.
Wczesne lata.
Urodził się w Vancouver w prowincji Kolumbia Brytyjska jako trzecie z czworga dzieci programisty komputerowego Davida Christensena i Alie Nelson. Jego ojciec jest pół-Duńczykiem, pół-Anglikiem, a matka pół-Szwedką, pół-Włoszką. Dorastał w Thornhill, na przedmieściach Toronto w Ontario z siostrami – starszą Hesją (mistrzynią trampoliny) i młodszą Kaylen (ur. 1984) oraz starszym bratem Tove (producent filmowy). Uczęszczał do E.J. Sand Public School, naukę kontynuował w Baythorn Public School i Unionville High School w Unionville w Ontario. Był szkolnym sportowcem, grał w hokej i tenis.
Wakacje spędzał na Long Island ze swoją babką Rose Schwartz, a uczęszczał do Actors Studio w Nowym Jorku, a także brał udział w projekcie teatralnym Arts York w Unionville High School.
Kariera.
Został odkryty, podczas gdy jego starsza siostra, mistrz trampoliny szukała agenta, i mając osiem lat dostał rolę w reklamie Pringles. W wieku 13 lat brał udział w kilku serialach telewizyjnych. Zwrócił na siebie uwagę jako 16-letni gwiazdor piłki nożnej, który był molestowany seksualnie przez swoją macochę i z rozpaczy sięgał po narkotyki w serialu ABC Family "Szkoła przetrwania" ("Higher Ground", 2000). Później pojawił się w dramacie telewizyjnym ABC "W amarantowej matni" ("Trapped in a Purple Haze", 2000), gdzie zagrał ze swoim przyjacielem Jonathanem Jacksonem. Rola kłopotliwego syna chorego na raka 50-latka (w tej roli Kevin Kline) w melodramacie "Życie jak dom" ("Life as a House", 2000) przyniosła mu nominację do Złotego Globu oraz nagrody – National Board of Review i Dallas-Fort Worth Film Critics Association Award. Zdobył także dobre recenzje za kreację dziennikarza Stephena Glassa, który publikował artykuły, które okazały się być plagiatami w filmie "Pierwsza strona" ("Shattered Glass", 2003).
12 maja 2000 Hayden zapowiedział, że będzie grał rolę Anakina Skywalkera w dwóch prequelach: "Gwiezdnych wojen" – ' ("Star Wars Episode II: Attack of the Clones", 2002) i ' ("Star Wars Episode III: Revenge of the Sith", 2005). Hayden został wybrany przez reżysera George’a Lucasa, bo ten uważał, że "Hayden ma talent i będzie dobrym partnerem dla Natalie Portman". Lucas zaskoczył wtedy świat filmu przez dokonanie wyboru nieznanego wówczas aktora, pomijając tak wielkie nazwiska jak Leonardo DiCaprio czy Jonathan Jackson, a także 400 innych kandydatów. Jednak za rolę Skywalkera otrzymał dwukrotnie Złotą Malinę jako najgorszy aktor drugoplanowy.
W 2002 trafił na listę pięćdziesięciu najpiękniejszych ludzi magazynu „People”.
W 2002 występował na scenie w "This Is Our Youth" Kennetha Lonergana w Londynie, na West Endzie u boku Anny Paquin i Jake’a Gyllenhaala. W 2005 r. Christensen zadebiutował na Broadwayu w 10-minutowej sztuce.
Życie prywatne.
W 2007 zaczął się spotykać z aktorką Rachel Bilson, z którą nakręcił film "Jumper". 25 grudnia 2008 zaręczyli się. W połowie 2010 związek rozpadł się, ale para zaczęła się spotykać ponownie kilka miesięcy później. 29 października 2014 Bilson urodziła ich córkę Briar Rose. W 2017 roku po 10 latach związku Rachel Bilson i Hayden Christensen postanowili się rozstać.

</doc>
<doc id="451880" url="https://pl.wikipedia.org/wiki?curid=451880" title="Most Zwierzyniecki we Wrocławiu">
Most Zwierzyniecki we Wrocławiu

Most Zwierzyniecki we Wrocławiu – przeprawa mostowa we wschodniej części miasta, nad Starą Odrą, łącząca centrum miasta z osiedlami Dąbie, Biskupin, Sępolno i Bartoszowice. Zlokalizowany w bezpośrednim sąsiedztwie Ogrodu Zoologicznego (od którego wywodzi się jego współczesna nazwa) i terenów wystawowych wokół Hali Stulecia.
Przeprawę w tym miejscu, początkowo drewnianą, wybudowano około 1655. Podczas epidemii dżumy w 1704 na moście ustanowiono punkt kontroli przepustek uprawniających do przekraczania granic miasta, stąd jego niemiecka nazwa "Paßbrücke", tłumaczona niekiedy na "most Przepustkowy". Rogatki do kontroli podróżnych na drogach wylotowych z Wrocławia funkcjonowały zresztą przez długie lata, także i w XIX wieku, i jedna z nich działała przy Moście Zwierzynieckim. Używana też była wobec niego nazwa "Ceglany" (od cegielni na Biskupinie) i "Szczytnicki" (od pobliskiej wsi Szczytniki). Dziś mianem mostu Szczytnickiego określa się jednak inny most w okolicy, położony około kilometra w dół rzeki – na północ od Zwierzynieckiego.
W latach 1895-1897 mistrz budowlany Karl Klimm pod kierunkiem miejskiego architekta ("radcy budowlanego") Richarda Plüddemanna i przy pomocy inż. A. Fruhwirtha zaprojektował nowy most. Jest to oparta na granitowych przyczółkach stalową jednoprzęsłowa konstrukcja kratownicowa złożona z dwóch równoległych stalowych łuków kratowych ustawionych w odległości 12,5 m. Pasy główne dźwigarów powiązane są u góry kilkoma stężeniami. Do łuków podwieszono na wiotkich wieszakach pomost długości 60,6 m, a główne dźwigary łukowo-kratowe oparte są na ruchomych łożyskach sześciowałkowych. Most ozdobiony jest czterema secesyjnymi obeliskami z czerwonego piaskowca i oświetlany nocą stylowymi latarniami.
Pod widniejącą na bramie mostowej kamienną inskrypcją upamiętniającą lata jego budowy widniała do 1945 brązowa tablica (zlikwidowana po wojnie w akcji usuwania wszelkich niemieckich napisów) treści:
czyli:
Podczas oblężenia "Festung Breslau" w 1945 Niemcy spodziewali się natarcia od wschodu miasta, od Swojczyc, Bartoszowic, Sępolna, Biskupina i Dąbia, dlatego chcąc je powstrzymać założyli na moście ładunki wybuchowe, przygotowując go do wysadzenia. Ponieważ Armia Czerwona przypuściła jednak szturm od południa Wrocławia, most Zwierzyniecki ocalał.
Most ma długość 62 m, szerokość 21,80 m, szerokość jezdni 10 m, szerokość chodników 2 × 5,90 m. W pobliżu mostu Zwierzynieckiego i ZOO mieści się pasażerska Przystań Zwierzyniecka, skąd odpływają turystyczne statki spacerowe po Odrze.

</doc>
<doc id="451881" url="https://pl.wikipedia.org/wiki?curid=451881" title="Katolikos">
Katolikos

Katolikos (gr. "katholikós" – "powszechny") – tytuł patriarchów kościoła ormiańskiego (Katolikos Wszystkich Ormian), Asyryjskiego Kościoła Wschodu i gruzińskiego, a w pewnym sensie także Syryjskiego Kościoła Ortodoksyjnego (mafrian) i syromalankarskiego.
Oznaczał on pierwotnie hierarchę sprawującego władzę nad częścią Kościoła powszechnego. Używano go od IV wieku w Kościołach wschodnich poza cesarstwem rzymskim, związanych historycznie z patriarchatem antiocheńskim. Tytuł katolikosa bywa zwykle rozumiany jako tytuł zwierzchnika danego Kościoła i traktowany jako nadrzędny wobec tytułu patriarchy noszonego niekiedy zwyczajowo lub kanonicznie przez zwierzchników wspólnot lokalnych. 
Kiedy w 2005 r. przyjął go zwierzchnik katolików obrządku malankarskiego, arcybiskup większy Thiruvananthapuram Cyril Baselios, spotkało się to z protestami Malankarskiego Syryjskiego Kościoła Ortodoksyjnego. 
Tytuł katolikos w prawie kanonicznym katolickich Kościołów wschodnich nie istnieje, choć może być traktowany jako honorowy, podobnie jak tytuły patriarchy i prymasa (por. Kan. 438 Kodeksu Prawa Kanonicznego).

</doc>
<doc id="451887" url="https://pl.wikipedia.org/wiki?curid=451887" title="Koszulka (ubiór)">
Koszulka (ubiór)

Koszulka – część garderoby zakładana przez głowę i przylegająca do górnej części ciała. Może być też bez rękawów, z szelkami ("top"). Opiera się na ramionach, opina klatkę piersiową i kończy na pasie – czasem jednak, według mody z początku XXI wieku, dziewczęta noszą koszulki do pępka ("crop top").

</doc>
<doc id="451888" url="https://pl.wikipedia.org/wiki?curid=451888" title="Romain Gary">
Romain Gary

Romain Gary, właśc. Roman Kacew (ros. Роман Кацев), tworzył również pod pseudonimem Émile Ajar (ur. w Moskwie lub Wilnie, zm. 2 grudnia 1980 w Paryżu) – francuski pisarz pochodzenia żydowskiego, scenarzysta i reżyser filmowy, dyplomata.
Życiorys.
Według Tadeusza Kowzana Roman Kacew urodził się w Moskwie. Dokumenty znalezione w 2014 potwierdzają jednak Wilno jako miejsce narodzin. Jego matka, Nina Kacew, uciekła wraz z jedynym synem z bolszewickiej Rosji i w 1923 r. znalazła się w Wilnie. Prowadziła tam pracownię krawiecką przy Wielkiej Pohulance 16.
W 1926 r. Kacew z matką przeniósł się do Warszawy, a stamtąd w 1927 do Nicei. Studiował prawo w Aix-en-Provence i w Paryżu. Gdy wybuchła II wojna światowa, wstąpił do francuskich sił zbrojnych, w których po ukończeniu oficerskiej szkoły lotniczej służył jako pilot. Po zajęciu Francji przez Niemców uciekł do Anglii, gdzie pod dowództwem de Gaulle’a służył w siłach Wolnej Francji (latał na bombowcach). Po wojnie rozpoczął karierę dyplomatyczną. W 1952 został mianowany francuskim delegatem przy Narodach Zjednoczonych, a w 1956 konsulem generalnym Francji w Los Angeles. Pełnił również misje na francuskich placówkach dyplomatycznych w Szwajcarii, Boliwii i Bułgarii. Dużo podróżując, kilkakrotnie odwiedzał Polskę, którą darzył szczególnym sentymentem i do której „do końca życia żywił serdeczną przyjaźń”. Był gorącym zwolennikiem gaullizmu, co później miało wpływ na negatywną postawę wielu krytyków literackich wobec jego twórczości. Zmarł śmiercią samobójczą.
Zasiadał w jury konkursu głównego na 15. MFF w Cannes (1962). Odznaczony m.in. orderem "Compagnon de la Libération" za walki w czasie II wojny światowej i Legią Honorową nadanymi mu osobiście przez de Gaulle’a.
Twórczość.
Pierwszą swoją powieść, "Éducation européenne", wydał w 1945 r. Na jego literacką twórczość składa się ogółem ponad 30 powieści, a także wiele esejów i opowiadań. Romain Gary jako jedyny otrzymał dwukrotnie prestiżową Nagrodę Goncourta, mimo że może ona być przyznana danemu autorowi tylko raz. Po raz pierwszy otrzymał ją w 1956 za powieść "Korzenie nieba" ("Les racines du ciel"), a po raz drugi w 1975 za "Życie przed sobą" ("La vie devant soi"), wydaną pod pseudonimem Émile Ajar. Ta ostatnia powieść zaliczana jest dzisiaj do najcenniejszych dokonań prozy francuskiej drugiej połowy XX w. Publikował również jako Fosco Sinibaldi i Shatan Bogat, a używając tych pseudonimów chciał udowodnić niechętnym mu krytykom, że ich opinie są niesłuszne. Tożsamość Émile’a Ajara została ujawniona dopiero w wydanej pośmiertnie książce "Vie et mort d’Émile Ajar". Przez pięć lat za autora powieści uznawano kuzyna Gary’ego, Paula Pavlowitcha, który grał tę rolę na prośbę prawdziwego autora. Pod tym samym pseudonimem Gary wydał również trzy inne powieści. Na podstawie jego książek powstało kilka filmów. Sam był również autorem kilku scenariuszy filmowych. W 1971 wyreżyserował film "Kill!"
Jego książki na język polski tłumaczyli: Jan Kott, Maria Braunstein, Agnieszka Daniłowicz-Grudzińska, Janina Karczmarewicz-Fedorowska, Jerzy Pański, Krystyna Szeżyńska-Maćkowiak, Józef Waczków, Krystyna Byczewska.
Romain Gary był też autorem „teorii politologicznej”, która mówiła, że w Związku Radzieckim po łysym przywódcy zawsze przychodzi owłosiony.
Życie osobiste.
Romain Gary był dwukrotnie żonaty: najpierw z brytyjską dziennikarką Lesley Blanch (1944–1961), później z amerykańską aktorką Jean Seberg (1962–1970). Z drugiego małżeństwa pozostawił syna Alexandre Diego (ur. 1963). Po samobójczej śmierci byłej żony w 1979 Gary popadł w depresję i rok później – strzałem w usta – również odebrał sobie życie.

</doc>
<doc id="451889" url="https://pl.wikipedia.org/wiki?curid=451889" title="Émile Ajar">
Émile Ajar



</doc>
<doc id="451896" url="https://pl.wikipedia.org/wiki?curid=451896" title="Alkyoneus (gigant)">
Alkyoneus (gigant)

Alkyoneus (gr. Alkyoneus, łac. Alcyoneus) – w mitologii greckiej jeden z gigantów, syn Uranosa i Gai.
Wyróżniał się spośród innych gigantów wspaniałym wzrostem i siłą. Odegrał główną rolę w gigantomachii, która rozegrała się na Polach Flegrejskich. Alkyoneus nie mógł tak długo zostać zabity, póki walczył na ziemi, na której się urodził. Za radą Ateny, Herakles przeniósł go daleko od Palleny i tam zabił go strzałą. Gigant przed śmiercią zdołał przygnieść skałą dwudziestu czterech towarzyszy Heraklesa.
Córki Alkyoneusa Alkyonidy z rozpaczy po śmierci ojca rzuciły się do morza i zostały przemienione w ptaki zimorodki.

</doc>
<doc id="451898" url="https://pl.wikipedia.org/wiki?curid=451898" title="Dominique van Roost">
Dominique van Roost



</doc>
<doc id="451904" url="https://pl.wikipedia.org/wiki?curid=451904" title="Raszplowate">
Raszplowate

Raszplowate, skwatowate, aniołowate (Squatinidae) – monotypowa rodzina morskich ryb chrzęstnoszkieletowych z podgromady spodoustych (Elasmobranchii).
Zasięg występowania.
Występują na całym świecie w obrębie szelfu kontynentalnego na głębokościach do 1300 m.
Cechy charakterystyczne.
Budowa charakterystyczna dla ryb prowadzących przydenny tryb życia, zagrzebujących się w piasku lub mule:
Osiągają długość od 60 cm do 2 m. Odżywiają się mięczakami, stawonogami i małymi rybami. Niektóre gatunki są poławiane, co przy ich dość wolnym cyklu rozrodu może spowodować wyginięcie.
Klasyfikacja.
Do raszplowatych zaliczany jest jeden rodzaj:
"Squatina"

</doc>
<doc id="451906" url="https://pl.wikipedia.org/wiki?curid=451906" title="DKW">
DKW

DKW ("Dampfkraftwagen" – z. niem. "pojazd parowy") – niemiecki producent motocykli i popularnych samochodów osobowych, powstały w 1905 r.
Po początkowych eksperymentach z napędem parowym (1916), w późniejszym okresie wszystkie pojazdy z tej wytwórni były napędzane silnikami dwusuwowymi. Przyczyniła się do tego działalność osiadłego w Niemczech Duńczyka Jorgena Shafte Rasmussena, który w 1919 skonstruował mały silnik dwusuwowy o 2 cylindrach i wyjątkowo prostej konstrukcji (zaledwie 7 części ruchomych). Silniki takie okazały się idealne do napędu motocykli, w związku z czym już w latach 30. XX wieku fabryka DKW w Zschopau była ich największym producentem na świecie.
W 1928 powstał F-15, pierwszy samochód marki DKW z dwusuwowym silnikiem motocyklowym o 2 cylindrach i z napędem kół tylnych. Trzy lata później w Zwickau uruchomiono produkcję modelu z nieco większym silnikiem ustawionym poprzecznie i napędzającym koła przednie za pośrednictwem trzybiegowej skrzyni biegów; wówczas też pojawił się charakterystyczny dla DKW element wyposażenia w postaci zagiętej klamki na tablicy przyrządów, służący do zmiany biegów. Dźwignie takie były stosowane potem w samochodach Trabant produkowanych właśnie w Zwickau. W późniejszym okresie w najmniejszych samochodach stosowano zblokowany zespół napędowy z dwucylindrowym silnikiem ustawionym poprzecznie w stosunku do osi pojazdu, napędzający koła przednie. Silniki trzycylindrowe i czterocylindrowe widlaste umieszczono wzdłuż samochodu.
Przedsiębiorstwo DKW od 1932 należało do koncernu Auto Union. Istniało w Niemczech do 1966 roku.
W ostatnich latach działalności pod nazwą DKW-Audi wprowadzono na rynek samochody osobowe z silnikiem czterosuwowym.
Na licencji DKW przed II wojną światową produkowane były w Czechosłowacji samochody osobowe pod nazwą firmową „Jawa”. Konstruktorzy z DKW zaprojektowali również silniki dla szwedzkiej wytwórni Saab. Samochody DKW były również wytwarzane na licencji w Brazylii.
Produkowane samochody.
Od nazwy przedsiębiorstwa, samochody tej marki były potocznie nazywane w Polsce „dekawkami”, a także „dykta, klej i woda”, co było związane z prostą konstrukcją.

</doc>
<doc id="451912" url="https://pl.wikipedia.org/wiki?curid=451912" title="Roman Kacew">
Roman Kacew



</doc>
<doc id="451913" url="https://pl.wikipedia.org/wiki?curid=451913" title="Psychoza (film)">
Psychoza (film)

Psychoza (tytuł oryg. "Psycho") – amerykański dreszczowiec psychologiczny z 1960 w reżyserii Alfreda Hitchcocka i według scenariusza Josepha Stefano, opartego na powieści o tym samym tytule autorstwa Roberta Blocha z 1959. W rolach głównych wystąpili Anthony Perkins, Vera Miles, John Gavin, Martin Balsam, John McIntire i Janet Leigh. Akcja filmu skupia się na sekretarce biura nieruchomości, Marion Crane (Leigh), która – chcąc pomóc swojemu narzeczonemu Samowi Loomisowi (Gavin) w kłopotach finansowych – dokonuje w pracy defraudacji znacznej sumy pieniędzy. Po długiej podróży samochodem zatrzymuje się w przydrożnym motelu kierowanym przez Normana Batesa (Perkins). Gdy kobieta zostaje brutalnie zasztyletowana, jej śladem rusza młodsza siostra Lila (Miles) wraz z Samem i prywatnym detektywem Miltonem Arbogastem (Balsam).
Film Hitchcocka budził emocje jeszcze przed premierą. Kontrowersyjna tematyka spowodowała, że wytwórnia Paramount Pictures odmówiła produkcji, zajmując się jedynie dystrybucją. "Psychoza" została przyjęta z mieszanymi odczuciami; krytycy byli poirytowani faktem, że nie organizowano żadnych pokazów przedpremierowych z ich udziałem. Z uwagi na kampanię reklamową, która przeszła do historii jako jedna z najsprawniej zaplanowanych oraz przeprowadzonych, zainteresowanie filmem było na tyle duże, że kolejki do kin tworzyły się od wczesnych godzin porannych i nie znikały do ostatnich wieczornych pokazów. Na seansach niejednokrotnie interweniowała policja. "Psychoza" otrzymała cztery nominacje do nagrody Akademii Filmowej, w tym m.in. za najlepszą reżyserię. Globalny sukces kasowy spowodował, że przy budżecie wynoszącym nieco ponad 800 tys. dolarów dochód z "Psychozy" wyniósł 32 miliony dolarów, dzięki czemu stała się ona najbardziej kasowym projektem w karierze Hitchcocka. Po premierze film zyskał miano kultowego, a w 1992 został przeznaczony do konserwacji w National Film Registry.
Fabuła.
Film rozpoczyna się ujęciem panoramy Phoenix w stanie Arizona. W jednym z miejscowych hoteli, korzystając z przerwy na lunch, Marion Crane (Janet Leigh) spotyka się potajemnie ze swoim chłopakiem Samem Loomisem (John Gavin). Kobieta wyznaje mu, że nie chce więcej przebywać z nim w takich miejscach. Marzy o spotkaniach w domowych warunkach, gdzie mogliby wspólnie zjeść kolację w miłej atmosferze. Loomis prosi ją o cierpliwość. Tłumaczy, że nie może zrezygnować z pracy w Fairvale w Kalifornii, ponieważ spłaca długi zmarłego ojca i alimenty dla byłej żony. Marion chciałaby wziąć ślub z Samem, lecz zdaje sobie sprawę, że w najbliższym czasie nie będzie to możliwe. Obydwoje czule się żegnają, po czym kobieta wraca do biura nieruchomości, gdzie pracuje jako sekretarka. Dowiaduje się od swojej koleżanki Caroline (Patricia Hitchcock), że jej szef George Lowery (Vaughn Taylor) jest na spotkaniu z potentatem naftowym Tomem Cassidym (Frank Albertson). Po krótkiej chwili obaj mężczyźni powracają do biura. Lowery prosi Marion o przygotowanie aktu notarialnego. Cassidy, będąc pod wpływem alkoholu, pokazuje kobiecie zdjęcie swojej córki i opowiada, jak radzi sobie z nieszczęściem. Przechwala się kupnem dla niej domu za 40 tys. dolarów. Szef Marion jest zaniepokojony taką ilością pieniędzy. Mówi Marion, aby złożyła je w sejfie w banku, a on w poniedziałek wypisze czek. Tłumacząc się bólem głowy, kobieta dostaje zgodę od Lowery’ego na wcześniejszy powrót do domu. Chowa gotówkę do torebki i po krótkiej rozmowie z Caroline wychodzi z firmy. Zamiast do banku Marion udaje się do domu, rozpoczynając pakowanie. Decyduje się na ucieczkę do Fairvale, by pomóc Samowi w kłopotach finansowych. Jadąc samochodem, zatrzymuje się na światłach. Na pasach spotyka swojego szefa, który przez chwilę podejrzliwie na nią patrzy.
Po długiej i wyczerpującej podróży Marion zatrzymuje się na poboczu i zasypia ze zmęczenia w samochodzie. Nazajutrz budzi ją policjant patrolujący autostradę (Mort Mills). Zaskoczenie i zdezorientowanie młodej kobiety wzbudza w nim podejrzenie. Po krótkiej rozmowie i okazaniu dokumentu Marion odjeżdża. Nerwowo spogląda w lusterko, obserwując jadącego za nią policjanta. Mając obawy, że zostanie rozpoznana, decyduje się sprzedać samochód i kupić inny w Bakersfield. Rozmawiając ze sprzedawcą (John Anderson) orientuje się, że w dalszym ciągu jest obserwowana przez policjanta. Idzie do toalety, gdzie wyjmuje z torebki 700 dolarów. Sprzedawca nakłania kobietę, aby wypróbowała zakup, lecz Marion nalega na szybkie sfinalizowanie transakcji. Gdy nowy samochód jest przygotowany do jazdy, Marion wsiada i rusza, ale zatrzymuje ją mechanik. Okazuje się, że w pośpiechu zapomniała przełożyć walizkę z ubraniami. Całe zdarzenie obserwują stojący z tyłu policjant i właściciel komisu.
Wieczorna ulewa zmusza Marion do zatrzymania się w przydrożnym motelu Batesa, oddalonego o kilkanaście kilometrów od Fairvale. Kobieta wchodzi do biura, lecz nikogo w nim nie zastaje. W strugach padającego deszczu spogląda na stojący na wzgórzu dom, dostrzegając w oknie kobiecą sylwetkę. Po chwili zjawia się właściciel Norman Bates (Anthony Perkins). Marion podaje fałszywe dane osobowe. Mężczyzna pokazuje jej pokój, gdzie na ścianach wiszą obrazki z ptakami, po czym zaprasza Marion na kolację do swojego domu. Chwilę później kobieta wyjmuje z walizki skradzione pieniądze i owija je w gazetę. W tym samym czasie słyszy podniesiony kobiecy głos krytykujący Batesa za próbę sprowadzenia nieznajomej do domu. Skonsternowany przynosi posiłek Marion do motelu, tłumacząc, że jego matka „nie jest dziś sobą”. Kobieta zaprasza go, aby wspólnie zjedli w pokoju, lecz Bates proponuje jej udanie się na tył biura, gdzie ma swój prywatny salonik. Marion rozmawia z nieśmiałym mężczyzną, który opowiada o swoim hobby – wypychaniu ptaków – i samotności. Na pytanie Marion o przyjaciół stwierdza, że „najlepszym przyjacielem chłopca jest matka”. Uważa, że wszyscy ludzie są zamknięci we własnych pułapkach, z których nie ma wyjścia. Wyznaje, że jego matka jest chora, odkąd zmarł ojciec, a potem jej kochanek. Marion sugeruje, aby umieścił ją w specjalistycznym zakładzie, dzięki czemu będzie mógł prowadzić własne życie. Rozdrażniony Bates stwierdza, że jego matka nie stanowi zagrożenia i musi się nią opiekować. Jego zdaniem „wszyscy są czasami trochę szaleni”. Uświadomiwszy sobie swój czyn, Marion postanawia wrócić do Phoenix, by naprawić popełniony błąd. Żegna się z Batesem i wraca do pokoju.
Gdy kobieta przygotowuje się do kąpieli, właściciel motelu obserwuje ją przez ukrytą dziurę w ścianie. Następnie Bates udaje się do domu na wzgórzu, gdzie siada przy stole i bije się z myślami. W międzyczasie Marion sporządza notatkę z obliczeniami, ile skradzionych pieniędzy wydała, po czym drze ją na części i spuszcza w toalecie. Kiedy bierze prysznic, w łazience ukazuje się sylwetka tajemniczej kobiety. Odsłania ona zasłonkę i wielokrotnie dźga nożem zdezorientowaną Marion, która po kilku chwilach osuwa się do wanny. Przerażony Bates krzyczy do swej matki, że ta ma krew na sobie, po czym wybiega z domu do motelu, gdzie zastaje w łazience zwłoki Marion. Zamyka wszystkie okna i drzwi, a następnie owija jej ciało w zasłonę prysznicową i sprząta łazienkę ze śladów krwi. Chowa zwłoki kobiety do bagażnika samochodu, podobnie jak walizkę z rzeczami osobistymi i gazetą, nie mając świadomości, że są w niej owinięte pieniądze. Samochód należący do Marion zatapia w pobliskim bagnie.
Kilka dni później Sam pisze list do dziewczyny. Do sklepu – w którym pracuje – przybywa zdenerwowana Lila Crane (Vera Miles), młodsza siostra Marion. Rozmowę dwójki przerywa Milton Arbogast (Martin Balsam), prywatny detektyw. Lila uświadamia Sama, że Marion nie wpłaciła 40 tys. dolarów do banku i nikt jej od kilku dni nie widział. Arbogast przyznaje, że ostatnią osobą, która widziała dziewczynę, gdy wyjeżdżała z miasta, był jej szef. Chłopak Marion nie wierzy w winę swojej dziewczyny. Arbogast rozpoczyna śledztwo. Objeżdża okoliczne motele w celu uzyskania jakichkolwiek informacji. Gdy dociera do motelu Batesa, mężczyzna zaprzecza, jakoby kiedykolwiek widział Marion. Przeglądając księgę gości detektyw zauważa podobny charakter pisma. Domyśla się, że dziewczyna wpisała fałszywe dane osobowe. Bates przyznaje, że Marion była w jego motelu, jednak następnego dnia wyjechała wczesnym rankiem. Zaczyna się denerwować i mieszać w zeznaniach. Arbogast staje się coraz bardziej podejrzliwy. Przygląda się stojącemu na wzgórzu domowi, w oknie którego zauważa sylwetkę kobiety. Bates tłumaczy, że to jego matka, będąca kaleką. Odmawia detektywowi możliwości porozmawiania z nią. Arbogast wraca do miasta, skąd telefonuje do Lili, informując ją o motelu Batesa i swoich podejrzeniach. Decyduje się na powrót do motelu. Po przybyciu na miejsce odwiedza salonik Batesa, w którym obserwuje wypchane ptaki i otwarty sejf. Zauważając, że właściciela nie ma w pobliżu, udaje się do domu na wzgórzu. Wchodząc po schodach na piętro, Arbogast zostaje brutalnie zasztyletowany przez tajemniczą kobietę, która wybiega z pokoju z nożem w ręku.
Lila i Sam czekają na wieści od detektywa. Zniecierpliwiona kobieta postanawia udać się na miejsce, lecz mężczyzna każe jej zaczekać, a sam jedzie do motelu. W tym czasie Bates zatapia w bagnie samochód należący do Arbogasta. Chłopak Marion wraca do sklepu, informując Lilę, że w motelu nikogo nie ma poza starszą kobietą, która nie chce otworzyć drzwi. Podejrzewa, że detektyw podjął trop i ruszył śladem Marion. Lila nie daje temu wiary. Obydwoje udają się do zastępcy szeryfa Ala Chambersa (John McIntire) i jego żony (Lurene Tuttle). Przedstawiciel prawa uważa początkowo, że Arbogast ruszył w pościg za Marion i skradzionymi pieniędzmi. Dzwoni do motelu Batesa. Norman informuje go, że detektyw rzeczywiście był u niego, po czym odjechał. Lila wyznaje szeryfowi, że Arbogast chciał porozmawiać z matką Batesa, lecz Chambers uświadamia ich, że kobieta przed dziesięciu laty otruła swojego kochanka, gdy dowiedziała się, że ten jest żonaty, a następnie popełniła samobójstwo zażywając strychninę. Ich ciała w łóżku odnalazł Norman. Żona Chambersa przyznaje, że sama osobiście pomagała mężczyźnie wybierać suknię do trumny dla jego matki. Po telefonie od szeryfa Bates idzie na piętro do pokoju matki z informacją, że musi ją znieść na dół. Kobiecy głos wyśmiewa prośby mężczyzny. Mimo sprzeciwu Norman znosi ciało kobiety do piwnicy, w obawie, że ktoś może ją odnaleźć.
Nazajutrz, po rozmowie z Chambersem i jego żoną, Lila i Sam, by znaleźć dowody, decydują się pojechać do motelu, udając małżeństwo. Podejrzewając, że motywem domniemanego zabójstwa mogły być pieniądze, podejmują decyzję o przeszukaniu pokoju, w którym zatrzymała się Marion. Lila odnajduje w muszli klozetowej skrawek papieru należący do zmarłej siostry. Kiedy Sam odwraca uwagę Batesa rozmową, kobieta udaje się do domu na wzgórzu, chcąc porozmawiać z matką mężczyzny. Lokalizuje jej sypialnię, w której panuje idealny porządek. Dostrzega na łóżku świeży odcisk ciała. W drugim z pokoi zwraca uwagę na dziecięce zabawki i gramofon, w którym znajduje się płyta winylowa z III symfonią Beethovena. W międzyczasie pytania zadawane przez Sama coraz bardziej irytują Batesa. Gdy Loomis insynuuje mężczyźnie, że to on ukradł pieniądze, Bates domyśla się, że kobieta przebywa w jego domu. Wpada w panikę i po krótkiej szarpaninie ogłusza Sama, po czym biegnie do domu. Lila zauważa go przez szybę i postanawia ukryć się w piwnicy, w której odnajduje siedzącą tyłem starszą kobietę. Gdy ją obraca, okazuje się, że to zmumifikowane zwłoki zmarłej przed dziesięciu laty pani Bates. Lila krzyczy z przerażenia, a po chwili do piwnicy z nożem w ręku zbiega przebrany za matkę Bates. W ostatniej chwili obezwładnia go Sam.
W jednej z ostatnich scen szeryf Chambers czeka z Lilą i Samem w budynku sądu, gdzie Bates jest badany przez psychiatrę. Doktor Richmond (Simon Oakland) uważa, że mężczyzna cierpi na rozdwojenie osobowości, a kontrolę nad nim przejęła dominująca osobowość matki. Psychiatra wyznaje, że to Bates – który po śmierci ojca cierpiał na zaburzenia psychiczne – stał za zabójstwem swojej matki i jej kochanka. Bezpośrednim motywem morderstwa było odrzucenie mężczyzny przez matkę na rzecz kochanka. Chcąc wzmocnić przeświadczenie, że kobieta żyje, Bates wykradł jej zwłoki, które następnie zakonserwował, po czym zaczął ubierać się i mówić jak ona. Morderstwa popełniał, kiedy budziła się w nim chorobliwie zazdrosna osobowość matki. Pod koniec filmu, gdy Bates siedzi w pokoju przesłuchań, na jego dłoni pojawia się mucha. Kobiecy głos jego osobowości mówi, że ma nadzieję, iż jest obserwowana. Wszyscy wtedy dowiedzą się, że nie skrzywdziłaby nawet muchy.
Obsada.
Opracowano na podstawie materiału źródłowego:
Produkcja.
Przygotowania.
Późną wiosną 1959 Alfred Hitchcock przygotowywał się do lipcowej premiery dreszczowca szpiegowskiego "Północ, północny zachód" z Carym Grantem i Evą Marie Saint w rolach głównych. Po zrealizowaniu czterdziestu sześciu filmów fabularnych, chcąc uniknąć powtarzalności, reżyser zaczął poszukiwać nowych inspiracji. Natrafił wtedy na świeżo opublikowaną powieść "Psychoza" Roberta Blocha, luźno opartą na autentycznych zdarzeniach, jakie miały miejsce w latach 50. w niewielkim miasteczku Plainfield w stanie Wisconsin. Zdaniem operatora Leonarda J. Southa, współpracującego z Hitchcockiem od czasów dreszczowca noir "Nieznajomi z pociągu" (1951), reżyser zdecydował się na wybór powieści autorstwa Blocha, ponieważ „obiecał Universalowi film, i stwierdził, że "Psychoza", niewielki projekt, pozwoli mu wypełnić to zobowiązanie”. W opinii Stephena Rebello głównym czynnikiem mającym wpływ na zainteresowanie Hitchcocka powieścią Blocha był fakt coraz większej konkurencji z takimi filmowcami, jak George Cukor, Otto Preminger, Robert Siodmak czy William Castle, którzy w mniejszym bądź większym stopniu inspirowali się produkcjami angielskiego reżysera.
Asystentka Hitchcocka Peggy Robertson przeczytała pozytywną recenzję powieści napisaną przez w jego rubryce "Criminals at Large" i zdecydowała się przedłożyć ją reżyserowi, który przeczytał książkę w ciągu dwóch dni w swoim domu przy Bellagio Road w Bel Air. Prócz sceny morderstwa pod prysznicem reżysera do realizacji filmu przekonał także charakter postaci występujących w książce, dzięki czemu czytelnicy mogli się z nimi identyfikować, co, jego zdaniem, było bardzo istotne dla poziomu wstrząsu kinowego. Prawa do książki zakupił dla Hitchcocka agent literacki Ned Brown z MCA Inc. za kwotę 9 lub 9,5 tys. dolarów. Pomimo konsternacji niektórych ze współpracowników reżyser – chcąc zachować jak najwięcej szczegółów w tajemnicy – polecił Robertson wykupienie wszystkich egzemplarzy powieści od wydawcy i księgarń. Hitchcock z uwagą śledził sukces niskobudżetowych horrorów ("Blob, zabójca z kosmosu"; 1958, reż. Irvin Yeaworth, "Macabre"; 1958, reż. William Castle). Owe filmy były bowiem odrzucane przez duże wytwórnie, a mimo to gromadziły na seansach znacznie większą publiczność niż wysokobudżetowe hollywoodzkie produkcje. Reżyser zaczął rozmawiać z agentami, dyrektorami studiów i współpracownikami na temat tego, jaki ich zdaniem powinien być szokujący film pierwszej klasy zrealizowany przez znanego filmowca. Jednocześnie wyrażał się lekceważąco o swoich ostatnich produkcjach z Grantem i Jamesem Stewartem, uważając je za „tandetne błyskotki w technicolorze”.
W czerwcu 1959 Hitchcock spotkał się z szefami Paramount Pictures, oznajmiając, że "Psychoza" będzie piątym i ostatnim filmem zrealizowanym dla studia. Ówczesny prezes wytwórni Barney Balaban oraz wiceprezes George Weltner wyrażali duże niezadowolenie z fabuły powieści, opowiadającej o mężczyźnie, który przebiera się za swoją zmarłą matkę, aby zabić ofiarę. Z dystansem podchodzili również do prób reżysera, chcącego stworzyć coś zupełnie innego niż dotychczas (podobne motywacje doprowadziły do klapy finansowej "Kłopotów z Harrym"; 1955, "Niewłaściwego człowieka" dla Warner Bros.; 1956 i "Zawrotu głowy"; 1958). Paramount początkowo stanowczo odmówił. Jego przedstawicielom nie podobał się tytuł, jak i sama książka. Pomimo nacisków ze strony Hitchcocka studio nie zgodziło się na duży budżet, realizację w kolorze i angaż czołowych gwiazd filmowych.
Po skompletowaniu ekipy współpracowników reżyser na spotkaniu z szefami produkcji Paramountu przedstawił propozycję finansową. Zasugerował, że w pierwszej kolejności przygotuje film w studiach należących do wytwórni, następnie wraz z ekipą telewizyjną nakręci go na terenie studia, gdzie dokończy także montaż i postprodukcję. Gdy Paramount zdecydowanie odmówiło finansowania "Psychozy", Hitchcock, będąc zdeterminowanym, zgodził się osobiście wyłożyć środki i realizować film w studiach Universalu (dzięki uzgodnieniom agenta Lew Wassermana), jeśli Paramount wyrazi zgodę na dystrybucję. Jako pojedynczy producent zrzekł się także reżyserskiego honorarium wynoszącego 250 tys. dolarów w zamian za sześćdziesiąt procent własności negatywów. Herbert Coleman, współpracujący z Hitchcockiem od czasów "Okna na podwórze" (1954), zaniepokojony kierunkiem, jaki obrał nowy film, postanowił wycofać się z projektu. Również Joan Harrison uznała, że jest on zbyt kontrowersyjny.
Scenariusz.
Hitchcock trzymał w tajemnicy szczegóły swojego nowego projektu przed wszystkimi, z wyjątkiem najbliższych współpracowników. Rozpoczął poszukiwania scenarzysty, jak sam określał, „z dużym poczuciem humoru”. Uważał, że wszelkie wydarzenia prowadzące do morderstwa mogą być niezwykle lekkie i zabawne. Początkowo do napisania scenariusza chciał zatrudnić Blocha, lecz agenci MCA Inc. odradzili mu ten wybór, twierdząc, że byłby on niewiarygodny. Joan Harrison i MCA Inc. przekonali Hitchcocka do zaangażowania Jamesa P. Cavanagha, co też reżyser uczynił. Pierwszy raz spotkali się 12 maja 1959. Cavanagh otrzymał od reżysera egzemplarz książki oraz osiem stron odręcznych notatek. Współpracę rozpoczęli 8 czerwca. Zamieszczona na łamach „The Hollywood Reportera” wiadomość z 10 czerwca informowała, że Hitchcock podpisał umowę z Cavanaghem, który miał przybyć z Paryża, aby móc pracować nad filmem. W tym samym artykule wyciekł tytuł projektu – "Psyche". Gdy Cavanagh opracowywał pierwszą wersję scenariusza, Hitchcock brał udział w trasie promocyjnej "Północy, północnego zachodu". W rozmowie z „The New York Timesem” zapowiedział nowy projekt jako film z gatunku "Widma" (1955, reż. Henri-Georges Clouzot). Pod koniec lipca wczesny szkic scenariusza był gotowy. Reżyser wyraził niezadowolenie, uznając, że jest on przeciągany oraz brzmi niczym opis krótkometrażowego horroru telewizyjnego. Odrzucił koncepcję Cavanagha, lecz kilka elementów postanowił wykorzystać. W lipcu zakończył współpracę ze scenarzystą.
MCA Inc. poleciło Josepha Stefano, byłego aktora, kompozytora muzyki pop i autora scenariusza do filmu "Czarna orchidea" (1958, reż. Martin Ritt). Hitchcock początkowo odrzucił jego kandydaturę, nawet się z nim nie spotykając. Uznał bowiem, że nie ma on poczucia humoru. Dopiero za namową Kay B. Barrett, Wassermana i innych współpracowników reżyser zgodził się spotkać ze Stefano, który z kolei uważał "Psychozę" za „papkę kryminalną”, znacznie odbiegającą od dotychczasowej twórczości Anglika. Autor początkowo miał problem z nakreśleniem postaci Normana Batesa, lecz Hitchcock znalazł rozwiązanie, sugerując zaangażowanie do głównej roli męskiej Anthony’ego Perkinsa. Po wymianie kilku pomysłów, w połowie września Stefano został zaangażowany na zasadzie umowy przedłużanej cotygodniowo. Obydwaj przez pięć tygodni odbywali w studiu Paramountu codzienne konferencje nad scenariuszem, które rozpoczynały się o godzinie dziesiątej trzydzieści (według innych źródeł spotykali się o jedenastej). Zdaniem Stefano Hitchcocka w ogóle nie interesowały postacie ani kierujące nimi motywacje, lecz zajmował się trudnościami technicznymi i wizualną stroną. W trakcie dyskusji reżyser często samodzielnie odgrywał poszczególne sceny (m.in. epizod, w którym zabójca owija ciało zamordowanej kobiety w zasłonę prysznicową).
Aby upewnić się, że autor scenariusza dopracował wszystkie szczegóły, Hitchcock wynajął do konsultacji technicznej prywatnego detektywa z Hollywood. Stefano otrzymał również dane na temat wszystkich szczegółów fabuły – od topografii drogi numer 99 (włącznie z nazwami, lokalizacją i cenami za pokój w każdym przydrożnym motelu) po szczegóły dotyczące administracji i wyglądu biur handlu nieruchomościami i mandatów drogowych. Dużo uwagi Hitchcock i Stefano poświęcali scenie morderstwa pod prysznicem. Po dwóch tygodniach konferencji autor przedłożył reżyserowi fragment scenariusza, który zyskał aprobatę Almy Reville, co traktowano jako znaczący komplement. Pierwszy szkic scenariusza Stefano ukończył w trzy tygodnie. Hitchcock, mimo zadowolenia, wprowadził kilka korekt. Drugi szkic scenariusza po poprawkach ukończono 2 listopada. Z początkiem listopada Stefano przekazał pierwszy szkic Saulowi Bassowi, by ten rozrysował kadry do sceny pod prysznicem. Następnie Hitchcock spotkał się z autorem w swoim domu, tworząc scenopis, który opracowali w ciągu kilku godzin. Zawierał on notatki dla operatora i precyzyjne wytyczne dotyczące ustawienia kamery. Stefano otrzymał zapłatę w wysokości 17 tys. dolarów. Prace nad scenariuszem trwały jedenaście tygodni.
Preprodukcja.
Wskutek ograniczonego budżetu reżyser zaplanował, że "Psychoza" zostanie zrealizowana równie skrupulatnie i precyzyjnie, jak produkcja wysokobudżetowa, lecz w szybszym tempie i tanim kosztem. W tym celu zatrudnił swoich stałych współpracowników telewizyjnych (z którymi pracował na planie nadawanego od 1955 serialu kryminalnego "Alfred Hitchcock przedstawia") – operatora Johna L. Russella, asystenta reżysera Hiltona A. Greena i scenografa George’a Milo. Jak argumentował, „oni świetnie wiedzą, jak pracować szybko, a ja chcę szybko uporać się ze zdjęciami. To nie może być drogi film, przede wszystkim dlatego, że – wyznam szczerze – wcale nie jestem pewien, czy odniesie sukces”. Gdy trwały prace nad scenariuszem, Hitchcock wysłał niewielką część ekipy do Phoenix, by ta zrobiła dodatkowe klimatyczne i szczegółowe zdjęcia. Dowodził nią Charles S. Gould, a ich zadaniem było zarejestrowanie serii zdjęć mieszkańców, ulic miasta i atmosfery. Z polecenia reżysera otrzymano także wytyczne dotyczące sfotografowania „wnętrza tandetnego hotelu z widoczną ulicą z taksówkami i przechodniami” oraz wnętrz biura handlu nieruchomościami, włącznie z bankiem. Zaczerpnięto także informacje na temat psychiatrycznych oddziałów zamkniętych w Kalifornii oraz dokładnie zbadano topografię okolicy, szukając odpowiedniej lokalizacji dla bagna wykorzystanego przez Batesa. Znaleziono je na Grizzly Island przy autostradzie numer 40. Ekipa fotografowała wszystkie obszary znajdujące się na drodze prowadzącej z Phoenix do Kalifornii. Hitchcock na ścianach swojego biura kreślił trasę, a następnie wbijał szpilki, szczegółowo notując poszczególne odległości między miastami (od Phoenix do Kalifornii przez Blythe, Indio, San Bernardino, Palmdale, Lancaster i Redding).
Herbert Coleman i Peggy Robertson zaksięgowali budżet "Psychozy" na nieco ponad 800 tys. dolarów (806 947 dolarów i 55 centów), a czas, jaki przeznaczono na okres zdjęciowy, wyniósł trzydzieści sześć dni. Hitchcock nie chciał, by ktokolwiek wiedział, nad czym pracuje. Film nie dostał tytułu, a znany był jako „produkcja 9401”. Vera Miles przyznawała, że przed rozpoczęciem zdjęć cała ekipa aktorska i techniczna musiała z podniesionymi prawymi rękami przyrzec, że nie ujawni żadnego szczegółu opowieści. Według Petera Ackroyda jeszcze bardziej wzmogło to różnego rodzaju spekulacje i zwiększyło zainteresowanie całym projektem. Z końcem października reżyser przekazywał szefom departamentów Revue Studios szczegóły dotyczące produkcji "Psychozy". Vincent Dee sprawował nadzór nad kostiumami, Florence Dee nad uczesaniem, a Jack Barron nad charakteryzacją. Wszystkie osoby otrzymały standardowe honoraria telewizyjne. Biuro Hitchcocka wysłało do szefa działu charakteryzacji i fryzur Larry’ego Germaina czek na kwotę 300 dolarów. 20 i 29 listopada reżyser dostarczył Saulowi Bassowi dwa obszerne fragmenty scenariusza Stefano, by ten mógł rozrysować cały film scena po scenie. W ramach oszczędności na etapie preprodukcji Hitchcock zdecydował się na usunięcie kilku szczegółów zapisanych pierwotnie w scenopisie, jak na przykład ujęcie z helikoptera oraz zdjęcia wewnątrz domu i dzielnicy, w której mieszkała bohaterka i jej siostra.
Do nadzoru scenografii początkowo wyznaczono Henry’ego Bumsteada i Roberta F. Boyle’a, lecz z uwagi na inne zobowiązania zmuszeni byli odmówić. W ich miejsce 30 listopada zaangażowano Josepha Hurleya i na jego prośbę Roberta Clatworthy’ego. Ze względu na krótki czas obydwaj od razu przystąpili do projektowania domu Batesa i motelu. Reżyser największą wagę przywiązywał do detali wystroju wnętrz. Całkowite koszty konstrukcyjne domu wyniosły 15 tys. dolarów, co było najdroższym elementem planu filmowego. Zgłaszano różne sugestie co do jego pierwowzoru; od komiksów Charlesa Addamsa po obrazy Edwarda Hoppera. Hitchcock twierdził, że był to popularny typ domu w północnej Kalifornii, nazywany „gotykiem” lub „pierniczkiem kalifornijskim”. Łączne koszty dla całej ekipy tworzącej film wyniosły 62 tys. dolarów.
Casting.
Mając sceptyczne podejście do angażowania gwiazd filmowych, Hitchcock zdecydował, że obsada "Psychozy" będzie składała się z aktorów o mniejszej reputacji. Pierwszym wykonawcą, z którym reżyser podpisał kontakt na udział w filmie, był Anthony Perkins, mający na swoim koncie m.in. debiut w dramacie "Aktorka" (1953, reż. George Cukor). Perkins wyraził chęć gry nie czytając scenariusza. Hitchcock był zwolennikiem zaangażowania aktora, ponieważ na mocy starego kontraktu z Paramountem Perkins miał wystąpić w jeszcze jednej produkcji studia. Jego wynagrodzenie wyniosło 40 tys. dolarów. Rebello podkreślał, że kontrowersyjna rola Normana Batesa (w ocenie pisarza posiadająca cechy transwestyty) była ryzykowna, przez co niewielu ówczesnych aktorów zdecydowałoby się na jej przyjęcie.
Do roli Marion Crane Hitchcock chciał początkowo obsadzić możliwie jak najbardziej znaną aktorkę, by jej postać uśmiercić w połowie trwania filmu, wywołując tym samym szok u widzów. Wśród potencjalnych kandydatek rozważano angaż Evy Marie Saint, której występ w "Północy, północnym zachodzie" szczególnie przypadł do gustu reżyserowi. Pod naciskami ze strony wytwórni Hitchcock przeglądał wraz z ekipą materiały z jasnowłosymi aktorkami, wśród których były: Hope Lange, Martha Hyer, Piper Laurie i Shirley Jones, znana z takich musicali jak "Oklahoma!" (1955, reż. Fred Zinnemann) i "Carousel" (1956, reż. Henry King). Zastanawiano się również nad Laną Turner, mającą na swym koncie występ w filmie romantycznym "Zwierciadło życia" (1959, reż. Douglas Sirk), zrealizowanym dla Universalu. Hitchcock zdecydował się na podpisanie kontraktu z Janet Leigh, kojarzoną z kreacji w kostiumowo-przygodowym filmie "Niezłomny wiking" (1954, reż. Henry Hathaway) i komedii romantycznej "Wymarzony urlop" (1958, reż. Blake Edwards). W 1948 nazywano ją „numerem jeden pośród olśniewających dziewcząt Hollywood”. Aktorka wyrażała podekscytowanie możliwością współpracy z reżyserem. Gdy odwiedziła go w domu przy Bellagio Road, Hitchcock przedstawił jej makietę każdej scenografii, którą zamierzał użyć. Poinstruował Leigh, czego oczekuje od jej gry i w jakich ściśle określonych ramach ma się mieścić. Honorarium aktorki wyniosło 25 tys. dolarów.
Do roli Lili Crane – młodszej siostry Marion – reżyser ponownie szukał aktorki, na którą byłoby go stać. Pierwszą kandydatką była Carolyn Kearney (porównywana z wyglądu do Doris Day), która zwróciła na siebie uwagę Hitchcocka występem w odcinku (scenariusz Arthura Haileya) „Diary of a Nurse” serialu stacji CBS – "Playhouse 90". Ostatecznie rolę Lili powierzył Verze Miles (mimo dużego rozczarowania, gdy z powodu ciąży opuściła obsadę "Zawrotu głowy"). Aktorka otrzymywała wynagrodzenie na poziomie 1750 dolarów tygodniowo, choć według Barrona jej współpraca z reżyserem na planie często była konfliktowa. W opinii Rebello Miles, która w przeszłości była główną protegowaną Hitchcocka i przymierzano ją do zastąpienia Grace Kelly, została zdegradowana przez reżysera do mniej istotnej roli.
Studio Universal do roli Sama Loomisa, chłopaka Marion, zaproponowało kandydaturę Johna Gavina. Hitchcock początkowo blokował ten wybór, sprawdzając wraz z Robertson oraz Stefano innych kandydatów, wśród których byli: Cliff Robertson, Jack Lord, Robert Loggia, Robert Taylor, Stuart Whitman i Tom Tryon. Niedostępność większości wymienionych aktorów i okrojony budżet sprawiły, że Hitchcock zmuszony był przystać na zaproponowaną wcześniej kandydaturę Gavina, który został wypożyczony z Universalu na okres sześciu tygodni za 30 tys. dolarów. Wszystkie cztery kontrakty z odtwórcami głównych ról podpisano przed 18 listopada 1959.
Wzburzenie w prasie wywołała wypowiedź Hitchcocka, sugerująca, że do roli matki Batesa przymierzane są Helen Hayes oraz Judith Anderson. Reżyser zaczął otrzymywać listy i telegramy od starszych aktorek, wyrażających chęć dostania roli. Jedną z nich była Norma Varden, współpracująca z Hitchcockiem w 1951 przy "Nieznajomych z pociągu". Reżyser zatrudnił anonimowy zespół, chcąc uchwycić liczne nastroje i sceny z matką. Do ujęcia zbliżania się do zasłony prysznica z uniesionym nożem zaangażował dublerkę Margo Epper. Ann Dore brała udział w scenach kontaktu fizycznego z przerażoną ofiarą, a z kolei dublerka i kaskaderka Mitzi Koestner występowała w ujęciach ukazujących matkę Batesa z góry (m.in. scena dźgania detektywa Arbogasta).
Zaangażowanie Martina Balsama do roli detektywa Arbogasta i Simona Oaklanda do roli psychiatry Richmonda było pomysłem Stefano, uważającemu, że drugi z aktorów potrafi „ukraść scenę”. Hitchcock obsadził swoją córkę Patricię w epizodycznej roli Caroline, rozgadanej i uszczypliwej koleżanki Marion z pracy. Otrzymywała 500 dolarów dziennie za dwa dni zdjęciowe. Do innych epizodów reżyser zaangażował Franka Albertsona (osobiście wolał Alana Reeda), Johna McIntire’a i Lurene Tuttle (którzy w sumie otrzymali 1250 dolarów), Morta Millsa i ówczesną gwiazdę telewizji Teda Knighta, któremu płacono 150 dolarów dziennie.
Realizacja.
Pierwszy materiał do "Psychozy" Hitchcock nakręcił 11 listopada 1959, realizując zdjęcia próbne z udziałem Perkinsa. Dwa dni później ekipa przeniosła się do Fresno i Bakersfield w Kalifornii, gdzie nagrywano materiał na autostradzie numer 99, wykorzystany do czterdziestu dziewięciu kadrów przedstawiających jazdę samochodem głównej bohaterki przy zastosowaniu procesu tylnej projekcji. Druga ekipa przez tydzień przebywała w Phoenix. Reżyser chętnie korzystał z możliwości filmowania czarno-białych zdjęć, będąc pod wrażeniem pracy Henri-Georges’a Clouzota w "Widmie".
Zdjęcia rozpoczęły się 30 listopada. Realizację zaczynano o godzinie dziewiątej (cała ekipa obecna była na planie pół godziny wcześniej) i trwała do wpół do szóstej wieczorem. Reżyser najwięcej uwagi poświęcał odtwórcom najważniejszych ról – Perkinsowi i Leigh. Relacje pomiędzy dwójką aktorów i Hitchcockiem były dobre. Biograf Donald Spoto podkreślał, że wszystkie szczegóły dotyczące produkcji filmu utrzymywano w ścisłej tajemnicy, większość zdjęć realizowano na zamkniętym planie, a zakończenie znał jedynie reżyser, który ostatnie kartki scenariusza trzymał przy sobie. Pierwszego dnia zdjęcia odbywały się na Scenie 18-A. Przez pierwszy tydzień skupiano się na scenach zatrzymania Marion przez policjanta patrolującego autostradę, jej przybycia do motelu Batesa i spotkania z głównym bohaterem na werandzie. Hitchcock udzielał wskazówek dotyczących ujęć, dobrania odpowiedniego obiektywu do danej sceny i ustawienia kamery. W początkowych dniach realizacji problemy sprawiało skorygowanie odpowiedniego ruchu kamery, wskutek czego reżyser wyrażał niezadowolenie z pracy ekipy telewizyjnej, niemającej doświadczenia w pracy nad filmem pełnometrażowym. Dziennie robiono od czternastu do osiemnastu ustawień. Hitchcock ograniczał się do dwóch–trzech lub trzech–czterech ujęć tej samej sceny, chcąc zachować efekt pierwszego wrażenia. Uważał, że większa liczba dubli zmniejsza spontaniczność.
Wiele negatywnych uwag Hitchcock wyrażał pod adresem Gavina, który jego zdaniem „grał sztywno”. Z tego względu nagranie sceny miłosnej, gdzie bohaterka kreowana przez Leigh ubrana jest jedynie w halkę i biustonosz, okazało się problematyczne. W trakcie realizacji reżyser najwięcej uwagi poświęcał Leigh, zmuszając aktorkę do jak najdobitniejszej gry. Przed każdą sceną podchodził do niej, udzielając wskazówek. Pomimo swoich zasad często słuchał sugestii Perkinsa, którego gra i pełne zaangażowanie bardzo mu się podobały. Zarówno Leigh, jak i Perkins mieli swobodę dowolnego interpretowania swoich ról i improwizacji, o ile nie wymagało to zmiany ustawienia kamery. Chcąc wywołać jak największą uwagę u widza, Hitchcock nalegał, by operator używał obiektywu o ogniskowej 50 mm, co w połączeniu z taśmą 35 mm dawało pole widzenia najbardziej zbliżone do ludzkiego oka.
Rolę konsultanta wizualnego pełnił Saul Bass. Przygotowując się do realizacji sceny pod prysznicem, reżyser, za dopłatą 2 tys. dolarów poprosił grafika o przygotowanie scenorysu. Do zdjęć sekwencji Hurley i Clatworthy wybudowali oddzielną konstrukcję o czterech ścianach. Każda z nich była ruchoma, aby umożliwić Hitchcockowi dowolne ustawienie kamery. Reżyser nalegał na „oślepiająco białe kafelki” i błyszczącą armaturę, nawiązując tym samym do swoich poprzednich produkcji – "Morderstwa" (1930) i "Urzeczonej" (1945). Omawiając tę scenę z Leigh, przedstawił aktorce scenorys Bassa, zakładający dokładnie rozpisane kąty ustawienia kamery. Mając na uwadze granice wyznaczone przez cenzurę, kostiumolożka Rita Riggs przygotowała dla Leigh cielisty elastik, zakrywający intymne miejsca. Na potrzeby sekwencji Bass stworzył zbliżenia ukazujące zakrwawione dłonie ofiary sięgające do przeciętej szyi, zaaprobowane przez Hitchcocka. Próbny materiał nakręcono 10 grudnia. Po rozpisaniu rysunków przez reżysera okazało się, że do realizacji ujęcia potrzeba będzie siedemdziesięciu ośmiu ustawień kamery i skonstruowania specjalnego rusztowania. Hitchcock chciał wykorzystać krew w scenie, którą imitował syrop czekoladowy. Jego sprowadzeniem zajęli się charakteryzatorzy Jack Barron i Robert Dawn. Zdjęcia rozpoczęły się 18 grudnia i kontynuowane były od 23 do 28 grudnia na Scenie A-18, wzbudzając zainteresowanie pracowników wytwórni. Według Riggs sekwencję nagrywano klatka po klatce w oparciu o scenorys. Realizacja 45-sekundowej sceny zajęła ekipie siedem dni, choć zapiski z planu informowały o jedenastu. Chcąc sfilmować sekwencję w jednym ciągłym ujęciu Hitchcock korzystał z wózka kamerowego. Odgłosy wbijającego się w ciało noża uzyskano poprzez dźganie melona kasaba. Perkins nie brał udziału w nagrywaniu sekwencji pod prysznicem (w owym czasie przygotowywał się do występu na Broadwayu). Zastąpił go dubler.
Reżyser znacznie większą uwagę skupiał na postaci Normana Batesa i Miltona Arbogasta niż Sama Loomisa i Lili Crane. Podobnie jak Orson Welles w "Obywatelu Kanie" (1941), tak i Hitchcock zachęcał Perkinsa i Balsama, aby ci zdali się na własny rytm i podteksty, które nakładałyby się w ich dialogach, powodując większe napięcie. Członkowie ekipy naciskali na reżysera, aby morderstwo detektywa potraktował jako bardziej kluczowe dla filmu, niż sekwencja pod prysznicem. Zdjęcia zabójstwa Arbogasta zaplanowano na 14 stycznia 1960, lecz już tydzień wcześniej rozpoczęto techniczne przymiarki. By móc uchwycić obraz z góry, Hurley i Clatworthy opracowali metalowy dwójnóg wciągany za pomocą przekładni, który uniósł dwóch kamerzystów i asystenta, umożliwiając mu panoramowanie. W sekwencji rolę matki odegrała dublerka Mitzi Koestner. Aby zamaskować prawdziwą tożsamość bohaterki, użyto wysokiego kąta kadru.
Sekwencja z zatopieniem w bagnie forda Customa 300 z ciałem Marion Crane i skradzionymi pieniędzmi w bagażniku była jednym z najtrudniejszych zadań w trakcie filmowania. Za sprawą wbudowanego w ziemię hydraulicznego podnośnika samochód najeżdżał na urządzenie, które następnie obracało się i ściągało auto w dół, w miarowym, ściśle ustalonym tempie. Hitchcock eksperymentował z różnymi wersjami manekina przedstawiającego trupa matki Batesa. Chcąc sprawdzić reakcję na jego widok, reżyser, poza opinią Almy Reville, chował potajemnie kukłę w garderobie Leigh. „Hitchcock lubił się ze mną droczyć, bo byłam dobrym odbiorcą i uwielbiał mnie straszyć, więc eksperymentował na mnie z trupem matki, i natykałam się na tę straszną poczwarę siedzącą na moim krześle. Moje wrzaski pozwoliły mu dokonać wyboru właściwej Madame” – wspominała aktorka.
Montaż i postprodukcja.
Ostatni klaps na planie padł 1 lutego 1960. Zdjęcia – z planowanych trzydziestu sześciu dni – przedłużyły się do czterdziestu dwóch. Zaniepokojony zdjęciami do czołówki filmu reżyser 25 lutego wysłał niewielką ekipę do Phoenix, by ta raz jeszcze nakręciła materiał z miejskim horyzontem. Inna część ekipy realizowała w North Hollywood powtórzone zdjęcia szczegółów morderstwa Arbogasta, żeby dopasować pierwotne zamierzenia Bassa do poprawek naniesionych przez Hitchcocka. Na etapie postprodukcji grafik umieścił za domem Batesa poklatkowy monolit pochmurnego nieba, który przesuwając się w normalnym tempie sprawiał, że budynek nabierał jeszcze bardziej upiornego wyglądu. Z rekomendacji Perkinsa Hitchcock zaangażował Paula Jasmina do nagrania ścieżek dubbingowych głosu matki Batesa. Dodatkowo reżyser zatrudnił także Jeanette Nolan i Virginię Gregg, które podczas jednodniowej sesji nagrały kilka kwestii (m.in. w scenach pod prysznicem i w piwnicy). Dźwiękowcy Waldon O. Watson i William Russell połączyli i zespoili wszystkie trzy głosy w jeden.
Etap montażu "Psychozy" trwał osiem tygodni. Cały proces nadzorował i wykonał George Tomasini, co było wyjątkiem pośród ekipy składającej się ze współpracowników telewizyjnych. Hitchcock zdecydował się na angaż Tomasiniego z uwagi na jego doświadczenie w sztuce montażu i scenę pod prysznicem. Uważał, że pedantyczne podejście filmowca pozwoli w odpowiedni sposób zmontować całą sekwencję, którą traktował z priorytetem. Gotowe ujęcie reżyser pokazał żonie Almie Reville, będącej w przeszłości montażystką, która jako jedyna ze wszystkich dostrzegła, że po scenie morderstwa Leigh, leżąc na podłodze, przełknęła ślinę. Błąd został wycięty oraz przedzielony ujęciem samego prysznica. Hitchcock, prócz przeglądania wstępnie sklejonej taśmy, upraszczał i skreślał wiele kwestii autorstwa Stefano, który starał się pogłębić rysy postaci, kontekst i strukturę fabuły. Na etapie prac montażowych wyeliminowano ujęcie noża wbijającego się w tułów.
Pierwszy montaż "Psychozy", pozbawiony zmiksowanej ścieżki dźwiękowej i podkładu muzycznego, został zaprezentowany 26 kwietnia 1960 w sali projekcyjnej numer 8 w Universal Revue. Podczas pokazu obecni byli współpracownicy: Hilton A. Green, George Tomasini, Peggy Robertson, George Milo, Robert Clatworthy, Joseph Hurley, John Russell, Rita Riggs i Jack Barron. Opinie były mieszane, a najwięcej zastrzeżeń zgłaszał Stefano. Po stworzeniu sekwencji tytułowej i ścieżki dźwiękowej Hitchcock wraz Tomasinim zdecydował się na wycięcie kilku dialogów i scen plenerowych, przyspieszając tym samym tempo filmu. Na drugi pokaz reżyser zaprosił Lew Wassermana, Roberta Blocha, odtwórczynię roli Marion, Janet Leigh, i jej ówczesnego męża Tony’ego Curtisa oraz większość członków ekipy technicznej. Mimo że przyjęcie było przychylniejsze niż w przypadku pierwszej wersji, Stefano był niezadowolony z powodu wycięcia przez Hitchcocka kilku dialogów i obrazów, które jego zdaniem miały przygotować widza na pełne odczuwanie emocji związanych z zabiciem Marion. Tomasini otrzymał honorarium w wysokości 11 tys. dolarów.
Muzyka.
Pod koniec listopada 1959 Hitchcock zwrócił się z prośbą do Bernarda Herrmanna, z którym współpracował od czasów realizacji "Człowieka, który wiedział za dużo" (1956), by ten napisał ścieżkę dźwiękową. Kompozytor początkowo odrzucił ofertę wynagrodzenia w postaci zwykłej pensji. Po kilku dniach reżyser ostatecznie przystał na warunek Herrmanna wynoszący 17,5 tys. dolarów. Hitchcock opracował dokładne wytyczne dotyczące poszczególnych scen "Psychozy", dźwięków, efektów specjalnych i muzyki. Mimo konfliktowego charakteru i niechęci do słuchania wskazówek innych Herrmann początkowo stosował się do wymagań reżysera. Na etapie prac montażowych kompozytor sugerował użycie jedynie instrumentów strunowych, jednak Hitchcock opowiadał się za wprowadzeniem post-bebopowych jazzowych dźwięków. Herrmann zdecydował się na zignorowanie kontrsugestii reżysera i pozostał przy swoim pierwotnym pomyśle, wykorzystując takie instrumenty jak skrzypce i wiolonczela. Według Stevena C. Smitha kompozytor pomyślał o jednolitym brzmieniu dla całej ścieżki dźwiękowej jako sposobie na odzwierciedlenie czarno-białej kinematografii filmu. Hitchcock wyrażał zadowolenie z nowego podkładu muzycznego i zdecydował się na niemalże podwojenie honorarium kompozytora do kwoty 34 tys. 501 dolarów.
W opinii Jacka Sullivana reżyser po raz kolejny obalił konwencję, zakładającą, że muzyka musi stanowić jedynie podświadome tło dla filmu. Autor zaznaczał, że zastosowane w sekwencji pod prysznicem dysonansy to „siła agresji równie przerażająca jak migający nóż”. Pojawiały się różnego rodzaju spekulacje mówiące o tym, że Herrmann wykorzystał w scenie morderstwa pod prysznicem elektroniczne dźwięki, a także wzmocnione skrzeknięcia ptaków, lecz charakterystyczny dźwięk uzyskano jedynie za pomocą skrzypiec, które w ocenie Christophera Palmera, kompozytora i autora książki "The Composer in Hollywood" (1990), brzmiały jak „pisk, przeszywający dźwięk niezwykłego okrucieństwa”. Jedyne zastosowanie wzmocnienia elektronicznego polegało na umieszczeniu mikrofonów w pobliżu instrumentów, w celu uzyskania ostrzejszego dźwięku. Zdaniem Palmera dźwięk skrzypiec – kojarzący się ze skrzekaniem ptaków – mógł być wskazówką dla publiczności, że to Norman Bates, miłośnik wypchanych ptaków, może być faktycznym mordercą, a nie jego matka. Hitchcock początkowo nie chciał żadnej muzyki w sekwencji pod prysznicem, jednak Herrmann zignorował sugestie filmowca, podobnie jak w przypadku kilku innych scen. Sullivan wyróżniał „niepokojące dźwięki altówki”, które – w ocenie autora – „stały się znakomitym wzorem filmowego napięcia”. Główny motyw muzyczny, nadający ton nieuchronnej przemocy, wykorzystano trzykrotnie. W opinii Palmera, pomimo że przez pierwsze 15–20 minut nic się nie dzieje, główny motyw pozostaje w umysłach widzów, nadając napięcie wczesnym scenom. Herrmann utrzymał również napięcie poprzez wolniejsze momenty w filmie, dzięki zastosowaniu ostinato.
Według Palmera muzyka do "Psychozy" jest „być może najbardziej spektakularnym osiągnięciem Herrmanna i Hitchcocka”. Fred Steiner zaznaczał, że „instrumenty strunowe dały Herrmannowi dostęp do szerszego zakresu brzmienia, dynamiki i instrumentalnych efektów specjalnych, bardziej niż jakakolwiek inna grupa instrumentalna”. Z kolei Stephen Rebello podkreślał, że „Bernard Herrmann wyczarował arcydzieło na wiolonczelę i skrzypce, muzykę «czarno-białą», która wgryzała się w zakończenia nerwowe widza za każdym razem, kiedy rozbrzmiewała”. Hitchcocka szczególnie ubawiły „krzyczące gęśle”, Wyrażał także zadowolenie z napięcia i dramatyzmu, jakie dodano do filmu, przyznając, że „trzydzieści trzy procent efektu "Psychozy" było spowodowane muzyką”. Zdaniem Ackroyda ważną rolę w sekwencji pod prysznicem odegrała muzyka z krzyczącą intensywnością skrzypiec. Biograf Herrmanna, Steven C. Smith, pisał, że muzyka do sceny pod prysznicem to „prawdopodobnie najbardziej znany (i najczęściej naśladowany) sygnał w muzyce filmowej”. Podobną opinię wyrażał Royal S. Brown, według którego główny temat "Psychozy" „powtarza się tak często i w tak muzycznie dobitnych momentach, że wydaje się nie tylko punktem wyjścia, ale także punktem powrotu”.
Ścieżka dźwiękowa.
Na początku lat 70. Herrmann dyrygował London Philharmonic Orchestra, nagrywającą skondensowaną wersję ścieżki dźwiękowej. Jak argumentował: „Poczułem, że jestem w stanie uzupełnić czarno-białe zdjęcia filmu czarnym i białym brzmieniem. Myślę, że jest to jedyny przypadek, kiedy w filmie wykorzystano wyłącznie brzmienie instrumentów strunowych”. Nagranie pełnej ścieżki do "Psychozy" miało miejsce 2 października 1975 pod kierownictwem Herrmanna.
Promocja.
Hitchcock szczególną wagę przywiązywał do kampanii promocyjnej. W pierwszej kolejności skupił się na tytule. Będąc pod wrażeniem okładki książki Blocha zaprojektowanej przez Tony’ego Palladino, skontaktował się z agencją reklamową McCann-Erickson, by zawrzeć umowę. Reżyserowi zależało na zamieszczaniu w gazetach i na plakatach liternictwa z kilkoma zdjęciami głównych aktorów, a także loga, składającego się z grubych, potrzaskanych liter. Reżyser zrezygnował z przedpremierowych pokazów dla dziennikarzy i krytyków, obawiając się, że zakończenie filmu przedostanie się do opinii publicznej, psując tym samym cały efekt. Zabronił też Leigh i Perkinsowi udzielania jakichkolwiek wywiadów promocyjnych dla radia, prasy i telewizji.
Za namową Wassermana Hitchcock zgodził się na dwa przedpremierowe pokazy "Psychozy" w Nowym Jorku, które odbyły się 16 czerwca w kinach DeMille, Baronet oraz w Hollywood Theatre. Reżyser wraz z dyrektorem do spraw promocji Paramountu, Herbem Steinbergiem, i kilkoma innymi pracownikami działu sprzedaży reklamy postanowili przetestować podczas nowojorskiego pokazu kampanię reklamową i próbę dotarcia do widza, która – w razie powodzenia – miała być wprowadzona na terenie całego kraju. W lokalnych gazetach i magazynach zamieszczano tytuły z nagłówkiem o treści: „Nikt, ale to dosłownie nikt, nie zostanie wpuszczony do kina po rozpoczęciu projekcji "Psychozy"” (pomysł z niewpuszczaniem spóźnionych widzów zastosował wcześniej Clouzot przy okazji premiery "Widma" w 1955). Na pokazie obecni byli szefowie Paramountu i szef studia, Y. Frank Freeman. Wszyscy zgodnie uznali, że jest to film z niższej półki i nie odniesie sukcesu komercyjnego.
W ramach promocji wyprodukowano trzy zwiastuny, których całkowity koszt realizacji wyniósł 9 619 dolarów i 90 centów. Miesiąc przed premierą "Psychozy" Paramount wypuścił do kin dwa z nich. Dodatkowo Hitchcock nagrał dwanaście reklam radiowych. Kampania promocyjna "Psychozy" przeszła do historii jako jedna z najsprawniej zaplanowanych i najlepiej przeprowadzonych.
Odbiór.
Premiera kinowa i recenzje.
Premiera "Psychozy" miała miejsce 16 czerwca 1960 w nowojorskim DeMille Theatre. Reżyser skrupulatnie pilnował, aby właściciele kin ściśle stosowali się do jego instrukcji i nie wpuszczali spóźnionych widzów po rozpoczęciu seansu. W tym celu zatrudniano ludzi z agencji detektywistycznej Pinkertona, aby ci nadzorowali zasady dotyczące wejścia na salę. W zestawach rozsyłanych właścicielom kin załączano formularze zamówienia zegarów ściennych, mających przypominać widzom o czasie rozpoczęcia filmu, oraz naturalnej wielkości kartonowe podobizny Hitchcocka, zawierające nagrane przekazy reżysera do wchodzącej i wychodzącej widowni. Właściciele kin mieli za zadanie montować głośniki na zewnątrz budynków, by przekazywały wiadomości nagrane przez Hitchcocka, a także otrzymywali szczegółowe instrukcje dotyczące prezentacji filmu. "Psychoza" spotkała się z wrogim przyjęciem nowojorskich krytyków, natomiast budziła duże zainteresowanie publiczności; kolejki na Broadwayu tworzyły się od wczesnych godzin porannych i nie znikały do ostatnich wieczornych seansów. Na niektórych pokazach policja zmuszona była do interwencji, ponieważ część zgromadzonej widowni biegała w panice po salach kinowych. Zdarzały się również omdlenia, ostentacyjne wyjścia w trakcie projekcji, bojkoty, wrzaski oraz apele psychiatrów i przedstawicieli Kościoła katolickiego o całkowity zakaz dystrybuowania filmu. Legion Przyzwoitości przyznał filmowi klasyfikację B, określając go jako „moralnie naganny w całej rozciągłości”.
"Psychoza" otrzymała zróżnicowane recenzje prasowe w Stanach Zjednoczonych. Zdaniem biografa Johna Russella Taylora wpływ na to miał fakt, że dziennikarze zmuszeni byli do oglądania filmu wraz z publicznością lub nie wpuszczano ich na salę po spóźnieniu. Kenneth Tynan uważał, że reżyser popełnił błąd, wykazując się antagonizmem w stosunku do dziennikarzy. „[Hitchcock] wysyłał listy z poleceniami, aby nie zdradzać zakończenia i oznajmiał, że nikomu nie pozwoli obejrzeć filmu przed jego oficjalnym wyświetlaniem. W tej sytuacji – czując irytację i zniewagę – krytycy zwrócili się do prasy; a to, co potem zrecenzowali, nie było za bardzo samym filmem, tylko wynikiem oddziaływania jego reklamy na ich ego” – argumentował. Dwight Macdonald z magazynu „Esquire” wyrażał negatywną opinię, pisząc, że „"Psychoza" to wyłącznie jeden z tych filmów telewizyjnych, który ciągnie się przez dwie godziny za sprawą bezsensownych wątków i realistycznych detali”. Justin Gilbert na łamach „New York Daily Mirror” chwalił „mistrzowską realizację” i „wyśmienitą” grę aktorską. Wanda Hale z „New York Daily News” przyznała filmowi Hitchcocka cztery gwiazdki, argumentując: „Suspens narasta powoli, lecz nieubłaganie, do niemal niemożliwego do zniesienia punktu kulminacyjnego emocji. Rola Anthony’ego Perkinsa jest najlepszą w jego karierze – Janet Leigh też nigdy nie grała lepiej”. Paul F. Buckley z „New York Herald Tribune” pisał, że „raczej trudno czuć rozbawienie na myśl o tym, jakie formy może przybierać szaleństwo”, dodając jednocześnie, że „film przykuwa uwagę widza niczym zaklinacz węży”. Bosley Crowther z „The New York Timesa” przyznawał: „Skaza na pięknej karierze”; według autora "Psychoza" była „zbyt powolna jak na pana Hitchcocka i zdradzająca zbyt wiele szczegółów”. Później Crowther zweryfikował swoją ocenę, porównując film reżysera do "M – Mordercy" (1931) Fritza Langa i "Widma" (1955) Clouzota. W opinii opublikowanej na łamach „Time’a” "Psychoza" była jednym z „najokropniejszych, powodujących mdłości filmów”. Andrew Sarris w periodyku „The Village Voice” wyrażał pochlebną ocenę, pisząc, że jest on „pierwszym amerykańskim filmem od czasu "Dotyku zła" [1958] stojącym na tym samym poziomie twórczym co wielkie filmy europejskie”.
We wrześniu i październiku "Psychoza" była wyświetlana w Europie, gdzie również otrzymała mieszane oceny. We francuskim miesięczniku „Cahiers du cinéma” przyznawano, że „film jest skonstruowany niczym dantejskie piekło, w koncentrycznie ustawione kręgi, które zacieśniają się coraz bardziej i pogłębiają”. Brytyjski „Daily Express” opatrzył swoją recenzję tytułem „Morderstwo w wannie i nuda na sali”, dodając, że „to smutne, że ten naprawdę wielki twórca robi z siebie takiego idiotę”. Branżowy „Sight &amp; Sound” był zdania, że "Psychoza", jak żaden wcześniejszy film Hitchcocka, najbardziej zbliżyła się do idealnej równowagi między treścią i stylem”. "Psychoza", mimo iż w wielu krajach została skrócona poprzez wycięcie kontrowersyjnych scen (w Singapurze cenzorzy skrócili scenę morderstwa detektywa Arbogasta oraz usunęli ujęcie zmumifikowanych zwłok Normy Bates, z kolei w Wielkiej Brytanii wycięto sceny Batesa przyglądającemu się zakrwawionym dłoniom przy sprzątaniu po zabójstwie Marion Crane, a także skrócono część dialogów), okazała się przebojem komercyjnym. Jesienią 1960 film w dalszym ciągu zapełniał sale kinowe, a jego sukces spowodował, iż niektórzy krytycy weryfikowali swoje nieprzychylne początkowo recenzje.
Analizy i interpretacje.
Po latach Hitchcock charakteryzował "Psychozę" jako „jeden z najbardziej kinowych filmów, jaki nakręciłem, dzięki czemu stanowi on doskonały przykład na to, w jaki sposób wykorzystać film, by sprowokować publiczność do reakcji emocjonalnych”. Przez dekadę od momentu premiery pojawiły się setki artykułów wymieniających "Psychozę" jako kluczowe dzieło w karierze Hitchcocka. „New York Post” określił "Psychozę" najbardziej dochodowym czarno-białym filmem w annałach kina od klasycznej niemej produkcji D.W. Griffitha "Narodziny narodu" (1915). W 1975 na rynku ukazała się książka pióra Richarda Anobile’a, która przedstawiała klatka po klatce powiększenia kadrów z "Psychozy".
Donald Spoto podkreślał wykorzystanie w filmie lustra, które, w jego ocenie, było „nie tylko rekwizytem służącym do przedstawiania rozdwojonej osobowości”, ale oznaczało również potrzebę introspekcji. Autor zaznaczał, że wspomniane lustro jako symbol „rozdwojenia”, rozdzielenia osobowości jest w filmie wsparte „cięciami” obrazu (jako przykład Spoto wymieniał rozdzielenie nazwisk w czołówce, przecinający się horyzont Phoenix, słup telefoniczny, który niejako „przecina” zaparkowany samochód Crane oraz wzniesiony nóż mordercy), które ustalają wizualny wzór, według którego widz może dostrzec konflikty wewnętrzne bohaterów”. Zdaniem Spoto artystyczne ukazanie voyeurismu i wykorzystania seksualnego w "Psychozie" zastąpiono akcją, czego dowodem jest nóż mordercy, będący symbolicznym zadaniem gwałtu. Aby móc podglądać przygotowującą się do kąpieli Marion, Bates zdejmuje ze ściany obraz "Zuzanna i starcy" Rembrandta, będący nawiązaniem do biblijnej sceny (z Księgi Daniela 13.). Peter Ackroyd zwracał uwagę na fakt, że Norman Bates to „zdecydowanie hitchcockowski typ bohatera: nadwrażliwy, neurastenik, pobudliwy i najwyraźniej mający kłopoty z kobietami”. Jak zaznaczał, reżyser podobną postać, zagraną przez Ivora Novello, stworzył w niemym dreszczowcu kryminalnym "Lokator" (1927).
Pod koniec lat 80. teoretyk filmu Robin Wood nazwał "Psychozę" „jednym z kluczowych dzieł naszego wieku”. Peter Bogdanovich uważał, że był to „prawdopodobnie najbardziej plastyczny, najbardziej kinowy film, jaki [Hitchcock] kiedykolwiek nakręcił”. Z kolei historyk i krytyk Peter Cowie przyznawał, że „to nie tylko największy film Hitchcocka; to najbardziej inteligentny i niepokojący horror, jaki kiedykolwiek nakręcono”. W podobnym tonie wypowiadał się Stephen King, według którego "Psychoza" była „najbardziej przerażającym filmem, jaki kiedykolwiek nakręcono”. W jego opinii była ona próbą przetransportowania archetypowej postaci Jekylla–Hyde’a: „"Psychoza" ma tak potężną siłę oddziaływania, ponieważ urzeczywistnia mit wilkołaka”.
"Psychoza" została określona mianem „pierwszego dreszczowca psychoanalitycznego”. Ukazane w filmie seks i przemoc nie przypominają niczego, czego nie widziano już wcześniej w produkcjach mainstreamowych. „Scena pod prysznicem jest zarówno pełna obaw, jak i pożądania” – napisał francuski krytyk Serge Kaganski, dodając, że „Hitchcock może straszyć swoją damską część widowni własnymi dowcipami, aczkolwiek męską część widzów zamienia w potencjalnych gwałcicieli, odkąd Janet Leigh zaczęła podniecać mężczyzn, gdy pojawiła się w staniku w pierwszej scenie”. W swoim dokumencie "Z-Boczona historia kina" Slavoj Žižek zwracał uwagę na fakt, że dom Normana Batesa posiada trzy piętra, równolegle do trzech poziomów ludzkiego umysłu, postulowanych przez freudowską psychoanalizę: najwyższym piętrem miałoby być superego, w którym mieszka matka Batesa; parter pełniłby rolę ego Batesa, gdzie funkcjonuje jako pozornie normalny człowiek; i wreszcie piwnica, będąca identyfikatorem Batesa. Žižek przeniesienie zwłok matki przez Batesa z najwyższego piętra do piwnicy interpretował jako symbol głębokiego związku, jaki psychoanaliza stawia między superego a id.
Wynik finansowy.
Wpływy z pierwszych trzynastu tysięcy projekcji "Psychozy" w Stanach Zjednoczonych wyniosły 9,5 miliona dolarów, natomiast w Europie 6 milionów. W Paryżu film Hitchcocka zarobił w ciągu pięciu dni wyświetlań 34 tys. dolarów, bijąc tamtejszy rekord. "Psychoza" okazała się sukcesem kasowym także w wielu innych krajach na całym świecie, zdobywając czołowe lokaty box office’u w Australii, Chinach, Francji, Indiach, Japonii, Kanadzie, Kolumbii, Portugalii, Wielkiej Brytanii i Włoszech. W 1960 film ustąpił miejsca jedynie epickiemu dziełu Williama Wylera "Ben-Hur" (1959) (ponieważ budżet tego filmu wyniósł 11 milionów dolarów, produkcja Hitchcocka była najbardziej dochodowym filmem roku). W pierwszym roku emisji (według Rebello krajowej, zdaniem Ackroyda światowej) wpływy z "Psychozy" wyniosły 15 milionów dolarów. Gdy film ponownie trafił do kin w 1965, przyniósł Universalowi zyski w wysokości 5 milionów dolarów. Całkowity przychód ze sprzedaży biletów na rynku amerykańskim szacowany jest na 32 miliony dolarów (uwzględniając inflację cenową biletów w 2019: ok. 377 milionów dolarów). Chcąc dowiedzieć się o przyczynach sukcesu "Psychozy", Hitchcock zwrócił się do Stanford University Research Institute, aby zbadano ten stan, lecz wobec wygórowanej ceny przedstawionej przez uczelnię (75 tys. dolarów), reżyser zrezygnował.
Nagrody i nominacje.
16 marca 1961, podczas 18. ceremonii wręczenia Złotych Globów, Janet Leigh została uhonorowana przez Hollywoodzkie Stowarzyszenie Prasy Zagranicznej (HFPA) nagrodą w kategorii dla najlepszej aktorki drugoplanowej. Wiosną "Psychoza" otrzymała od Amerykańskiej Akademii Sztuki i Wiedzy Filmowej (AMPAS) cztery nominacje do Oscara – za najlepszą reżyserię, dla najlepszej aktorki drugoplanowej, za najlepszą scenografię – film czarno-biały i najlepsze zdjęcia czarno-białe. 17 kwietnia Hitchcock pojawił się razem z żoną na 33. gali rozdania nagród Akademii Filmowej w Santa Monica Civic Auditorium. "Psychoza" przegrała we wszystkich czterech nominowanych kategoriach (najlepszym reżyserem ogłoszono Billy’ego Wildera za "Garsonierę"). Hitchcocka wyróżniła Amerykańska Gildia Reżyserów Filmowych, nominując go za najlepsze osiągnięcie reżyserskie w filmie fabularnym. Joseph Stefano został nominowany za najlepszy scenariusz dramatu przez Amerykańską Gildię Scenarzystów, a International Board of Motion Picture Reviewers przyznało Perkinsowi nagrodę dla najlepszego aktora podczas gali w Londynie. Z kolei Stefano i Robert Bloch zostali laureatami przyznawanej przez organizację Mystery Writers of America (MWA) nagrody im. Edgara Allana Poego w kategorii za najlepszy film.
Kontrowersje.
Na film Hitchcocka niejednokrotnie powoływali się tłumaczący swoje zbrodnie przestępcy. Leroy Pinkowski w wieku 19 lat został skazany na dożywocie za zadźganie czternastolatka. Przed policją zeznał, że popełnił zbrodnię pod wpływem filmu "Psychoza", który oglądał kilkukrotnie. Henry Adolph Busch, po dokonaniu mordu na trzech starszych kobietach, powoływał się na twórczość Hitchcocka.
W 1966 stacja CBS planowała telewizyjną premierę "Psychozy" na antenie ogólnokrajowej. Trzy dni przed emisją Valerie Percy, córka senatora Charlesa H. Percy’ego, została brutalnie zadźgana nożem w Chicago w stanie Illinois. W związku z tym wydarzeniem CBS odwołało emisję "Psychozy", mimo iż cenzorzy wycięli 9 minut filmu. Po katastrofie misji Apollo 1 w 1967 stacja definitywnie zaniechała dalszych prób emisji filmu. Obraz Hitchcocka nigdy nie doczekał się emisji w ogólnokrajowej telewizji. W opinii Rebello reżyser po raz pierwszy musiał zmierzyć się z moralnym aspektem "Psychozy". W dyskusjach społecznych film zaczęto cytować w kontekście wzrostu przestępczości, alarmującego wzrostu przemocy, zwłaszcza w stosunku do kobiet, spadku liczby gości w przydrożnych motelach, a nawet zmniejszeniu sprzedaży matowych zasłonek pod prysznic.
Wypowiedzi Hitchcocka dla prasy zaczęły być badane przez socjologów i psychologów pod kątem ukrytych znaczeń i sugestii. Gdy jeden z ojców napisał list do reżysera, uskarżając się, że jego córka po obejrzeniu "Widma" (1955) nie chce się kąpać ani brać prysznica po "Psychozie", Hitchcock w odpowiedzi poradził mu, aby posłał ją do pralni chemicznej. Odnosząc się do morderstw popełnionych przez Pinkowskiego i Buscha stwierdził: „Ci chłopcy zabijali już wcześniej. Chciałbym wiedzieć, jaki film oglądali wtedy, i czy zrobili to pod wpływem mleka czekoladowego”. W wywiadzie udzielonym dla kobiecego magazynu „Redbook” Hitchcock, w rozmowie z psychiatrą Fredrickiem Werthamem (autorem publikacji i jawnym krytykiem przemocy w mediach), wyznał pod naciskiem, że "Psychoza" zawierała więcej przemocy niż jego poprzednie produkcje. Część naukowców była zdania, że reżyser jest cynicznym, nieodpowiedzialnym filmowcem, skoncentrowanym jedynie na korzyściach finansowych. Odnosząc się do zarzutów i ryzykownych scen w "Psychozie", Hitchcock przyznawał, że „publiczność się zmienia. Myślę, że obecnie trzeba pokazać to, jak sami przeważnie się zachowują”.
Dziedzictwo.
Globalny sukces sprawił, że "Psychoza" zyskała miano filmu kultowego krótko po premierze. W 1960 była najczęściej komentowaną i opisywaną produkcją kinową. Krytyk „The New York Timesa” Bosley Crowther, mimo wystawieniu filmowi początkowo mieszanej recenzji, zamieścił "Psychozę" w gronie „10 najlepszych filmów 1960”, argumentując wybór określeniami: „śmiały”, „mistrzowski” oraz „wyszukany”. W corocznym rankingu przygotowanym przez gremium brytyjskich krytyków film Hitchcocka zajął pierwsze miejsce ("ex aequo" ze "Zmową milczenia"; reż. Guy Green). "Psychoza" uznawana jest za najbardziej znany film w historii kina. Powstało również wiele esejów, książek, programów zajęć akademickich, sympozjów naukowych, fanklubów i stron internetowych poświęconych analizie filmu.
Według Rebello po premierze "Psychoza" wyszła poza ramy zwykłej popularności i na stałe wpisała się w historię popkultury. Do sklepów trafiały koszulki oraz zasłonki pod prysznic z nadrukiem „Bates Motel”. W horrorze "Carrie" (1976, reż. Brian De Palma) szkoła średnia, do której uczęszcza tytułowa bohaterka, nazywa się Bates High School. Sekwencja pod prysznicem, która przeszła do historii filmu jako jedna z najbardziej pamiętnych oraz najsłynniejszych, była wielokrotnie parodiowana, między innymi przez Mela Brooksa w filmie "Lęk wysokości" (1977), przetworzona przez De Palmę w dreszczowcu "W przebraniu mordercy" (1980) i Romana Polańskiego we "Franticu" (1988). Brytyjska wytwórnia Hammer Film Productions wypuściła w latach 60. serię filmów podobnych do "Psychozy", w tym m.in. "Krzyk strachu" (1961, reż. Seth Holt). Inspiracje filmem Hitchcocka widać również w szeregu innych produkcji: "Homicidal" (1961) i "Strait-Jacket" (1964; oba w reżyserii Williama Castle’a), "Co się zdarzyło Baby Jane?" (1962) i "Nie płacz, Charlotto" (1964, reż. Robert Aldrich), "Obłęd" (1963, reż. Francis Ford Coppola), "Wstręt" (1965, reż. Roman Polański) i "Teksańska masakra piłą mechaniczną" (1974, reż. Tobe Hooper). Również „skrzeczące skrzypce” z motywu muzycznego Herrmanna stanowiły inspiracje przy tworzeniu soundtracków do "Carrie", "W przebraniu mordercy", "Koszmaru z ulicy Wiązów" (1984, reż. Wes Craven) i "Fatalnego zauroczenia" (1987, reż. Adrian Lyne).
Po projekcjach telewizyjnych Janet Leigh przez wiele lat otrzymywała listowne i telefoniczne pogróżki, a niekiedy i kasety z informacją, co dzwoniący chciałby zrobić z Marion Crane. Aktorka przekazała jeden z listów FBI, które schwytało sprawcę. Anthony Perkins uskarżał się na zaszufladkowanie rolą Batesa. Zarówno motel, jak i dom bohatera stanowią dla zwiedzających główną atrakcję w parku rozrywki w Universal Studios.
"Psychoza" doczekała się trzech kontynuacji: wyprodukowany przez Universal "Psychoza II" (1983, reż. Richard Franklin) z głównymi rolami Anthony’ego Perkinsa oraz Very Miles. W 1986 Perkins wyreżyserował "Psychozę III". W 1990 powstała czwarta odsłona: "" (reż. Mick Garris) z Perkinsem i Olivią Hussey w rolach głównych. Universal wyprodukował także niesprzedany nigdzie pilot serialu "Bates Motel". W 1998 powstał remake filmu zatytułowany "Psychol" (reż. Gus Van Sant), gdzie w roli Normana Batesa wystąpił Vince Vaughn. W latach 2013–2017 stacja A&amp;E wyemitowała pięć sezonów serialu "Bates Motel", osadzonego w XXI wieku i przedstawiającego wydarzenia poprzedzające zabójstwo Marion Crane. W główne role wcielili się Freddie Highmore (jako Norman Bates) i Vera Farmiga (jako Norma Bates).
W 1992 film został uznany za „kulturalnie, historycznie lub estetycznie znaczący” i przeznaczony do konserwacji przez Bibliotekę Kongresu w National Film Registry. "Psychoza" została również uwzględniona na kilku listach arcydzieł wszech czasów. American Film Institute kilkukrotnie doceniał film Hitchcocka. W 1998 sklasyfikował go na 18. miejscu w opublikowanym przez siebie rankingu „stu najlepszych amerykańskich filmów”, natomiast w 2007 na 14. lokacie. W 2001 AFI uznał "Psychozę" za „najbardziej trzymający w napięciu amerykański film”. Cztery lata później ścieżka dźwiękowa Herrmanna została uznana za 4. „najlepszą w historii amerykańskiej kinematografii”. Postać Normana Batesa zajęła 2. miejsce w rankingu na „największego złoczyńcę w historii kina” (za Hannibalem Lecterem). W 1999 „Entertainment Weekly” sklasyfikował "Psychozę" na 11. pozycji w rankingu „100 najlepszych filmów wszech czasów”.
W 1981 brytyjska grupa Landscape opublikowała singel „Norman Bates”, do którego zrealizowano teledysk z Pamelą Stephenson w roli Marion Crane. Szwajcarki zespół thrashmetalowy Coroner zamieścił na okładce albumu "Mental Vortex" (1991) zdjęcie Normana Batesa pochodzące z plakatu reklamowego "Psychozy". W 2012 zrealizowano dramat biograficzny "Hitchcock" (reż. Sacha Gervasi) z głównymi rolami Anthony’ego Hopkinsa (Alfred Hitchcock) i Helen Mirren (Alma Reville). Scenariusz opracowano na podstawie książki Stephena Rebello, a tocząca się na przełomie 1959/1960 akcja filmu koncentruje się na kulisach powstawania "Psychozy".

</doc>
<doc id="451915" url="https://pl.wikipedia.org/wiki?curid=451915" title="Anabel Medina-Garrigues">
Anabel Medina-Garrigues



</doc>
<doc id="451916" url="https://pl.wikipedia.org/wiki?curid=451916" title="Listonosz Pat">
Listonosz Pat

Listonosz Pat – brytyjski serial animowany dla dzieci, opowiadający o przygodach Pata, listonosza z fikcyjnego miasteczka Zielona Dolina (ang. "Greendale") w hrabstwie Yorkshire.
Serial produkuje studio Woodland, Hit Entertainment dla telewizji BBC. Podobnie jak „bliźniaczy” serial "Strażak Sam" jest robiony techniką animowanych kukiełek i opiera się na takich samych zasadach. Czasami seriale te są niesłusznie kojarzone z filmem "Bob Budowniczy", z którym nie mają nic wspólnego.
Serie.
Do dnia dzisiejszego powstały cztery serie „Listonosza Pata”. Pierwsza powstała w latach 80. Jej akcja była bardzo prosta – w każdym odcinku Pat i Jess rozwozili pocztę mieszkańcom Zielonej Doliny. Różnica polegała na tym, iż każdego dnia była inna pogoda, co było przyczyną różnych komplikacji. Ostatnie dwa odcinki pierwszej serii powstały w roku 1991, mają po 25 minut i posiadają bardziej skomplikowaną treść.
W roku 1994 powstały kolejne dwa odcinki 25-minutowe, nie należące do żadnej serii, nazywane czasami „serią 1,5”. Druga seria powstała w roku 1996. Posiada już bardziej skomplikowaną fabułę, opowiada przede wszystkim o pomysłach i zamierzeniach mieszkańców, w realizacji których pomaga im Pat.
Trzecia seria kreskówki powstała na przełomie lat 2003 i 2004. Jest zupełnie odmienna od poprzednich. Pat i Jess przestali być najważniejszymi postaciami, niejednokrotnie za równie ważne uważane są miejscowe dzieci. Odcinki z trzeciej serii posiadają dwa równoległe toki akcji (najczęściej: 1 – Pat; 2 – dzieci). Zmieniła się też trochę technika animacji: podczas mówienia usta postaci nie są jak dotąd nieruchome. Zwrócono także uwagę na upływ czasu: dzieci są teraz zdecydowanie starsze, niektóre nawet nie przypominają „dawnych” siebie (np. Lucy Selby, Sara Gilbertson, Tom i Katy Pottage), a najstarsze osoby w serialu (np. panna Hubbart, major Forbeas, babcia Drayden) w tej serii już się nie pojawiają. Inne postacie (Peter Fogg, George Lancaster) usunięto ze względu na brak wyrazistości, a Sam Woldron po prostu nie pasował do nowej wersji. Oprócz tego doszło kilka nowych postaci (osoby pracujące na stacji) a Zielona Dolina, dzięki pociągowi, przestała być miasteczkiem odciętym od świata. Zlikwidowano będący w serialu od końca I serii pocztowy autobus, ponieważ robiłby konkurencję parowozowi.
Zasady serialu.
”Listonosz Pat” jest serialem, który ma spełniać funkcje wychowawcze. Z tego powodu jest przyjazny widzowi: nie ma bohaterów negatywnych, a występujące postacie nigdy się nie kłócą, za to zawsze pomagają sobie nawzajem.
Ścieżka dźwiękowa.
Twórcą oryginalnej muzyki był Bryan Daly, jednak zmieniono go w trzeciej serii na innego. Nowa muzyka nie zepsuła serialu, zdobyła nawet większe uznanie niż poprzednia. Piosenka czołówkowa jest wykonywana na tę samą melodię, lecz w nowym wykonaniu, przy akompaniamencie innych instrumentów.
Film pełnometrażowy.
W 2014 roku wyprodukowano pełnometrażowy film 3D, animowany komputerowo, oparty na motywach serialu. Film był dystrybuowany i produkowany przez Lionsgate i Icon Productions oraz animowany przez Rubicon Group Holding. Jego fabuła pokazuje Pata, który bierze udział w konkursie piosenki, a następnie, gdy jest nieobecny w pracy, bezduszne roboty przejmują jego pocztę.

</doc>
<doc id="451917" url="https://pl.wikipedia.org/wiki?curid=451917" title="Duesenberg">
Duesenberg

Duesenberg – amerykańskie przedsiębiorstwo istniejące w latach 1913–1937, produkujące luksusowe samochody osobowe. Pierwsze wprowadziło silniki ośmiocylindrowe rzędowe i hamulce hydrauliczne na koła przednie.
Historia.
Przedsiębiorstwo Duesenberg Automobile &amp; Motors Company założyli bracia Fred i August Duesenberg w 1913 roku z zamiarem budowy samochodów sportowych. Pojazdy tej marki zaczęły się pojawiać na ważnych imprezach wyścigowych: Indianapolis 500 (zwycięstwa w 1924, 1925 i 1927), Grand Prix Francji (zwycięstwo w 1921).
W 1921 roku siedziba firmy została przeniesiona do Indianapolis i zaczęła produkcję aut osobowych. Pierwszym z nich był bardzo nowoczesny pojazd o nazwie "Model A", który jednak bardzo słabo się sprzedawał (wyprodukowano go w zaledwie 667 egzemplarzach). W roku 1926 przedsiębiorstwo zostało wykupione przez E.L. Corda, właściciela Cord Automobile. Odtąd Duessenberg miał się skupić na produkcji samochodów luksusowych. Wkrótce potem zadebiutował "Model J", który w owym czasie był jednym z najszybszych samochodów na świecie (najmocniejsza wersja mogła pojechać nawet 220 km/h), ale też i jednym z najdroższych na rynku, w zależności od wersji kosztował od 13 500 do 25 000 dolarów (zarobki zwykłych obywateli kształtowały się wtedy na poziomie 3000 dolarów rocznie).
Produkcja samochodów zakończyła się w roku 1937, z powodu rozpadu imperium finansowego E.L. Corda. W ciągu 33 lat swojej działalności, przedsiębiorstwo wyprodukowało około 1000 samochodów, z czego 480 były to bardzo drogie i luksusowe modele, takie jak "J" i "SJ".
Reaktywacja.
Po II wojnie światowej kilkakrotnie próbowano wskrzesić markę Duesenberg, ale bez sukcesów. W połowie lat 60. syn jednego z założycieli marki, Fritz Duesenberg, był najbliższy sukcesu, jednak jego samochód nie przekroczył nawet stadium prototypu. Auto było zaprojektowane przez Virgila Exnera, a wykonaniem karoserii zajęła się włoska wytwórnia Ghia.
W 1975 roku rozpoczęto produkcję replik przedwojennych modeli pod nazwą Duesenberg II, która trwała aż do połowy pierwszego dziesięciolecia XXI wieku. Wizualnie były to identyczne samochody, chociaż zastosowano w nich wiele współczesnych rozwiązań. Ceny takich pojazdów niejednokrotnie przekraczały 200 000 dolarów.

</doc>
<doc id="451922" url="https://pl.wikipedia.org/wiki?curid=451922" title="Góra Synaj">
Góra Synaj



</doc>
<doc id="451925" url="https://pl.wikipedia.org/wiki?curid=451925" title="Business English Certificates">
Business English Certificates



</doc>
<doc id="451929" url="https://pl.wikipedia.org/wiki?curid=451929" title="Unia Nordycka">
Unia Nordycka



</doc>
<doc id="451931" url="https://pl.wikipedia.org/wiki?curid=451931" title="Krzyżowcy (powieść)">
Krzyżowcy (powieść)

Krzyżowcy – czterotomowa powieść historyczna Zofii Kossak z dziejów pierwszej wyprawy krzyżowej, wydana po raz pierwszy w 1935 r. przez Księgarnię św. Wojciecha. Dalszym ciągiem są "Król trędowaty" i "Bez oręża".
Tom I: Bóg tak chce!
Śląsk, rok 1095. Po przegranej bitwie pod Kruszwicą jedenastu rycerzy śląskich, w tym trzej bracia Strzegonie wyruszają na Węgry aby uzyskać pomoc w walce przeciw wojewodzie Sieciechowi. Przyłączają się do węgierskiego poselstwa, zmierzającego do papieża. W Clermont Urban II ogłasza krucjatę, do której przyłączają się też Strzegonie, by uniknąć represji ze strony Sieciecha. Wcześniej rusza jednak krucjata ludowa, pod dowództwem Piotra Eremity i Waltera bez Mienia.
Część tłumu pod dowództwem rycerzy-bandytów – Gottschalka i von Emicha, odłącza się, by dokonywać pogromów Żydów, zostaje jednak rozbita. Reszcie udaje się dotrzeć do Konstantynopola. Część pierwsza kończy się opisem przygotowań krucjaty rycerskiej.
Tom II: Fides graeca.
Do Konstantynopola przybywają armie krzyżowców dowodzone przez Rajmunda z Tuluzy, Gotfryda de Bouillon i jego brata Baldwina de Boulogne, Boemunda de Hauteville i jego siostrzeńca Tankreda de Hauteville, oraz dwóch Robertów: flandryjskiego i normandzkiego. Dowiadują się, że krucjata ludowa została wymordowana przez Turków. Cesarz zmusza ich do złożenia przysięgi wierności. Później krzyżowcy przystępują do oblężenia Nicei, miasto zostaje jednak zajęte przez Bizantyjczyków.
Głównym tematem tego tomu jest zderzenie trzech cywilizacji: łacińskiej, greckiej i arabskiej.
Tom III: Wieża Trzech Sióstr.
Lotaryńczycy i Normanowie chcą się rozdzielić. Jednakże cudem wygrana bitwa pod Doryleum przekonuje ich, że tylko działając razem mają szansę przeżyć. W bitwie ginie Witosław Strzegonia. Krzyżowcy z trudem pokonują pustynię i przystępują do dalszych podbojów. Baldwin odłącza się, by zagarnąć dla siebie Edessę. Rajmund i reszta zaczynają oblegać Antiochię, jednak bez powodzenia. Imbram Strzegonia wdaje się w romans z Greczynką, zdradzając tym samym swą żonę Ofkę, co wywołuje gniew jego brata, Zbyluta.
Bracia odnajdują polskiego jeńca-uciekiniera Ostoja Jastrzębca, który wskazuje Boemundowi sposób zdobycia Antiochii. W tym celu wystarczy opanować Wieżę Trzech Sióstr i otworzyć bramę. Plan się udaje, miasto jednak i tak było na skraju klęski z powodu wyczerpania zapasów. Krzyżowcy zamykają się w Antiochii, czekając na Turków, ci jednak postanawiają nie wytaczać otwartej bitwy, tylko poczekać, aż głód zabije Europejczyków...
Tom IV: Jerozolima wyzwolona.
Turcy pod przewodnictwem Kurbughi stoją wokół Antiochii, podczas gdy krzyżowców gnębi głód. Wydaje się, ze ich klęska jest przesądzona, gdy nagle odnaleziona zostaje relikwia – włócznia, którą przebito bok Jezusa. W międzyczasie Kurbugha w wyniku przepowiedni swojej matki cofa się spod murów. Dochodzi do bitwy, w której wygrywają krzyżowcy. Armia krzyżowa zmuszona jest jednak stanąć w miejscu, w wyniku konfliktu między Boemundem a Rajmundem o Antiochię. W mieście szerzy się zaraza, która pochłania wiele ofiar. Na chorobę zapada też Zbylut, przed śmiercią wyjawia Imbramowi, że kochał się w Ofce, nienawidzi więc brata i zemści się po śmierci. Przerażony Imbram przebija zwłoki Zbyluta drewnianym kołkiem.
Po podpaleniu Antiochii przez część krzyżowców Rajmund zgadza się ruszyć dalej. Dochodzi do oblężenia Jerozolimy, sytuacja po raz kolejny wydaje się beznadziejna (Arabowie zatruli źródła wody), jednakże krzyżowcy zdobywają święte miasto i urządzają rzeź. Królem mimo woli zostaje Gotfryd. Imbram jako jedyny polski krzyżowiec pozostały przy życiu (obok Jastrzębca) wraca do kraju i dowiaduje się o śmierci Ofki.

</doc>
<doc id="451932" url="https://pl.wikipedia.org/wiki?curid=451932" title="Studebaker">
Studebaker

Studebaker – dawna marka samochodów amerykańskich. Firmę założył holenderski imigrant Peter Studebaker w South Bend (stan Indiana) w 1736 roku, od 1902 produkowała samochody. Istniała do przełomu lat 1966 i 1967.
Historia.
Pierwotnie firma produkowała wozy konne, furmanki, a w latach 1902–1966 samochody osobowe i ciężarowe. W 1928 r. Studebaker przejął producenta luksusowych aut Pierce-Arrow, a w 1954 połączył się z firmą Packard.
W latach I i II wojny światowej dostarczał dużą liczbę samochodów ciężarowych dla potrzeb wojsk alianckich, w tym model Studebaker US-6. W latach 1964–1966 Studebaker wytwarzał samochody również w zakładach filialnych w Kanadzie.
Samochody ciężarowe marki Studebaker pozostały w Polsce po II wojnie światowej, gdyż były na wyposażeniu wojska polskiego.
Stojące w obliczu trudności finansowych przedsiębiorstwo zostało w październiku 1954 roku wykupione przez Packarda, a połączone firmy przyjęły nazwę Studebaker-Packard Corporation, produkując samochody pod obiema markami. Koncern nadal przeżywał trudności i w 1958 roku znikła marka Packard. Sama nazwa Studebaker-Packard Corporation przetrwała jeszcze do 1962 roku, po czym zmieniono ją na Studebaker.

</doc>
<doc id="451936" url="https://pl.wikipedia.org/wiki?curid=451936" title="Laseczka tężca">
Laseczka tężca

Laseczka tężca (łac. "Clostridium tetani") – bakteria Gram-dodatnia tworząca przetrwalniki (endospory) umieszczone na końcu komórki, w obrazie mikroskopowym przypominające "pałeczki dobosza". Należy do bezwzględnych beztlenowców (żyją i rozwijają się jedynie w środowisku pozbawionym tlenu atmosferycznego).
Czynniki chorobotwórcze.
W miejscu zakażenia "C. tetani" wydziela tetanospazminę – silną neurotoksynę, która powoduje nagromadzenie się acetylocholiny w płytkach nerwowo-mięśniowych powodując porażenie spastyczne.
Patogeneza.
Zakażenie następuje podczas urazów penetrujących skażonych glebą, warunkujących rozwój beztlenowy – drobnoustrój zaczyna wydzielać toksynę, która drogą aksonalną dociera do rdzenia kręgowego, w którym zaburza działanie hamujące neuronów wstawkowych. Okres inkubacji trwa od kilku dni (w przypadku ciężkiego przebiegu choroby) do miesiąca (w przypadku mniej groźnego zakażenia).
Epidemiologia.
rezerwuary: koniowate, ścieki, odchody
Profilaktyka.
Uodpornienie anatoksyną tężcową po podaniu szczepionki Di-Per-Te.

</doc>
<doc id="451937" url="https://pl.wikipedia.org/wiki?curid=451937" title="Galicja Wschodnia">
Galicja Wschodnia

Galicja Wschodnia () – określenie używane w latach 1795–1809 na określenie całej Galicji, w opozycji do Nowej Galicji, zwanej niekiedy Zachodnią. Później, do roku 1850, do Galicji Wschodniej wliczano zaś wszystkie tereny na wschód od Tarnowa (z samym miastem włącznie). Po roku 1850 określenie to stosowano dla wschodnich terenów Królestwa Galicji i Lodomerii ze Lwowem, Stanisławowem, Tarnopolem, Przemyślem i Sanokiem, jej zachodni kres stanowiła granica okręgu sądu apelacyjnego we Lwowie – zachodnie granice powiatów: jarosławskiego, brzozowskiego i sanockiego. Stolicą tego regionu był Lwów.
Oficjalna nazwa Królestwo Galicji i Lodomerii nawiązywała do jednego z tytułów królów węgierskich: “rex Galiciae et Lodomeriae”, tj. “król Halicza i Włodzimierza”, co miało uzasadniać moralne prawo do zaboru tych ziem przez Austrię. W skład Galicji Wschodniej weszła część województwa ruskiego, zachodnie skrawki województwa podolskiego oraz wschodnia część województwa bełskiego przedrozbiorowej Rzeczypospolitej.
Austria.
W marcu 1849 od Galicji odłączono należącą do niej od 1775 roku Bukowinę, tworząc nowy kraj koronny – Księstwo Bukowiny. Ostatecznie granice Galicji ustalono na kongresie wiedeńskim, natomiast krajem koronnym Galicja stała się od 1849. W 1850 przeprowadzono rozdział jurysdykcji sądowej (sądu apelacyjnego II instancji) na dwa okręgi z siedzibami we Lwowie i Krakowie. Do tego podziału dostosowano podział izb adwokackich, notarialnych, lekarskich, aptekarskich, handlowych i przemysłowych. Stało się to podstawą późniejszego wydzielenia Galicji Zachodniej i Wschodniej. Sądowi apelacyjnemu we Lwowie podlegało 10 okręgów sądowych: Kołomyja, Tarnopol, Stanisławów, Brzeżany, Złoczów, Stryj, Lwów, Sambor, Przemyśl i Sanok. Obszar jurysdykcji sądu apelacyjnego we Lwowie (czyli generalnie Galicji Wschodniej) wynosił 55 300 km² i był zamieszkały przez 5 337 000 osób (1910).
Przy wprowadzaniu podziału administracyjnego i sądowego władze austriackie nie kierowały się zasadami historycznymi, lecz narodowościowymi. Linia podziału była również uważana za granicę etnograficzną pomiędzy polską i ukraińską częścią Galicji.
W 1902 Galicja Wschodnia liczyła 50 powiatów (a w nich 3734 gminy i 3488 obszarów dworskich) i miasto wydzielone Lwów. W Galicji w latach 1857, 1880, 1890, 1900 i 1910 przeprowadzono spisy ludności, w oparciu o dwa kryteria – wyznanie i język (nie pytano o narodowość). Ponieważ Żydzi (nie mogąc zadeklarować jidysz, który nie był uznany za język, lecz za gwarę języka niemieckiego) deklarowali zwykle znajomość języka polskiego, stąd można ich odnaleźć jedynie według wyznania. Zgodnie ze spisem ludności w 1910 roku było to 3291 tys. (61,7%) grekokatolików, 1350 tys. (25,3%) rzymskich katolików, 659 tys. (12,4%) żydów. Na co dzień posługiwanie się językiem ruskim zadeklarowało 3132 tys. (58,9%) ankietowanych, językiem polskim – 2114 tys. (39,8%), językiem niemieckim – 65 tys. (1,2%). W miastach przeważali zdecydowanie Polacy i Żydzi, na wsi – Ukraińcy. W przeszłości niektórzy autorzy ukraińscy i w ślad za nimi polscy wyodrębniali dodatkowo tzw. łacinników, czyli ludność katolicką ruskojęzyczną, kwalifikując ich jako Ukraińców i szacując liczbę Rusinów na 3791 tysięcy (71,1%) i Polaków na 770 tysięcy (14,4%), jednak te szacunki już na początku XX wieku były kwestionowane przez niektórych autorów, wskazując na fakt, iż ludność mieszana religijnie i językowo, tj. ruskojęzyczni katolicy i polskojęzyczni grekokatolicy stanowiła w istocie dużo mniejszą liczbę i była po obu stronach na zbliżonym do siebie poziomie.
Porównując spisy z lat 1857 i 1900, można zauważyć, że stopniowo postępował przyrost ludności polskiej. Działo się to w konsekwencji masowej emigracji Ukraińców do Kanady i USA, napływu ludności polskiej z Galicji Zachodniej do rozparcelowywanych majątków i sprowadzania polskich pracowników do administracji i szkolnictwa, a także na skutek procesu polonizacji Ukraińców (szczególnie inteligencji).
Zachodnioukraińska Republika Ludowa i wojna polsko-ukraińska.
1 listopada 1918 roku, wobec rozpadu monarchii austro-węgierskiej, politycy ukraińscy proklamowali we Lwowie Zachodnioukraińską Republikę Ludową, która w oparciu o oddziały ukraińskie z armii Austro-Węgier objęła w listopadzie 1918 swą kontrolą zbrojną i administracją całe terytorium Galicji Wschodniej. Polska ludność Lwowa, dążąca do przyłączenia miasta, jak również całego terytorium Galicji Wschodniej, do odradzającego się po zaborach państwa polskiego, przeciwstawiła się temu zbrojnie. Jeszcze tego samego dnia (1 listopada) wybuchły polsko-ukraińskie walki o miasto, określane w polskiej historiografii jako obrona Lwowa, które przekształciły się następnie w regularną wojnę polsko-ukraińską, zakończoną w sierpniu 1919 roku wyparciem przez Wojsko Polskie oddziałów Armii Halickiej za rzekę Zbrucz, wyznaczającą wschodnią granicę Galicji, a tym samym "de facto" upadkiem ZURL. W umowie warszawskiej w kwietniu 1920 roku rząd Ukraińskiej Republiki Ludowej Symona Petlury uznał Zbrucz za granicę polsko-ukraińską, a tym samym przynależność Galicji Wschodniej (a także Wołynia) do Polski. W czasie wojny polsko-bolszewickiej w lipcu 1920 roku Armia Czerwona prowadziła ofensywę na Lwów, czasowo okupując część Galicji Wschodniej i ustanawiając marionetkową Galicyjską Socjalistyczną Republikę Rad z siedzibą władz w Tarnopolu.
W sierpniu 1920 roku nacierająca na Lwów sowiecka 1 Armia Konna Siemiona Budionnego została zatrzymana przez Wojsko Polskie w bitwie pod Zadwórzem. W walkach z Armią Czerwoną w Galicji uczestniczyły siły sojuszniczej Armii Ukraińskiej Republiki Ludowej, broniąc pod dowództwem gen Omelianowycza-Pawlenki linii Dniestru. W traktacie ryskim granicę między Polską a Ukraińską SRR na odcinku galicyjskim ustalono na Zbruczu, co wobec nieuznawania Rosji sowieckiej i USRR na forum międzynarodowym miało jedynie charakter dwustronny (wyrzeczenie się przez RFSRR i USRR pretensji do Galicji Wschodniej).
Mocarstwa Ententy a ZURL i kwestia Galicji Wschodniej.
Paryska konferencja pokojowa zatwierdziła 25 czerwca 1919 roku administrację tymczasową Polski nad terytorium Galicji Wschodniej. Państwa Ententy i organy przez nie wyłonione (Rada Ambasadorów, Rada Ligi Narodów) do 14 marca 1923 roku uznawały Galicję Wschodnią za terytorium sporne, nie należące do państwa polskiego, nad którym suwerenną władzę sprawują państwa Ententy na mocy traktatu pokojowego z Austrią. Ententa nigdy nie uznała również niepodległości Zachodnioukraińskiej Republiki Ludowej. W odniesieniu do terytorium Galicji Wschodniej początkowo próbowała wprowadzić rozwiązanie tymczasowe w postaci przyznania Polsce 25-letniego mandatu na zarządzanie Galicją, przy zapewnieniu temu terytorium autonomii. Po upływie okresu mandatu miałoby nastąpić rozstrzygnięcie jego ostatecznej przynależności państwowej w formie plebiscytu. Intencją polityczną państw Ententy w czasie podejmowania tych rozstrzygnięć było zachowanie terytorium Galicji Wschodniej dla "białej" Rosji. Polska sprzeciwiała się tym koncepcjom, jednocześnie realizując na administrowanym terytorium politykę faktów dokonanych, integrując je z państwem polskim.
Po utrwaleniu władzy komunistów w Rosji i upadku oczekiwań na restytucję Rosji niebolszewickiej, 15 marca 1923 roku Rada Ambasadorów uznała suwerenność Polski nad terytorium Galicji Wschodniej, przy zastrzeżeniu wprowadzenia przez Polskę statusu autonomicznego dla tego terytorium, czego surogat stanowiła ustawa o samorządzie wojewódzkim z września 1922 roku, stwierdzająca już w samym tytule szczególny charakter terytorium Galicji Wschodniej w ramach państwa polskiego.
W związku z decyzją Rady Ambasadorów rząd ZURL, przebywający na emigracji w Wiedniu rozwiązał się 15 marca 1923 roku.
II Rzeczpospolita.
W II Rzeczypospolitej od nazwy "Galicja Wschodnia" stopniowo odchodzono na rzecz określenia "Małopolska Wschodnia". Były to, ogólnie rzecz ujmując, tereny z przewagą ludności ukraińskiej na wsiach oraz polskiej i żydowskiej w miastach.
26 września 1922 roku Sejm RP uchwalił "Ustawę o zasadach powszechnego samorządu wojewódzkiego, a w szczególności województwa lwowskiego, tarnopolskiego i stanisławowskiego", przewidującą dla każdego z wymienionych województw pewną formę autonomii. Ustawa zakładała powołanie dwuizbowych sejmików wojewódzkich, składających się ze 100 członków w województwie lwowskim oraz po 60 w województwie stanisławowskim i tarnopolskim, podzielonych na dwie równe liczebnie kurie narodowościowe: polską i ukraińską (oficjalnie określaną jako ruską). Każda z nich miała obradować osobno, przy czym w sprawach wspólnych, tzn. dotyczących całego województwa, wymagana była zgoda obu kurii. Do kompetencji sejmików miały należeć sprawy dotyczące wyznań religijnych, oświecenia publicznego (z wyjątkiem szkolnictwa wyższego), dobroczynności publicznej, zdrowia, budownictwa, rolnictwa (z wyjątkiem reformy rolnej i środków służących do popierania rolnictwa), promowania przemysłu i handlu, melioracji, organizacji administracji gmin i powiatów, budżetu województwa i inne przekazane im przez Sejm RP. Organami wykonawczymi sejmików ustanowiono wydziały wojewódzkie, składające się z wojewody, zastępcy wojewody, 8 członków wybieranych po połowie przez kurię polską i ukraińską oraz 4 powoływanych przez wojewodę. Wydziały wojewódzkie miały dzielić się na dwie sekcje narodowościowe, obradujące w trybie przewidzianym dla sejmików. Dzienniki Urzędowe trzech południowo-wschodnich województw II RP miały być publikowane w językach polskim i ukraińskim. Zakazano prowadzenia przez państwo kolonizacji ziemskiej na obszarze wymienionych województw, a przy mianowaniu urzędników nakazano uwzględniać, obok wymaganych kwalifikacji, także narodowość kandydatów, tak aby skład personalny urzędów wojewódzkich odpowiadał rzeczywistym potrzebom narodowościowym. Przewidziano także utworzenie państwowego uniwersytetu ukraińskiego z siedzibą we Lwowie. Postanowienia tej ustawy nigdy nie zostały wprowadzone w życie.
14 marca 1923 Rada Ambasadorów, korzystając z uprawnień przyznanych przez wielkie mocarstwa, w art. 87 traktatu wersalskiego oraz art. 94 Traktatu z Saint-Germain podjęła uchwałę o zatwierdzeniu wschodnich granice Polski i uznała polską suwerenność nad Galicją Wschodnią. Odpowiedni protokół – aneks do traktatu wersalskiego podpisano następnego dnia – 15 marca. W związku z tym do Polski powróciła znaczna część ukraińskiej emigracji politycznej, zlikwidowano również obozy internowania dla żołnierzy URL.
W roku 1931 na obszarze Galicji Wschodniej zamieszkiwało 4 729 515 osób. Język polski jako ojczysty zadeklarowało prawie 1860 tys. osób (39,31% ogółu), ukraiński lub „ruski” 2494 821 osób (52,75%), żydowski i hebrajski 337 271 (7,13%). Przy przyjęciu kryterium wyznania na obszarze tym zamieszkiwało 1 350 978 katolików obrządku łacińskiego (508 146 mniej od liczby osób deklarujących język polski jako ojczysty), czyli 28,56% ogółu ludności. Jednocześnie liczba katolików obrządku greckiego wynosiła w 1931 2 847 844, tj. o 353 053 więcej od osób uznających język ukraiński lub „ruski” za ojczysty, i stanowiła 60,21% ogółu populacji. Wyznawców judaizmu było w Galicji Wschodniej w 1931 490 459 (10,37%). Administracja państwowa II Rzeczypospolitej, wbrew oficjalnie głoszonemu stanowisku, za Polaków uważała faktycznie wyłącznie ludność rzymskokatolicką, uznając, że podział wyznaniowy pokrywa się w praktyce z narodowościowym.
W roku 1939 ludność Galicji Wschodniej wynosiła około 5115,5 tys. osób, w tym 1473 tys. rzymskich katolików, 3077 tys. grekokatolików, 523,5 tys. osób wyznania mojżeszowego, 42 tys. ewangelików i przedstawicieli innych wyznań lub bezwyznaniowych, czyli około 1473 tys. Polaków, 3073 tys. Ukraińców, 523,5 tys. Żydów, 31,8 tys. Niemców.
Okupacja sowiecka 1939–1941.
W wyniku agresji Niemiec i ZSRR na Polskę we wrześniu 1939 r., po okupacji całości terytorium II Rzeczypospolitej przez Wehrmacht i Armię Czerwoną i ustaleniu w dniu 28 września 1939 r. w pomiędzy III Rzeszą a ZSRR granicy niemiecko-sowieckiej na okupowanym terytorium Polski, tereny województw tarnopolskiego i stanisławowskiego, oraz wschodnia część województwa lwowskiego z miastem Lwowem znalazły się pod okupacją ZSRR. Aby uzasadnić aneksję okupowanych terenów Polski, Sowieci przeprowadzili 22 października 1939 r. w atmosferze terroru fikcyjne wybory do lokalnego Zgromadzenia Ludowego. 27 października Zgromadzenie Ludowe Zachodniej Ukrainy ogłosiło włączenie obszaru Galicji Wschodniej w skład Ukraińskiej SRR, co potwierdziło Prezydium Rady Najwyższej 1 listopada 1939 r.
Okupacja niemiecka 1941-1944.
Po ataku Niemiec na ZSRR od lipca 1941 roku terytorium byłej Galicji Wschodniej w całości okupowały Niemcy. 16 lipca 1941 roku w niemieckiej Kwaterze Głównej odbyła się narada pod przewodnictwem Adolfa Hitlera, z udziałem Hermanna Göringa, Alfreda Rosenberga, Wilhelma Keitla, Hansa Lammersa i Martina Bormanna. Na naradzie Hitler poinformował, że postanowił przyłączyć tereny byłej Galicji Wschodniej do Generalnego Gubernatorstwa, rezygnując z planu utworzenia państwa ukraińskiego w oparciu o nacjonalistów ukraińskich (którzy byli przed II wojną światową i do 1941 wspierani przez Abwehrę). Na naradzie ustalono również podział administracyjny okupowanych terytoriów ZSRR. Okupowane tereny byłej Galicji Wschodniej włączono w skład Generalnego Gubernatorstwa w sierpniu 1941 roku na mocy dekretu Adolfa Hitlera z 1 sierpnia 1941 jako "Dystrykt Galicja".
Okupacja sowiecka 1944–1945 i wcielenie do ZSRR.
W lipcu 1944 roku całe terytorium Galicji Wschodniej znalazło się ponownie pod okupacją sowiecką.
W sierpniu i październiku 1944 roku w Moskwie przedstawiciele polskich władz na uchodźstwie z premierem Stanisławem Mikołajczykiem i przewodniczącym Rady Narodowej RP Stanisławem Grabskim na czele prowadzili z przywódcą ZSRR Józefem Stalinem negocjacje m.in. na temat powojennej granicy polsko-radzieckiej, w tym przynależności państwowej Galicji Wschodniej. Rozmowy te zakończyły się fiaskiem. Na argument Mikołajczyka, że Lwów nigdy nie był rosyjski, nawet podczas zaborów (z wyjątkiem krótkiego epizodu w postaci okupacji w latach 1914–1915), Stalin odpowiedział, że owszem, Lwów nigdy nie był rosyjski, ale za to Warszawa była. Odpowiedź sowieckiego dyktatora zmierzała w kierunku uświadomienia stronie polskiej, że od jego woli zależy nie tylko kwestia granic, ale także sama niepodległość państwa polskiego.
Po konferencji jałtańskiej (4–11 lutego 1945) wyłoniony w konsekwencji jej ustaleń Tymczasowy Rząd Jedności Narodowej podpisał 16 sierpnia 1945 umowę z ZSRR, uznając nieco zmodyfikowaną linię Curzona za wschodnią granicę Polski, w oparciu o ustalenia porozumienia o granicy zawartego pomiędzy PKWN a rządem ZSRR 27 lipca 1944. W konsekwencji umowy Lwów i wschodnią część województwa lwowskiego, a także całe województwo stanisławowskie i tarnopolskie włączono do Ukraińskiej Socjalistycznej Republiki Radzieckiej. W granicach Polski z obszaru Galicji Wschodniej pozostały jedynie tereny Pogórza Przemyskiego, okolice Jarosławia, Lubaczowa, Przemyśla, Sanoka, Leska i Bieszczadów Zachodnich.
Ludność polska z terenów byłej Galicji Wschodniej wcielonych do ZSRR została wysiedlona, w większości na tereny ziemi lubuskiej oraz Dolnego i Górnego Śląska (na Górnym Śląsku, ale głównie jednak do jego zachodniej części, która przed II wojną należała do Niemiec, ponieważ przed 1939 rokiem wschodnia część należała do Polski), a na jej miejsce osiedlono ludność ukraińską ze wschodnich terenów Ukrainy, oraz wysiedloną z terenu Polski.
Na podstawie umowy z ZSRR o zmianie granic z 15 lutego 1951 r. Polska utraciła na rzecz ZSRR żyzny, bogaty w substancję zabytkową i posiadający złoża węgla obszar o powierzchni 480 km² na dawnym pograniczu Galicji i Wołynia z miastami Sokal, Bełz i Krystynopol, w zamian otrzymała ubogie górskie tereny obwodu drohobyckiego z ówczesną wsią Ustrzyki Dolne również na terenie Galicji.

</doc>
<doc id="451938" url="https://pl.wikipedia.org/wiki?curid=451938" title="Sunbeam">
Sunbeam

Sunbeam – firma brytyjska produkująca od 1899 roku motocykle oraz samochody. W 1920 roku połączyła się z firmą Talbot i Darracq, tworząc koncern Sunbeam-Talbot-Darracq. Od 1938 roku samochody osobowe produkowano pod nazwą Sunbeam-Talbot, zaś motocykle w dalszym ciągu pod firmą Sunbeam. W 1939 roku Sunbeam wszedł w skład Rootes Group, a po 1945 roku dostał się pod kontrolę koncernu Chryslera. Pod nazwą Sunbeam eksportowano samochody osobowe Hillman i Humber.

</doc>
<doc id="451939" url="https://pl.wikipedia.org/wiki?curid=451939" title="Razgrad">
Razgrad

Razgrad (bułg. "Разград", starożytne "Abrittus, Abritus") – miasto w północno-wschodniej Bułgarii, stolica obwodu Razgrad, nad rzeką Beli Łom.
Handlowy ośrodek regionu rolniczego; przemysł spożywczy, garbarski, fabryka penicyliny; węzeł drogowy.
Obecnym burmistrzem jest Dencho Stoyanov Boyadzhiev, pełniący funkcję od roku 2019.
W 251 r. polegli w bitwie z Gotami stoczonej pod miastem cesarze rzymscy Trajan Decjusz i jego syn Herenniusz Decjusz.
Znajduje się tu klub piłkarski Łudogorec Razgrad.

</doc>
<doc id="451942" url="https://pl.wikipedia.org/wiki?curid=451942" title="Efialtes (gigant)">
Efialtes (gigant)

Efialtes (gr. Ephiáltēs, łac. Ephialtes) – w mitologii greckiej jeden z gigantów.
Walczył w gigantomachii przeciwko bogom olimpijskim. Został powalony przez Heraklesa i Apollona, których strzały przeszyły mu oczy.

</doc>
<doc id="451943" url="https://pl.wikipedia.org/wiki?curid=451943" title="Kalendarium powstania warszawskiego – 21 sierpnia">
Kalendarium powstania warszawskiego – 21 sierpnia

21 sierpnia, poniedziałek.
W nocy ponad siedmiuset żołnierzy Grupy AK "Kampinos" uderza z Żoliborza na Dworzec Gdański w celu nawiązania połączenia ze Starym Miastem. Natarcie okazuje się niewystarczająco przygotowane. Mimo załamania nocnego natarcia, w dzień zostaje podjęta decyzja o jego ponowieniu. W celu jego przygotowania kanałami na Żoliborz zostają sprowadzeni gen. Tadeusz Pełczyński oraz ok. 200 żołnierzy batalionów: "Wigry", "Chrobry I" i "Gozdawa", walczących dotąd na Starym Mieście.
Pod naciskiem Niemców powstańcy ostatecznie opuścili Muranów. Z zajętego osiedla Niemcy wypędzili ludność cywilną. Około 200 Polaków (głównie mężczyzn z Muranowa oraz starców ze schroniska przy ulicy Przebieg) rozstrzelano na podwórzu domu przy ulicy Dzikiej 17. Resztę Niemcy zgromadzili w magazynach na Stawkach, a następnie ulicami Okopową i Wolską pognali na Dworzec Zachodni, a stamtąd - do obozu przejściowego w Pruszkowie.
W niektórych rejonach Warszawy następuje drobna stabilizacja.
Na Starym Mieście trwają walki o Bank Polski przy ul. Bielańskiej, a także w katedrze św. Jana. Niemcy wprowadzają do wnętrza świątyni goliaty i detonują je.
W kinie "Palladium" (ul. Złota 7/9) wyświetlono kolejną część kroniki filmowej o działaniach powstańczych. Składały się na nią m.in.: zdjęcia ze zdobycia (dnia poprzedniego) gmachu PAST- y, sceny z Powiśla, Dworca Pocztowego i odbiór zrzutów.
Brazylijska Akademia Nauk ogłasza protest przeciw zamordowaniu przez Niemców profesorów Uniwersytetu Warszawskiego.
Arsenał mieszczący się przy placu Bankowym zostaje opuszczony przez powstańców i ludność cywilną. Pozostaje w nim wyłącznie jeden z oddziałów baonu Chrobry I. Dotychczas obroną dowodził kpt. "Konar" Władysław Jachowicz.
Niemcy wysadzili w powietrze kompleks więzienia Pawiak.

</doc>
<doc id="451944" url="https://pl.wikipedia.org/wiki?curid=451944" title="Papeete">
Papeete

Papeete (wymowa: /papeʔete/) – stolica Polinezji Francuskiej, położona na wyspie Tahiti wchodzącej w skład Wysp Towarzystwa. Drugie co do wielkości miasto na wyspie.
Miasto zostało założone w 1890 i zamieszkuje je ok. 26 tys. osób (stan na 2005 rok), a cała aglomeracja liczy ponad 120 tys. osób. Dominującą religią jest protestantyzm (55%) oraz katolicyzm. Klimat jest tropikalny. Intensywne deszcze występują od października do maja. Średnia temperatura w styczniu +27 °C, w lipcu +25 °C.
5 km na zachód od centrum miasta znajduje się port lotniczy Faa'a.

</doc>
<doc id="451946" url="https://pl.wikipedia.org/wiki?curid=451946" title="Eurytos (gigant)">
Eurytos (gigant)

Eurytos (gr. Eurytos, łac. Eurytus) – w mitologii greckiej jeden z gigantów.
Uchodził za syna Uranosa i Gai. Uczestniczył w gigantomachii. Został zabity uderzeniem tyrsu przez Dionizosa.

</doc>
<doc id="451954" url="https://pl.wikipedia.org/wiki?curid=451954" title="Louis Trousselier">
Louis Trousselier

Louis Trousselier (ur. 29 czerwca 1881 w Paryżu, zm. 24 kwietnia 1939 tamże) – francuski kolarz szosowy.
Na Letnich Igrzysk Olimpijskich 1900 w Paryżu zdobył brązowy medal w wyścigu punktowym.
Rok 1905 był dla "Trou-Trou" - taki nosił przydomek - rokiem największych sukcesów. Nigdy wcześniej żaden kolarz nie odniósł tyle sukcesów w ciągu jednego sezonu. Poza Tour de France (z pięcioma wygranymi etapami), wygrał też Paryż-Roubaix, Paryż-Valenciennes, Bordeaux-Paryż oraz Bruksela-Roubaix.
Aż do końca swojej kariery w 1914 Trousselier nie potrafił już nawiązać do sukcesów z 1905 roku.

</doc>
<doc id="451955" url="https://pl.wikipedia.org/wiki?curid=451955" title="Hippolytos (gigant)">
Hippolytos (gigant)

Hippolytos (także Hipolit; gr. Hippólytos, łac. Hippolytus) – w mitologii greckiej jeden z gigantów.
Uchodził za syna Uranosa i Gai. Brał udział w gigantomachii. Walczył z Hermesem, który pokonał go dzięki hełmowi Hadesa, czyniącego niewidzialnym.

</doc>
<doc id="451957" url="https://pl.wikipedia.org/wiki?curid=451957" title="Saint-Pierre (Saint-Pierre i Miquelon)">
Saint-Pierre (Saint-Pierre i Miquelon)

Saint-Pierre – stolica francuskiego terytorium zależnego Saint-Pierre i Miquelon położona na wyspie Saint-Pierre. Zamieszkana przez ok. 6 200 osób (2005). Znajduje się tam baza rybacka oraz międzynarodowy port lotniczy, zapewniający połączenia z Kanadą oraz wyspą Miquelon. 

</doc>
<doc id="451962" url="https://pl.wikipedia.org/wiki?curid=451962" title="Sundance Film Festival">
Sundance Film Festival

Sundance Film Festival – największy coroczny festiwal filmów niezależnych w USA, odbywający się w Park City, Salt Lake City, Ogden oraz w ośrodku narciarskim Sundance w stanie Utah od 1978 roku.
Nazwa festiwalu pochodzi od "The Sundance Kid", postaci granej przez Roberta Redforda w "Butch Cassidy and the Sundance Kid".
Historia festiwalu.
Festiwal odbył się po raz pierwszy we wrześniu 1978 roku, pod nazwą "Utah/US Film Festival", i miał na celu przyciągnięcie jak największej liczby artystów do Utah. W tamtym okresie, na festiwalu prezentowano retrospektywy filmów oraz panele dyskusyjne twórców kina, oraz niewielką liczbę filmów zrealizowanych poza systemem hollywoodzkim (tzw. kino niezależne). Jednym z czynników, którym festiwal zawdzięcza swój rozwój jest zaangażowanie się weń Roberta Redforda, którego nazwisko przyciągnęło festiwalowi uwagę szerszej publiczności.
Tradycyjne wrześniowe spotkania zmieniły się w tym okresie w spotkania styczniowe, zgodnie z sugestią Sydneya Pollacka, radzącego wykorzystać fakt, że festiwal odbywa się w ośrodku narciarskim. Od 1985 roku, organizację wydarzenia przejął "Sundance Institute", organizacja non-profit, a w 1991 nadano mu dzisiejszą nazwę, "Sundance Film Festival". Wielu niezależnych filmowców tam właśnie zostało zauważonych po raz pierwszy – przywołać tu należy nazwiska takie jak bracia Coen, Kevin Smith, Robert Rodriguez, Quentin Tarantino i Jim Jarmusch.
w 2016 roku festiwal był sukcesem filmu polskiego:
Laureaci festiwalu.
Najbardziej popularną nagrodą festiwalu jest niewątpliwie "World Cinema Jury Prize", czyli międzynarodowa nagroda jury, za film fabularny. W roku 2006, przyznano nagrody w 27 kategoriach.

</doc>
<doc id="451964" url="https://pl.wikipedia.org/wiki?curid=451964" title="Mimas (gigant)">
Mimas (gigant)

Mimas (gr. Mímas, łac. Mimas) – w mitologii greckiej jeden z gigantów.
Uchodził za syna Uranosa i Gai. Brał udział w gigantomachii. Został zabity, według jednej z wersji, przez Zeusa, który raził go gromem. Według drugiej wersji miał go zabić Hefajstos, który rzucił w niego metalowymi pociskami rozpalonymi w ogniu.
Imieniem giganta został nazwany księżyc Saturna – Mimas.

</doc>
<doc id="451965" url="https://pl.wikipedia.org/wiki?curid=451965" title="European Students of Industrial Engineering and Management">
European Students of Industrial Engineering and Management



</doc>
<doc id="451966" url="https://pl.wikipedia.org/wiki?curid=451966" title="Nosicz">
Nosicz

Nosicz (słow. "nosič") – tatrzański tragarz charakterystyczny dla słowackiej części Tatr. Nosicz to osoba, która dostarcza do schronisk górskich wszystko, co jest potrzebne do funkcjonowania tych schronisk np. paliwo, wodę, jedzenie. Ich ładunki ważą ok. 60–80 kg, zarówno w lecie, jak i zimie. W drodze powrotnej natomiast tragarze znoszą w dół śmieci ze schronisk.
Schroniska słowackie cechuje to, że są one położone w wysokich partiach gór, teren jest tam trudno dostępny dla jakichkolwiek pojazdów, całe zaopatrzenie wnoszą więc wspomniani tragarze.
Schroniska w Tatrach zaopatrywane przez nosiczów.
Rekordowy ciężar, jaki udało się wnieść za jednym razem, to 207 kg do Schroniska Zamkovskiego – dokonał tego Laco Kulanga, chatar Schroniska Łomnickiego ("Skalnatá chata"). Natomiast najcięższy ładunek wniesiony do najwyżej położonego tatrzańskiego schroniska, Chaty pod Rysami, ważył 116 kg. Organizuje się zawody tragarzy "Šerpa Rallye", w których zawodnicy muszą pokonać trasę z 60-kilogramowym ładunkiem w jak najkrótszym czasie. Przykładowa trasa zawodów wiedzie ze Schroniska nad Popradzkim Stawem (1500 m n.p.m.) do Schroniska pod Rysami.
Również turyści mogą pomóc wnosić ładunki do schronisk. W niektórych węzłach szlaków turystycznych (np. przy schronisku nad Popradzkim Stawem) znajdują się specjalnie przygotowane nosiłki z towarem. W zamian za wyniesienie ładunku (z reguły jest on dużo lżejszy niż ten noszony przez nosiczów) otrzymują oni w docelowym schronisku np. herbatę.
Nosicze donoszą również towar do Schroniska Štefánika w Niżnych Tatrach.

</doc>
<doc id="451967" url="https://pl.wikipedia.org/wiki?curid=451967" title="Pallas (gigant)">
Pallas (gigant)

Pallas gr. Pállas, łac. Pallas) – w mitologii greckiej jeden z gigantów.
Uchodził za syna Uranosa i Gai. Brał udział w gigantomachii.

</doc>
<doc id="451970" url="https://pl.wikipedia.org/wiki?curid=451970" title="Góra Wszystkich Świętych">
Góra Wszystkich Świętych

Góra Wszystkich Świętych ( prosze podać także nazwę w j. Czeskim!!!! te ziemie w przeszłości nie były tylko niemieckie; 648 m n.p.m.) – szczyt z punktem widokowym w Sudetach Środkowych w paśmie Wzgórz Włodzickich.
Położenie i opis.
Wzniesienie położone jest niedaleko Słupca, w północno-środkowej części Wzgórz Włodzickich, na południowy wschód od centrum Nowej Rudy.
Jest to kopulaste wzniesienie o dość stromych zboczach, z wyraźnie zaznaczonym, odsłoniętym wierzchołkiem, w większości pokrytym łąkami. Zbocza poniżej szczytu porastają niewielkie lasy mieszane z przewagą drzew liściastych oraz zagajniki. Na szczycie znajduje się kamienna, okrągła wieża widokowa o wysokości około 15 m, wzniesiona w 1913 roku przez Kłodzkie Towarzystwo Górskie z miejscowego, czerwonego piaskowca, z której rozciąga się piękny widok na: Góry Sowie, Góry Suche, Góry Bardzkie, Góry Stołowe, Góry Bystrzyckie, Kotlinę Kłodzką i Masyw Śnieżnika. Nad wejściem wieży znajduje się płaskorzeźba feldmarszałka Helmuta Karla von Moltkego, który został patronem tej budowli – "Moltketurm". Jej poprzedniczką była miniwieża z 1889, o wysokości 2,8 metra. W latach 80. XX wieku zaczęła niszczeć – zawalił się balkonik oraz schody. W ostatnich latach odremontowana, jest znowu dostępna dla turystów.
W przeszłości obok wieży istniało także niewielkie schronisko turystyczne – "Lukasbaude" (pisane także jako "Lucas-Baude"), z kilkoma miejscami noclegowymi. Niewielki obiekt z płaskim dachem został, jak większość tego typu budynków po 1945 zdewastowany i przestał istnieć. Do dzisiaj pozostały ruiny ścian.

</doc>
<doc id="451972" url="https://pl.wikipedia.org/wiki?curid=451972" title="Cockburn Town">
Cockburn Town

Cockburn Town – stolica brytyjskiego terytorium zależnego Turks i Caicos. Położona jest na wyspie Wielki Turk. Liczba ludności 3700 (2008).

</doc>
<doc id="451975" url="https://pl.wikipedia.org/wiki?curid=451975" title="Tatiana Golovin">
Tatiana Golovin

Tatiana Golovin, ros. Татьяна Головина (ur. 25 stycznia 1988 w Moskwie) – francuska tenisistka rosyjskiego pochodzenia, występująca na światowych kortach od 2002 do 2008 roku i ponownie od 2019, klasyfikowana w rankingu WTA na 12. miejscu w grze pojedynczej (2008) i na 91. miejscu w grze podwójnej (2007); ćwierćfinalistka wielkoszlemowego US Open 2006 w grze pojedynczej, mistrzyni French Open 2004 w grze mieszanej; reprezentantka Francji w Pucharze Federacji, Pucharze Hopmana i na letnich igrzyskach olimpijskich (Pekin 2008). Tenisistka praworęczna z oburęcznym backhandem.
W 2004 zdobyła swój jedyny tytuł wielkoszlemowy, triumfując w grze mieszanej we French Open 2004 w parze z Richardem Gasquet. Za osiągnięcia w tym sezonie organizacja WTA przyznała jej nagrodę w kategorii Debiut Roku.
Do 2008 roku wygrała dwa turnieje WTA Tour w grze pojedynczej.
W 2008 rozpoznano u niej zesztywniające zapalenie stawów kręgosłupa, co było powodem zawieszenia jej kariery tenisowej. Powróciła do profesjonalnej rywalizacji w październiku 2019.
Jej trenerami byli Brad Gilbert (2005-2007) i Mats Wilander (2007-2008).
Współpracuje z francuską telewizją jako komentator sportowy.
Mieszka w Miami w Stanach Zjednoczonych.
Kariera tenisowa.
Tatiana Golovin rozpoczęła treningi tenisowe w wieku sześciu lat. Przez sześć lat szkoliła się w akademii tenisowej Nicka Bollettieriego na Florydzie w Stanach Zjednoczonych.
W 2001 zaczęła występy w turniejach juniorskich Międzynarodowej Federacji Tenisowej, odnosząc swój pierwszy triumf w lipcu tego samego roku w holenderskim Castricum. We wrześniu 2002 osiągnęła półfinał US Open w tej kategorii, została również zarówno singlową, jak i deblową mistrzynią Europy. W zestawieniu juniorów zajmowała najwyżej 22. miejsce (w styczniu 2004).
Status profesjonalnej tenisistki otrzymała w 2002.
Gra pojedyncza.
W kwietniu 2002 zadebiutowała w zawodowych turniejach ITF, wygrywając swój pierwszy pojedynek w Cagnes-sur-Mer z Nurią Llagosterą Vives po kreczu rywalki. We wrześniu awansowała do półfinału zmagań w Winter Park, co pozwoliło jej znaleźć się w piątej setce światowego rankingu.
5 marca 2003 po raz pierwszy wystąpiła w drabince głównej turnieju WTA. Miało to miejsce w Indian Wells, a w debiutanckim meczu pokonała Giselę Dulko 6:2, 6:3, sprawiając jedną z większych niespodzianek w tej fazie zmagań. W kolejnym pojedynku nie sprostała Francesce Schiavone, ale przesunęła się na 306. miejsce w klasyfikacji WTA.
W maju, w swoim pierwszym meczu wielkoszlemowym, przegrała w rundzie otwarcia French Open z Jeleną Bowiną 4:6, 1:6.
2004.
Golovin sensacyjnie doszła do czwartej rundy Australian Open 2004, eliminując po drodze Marie-Gaïané Mikaelian, Annę Smasznową i Linę Krasnorucką. Swój udział w zawodach zakończyła pojedynkiem z Lisą Raymond, zakończonym wynikiem 2:6, 0:6.
Jako 135. tenisistka świata wystąpiła na hali w Paryżu, osiągając półfinał, po triumfach nad Smasznową, Danielą Hantuchovą i rozstawioną z drugim numerem Jeleną Diemientjewą. W meczu o finał została zatrzymana przez swoją rodaczkę, Mary Pierce. Wyniki te dały Golovin miejsce w gronie stu najlepszych zawodniczek rankingu WTA.
W marcu osiągnęła czwartą rundę w Miami, włączając do grona pokonanych przez siebie przeciwniczek między innymi Dinarę Safinę i Jelenę Janković. W czerwcu w Birmingham po raz pierwszy zagrała w finale, gdzie została pokonana przez Mariję Szarapową. Golovin awansowała potem do czwartej rundy Wimbledonu, gdzie wyeliminowała ją Serena Williams.
W sierpniu przedostała się do czwartej rundy w Montrealu i trzeciej rundy US Open. Po turnieju nowojorskim po raz pierwszy sklasyfikowano ją w czołowej trzydziestce rankingu WTA. Na koniec roku wystąpiła w finale Pucharu Federacji, w którym francuska reprezentacja uległa rosyjskiej 2-3.
Organizacja WTA przyznała jej nagrodę w kategorii Debiut Roku za osiągnięcia w sezonie 2004.
2005.
W styczniu 2005 osiągnęła kolejny półfinał turniejowy, tym razem w Gold Coast. Triumfowała między innymi nad Safiną i Pennettą. W Australian Open odpadła na etapie drugiej rundy, zostawiając w pokonanym polu jedynie Ľudmilę Cervanovą. W lutym zagrała w półfinale w Tokio, wyeliminowana przez Dinarę Safinę.
Awansowała do czwartej rundy zarówno w Indian Wells, jak i w Miami i w obydwu przypadkach przegrała z Jeleną Diemientiewą.
W kwietniu w Charleston odnotowała zwycięstwa nad Venus Williams i Nadieżdą Pietrową, zatrzymując się dopiero na późniejszej mistrzyni, Justine Henin-Hardenne, z którą przegrała wynikiem 6:7(4), 5:7.
W Birmingham nie obroniła punktów za finał z poprzedniego sezonu. W półfinale trafiła ponownie na Szarapową i została pokonana 7:5, 6:1. W turniejach wielkoszlemowych odnotowała trzecią rundę w Paryżu i pierwszą w Londynie; w czerwcu po raz pierwszy sklasyfikowano ją wśród 20. najlepszych tenisistek świata.
Po serii słabszych występów na kortach twardych awansowała do półfinału w Seulu w październiku, gdzie nie sprostała Jelenie Janković.
9 października po raz drugi w karierze znalazła się w finale turniejowym. Miało to miejsce w Tokio. Francuzka wyeliminowała między innymi Ai Sugiyamę i Sanię Mirzę, ale musiała poddać decydujący mecz z Nicole Vaidišovą z powodu uraz kończyny dolnej.
2006.
Rozpoczęła rok 2006 od ćwierćfinału w Gold Coast oraz porażek w pierwszych rundach Australian Open i w Tokio. Ponownie awansowała do półfinału w Paryżu, ogrywając kolejno Martę Domachowską, Sanię Mirzę i Nadieżdę Pietrową, a przegrywając z Amélie Mauresmo. Trzy z czterech półfinalistek tych zawodów były narodowości francuskiej i po raz pierwszy doszło do wewnątrzfrancuskiego finału, ponieważ rywalką Mauresmo w walce o puchar była Mary Pierce.
W marcu awansowała do półfinału w Miami, pokonana przez Szarapową. Golovin poddała to spotkanie w połowie trzeciego seta z powodu skurczów mięśni.
W lipcu dostała się do jednej drugiej finału w Stanford.
Na przełomie sierpnia i września ustanowiła swój najlepszy wynik w historii występów w turniejach wielkoszlemowych w grze pojedynczej, dochodząc do ćwierćfinału US Open. W drugiej rundzie wygrała z Agnieszką Radwańską, następnie z Anną Czakwetadze i Nadieżdą Pietrową. W piątym meczu, po dwóch tie-breakach, uległa późniejszej mistrzyni, Mariji Szarapowej.
W październiku zagrała w finale w Stuttgarcie, ale w walce o mistrzostwo nie sprostała Pietrowej.
2007.
Przegrała z Mauresmo w drugiej rundzie w Sydney, a następnie z Szachar Pe’er w trzecim meczu Australian Open. W ćwierćfinale w Paryżu stoczyła trzysetowy pojedynek z wiceliderką rankingu, Justine Henin, ulegając jej 2:6, 6:3, 3:6. Doszła do półfinału w Antwerpii, gdzie została zatrzymana przez Kim Clijsters. W marcu wystąpiła w jednej czwartej finału w Indian Wells.
8 kwietnia odniosła największy sukces w swojej dotychczasowej karierze singlowej, zdobywając swój pierwszy tytuł w WTA Tour. Triumfowała w Amelia Island po finale z najwyżej rozstawioną Nadieżdą Pietrową, zakończonym wynikiem 6:2, 6:1. W turnieju tym pokonała między innymi Venus Williams, Anę Ivanović i Samanthę Stosur.
Skreczowała w ćwierćfinale w Charleston w meczu przeciwko Safinie.
21 lipca 2007 ogłosiła, że jej nowym trenerem został wybitny szwedzki tenisista, Mats Wilander.
W sierpniu zagrała w półfinale w Toronto, wyeliminowana przez Jelenę Janković. Po sensacyjnej porażce w pierwszej rundzie US Open, Golovin zdobyła swój drugi zawodowy tytuł, tym razem w Portoroż. W finałowym spotkaniu zwyciężyła reprezentantkę gospodarzy, Katarinę Srebotnik 2:6, 6:4, 6:4.
Będąca w imponującej formie Francuzka osiągnęła w październiku dwa kolejne finały, w Stuttgarcie i Zurychu, a w każdym z nich nie sprostała liderce rankingu Justine Henin. W czasie tych dwóch tygodni ograła między innymi światowy numer dwa, Kuzniecową, numer cztery, Ivanović i numer sześć, Patty Schnyder.
24 października wycofała się z meczu otwarcia w Linzu z powodu kontuzji kolana.
2008.
W Australian Open 2008 została rozstawiona z numerem trzynastym; było to jej najwyższe w karierze rozstawienie w imprezie wielkoszlemowej. W drugiej rundzie trafiła na trzecią w światowym rankingu Jelenę Janković i przegrała w trzech setach.
Francuska tenisistka przez większą część roku zmagała się z bólem kręgosłupa, co spowodowało, że wystąpiła jeszcze tylko w dwóch imprezach WTA i jednej ITF. Badania lekarskie doprowadziły do rozpoznania u niej zesztywniającego zapalenia stawów kręgosłupa.
W lutym Golovin klasyfikowana była na najwyższym w karierze, 12. miejscu w rankingu WTA.
W swoim ostatnim pojedynku przegrała w pierwszej rundzie w Berlinie w maju z Caroline Wozniacki 6:7(4), 2:6.
Francuzka wycofywała się z udziału w kolejnych zawodach w tym sezonie, w tym z drabinki głównej letnich igrzysk olimpijskich w Pekinie, nie ogłaszając nigdy oficjalnie zakończenia swojej kariery.
2019.
13 września 2019 Tatiana Golovin poinformowała o swoim powrocie do profesjonalnej rywalizacji.
13 października wzięła udział w eliminacjach do turnieju WTA w Luksemburgu i w swoim pierwszym meczu po wznowieniu kariery przegrała ze 134. w światowej klasyfikacji Kają Juvan 3:6, 1:6.
Gra podwójna.
Tatiana Golovin okazyjnie występowała w turniejach gry podwójnej, nie odnosząc w tej konkurencji znaczących sukcesów. W rankingu WTA klasyfikowana była najwyżej na 91. miejscu; miało to miejsce 13 sierpnia 2007. Osiągała ćwierćfinały imprez w Miami (2007, z Carą Black), Stanford (2007, z Peng Shuai) i San Diego (2007, z Wiktoryją Azaranką). W lipcu 2004 razem z Mary Pierce doszła do trzeciej rundy Wimbledonu, co jest jej najlepszym rezultatem wielkoszlemowym w tej konkurencji.
Gra mieszana.
6 czerwca 2004 16-letnia Golovin w duecie z rodakiem Richardem Gasquet triumfowała w turnieju gry mieszanej wielkoszlemowego French Open. Nastolatkowie, którzy odpadli w pierwszych rundach rozgrywek singlowych, otrzymali od organizatorów paryskiej imprezy dziką kartę do występu w mikstach. W finałowym meczu pokonali rozstawionych z czwartym numerem Carę i Wayne’a Black. We wcześniejszych rundach zostawili w pokonanym polu utytułowanych deblistów, między innymi Virginię Ruano Pascual i Marka Knowlesa oraz Jelenę Bowinę i Nenada Zimonjicia.
Golovin w sumie pięciokrotnie występowała w turniejach gry mieszanej; oprócz triumfu w 2004 tylko raz przeszła pierwszą rundę – w US Open 2007 w duecie z Bobem Bryanem. Zostali wyeliminowani przez Sanię Mirzę i Mahesha Bhupathi.
Puchar Federacji.
W latach 2004–2007 reprezentowała Francję w rozgrywkach o Puchar Federacji.
Zadebiutowała w ćwierćfinale Grupy Światowej w konfrontacji z Włochami. Przegrała pojedynek deblowy w duecie z Mary Pierce przeciwko Tathianie Garbin i Robercie Vinci, ale korzystne rozstrzygnięcia innych meczów zapewniły awans Francuzkom. W półfinale reprezentantki „Trójkolorowych” znokautowały Hiszpanki 5-0, a dwa punkty singlowe zdobyła Golovin, ogrywając Martę Marrero i Anabel Medinę Garrigues. W finale rozgrywek Rosjanki pokonały francuską ekipę 3-2, a Tatiana wywalczyła punkt w meczu z Kuzniecową.
W 2006 wystąpiła w barażach Grupy Światowej przeciwko Czeszkom. Golovin rozegrała dramatyczny pojedynek z Nicole Vaidišovą, zakończony na korzyść tej drugiej 11:9 w secie trzecim. Tatiana wywalczyła dwa kolejne punkty dla swojej ekipy w starciach z Lucie Šafářovą oraz deblem Benešová/Peschke. Francja wygrała tę konfrontację 3-2.
W 2007 Golovin rozegrała cztery mecze w ramach ćwierćfinału i półfinału Grupy Światowej, zwyciężając trzy z nich. W jednej drugiej finału Francuzki odpadły jednak wynikiem 2-3 z Włoszkami, późniejszymi wicemistrzyniami turnieju.
Do 2007 roku Golovin wygrała 8 z 12 meczów rozegranych w ramach Pucharu Federacji.
Puchar Hopmana.
W 2007 została zaproszona do udziału w rozgrywkach o Puchar Hopmana w duecie z Jérôme Haehnelem. Drużyna francuska zakończyła zmagania na drugim miejscu w swojej grupie, triumfując w konfrontacjach z Amerykanami i Australijczykami, ale przegrywając z Rosjanami.
W 2008 Golovin wystąpiła w zawodach w Perth razem z Arnaudem Clément. Francuzi pokonali Argentyńczyków (Gisela Dulko, Juan Ignacio Chela) i Tajwańczyków (Hsieh Su-wei, Lu Yen-hsun), ale okazali się słabsi od Serbów – Golovin zdobyła punkt w meczu z Jeleną Janković; natomiast Clement przegrał z Novakiem Djokoviciem. Mecz miksta rozstrzygnięty został w tie-breaku trzeciego seta. Wynik tej konfrontacji przesądził, że to Serbowie, a nie Francuzi trafili do finału, w którym ostatecznie ulegli Amerykanom.
Igrzyska olimpijskie.
Zakwalifikowała się do letnich igrzysk olimpijskich w 2008 roku w Pekinie, w których miała wystąpić jako reprezentantka Francji. 9 sierpnia wycofała się jednak zarówno z turnieju singlowego, jak i deblowego. Przyczyną takiej decyzji był dokuczający jej od wielu miesięcy ból grzbietu – swój ostatni mecz rozegrała w maju. Partnerką Golovin w drabince gry podwójnej miała być Pauline Parmentier, natomiast jej miejsce w drabince gry pojedynczej zajęła Maret Ani z Estonii.
Aktywności pozatenisowe.
W lutym 2009 znalazła się na okładce "Sports Illustrated Swimsuit Issue". Zdjęcia w strojach kąpielowych wykonane zostały na Dominikanie.
Używała rakiet tenisowych firmy Volki i Wilson oraz odzieży i butów Lacoste.
Pracuje jako dziennikarka tenisowa dla francuskiej stacji telewizyjnej beIN SPORTS.
Jest ambasadorem organizacji "Fête le Mur" oraz "Peace and Sport".
Wspiera przedsięwzięcia promujące i pomagające osobom, cierpiącym na zesztywniające zapalenie stawów kręgosłupa.
Życie prywatne.
Tatiana Golovin urodziła się w Moskwie w Rosji jako Tatiana Gołowina.
Jej rodzicami są Grigorij Golovin, trener hokeja na lodzie i jego żona, Ludmiła. Ma dwie siostry, Olgę i Oksanę.
Kiedy miała osiem miesięcy, jej rodzina przeprowadziła się do Lyonu we Francji. Tatiana uzyskała francuskie obywatelstwo, a jej nazwisko przekształcono na francuskie Golovin.
Od 2014 jest partnerem jest Hugo Bonneval, francuski rugbysta, z którym ma troję dzieci: Anastasię Bonneval (ur. 10 lipca 2015), Constantina Bonneval (ur. 7 listopada 2017) oraz trzecie dziecko (ur. we wrześniu 2020).
Mieszka w Miami w Stanach Zjednoczonych.

</doc>
<doc id="451976" url="https://pl.wikipedia.org/wiki?curid=451976" title="Polybotes">
Polybotes

Polybotes (gr. Polybṓtēs, łac. Polybotes) – w mitologii greckiej jeden z gigantów.
Uchodził za syna Uranosa i Gai. Podczas gigantomachii stoczył walkę z Posejdonem, który ścigał go aż do wyspy Kos i odłamawszy kawałek skały przywalił nim giganta. W miejscu, gdzie to się stało, powstała wyspa Nisyros.

</doc>
<doc id="451977" url="https://pl.wikipedia.org/wiki?curid=451977" title="Obrazowanie Cyfrowe i Wymiana Obrazów w Medycynie">
Obrazowanie Cyfrowe i Wymiana Obrazów w Medycynie



</doc>
<doc id="451978" url="https://pl.wikipedia.org/wiki?curid=451978" title="Ścięgna (województwo świętokrzyskie)">
Ścięgna (województwo świętokrzyskie)

Ścięgna ─ wieś w Polsce położona w województwie świętokrzyskim, w powiecie kieleckim, w gminie Zagnańsk.
Wieś leży około 10 km na północ od Kielc, w niewielkiej odległości (około 2 km) od drogi ekspresowej nr 7. Przebiega przez nią droga wojewódzka nr 750.
W latach 1975–1998 miejscowość administracyjnie należała do województwa kieleckiego.

</doc>
<doc id="451979" url="https://pl.wikipedia.org/wiki?curid=451979" title="Wróbel">
Wróbel

Nazwisko.
osoby noszące nazwisko „Wróbel”:

</doc>
<doc id="451980" url="https://pl.wikipedia.org/wiki?curid=451980" title="Kinoplex">
Kinoplex

Kinoplex – nazwa polskiego internetowego serwisu VOD, oferującego oglądanie filmów online. Serwis został uruchomiony w styczniu 2011 roku, natomiast został zlikwidowany w kwietniu 2016 roku.
Dostawcą audiowizualnej usługi medialnej na żądanie pod nazwą „Kinoplex” była Agora Spółka Akcyjna. Usługa zapewniała dostęp do produkcji filmowych polskiej i światowej kinematografii. Część filmów oferowana była bezpłatnie. Resztę można było wypożyczyć po zalogowaniu się na swoje konto osobiste i uiszczeniu odpowiedniej opłaty.
Kinoplex.pl działał również w formie aplikacji mobilnej na urządzenia przenośne. Aplikacja była dostępna w języku polskim i do funkcjonowania wymagała systemu Windows Phone w odsłonie 8. Konieczne też było stałe połączenie z Internetem.
Sieć kinowa.
Pod nazwą Kinoplex wcześniej funkcjonował polski operator kinowy powstały w 1995 roku. W 1996 roku firma rozpoczęła działalność od modernizacji istniejących, tradycyjnych kin. Ważną inwestycją okazała się przebudowa warszawskiego kina Femina. Pierwszy Kinoplex (nowoczesne kino wielosalowe) został otwarty w maju 2002 w Bielsku-Białej, w Opolu w lutym 2003 i w Kielcach w lipcu 2003. Od 1 czerwca 2007 właścicielem sieci "Kinoplex" jest Centrum Filmowe „HELIOS” S.A. Wszystkie kina sieci Kinoplex przeszły rebranding na Helios.

</doc>
<doc id="451982" url="https://pl.wikipedia.org/wiki?curid=451982" title="West Island">
West Island

West Island – miejscowość na wyspie o tej samej nazwie, nieoficjalna stolica australijskiego terytorium zależnego Wyspy Kokosowe. Wyspy Kokosowe oficjalnie nie posiadają stolicy, siedzibą australijskiego administratora wysp jest Canberra – stolica Australii. Na West Island znajdują się biura australijskiej administracji terytorium. Miejscowość zamieszkana jest przez ok. 220 osób – głównie pracowników z Australii pozostających tu na kilkuletnich kontraktach.

</doc>
<doc id="451983" url="https://pl.wikipedia.org/wiki?curid=451983" title="Chatar">
Chatar

Chatar – potoczna nazwa gospodarza schroniska górskiego w Tatrach, szczególnie po słowackiej stronie Tatr (czasem również gospodarz w chatce studenckiej w innych pasmach gór). 
Chatar jest często właścicielem schroniska i jego mieszkańcem. Dba on, by w schronisku było odpowiednie zaopatrzenie, odpowiada za stan techniczny schroniska i kieruje personelem. Przebywa on w schronisku przez cały rok, schronisko opuszcza tylko kilka razy w roku. Chatarami zostają ludzie mocno związani z Tatrami. Wielu chatarów było w przeszłości taternikami lub nosiczami.

</doc>
<doc id="451986" url="https://pl.wikipedia.org/wiki?curid=451986" title="Stefania Grodzieńska">
Stefania Grodzieńska

Stefania Nina Grodzieńska-Jurandot (ur. 2 września 1914 w Łodzi, zm. 28 kwietnia 2010 w Konstancinie-Jeziornie) – polska pisarka, aktorka estradowa i teatralna, satyryczka.
Życiorys.
Stefania Grodzieńska pochodziła z rodziny żydowskiej. Jej rodzice mieszkali za granicą, była wychowywana przez dziadków w Łodzi. Uczęszczała tam do szkoły baletowej. Do Warszawy przeniosła się w 1933. Pracowała w teatrzyku Cyganeria, tańczyła w Teatrze Kameralnym, w końcu Fryderyk Jarosy zaangażował ją do zespołu Cyrulika Warszawskiego. 
W czasie wojny wraz z mężem trafiła do getta warszawskiego, gdzie występowała w teatrze Femina. 
Od marca 1944 prawie do wybuchu powstania warszawskiego wraz z mężem ukrywała się w mieszkaniu Heleny Niemyskiej przy ulicy Filtrowej 77.
Pisała również wiersze pod pseudonimem Stefania Ney (było to nazwisko jej matki), wydane w 1949 przez Państwowy Instytut Wydawniczy w zbiorze "Dzieci getta".
Po II wojnie światowej zaczęła pisywać felietony do „Szpilek”, pisywała także monologi i skecze. Jej teksty wykonywali m.in. Hanka Bielicka, Adolf Dymsza, Loda Halama, Alina Janowska, Kalina Jędrusik, Bogumił Kobiela, Irena Kwiatkowska. Przez kilka lat Stefania Grodzieńska pracowała w Polskim Radiu, a przez kilkanaście lat w redakcji rozrywki Telewizji Polskiej. 
Zmarła po krótkiej chorobie 28 kwietnia 2010 w Domu Artystów Weteranów Scen Polskich w Skolimowie. Została pochowana 4 maja 2010 na cmentarzu Wojskowym na Powązkach w Warszawie (kwatera B37-1-7).
Życie prywatne.
Od 1937 była żoną Jerzego Jurandota − poety, dramaturga, satyryka i autora tekstów piosenek. Miała z nim córkę Joannę Jurandot-Nawrocką (1946–2016), realizatorkę telewizyjną i publicystkę. 
Twórczość.
Zbiory felietonów: 
Książki biograficzne:

</doc>
<doc id="451990" url="https://pl.wikipedia.org/wiki?curid=451990" title="Karl Hans Strobl">
Karl Hans Strobl

Karl Hans Strobl (ur. 18 stycznia 1877 w Jihlavie w Czechach, zm. 10 marca 1946 w Perchtoldsdorf w Austrii) – pisarz, autor między innymi licznych powieści historycznych oraz powieści i zbiorów opowiadań fantastycznych. Był wydawcą (w latach 1919–1921) czasopisma poświęconego literaturze fantastycznej Der Orchideengarten; w młodości zafascynowany Edgarem Allanem Poe.

</doc>
<doc id="451993" url="https://pl.wikipedia.org/wiki?curid=451993" title="Salon Recreativo">
Salon Recreativo

Salon Recreativo – jedenasty album zespołu Kult wydany w 2001 roku. Płytę promowały piosenki "Brooklyńska Rada Żydów" i "Łączmy się w pary, kochajmy się", do których nakręcono wideoklipy. Jest to wydanie dwupłytowe – na pierwszej płycie znajdują się nowe piosenki, na drugiej nowe wersje starych i alternatywne wersje nowych utworów z pierwszej płyty.

</doc>
<doc id="452008" url="https://pl.wikipedia.org/wiki?curid=452008" title="Zespół bezdechu sennego">
Zespół bezdechu sennego

Zespół bezdechu sennego, zespół bezdechu śródsennego – zespół objawów chorobowych powodowanych bezdechami w czasie snu. Za bezdech uważa się ustanie wentylacji płuc przez okres dłuższy niż 10 sekund lub spłycenie oddechu poniżej 50%. Podczas bezdechu dochodzi do zmniejszenia wysycenia krwi tlenem. Cierpiący na tę chorobę mogą w trakcie nocy mieć setki takich epizodów.
Zaburzenia oddechu podczas snu to poważny, potencjalnie zagrażający życiu zespół chorobowy. Częstość występowania bezdechu sennego w populacji szacuje się, zależnie od źródła, na 2% u kobiet i 4% u mężczyzn, między 5 a 10%, 5,7% u kobiet i 12,4% u mężczyzn.
Najczęstszym typem bezdechu sennego, obejmującym około 85% przypadków, jest obturacyjny bezdech senny (obturacyjny bezdech podczas snu), powodowany przez powtarzające się zatrzymania przepływu powietrza w górnych drogach oddechowych (gardło lub nos), tamujące oddech pomimo wysilonej pracy płuc. U niektórych osób pojawia się on, gdy podczas snu mięśnie gardła i język wiotczeją, częściowo lub całkowicie blokując przepływ powietrza przez drogi oddechowe. Gdy rozluźniają się i opadają mięśnie podniebienia miękkiego i języczek (fragment podniebienia miękkiego pośrodku, między łukami podniebiennymi), przepływ powietrza jest blokowany, powodując wysilony i głośny oddech (chrapanie). Bywa też, że oddech nagle zostaje zupełnie zatrzymany.
Bezdech senny polega na powtarzającym się ograniczeniu przepływu powietrza podczas snu, wskutek opadania zwiotczałej tkanki odcinka dróg oddechowych w gardle, co z kolei powoduje głośne chrapanie, chwilowe wybudzenia, niedotlenienie i podwyższone ciśnienie krwi. Tysiące pacjentów z zespołem bezdechu sennego cierpi na wzmożoną senność w ciągu dnia, bóle głowy i nadciśnienie. Jest coraz więcej dowodów na to, że chroniczny bezdech senny występuje rodzinnie i związany jest ze zwiększoną podatnością na choroby i śmiertelnością. Bezdech senny jest stosunkowo mało znany, jak dotąd w Polsce prawidłowo zdiagnozowany tylko w około 10% u mężczyzn i poniżej 1% u kobiet.
Bezdech senny powoduje zwiększoną senność podczas dnia, obniżenie jakości życia, jest związany ze zwiększonym ryzykiem zawału serca, i niewydolności sercowej; może także powodować zmiany w strukturze i czynności mózgu i jest czynnikiem ryzyka udaru mózgu, i choroby Alzheimera, mogą także powiększać objawy zaburzeń sprawności kognitywnej. Stwierdzono większą częstość występowania jaskry u osób z bezdechem sennym niż w populacji ogólnej oraz korzystne skutki stosowania aparatu CPAP.
Etiologia.
Choroba może mieć 3 mechanizmy powstania:
Objawy.
Objawy można podzielić na 2 grupy:
Często chorobie towarzyszą inne schorzenia, na przykład otyłość, zaburzenia rytmu serca, nadciśnienie tętnicze, spadek libido, uporczywe migreny. Stwierdzono także, że występuje zależność pomiędzy zespołem bezdechu sennego a osteoporozą.
Rozpoznanie.
Oprócz charakterystycznych danych z wywiadu lekarskiego, konieczne jest przeprowadzenie badania laryngologicznego wykluczającego przeszkodę w górnych drogach oddechowych, oraz badanie polisomnograficzne, które polega na obserwacji pacjenta w trakcie snu i monitorowaniu, między innymi, ruchów klatki piersiowej i objawów desaturacji (czyli spadku stężenia tlenu we krwi).
Od kilku lat rozwój techniki przyczynia się do ogromnego postępu w dziedzinie diagnostyki bezdechu sennego. Obarczone znacznym błędem (nie mniej niż 30%) wyrokowanie na podstawie wywiadu obecnie zastąpione zostało wykonaniem testu w warunkach domowych. Dostępne testy na obturacyjny bezdech senny dają 99,8% pewności prawidłowej diagnozy. W przypadku pozytywnego wyniku badanie polisomnograficzne jest niezbędne w celu określenia metody leczenia choroby.
Zespół bezdechu sennego może być stuprocentowo rozpoznany, poprzez stosunkowo drogie laboratoryjne badanie snu. Badania ambulatoryjne prowadzone bez dokładnej obserwacji, choć uważane za mniej kosztowne, są często niepewne. W związku z tym rodzi się potrzeba użycia taniego i miarodajnego urządzenia do przeprowadzenia szeroko zakrojonych badań przesiewowych, pozwalających wyszukać potencjalnych pacjentów, a jednocześnie zminimalizować koszty zbędnych i drogich analiz w warunkach szpitalnych.
W rozpoznawaniu bezdechu stosuje się również skale senności, np. Epworth.
Leczenie.
Prowadzone są obecnie badania nad następującymi metodami leczenia zespołu bezdechu:

</doc>
<doc id="452015" url="https://pl.wikipedia.org/wiki?curid=452015" title="Carsten Linke">
Carsten Linke

Carsten Linke (ur. 19 września 1965) – piłkarz niemiecki.
Linke zaczynał karierę jako napastnik. Z upływem czasu okazało się, iż dysponuje lepszymi umiejętnościami defensywnymi. Stąd jego przekwalifikowanie na pomocnika, a w końcowym efekcie na obrońcę. Zdecydowaną większość kariery spędził w drugiej lidze niemieckiej. Już jako weteran, niejako żegnając się z publicznością, doczekał się awansu i występów w pierwszej Bundeslidze.

</doc>
<doc id="452017" url="https://pl.wikipedia.org/wiki?curid=452017" title="Olaf Deriglasoff">
Olaf Deriglasoff

Olaf Piotr Deriglasoff (ur. 10 marca 1963 w Gdańsku) – polski gitarzysta, basista, muzyk sceny niezależnej, kompozytor, autor tekstów, aranżer i producent muzyczny.
Życiorys.
Jego nazwisko jest zniemczoną wersją nazwiska jego ojca: Dierigłazow. Z wykształcenia jest złotnikiem.
Swój pierwszy zespół – Dzieci Kapitana Klossa założył w 1983 w Gdańsku. W 1985 grupa została jednym z laureatów festiwalu w Jarocinie i dzięki Rozgłośni Harcerskiej stała się znana szerszemu gronu słuchaczy.
W 1986 zespół rozpadł się, a Olaf przeniósł się do Berlina Zachodniego, gdzie grywał w różnych formacjach, między innymi we wspólnym zespole z wokalistą znanym obecnie z grupy " Kobiety" – Grzegorzem Nawrockim oraz w irlandzko-kanadyjsko-australijsko-polskim projekcie "Sea of Heads".
W 1994 wrócił do kraju i przyłączyl się do zespołu Jędrzeja Kodymowskiego – "Apteka". Efektem tej współpracy są płyty: "Menda" (1995) i "Spirala" (1996).
W 1996 opuścił zespół i wszedł w skład formacji Maćka Maleńczuka – Homo Twist. Przy jego współpracy powstały płyty "Moniti Revan" (1997) i "Live after Death" (2000). Od 1998 równolegle grał w innym krakowskim zespole związanym wówczas z Maleńczukiem – Püdelsi. Owocem wspólnej pracy stała się płyta "Psychopop" (1999).
W 1997 wziął udział w tworzeniu kompozycji i nagraniu płyty zespołu Kury Tymona Tymańskiego pt. "P.O.L.O.V.I.R.U.S."
W 2000 nagrał z Kazikiem Staszewskim płytę "Melassa".
W 2000, po rozwiązaniu Homo Twist, odszedł z Püdelsów, by zająć się swoim debiutem producenckim, czyli płytą "Yugoton" (2001). Pełnił tam rolę aranżera, producenta muzycznego, instrumentalisty, wokalisty i autora części tekstów. W 2003 wziął udział w nagraniu płyty Kazika Staszewskiego – "Piosenki Toma Waitsa", a w 2001 zaczął współpracę z zespołem Kazik na Żywo. Z grupą tą zarejestrował album "Występ" (2002). W 2004 wziął udział w stworzeniu kolejnej płyty Kazika Staszewskiego "Czterdziesty Pierwszy".
Realizując swoje plany solowe, w 2002 założył własną formację Os Gatos. Zespół pracował nad materiałem w składzie Olaf Deriglasoff – gitara, Bartek „Magneto” Tyciński – gitara, Grzegorz „Dżordż” Kurek – gitara basowa, Macio Moretti – perkusja. Wkrótce skład zmienił się, zmieniła się też nazwa. Obecnie grupa występuje pod nazwą Deriglasoff. Olaf powrócił do gitary basowej, a zespół zasilili muzycy z Wrocławia: Wojtek Garwoliński na gitarze (Kości, ex-Pivo), Paweł Galus – również na gitarze (Kości) oraz perkusista Mario Bielski (Kości, The Gardeners). W listopadzie 2005 ukazała się pierwsza solowa płyta Deriglasoffa "Produkt". Płytę promował utwór "Perełka" oraz "Amorte". Odległość jaka dzieli Warszawę i Wrocław wymusiła ponowną zmianę składu grupy. Od 2009 zespół Olafa tworzą: Wojciech "Puzon" Kuzyk i Andrzej Niski na gitarach oraz Robert "Misiek" Szymański na bębnach i Andrzej "Szaja" Szajewski na klawiszach.
W maju 2007 Olaf Deriglasoff powrócił do grania w zespole Homo Twist, z którym zarejestrował album "Matematyk" (2008), po wydaniu którego grupa Homo Twist została zawieszona.
W 2009 zagrał obok Grzegorza Markowskiego, Macieja Maleńczuka, Piotra Wróbla i Pawła Mąciwody jako gość na płycie zespołu "WU-HAE" pt. Opera Nowohucka.
W latach 2009–2010 wraz z Andrzejem Szajewskim Olaf Deriglasoff współprowadził program "Gilotyna" na antenie warszawskiego Radia Kampus.
2010 to czas pracy nad drugą płytą. W sierpniu tego roku Olaf Deriglasoff gościł w projekcie Muzeum Powstania Warszawskiego, którego celem było ukazanie historii Warszawy od współczesności do przedwojnia poprzez nowe brzmieniowo i interpretacyjnie wykonania znanych piosenek o Warszawie. Projekt ten zaowocował koncertem oraz płytą pt. "www wawa2010.pl", na której w duecie z Karoliną Cichą Deriglasoff wykonał utwór ′′Małgośka′′.
Druga płyta zespołu Deriglasoff Band pt. "Noże" ukazała się nakładem niezależnej wytwórni Laudanum Rekords w lutym 2011. Singlem promującym album jest utwór „Dyabeu”.
W 2014 nakładem wytwórni Mystic Production ukazał się dwupłytowy album „XXX” podsumowujący ponad 30-letnią karierę muzyczną Olafa Deriglasoffa. Zawiera 30 utworów z lat 1980–2014. Wszystkie kompozycje pochodzące sprzed 2013 zostały nagrane od nowa w zmienionych aranżacjach. W tym samym roku Deriglasoff brał udział w projekcie Męskie Granie Orkiestra.
W 2019 ukazała się płyta "Magia y tresura" wydana w ramach projektu Cyrk Deriglasoff. W jego skład poza Deriglassofem wchodzą także Tomek Kasiukiewicz – puzon, Robert Kamalski – saksofon, Grzegorz Pastuszka – suzafon, Robert Rasz – perkusja, Tomek Krawczyk – gitara. Płyta porównywana była do dokonań Gogol Bordello i Yugotonu.

</doc>
<doc id="452018" url="https://pl.wikipedia.org/wiki?curid=452018" title="STS-3">
STS-3

STS-3 (ang. "Space Transportation System") – trzeci (z czterech) doświadczalnych lotów wahadłowca kosmicznego Columbia.
Załoga.
Członkowie załogi misji STS-4 byli załogą rezerwową:
Cel misji.
Trzeci doświadczalny lot wahadłowca, pierwsze próby manipulatora RMS.
Misja.
Był to trzeci lot Columbii. Podczas wznoszenia się promu jeden z trzech pomocniczych układów zasilających, który dostarczał energię do systemu hydraulicznego układu kierowania ruchami wahadłowca, uległ przegrzaniu i został wyłączony. Okazało się, że jego system chłodzenia zamarzł. W czasie powrotu wszystkie trzy układy działały normalnie.W STS-3 zrealizowano bardziej złożone zadania niż w czasie dotychczasowych lotów. Badano zachowanie się Columbii w czasie wznoszenia się na orbitę, na samej orbicie i w okresie powrotu przez atmosferę w bardziej surowych warunkach niż uprzednio. Podczas ekspedycji zrealizowano dziewiętnaście eksperymentów, a zestaw aparatury badawczej w luku nosił nazwę „OSS 1”. Całkowita masa aparatury doświadczalnej wyniosła prawie 10 000 kg. Eksperymenty przeprowadzone na pokładzie STS-3 dotyczyły fizyki plazmy ośrodka okołoziemskiego, fizyki Słońca, astronomii, bioastronautyki i technologii kosmicznej. Do głównych celów misji należało: dalsze sprawdzanie ramienia RMS oraz testy wytrzymałości termicznej – poprzez długotrwałe ustawienia orbitera pod różnym kątem względem Słońca. Przeprowadzono całą serię prób wykonanego w Kanadzie manipulatora RMS. Testy polegały na przenoszeniu zestawu o masie około 160 kg, przeznaczonego do diagnostyki plazmy ośrodka, w którym poruszała się Columbia. Podczas dłuższego niż poprzednio pobytu na orbicie można było przebadać charakterystyki cieplne wahadłowca i jego układów. Przeprowadzono w tym celu testy przy różnym usytuowaniu Columbii: ogonem w stronę Słońca, lukiem w jego kierunku, lukiem ku przestrzeni kosmicznej i przodem do padających promieni słonecznych. W czasie tych prób z powodzeniem uruchamiano silniki rakietowe układu sterowania usytuowaniem wahadłowca.
Lot zakończył się pełnym sukcesem. Na 203 szczegółowe czynności testowe i badawcze zrealizowano 202. Nie udało się wykonać pomiarów skażenia otaczającego środowiska. Również koordynacja czynności załogi wahadłowca, działania aparatury i współpracy z Ośrodkiem Kontroli Przebiegu Doświadczeń w Houston okazała się bardzo dobra. Lot był zaplanowany na tydzień, lecz został wydłużony o jeden dzień z powodu złych warunków pogodowych na Ziemi. Następnego dnia Columbia bez problemu wylądowała w Bazie White Sands w Nowym Meksyku – było to jedyne lądowanie w bazie w całej historii wahadłowców. Był to także ostatni lot NASA, do którego trenowała załoga rezerwowa.

</doc>
<doc id="452021" url="https://pl.wikipedia.org/wiki?curid=452021" title="Porfyrion">
Porfyrion

Porfyrion (gr. Porphyríōn, łac. Porphyrion) – w mitologii greckiej jeden z gigantów.
Uchodził za syna Uranosa i Gai. Brał udział w gigantomachii. Zginął razem z Tyfonem od strzał Apolla. Jeden z mitów podaje, że próbował zgwałcić Herę i został zabity przez Zeusa i Heraklesa.

</doc>
<doc id="452023" url="https://pl.wikipedia.org/wiki?curid=452023" title="Dawid (rzeźba)">
Dawid (rzeźba)

Dawid () – rzeźba Michała Anioła przedstawiająca biblijnego Dawida bezpośrednio przed walką z Goliatem. Uchodzi za jedno z najważniejszych dzieł renesansowej rzeźby. Obok "Piety" jest najbardziej znaną rzeźbą tego artysty. Posąg Dawida ma 5,17 metra wysokości, 
Rzeźba wykonana została z dbałością o detale – artysta uwzględnił nawet naczynia krwionośne. Przedstawienie Michała Anioła różni się od wcześniejszych wersji od renesansu florenckiego tym, że przedstawia Dawida przed walką z olbrzymem. Rzeźbiarze Donatello i Verrocchio oraz malarz Andrea del Castagno przedstawiają młodzieńczego bohatera z odciętą głową Goliata. Michał Anioł z kolei nie zwraca już uwagi widza na zakończoną walkę, ale na rychłe zwycięstwo. 
Historia.
Wiosną 1501, po powrocie do Florencji, Michał Anioł podpisał umowę z zarządem katedry florenckiej na wykonanie rzeźby, którą rozpoczął 13 września. Do pracy wykorzystał złom marmuru, który wcześniej był powierzony Agostinowi di Duccio, kiedy Buonarroti zobaczył kamień, powiedział: „Widzę rzeźbę, teraz muszę tylko odrzucić to, co zbędne”. Prace nad Dawidem trwały do 1504.
Artysta w trakcie pracy był często krytykowany, co doprowadzało go do furii. Jeden z możnych florentczyków, Gonfaloniere Soderini, zarzucił rzeźbiarzowi, że posąg ma krzywy nos. Michał Anioł wziął w rękę odrobinę pyłu marmurowego, dłuto i zaczął na niby poprawiać nos Dawida, po czym zapytał: „Czy teraz jest dobrze?”, na co usłyszał odpowiedź Soderiniego: „Można rzec, że teraz ta twarz będzie żyła i że to ja nadałem jej życie”.
Po ukończeniu, 8 września 1504 posąg stanął obok wejścia do Palazzo Vecchio na Piazza della Signoria we Florencji, symbolizując wolność zdobytą przez mieszkańców miasta i gotowość do jej obrony. Dawid stał tam przez 369 lat. W 1873 przeniesiono go do specjalnej Trybuny Dawida w Galleria dell’Accademia w celu ochrony przed gołębiami i zastąpiono kopią, która stoi tam do dziś.

</doc>
<doc id="452025" url="https://pl.wikipedia.org/wiki?curid=452025" title="600 V">
600 V



</doc>
<doc id="452028" url="https://pl.wikipedia.org/wiki?curid=452028" title="Kindermann">
Kindermann

Łódź:
Świat:

</doc>
<doc id="452031" url="https://pl.wikipedia.org/wiki?curid=452031" title="Klára Koukalová">
Klára Koukalová

Klára Koukalová, w latach 2006-2014 występowała pod nazwiskiem Zakopalová (ur. 24 lutego 1982 w Pradze) – czeska tenisistka, reprezentantka kraju w Pucharze Federacji.
Kariera.
Zwyciężyła w trzech turniejach singlowym rangi WTA Tour i w siedmiu rangi ITF. Odniosła także triumf w czterech turniejach deblowych z cyklu WTA Tour.
Najwyższe miejsce w rankingu gry pojedynczej – 20. pozycję – osiągnęła 15 kwietnia 2013 roku. Najwyższe miejsce w rankingu gry podwójnej – 31. pozycję – osiągnęła 19 maja 2014 roku.
Od 2002 roku reprezentuje Czechy w Pucharze Federacji. Do lutego 2014 roku wystąpiła w czternastu meczach, z czego dziewięć wygrała.
Życie prywatne.
Od 2006 roku była żoną czeskiego piłkarza, Jana Zakopala. Ich małżeństwo zakończyło się w 2014 roku.

</doc>
<doc id="452033" url="https://pl.wikipedia.org/wiki?curid=452033" title="Klara Koukalova">
Klara Koukalova



</doc>
<doc id="452039" url="https://pl.wikipedia.org/wiki?curid=452039" title="Michael Fitzgerald (kardynał)">
Michael Fitzgerald (kardynał)

Michael Louis Fitzgerald M.Afr (ur. 17 sierpnia 1937 w Walsall) – brytyjski duchowny rzymskokatolicki, wysoki urzędnik Kurii Rzymskiej, dyplomata watykański, arcybiskup tytularny w latach 2002–2019, kardynał od 2019.
Życiorys.
Święcenia kapłańskie otrzymał 3 lutego 1961 z rąk kardynała Williama Godfreya, wstąpił do zgromadzenia Misjonarzy Afryki (tzw. białych ojców). 22 stycznia 1987 został mianowany sekretarzem Papieskiej Rady ds. Dialogu Międzyreligijnego. 16 grudnia 1991 został mianowany biskupem tytularnym "Nepte", sakry biskupiej udzielił mu 6 stycznia 1992 Jan Paweł II (współkonsekratorami byli arcybiskupi Giovanni Battista Re i Josip Uhač). 1 października 2002 Fitzgerald został wyniesiony do godności arcybiskupa tytularnego Nepte, jednocześnie objął funkcję przewodniczącego Rady ds. Dialogu Międzyreligijnego.
Śmierć Jana Pawła II w kwietniu 2005 zawiesiła wykonywanie przez Fitzgeralda obowiązków szefa Rady, powrócił do poprzednich obowiązków po wyborze Benedykta XVI. 15 lutego 2006 przeszedł na stanowisko nuncjusza w Egipcie i przedstawiciela Stolicy Apostolskiej przy Lidze Arabskiej. Jego następcą na czele Rady ds. Dialogu Międzyreligijnego został kardynał Paul Poupard. W związku z tymi zmianami pojawiły się komentarze, że wysłanie arcybiskupa Fitzgeralda na placówkę dyplomatyczną stanowiło akt niełaski papieża Benedykta XVI (brytyjskiego duchownego ominęła spodziewana nominacja kardynalska).
1 września 2019 podczas modlitwy Anioł Pański papież Franciszek ogłosił, że mianował go kardynałem. Na konsystorzu 5 października 2019 został kreowany kardynałem diakonem, z tytułem Santa Maria in Portico. Z racji ukończenia 80. roku życia przed kreacją, nie posiada uprawnień elektorskich. 

</doc>
<doc id="452047" url="https://pl.wikipedia.org/wiki?curid=452047" title="Wierzbno (stacja metra)">
Wierzbno (stacja metra)

Wierzbno – stacja linii M1 metra w Warszawie zlokalizowana u zbiegu ulic Woronicza, al. Niepodległości i Naruszewicza.
Opis stacji.
Nazwa stacji została nadana uchwałą Rady Narodowej m.st. Warszawy 16 grudnia 1983. Jej budowa rozpoczęła się w 1986. 
Stacja jednokondygnacyjna, łukowa, bez słupów, utrzymana w kolorach szarym i żółtym. Peron-wyspa ma szerokość 10 m i długość 120 m. Na powierzchnię prowadzą schody oraz dwie windy dla niepełnosprawnych od ul. Woronicza oraz al. Niepodległości. Na terenie stacji znajdują się niewielkie punkty handlowe, bankomat oraz toalety.
Stacja przystosowana jest do pełnienia, w razie konieczności, funkcji schronu dla ludności cywilnej. Służą temu między innymi grube stalowe drzwi znajdujące się przy każdym wejściu na teren stacji.

</doc>
<doc id="452050" url="https://pl.wikipedia.org/wiki?curid=452050" title="Portorož">
Portorož

 
Portorož (, dosł. „Port Róż”) – miasto w Słowenii w gminie Piran. Położone jest na krótkim odcinku słoweńskiego wybrzeża, w południowej jego części, w pobliżu miasta Piran. Portorož jest jednym z największych i najpopularniejszych (a zarazem najbardziej ekskluzywnym) słoweńskich kurortów turystycznych. W 2018 roku liczyło 2928 mieszkańców.
W Portorožu w latach 2005–2010 rozgrywany był kobiecy turniej tenisowy Banka Koper Slovenia Open, zaliczany do cyklu WTA Tour.
Nad morzem, na granicy z Piranem, zachowały się dawne magazyny soli, pozyskiwanej tu przez wieki poprzez odparowywanie wody morskiej. Na południe od miasteczka, we wsi Sečovlje udostępniono do zwiedzania saliny z polderami i groblami, w których produkuje się sól.
W latach 1912–1953 miasto połączone było z Piranem linią tramwajową.

</doc>
<doc id="452051" url="https://pl.wikipedia.org/wiki?curid=452051" title="Portoroz">
Portoroz



</doc>
<doc id="452054" url="https://pl.wikipedia.org/wiki?curid=452054" title="Czerwone i czarne">
Czerwone i czarne

Czerwone i czarne – najbardziej znana powieść autorstwa Stendhala. Wydana pierwszy raz w 1830 r. we Francji. Z powodu zawartych w powieści treści krytycznych wobec Kościoła w 1864 r. umieszczona na indeksie ksiąg zakazanych. Przedstawia ona dzieje ubogiego chłopca – Juliana Sorela, który próbuje się odnaleźć w rzeczywistości francuskiej Restauracji.
Treść.
W prowincjonalnym francuskim miasteczku, w rodzinie drwala, żyje Julian Sorel – młody chłopak, o niezwykłej wrażliwości i doskonałej pamięci. W przeciwieństwie do swojej ograniczonej rodziny odczuwa pociąg do literatury i sztuki. Ma olbrzymie ambicje – pragnie zostać oficerem. Droga do kariery wojskowej po klęsce Napoleona została zamknięta dla plebsu. Jedynym sposobem na ucieczkę z domu, w którym jest lekceważony i bity, jest stan duchowny. W tym celu zaprzyjaźnia się z miejscowym proboszczem, księdzem Chelan. Zanim wstąpi do seminarium, zostaje zatrudniony u mera – pana de Rênal, jako guwerner, preceptor. Chłopak (19 lat) uwodzi młodą żonę urzędnika (28 lat), matkę 3 synów i po burzliwym romansie zostaje zmuszony do opuszczenia dworu, kiedy fakt ten wychodzi na jaw. Pewien czas spędza w seminarium w Besançon, gdzie zdobywa szacunek rektora, księdza Pirard, który po swoim odejściu poleci go markizowi de la Mole w charakterze sekretarza. Zdobywa zaufanie swojego chlebodawcy, jednocześnie między nim a córką markiza zawiązuje się uczucie. Kiedy Matylda zachodzi w ciążę, markiz, stając przed faktem dokonanym, zgadza się na mezalians, przeznacza zięciowi sporą rentę, tytuł szlachecki i posadę porucznika w pułku huzarów w Strasbourgu. Sukces Juliana jest krótkotrwały. Kiedy markiz dowiaduje się, że jego niedoszły zięć podobnie postąpił z panią de Rênal, cofa zgodę na ślub. Wściekły chłopak pędzi do kościoła, w którym przebywa jego była kochanka i rani ją strzałem z pistoletu. Zostaje uwięziony, a następnie ścięty. Zrozpaczona Matylda urządza głowie kochanka uroczysty pogrzeb.
Znaczenie tytułu.
Znakomity tłumacz i znawca literatury francuskiej Tadeusz (Boy) Żeleński tak pisał o znaczeniu tytułu powieści: "czerwone i czarne, to mundur i sutanna: to dwie Francje – Francja napoleońska i Francja Burbonów, która nastąpiła nagle po tamtej, brutalnie dławiąc rozkołysany w młodych ludziach hymn sławy i czynu". Tytuł więc nawiązuje do wymowy społecznej dzieła – krytyki francuskiego społeczeństwa. Jest też on jakby wizualizacją charakteru głównego bohatera. Julian to zlepek dwóch przymiotów - namiętności (czerwone) i wyrachowania (czarne).
Wymowa dzieła.
Głównym przesłaniem autora było najpełniejsze ukazanie francuskiego społeczeństwa doby ponapoleońskiej – wyrachowania, próby ograniczenia młodych plebejuszy i narzucenia im na powrót feudalnego jarzma. Stworzył on odpowiadającą temu celowi koncepcję powieści – zwierciadła, które będzie odbijało "to lazur nieba, to błoto przydrożnej kałuży". Julian walczy więc ze społeczeństwem jego własną bronią – intrygą, podłością i hipokryzją. Ponosi klęskę, gdyż zdaniem autora, napoleoński posiew jeszcze nie wzeszedł w jego ojczyźnie. 
Od pesymistycznego przesłania "Czerwonego i czarnego" odejdzie Stendhal w innej swej wielkiej powieści "Pustelnia parmeńska", w której Fabrycy – główny bohater bliźniaczo podobny do Juliana – odniesie sukces, mając tę przewagę, iż żyjąc we Włoszech nie napotkał takiego ogromu pogardy i zniewagi.

</doc>
<doc id="452070" url="https://pl.wikipedia.org/wiki?curid=452070" title="Nagroda Goncourt">
Nagroda Goncourt



</doc>
<doc id="452080" url="https://pl.wikipedia.org/wiki?curid=452080" title="Leki a ciąża">
Leki a ciąża



</doc>
<doc id="452081" url="https://pl.wikipedia.org/wiki?curid=452081" title="Clydesdale">
Clydesdale

Konie rasy Clydesdale – szkockie konie zimnokrwiste. Hodowane w Szkocji od XVII wieku. Były początkowo wykorzystywane do orania pól, a w XIX wieku wysłano je do Australii i Nowej Zelandii do pracy w gospodarstwach. Podczas I wojny światowej (1914-1918) służyły również przy transporcie ciężkich dział i zaopatrzenia na terenach Francji. Wraz z rozpowszechnieniem się traktorów liczba koni tej rasy stopniowo uległa zmniejszeniu.
Budowa, pokrój, eksterier.
Wzrost od około 170cm do 180cm. Umaszczenie koni najczęściej gniade i skarogniade, często dereszowate, ale także kare lub kasztanowate. W każdym umaszczeniu występują charakterystyczne białe odmiany na nogach. Pierś szeroka i wypukła. Mają skośną łopatkę i kłąb wyższy od zadu, co zwiększa jego siłę uciągu. Na pęcinach jedwabiste szczotki. Cechą tej rasy jest krowia postawa tylnych nóg, o stawach skokowych ustawionych blisko siebie, która u innych koni uważana jest za wadę. Charakteryzują się wysoką akcją kończyn, mówiono o nich nawet że „piękno tych koni zamienia banalne rozwożenie piwa w publiczne widowisko”. Konie tej rasy są bardzo podobne do koni shire – największych koni świata.
Pochodzenie, hodowla.
Clydesdale pochodzą z rejonu Lanarkshire nad rzeką Clyde w Szkocji i nadal są tam hodowane przez swoich miłośników. 
Użytkowość.
Użytkowane są głównie w zaprzęgach, gdzie pracują w bogato zdobionych uprzężach. 
Temperament.
Clydesdale są spokojne i silne, zwykle łatwe w obejściu, co wobec masy ciała ok. 1 tony jest nieocenioną zaletą.

</doc>
<doc id="452084" url="https://pl.wikipedia.org/wiki?curid=452084" title="VLDL">
VLDL



</doc>
<doc id="452085" url="https://pl.wikipedia.org/wiki?curid=452085" title="Haidowie">
Haidowie

Haidowie (hai. "Haida") – plemię Indian Ameryki Północnej. Wraz z plemionami Tlingit, Kwakiutl, Nootka i Chilkat tworzyli społeczeństwa potlaczowe, zamieszkiwali wybrzeże północno-zachodnie na pograniczu Stanów Zjednoczonych i Kanady.
W grupach tych przywódcą rodziny był mężczyzna (inaczej, niż np. u matrylinearnych Irokezów), określany jako nominalny przywódca danego obszaru na lądzie i na morzu. Typowym symbolem owych grup był słup totemiczny, usytuowany w centralnej części domu lub przed wejściem.
Zasadniczym centrum kultury plemienia Haidów jest archipelag Haida Gwaii w Kanadzie. Uznaje się go za prehistoryczne siedlisko tych ludów. Plemię Haida ("Haida Nation") posiada autonomię lokalną i system organizacyjny zbliżony do tradycyjnego systemu społecznego istniejącego przed przybyciem Europejczyków. Ze spisu ludności przeprowadzonego w 2006 wynika, że mieszka tu ponad 5000 Haidów, kolejne 2000 mieszka w pobliskim Vancouverze i Prince Rupert.
Liczebność w USA.
Według danych U.S. Census Bureau, podczas spisu powszechnego w 2000 roku 14 825 obywateli USA zadeklarowało, że jest pochodzenia "Tlingit-Haida" (w tym 1239 "Haida"), zaś 22 365 oświadczyło, że ma pochodzenie "wyłącznie lub między innymi Tlingit-Haida" (w tym 4264 "Haida").

</doc>
<doc id="452089" url="https://pl.wikipedia.org/wiki?curid=452089" title="Kościelec (Sudety)">
Kościelec (Sudety)

Kościelec (586 m n.p.m.) – wzniesienie w Sudetach Środkowych w paśmie Wzgórz Włodzickich.
Wzniesienie położone jest niedaleko Słupca, w północno-środkowej części Wzgórz Włodzickich, na wschód od centrum Nowej Rudy.
Jest to kopulaste wzniesienie wyrastające na kilka metrów, z poziomu około 580 m n.p.m., z zachodniego zbocza Góry Wszystkich Świętych. Wzniesienie o stromych zboczach: wschodnim, południowym i północnym, z niewyraźnie podkreślonym wierzchołkiem. Wzniesienie częściowo porośnięte lasem mieszanym regla dolnego z przewagą drzew liściastych. Na szczycie znajduje się kościółek z sanktuarium Matki Bożej Bolesnej. 

</doc>
<doc id="452090" url="https://pl.wikipedia.org/wiki?curid=452090" title="Materiał magnetyczny">
Materiał magnetyczny

Materiał magnetyczny – materiał wykazujący własności magnetyczne. Generalnie, wszystkie pierwiastki chemiczne i wszystkie ich związki chemiczne wykazują pewne własności magnetyczne (zobacz tabela pierwiastków na dole strony).
Istnieje kilka podstawowych typów materiałów magnetycznych:
Niemniej, potocznie pojęcia "materiał magnetyczny" używa się najczęściej w odniesieniu do materiałów ferromagnetycznych lub ferrimagnetycznych (jak np. ferrytów).
Ferromagnetyki są grupą najbardziej znaczących i najszerzej stosowanych materiałów magnetycznych. W zależności od aplikacji dzieli się je na trzy podgrupy. Są to materiały magnetycznie: miękkie, twarde i półtwarde. W zależności od sposobu wytwarzania, składu chemicznego, obróbki oraz zastosowania, te trzy podgrupy dzielą się z kolei na szereg mniejszych kategorii, tak jak przedstawiono poniżej.

</doc>
<doc id="452092" url="https://pl.wikipedia.org/wiki?curid=452092" title="15 (liczba)">
15 (liczba)

 Warunek podzielności zapisanej w systemie dziesiętnym liczby przez 15 to, aby była podzielna zarówno przez 3, jak i przez 5.
Piętnaście sztuk to inaczej mendel, a 15 minut nazywane jest tradycyjnie kwadransem. Liczba piętnaście jest najmniejszą liczbą złożoną mającą w rozkładzie na czynniki pierwsze dwie różne liczby nieparzyste.
15 w kalendarzu.
15. dniem w roku jest 15 stycznia.
Zobacz też, co wydarzyło się w 15 roku n.e.

</doc>
<doc id="452093" url="https://pl.wikipedia.org/wiki?curid=452093" title="Procesy endogeniczne">
Procesy endogeniczne

Procesy endogeniczne, procesy wewnętrzne (gr. 'endon', "wewnątrz"; 'genos', "pochodzenie") – procesy geologiczne wywołane energią wnętrza Ziemi. Procesy te powodują przemieszczanie materii w skorupie i górnym płaszczu Ziemi, wpływając na rozmieszczenie i przebieg plutonizmu i wulkanizmu, procesów sejsmicznych, lądotwórczych, górotwórczych itp.
Do procesów endogenicznych zalicza się:

</doc>
<doc id="452120" url="https://pl.wikipedia.org/wiki?curid=452120" title="16 (liczba)">
16 (liczba)

Podstawa systemu heksadecymalnego.
W języku francuskim wyraz "seize" jest największym pojedynczym liczebnikiem głównym drugiej dziesiątki. Kolejna liczba zapisywana jest jako "dix-sept" łącząc w sobie dziesięć ("dix") i siedem ("sept").
16 w kalendarzu.
16 dniem w roku jest 16 stycznia. Zobacz też co wydarzyło się w 16 roku n.e.

</doc>
<doc id="452128" url="https://pl.wikipedia.org/wiki?curid=452128" title="Zamek Rajsko">
Zamek Rajsko

Rajsko (Zamczysko) (do końca II wojny światowej niem. "Neidburg") – sztuczne ruiny znajdujące się na wysokim prawym brzegu Kwisy na terenie wsi Zapusta. Ruiny zostały zbudowane w latach 1875–1878 według pomysłu i na zlecenie Aleksandra von Minutoli, właściciela pobliskich Biedrzychowic. W ruinach wykorzystano wtórnie detale architektoniczne z ruin dawnych okolicznych kościołów i pałaców. Odbudowany w XXI w.
Nieudokumentowane opowieści.
W wielu popularnych publikacjach można znaleźć nieudokumentowane twierdzenia jakoby w tym miejscu istniał w XIII wieku zamek, nie potwierdzają tego jednak wiarygodne źródła.
Dalsze dzieje budowli.
W 1925 obiekt został wydzierżawiony lubańskiemu oddziałowi "Verband Für Deutsche Jugendherbergen" (Związek Niemieckich Schronisk Młodzieżowych). Obiekt przebudowano i otwarto w nim schronisko. Od 1945 w stanie postępującej dewastacji. Od 2010 roku własność prywatna, gruntownie modernizowany. Odbudowano byłe schronisko oraz zamek właściwy.

</doc>
<doc id="452134" url="https://pl.wikipedia.org/wiki?curid=452134" title="Mikołaj Spytek Ligęza">
Mikołaj Spytek Ligęza

Mikołaj Spytek Ligęza herbu Półkozic (ur. na początku 1563 – zm. przed 22 sierpnia 1637 w Dąbrowie) – syn kasztelana wiślickiego Mikołaja Ligęzy i Elżbiety Jordanówny kasztelanki krakowskiej, I voto Stanisławowej Bonerowej. W 1590 w wieku 28 lat został kasztelanem czechowskim. W 1592 otrzymał starostwo żydaczowskie, zaś 11 lipca 1603 r. objął starostwo bieckie. W 1613 został kasztelanem żarnowskim, w 1614 starostą ropczyckim, a w 1619 kasztelanem sandomierskim, pułkownik wojska powiatowego województwa sandomierskiego w 1624 roku.
Dwukrotnie żonaty: po raz pierwszy z Elżbietą Kormanicką herbu Junosza (zm. 1602), córką kasztelana czechowskiego Auctusa i Anny z Lipnickich h. Hołobok; po raz drugi z Zofią Krasińską herbu Ślepowron (zm. 1642), córką wojewody płockiego Stanisława (zm. 1617) i jego drugiej żony, Anny Michowskiej herbu Rawicz. Dzięki zawartemu w 1584 małżeństwu z Elżbietą, wdową po Adamie Rzeszowskim, a następnie wykupowi pozostałych spadkobierców do 1605 stał się właścicielem całości Rzeszowa i otaczającego miasto klucza dóbr.
Włości.
Mikołaj Spytek Ligęza należał do tej części szlachty polskiej, która była nosicielem pozytywnych cech swojego stanu. Zostawił po sobie opinię dobrego gospodarza oraz hojnego fundatora kościołów, szpitali i przytułków dla biednych i starców (chociaż w dobrach swych stosował bezwzględnie uprawiany wyzysk feudalny i popadał w liczne konflikty z mieszczanami Biecza). W Rzeszowie ufundował klasztor oo. Bernardynów i szpital dla ubogich, w Głogowie natomiast kościół parafialny z dzwonnicą, szpital dla ubogich, oraz drewniany ratusz. Jedną z jego głównych inwestycji był zamek w Rzeszowie, który w pierwotnej formie powstał pod koniec XVI wieku, a następnie został gruntownie rozbudowany w 1620 w stylu Palazzo in fortezza. W latach 20. Ligęza ufortyfikował także okoliczne miejscowości budując szereg ziemno-drewnianych warowni m.in. w Mrowli, Świlczy, Krasnem i Malawie. Jako starosta biecki troszczył się o dokończenie rozpoczętego przez ojca dzieła odbudowy fortyfikacji miejskich. Na podstawie królewskiego zezwolenia z 17 maja 1630 r. zbudował klasztor i kościół reformatów w Bieczu (na miejscu dawnego zamku).
Działalność polityczna.
Właściciel Rzeszowa miał spore ambicje polityczne. W 1616 roku wyznaczony został senatorem rezydentem. Uczestniczył w sejmach jako senator (zwłaszcza za panowania Zygmunta III Wazy), a wygłaszane przez niego mowy były uznawane przez współczesnych za godny naśladowania wzór. Dał się poznać jako dalekowzroczny i rozważny doradca polityczny. Popierając interesy kolejnych władców Ligęza otrzymywał od nich liczne beneficja i przywileje dla swoich miast. Prawdopodobnie „w podziękowaniu” od władcy otrzymał Głogów, a także liczne wolności po wielkim pożarze Rzeszowa w 1594. Na sejmie w Warszawie w styczniu 1635 roku przedstawił wniosek dotyczący przygotowania armii koronnej do walk przeciw Szwedom i Turkom.
Działania zbrojne.
Mikołaj Spytek Ligęza prowadził walki ze swoim sąsiadem i bratankiem Andrzejem Ligęzą, który dwukrotnie najechał Rzeszów (1603) paląc przedmieścia i zdobywając zamek. W odwecie Mikołaj złupił dobra krewniaka w Staroniwie i Zwięczycy. Konflikt wynikał prawdopodobnie ze sporu granicznego, a rozwiązany został dopiero wyrokiem sądu ziemskiego w Przeworsku, który wydał werdykt na korzyść Mikołaja.
Starosta sandomierski walczył także ze słynnym awanturnikiem z sąsiedniego Łańcuta, Stanisławem Stadnickim „Diabłem” (1600-1605) oraz jego synem Władysławem (1617-1619), który złupił Rzeszów na czele lisowczyków, przy czym bezpośrednią przyczyną konfliktu była rywalizacja między jarmarkami rzeszowskim i łańcuckim. W 1624 Ligęza skutecznie obronił przeprawę przez Wisłok w Rzeszowie przed czambułem tatarskim.
Śmierć i podział majątku.
Ligęza zmarł w Dąbrowie Tarnowskiej w sierpniu 1637 w wieku 75 lat. Wedle swego życzenia został pochowany pod progiem kościoła bernardynów w Rzeszowie. Ponieważ jego synowie ze związku z Elżbietą Kormanicką zmarli w dzieciństwie, swoją olbrzymią jak na owe czasy fortunę pozostawił dwóm córkom z małżeństwa z Zofią Krasińską – starszej Zofii Pudencjannie, która poślubiła w 1633 księcia Władysława Dominika Zasławskiego-Ostrogskiego, i młodszej Konstancji, od 1637 żonie Jerzego Sebastiana Lubomirskiego. Zgodnie ze sporządzonym przez Ligęzę aktem podziałowym, zatwierdzonym w Krakowie w 1631, Zofia otrzymała miasta Rzeszów (z zamkiem), Głowów i Sędziszów oraz 34 wsie i 25 folwarków (łącznie 351 łanów), natomiast Konstancja tylko jeden zamek w budowie, 25 wsi i 14 folwarków (razem 130 łanów). Ponieważ Zasławski okazał się marnym zięciem, w swoim testamencie z 4 sierpnia 1637 Ligęza zezwolił Konstancji i jej mężowi dochodzić swoich praw przeciwko nierównemu podziałowi z 1631. Natychmiast po śmierci Ligęzy Zasławski zbrojnie zajął przyznane swej żonie Rzeszów, Głowów i Sędziszów, a także rodowe dobra Ligęzów Dąbrowę i Gorzyce, które należały do działu Konstancji, ale przypadły czasowo jej matce jako dożywocie. Po zwrocie tych ostatnich dóbr przez Zasławskiego w 1638 na mocy wyroku komisji sądowej wziął je z kolei zajazdem w 1640 Lubomirski i trzymał być może już do śmierci teściowej w 1642. Już po śmierci obu Ligęzianek (Konstancji w 1648 i Zofii w 1649) w 1653 Jerzy Lubomirski uzyskał od Zasławskiego cesję jego części latyfundium Mikołaja Spytka Ligęzy z Rzeszowem.

</doc>
<doc id="452137" url="https://pl.wikipedia.org/wiki?curid=452137" title="Strugarka">
Strugarka

Strugarka – obrabiarka do obróbki skrawaniem płaszczyzn.
Strugarka do metalu.
Strugarka do metalu – obrabiarka do obróbki skrawaniem płaszczyzn. Występują w nich następujące ruchy skrawania: ruch główny prostoliniowy oraz ruch posuwowy prostoliniowy, okresowy.
Rozróżnia się:
Strugarki ogólnego przeznaczenia dzieli się na:
Strugarka do drewna.
Strugarki do drewna dzielą się na strugarki do płaszczyzn i do strugania kształtowego. Strugarka do płaszczyzn "grubościówka" służy do nadania struganej desce określonej grubości. Może obrabiać jedną, dwie lub cztery płaszczyzny jednocześnie.
W stolarstwie do dłutowania i żłobienia stosuje się dłutownice łańcuchowe.

</doc>
<doc id="452138" url="https://pl.wikipedia.org/wiki?curid=452138" title="Georgi Markow (dysydent)">
Georgi Markow (dysydent)

Georgi Markow (ur. 1 marca 1929 w Sofii, zm. 11 września 1978 w Londynie) – bułgarski dramaturg, powieściopisarz i dysydent zamordowany przez bułgarski wywiad.
Życiorys.
Był dramaturgiem i powieściopisarzem bułgarskim. W 1969 zbiegł na zachód z Ludowej Republiki Bułgarii. Pracował w Londynie w serwisie światowym BBC, dla Radia Wolna Europa i Deutsche Welle. Był nieprzejednanym krytykiem komunizmu, wyjawiał tajniki życia społecznego w komunistycznej Bułgarii. Reżim komunistyczny postanowił go zabić, korzystając z pomocy KGB.
Zamach.
KGB i bułgarski KDS (bułg. КДС, Комитет за държавна сигурност – Komitet Bezpieczeństwa Państwowego Bułgarskiej Republiki Ludowej) dokonały dwóch nieudanych zamachów na jego życie. Trzecią udaną próbę podjęto 7 września 1978 na przystanku autobusowym, niedaleko mostu Waterloo w Londynie. Czekającego na przystanku Markowa zaczepił mówiący z obcym akcentem nieznajomy, lekko go trącając parasolką (a w rzeczywistości specjalnie skonstruowanym tzw. bułgarskim parasolem). Markow poczuł się źle i udał się do lekarza. Później skojarzył to potrącenie z bólem łydki, na której był ślad po ukłuciu.
Markow zmarł po trzech dniach. Dopiero w czasie obdukcji w prosektorium znaleziono w miejscu ukłucia platynową kulkę 1,5 mm, wbitą w jego łydkę, zawierającą śmiertelną dawkę rycyny. Były agent KGB współpracujący równocześnie ze służbami zachodnimi Oleg Gordijewski twierdził, że morderstwo zaplanowało i wykonało KGB.

</doc>
<doc id="452142" url="https://pl.wikipedia.org/wiki?curid=452142" title="Komisja Heraldyczna">
Komisja Heraldyczna

Komisja Heraldyczna − organ opiniodawczo-doradczy ministra właściwego do spraw administracji publicznej do spraw związanych z heraldyką, weksylologią oraz falerystyką, powoływana na podstawie ustawy z 29 grudnia 1998, która zmieniła m.in. ustawę o odznakach i mundurach z 21 grudnia 1978.
Opis.
Komisja Heraldyczna początkowo podlegała ministrowi spraw wewnętrznych i administracji, po reformie z 2011 ministrowi cyfryzacji, a od 2012 ponownie ministrowi spraw wewnętrznych i administracji.
Na członków komisji powoływane są w szczególności osoby wyróżniające się wysokim poziomem wiedzy z zakresu heraldyki i weksylologii, przedstawiciele organizacji, których statutowe cele związane są z heraldyką i weksylologią oraz przedstawiciele jednostek samorządu terytorialnego.
W skład Komisji wchodzi:
Komisja składa się z przewodniczącego, jego zastępcy, sekretarza i dziesięciu członków. Członkowie komisji zostali powołani po raz pierwszy rozporządzeniem ministra Spraw Wewnętrznych i Administracji z dnia 20 stycznia 2000. Pierwszym przewodniczącym mianowany został Stefan Krzysztof Kuczyński, który stanowisko piastował w latach 2000-2007, a w związku z jego absencją od 2007 zadania przewodniczącego przejął dotychczasowy zastępca Henryk Seroka . Od 2008 funkcję przewodniczącego komisji sprawuje Paweł Dudziński.
Kompetencje.
Komisja doradza i opiniuje szczególnie w zakresie:
W toku prac komisji wypracowane zostały szczegółowe zalecenia dotyczące:
Kontrowersje.
W roku 2014 do Ministra Administracji i Cyfryzacji skierowany został list członków Zespołu Nauk Pomocniczych Historii i Edytorstwa przy Komitecie Nauk Historycznych PAN w sprawie nieprawidłowości w działalności Komisji Heraldycznej. Podniesione w piśmie zarzuty dotyczyły braku przejrzystości oraz obiektywizmu praktyk i procedur. Wskazano na zaistnienie konfliktu interesów w sytuacji projektowania symboli przez członków, pełniących jednocześnie funkcję ich opiniowania. W szczególności dotyczyło to osoby przewodniczącego Komisji Heraldycznej oraz jednego z członków. Wnioskowano o rekonstrukcję Komisji dla odzyskania przez nią opinii instytucji obiektywnej i wiarygodnej. Pismo podpisało 15 naukowców skupionych przy ZNPHiE.
W odpowiedzi udzielonej przez Ministerstwo w marcu 2015 roku stwierdzono, „że przepisy prawa dotyczące Komisji Heraldycznej nie zawierają zakazu projektowania przez członków Komisji symboli jednostek samorządowych”, ich zaangażowanie w projektowanie wynika stąd, że „środowisko osób zajmujących się naukowo heraldyką i weksylologią jest w Polsce niezmiernie wąskie”, a gwarancją obiektywności ocen Komisji ma być „nakaz wyłączenia się autorów projektów symboli samorządowych […] z omawiania projektu, jak i głosowania nad uchwałą w jego sprawie”.
Minister Administracji i Cyfryzacji zwrócił się do Komisji Heraldycznej z wnioskiem o podjęcie uchwały sankcjonującej jednoznaczny nakaz wyłączenia się autorów projektów z udziału w pracach Komisji Heraldycznej. Uchwała przyjęta została przez Komisję Heraldyczną na posiedzeniu 13 marca 2015 r. Zawieszenie działalności projektowej zadeklarował Paweł Dudziński. Z projektowania nie zrezygnowali Piotr Gołdyn, Henryk Seroka, Tadeusz Sobieszek, Robert Szydlik, Wojciech Tutak i Alfred Znamierowski.
W styczniu 2022 r. dr hab. Marek Adamczewski, na wykładzie naukowym zorganizowanym przez poznański oddział Polskiego Towarzystwa Heraldycznego, przedstawił próbę podsumowania ponad 20 lat procedowania Komisji Heraldycznej. W ramach dwugłosu swoje krytyczne stanowisko zaprezentował Aleksander Bąk, którego konkluzją były trzy postulaty: natychmiastowa dymisja Przewodniczącego Komisji Heraldycznej, odwołanie grona członków „projektujących” oraz objęcie Komisji Heraldycznej nadzorem sanacyjnym. Jako uzasadnienie wskazał m.in. uznaniowość oraz brak bezstronności i transparentności w opiniowaniu, przekraczanie kompetencji delegowanych ustawą przez wydawanie opinii na podstawie negatywnej oceny formy plastycznej, wprowadzanie w obieg prawny symboli noszących znamiona plagiatu, konflikt interesów z uwagi na sprawowanie funkcji członków Komisji Heraldycznej przez osoby jednocześnie projektujące symbole samorządowe oraz je opiniujące, a przede wszystkim piastowanie funkcji Przewodniczącego Komisji Heraldycznej przez osobę obciążoną zarzutem plagiatu.
Zarzut plagiatu stanowił podstawę podjęcia przez Radę Dyscypliny Historia Uniwersytetu Mikołaja Kopernika w Toruniu w dniu 12 listopada 2019 r. uchwały o odmowie nadania Pawłowi Dudzińskiemu stopnia doktora habilitowanego w dziedzinie nauk humanistycznych, w dyscyplinie historia. 31 maja 2021 roku Prezydium Rady Doskonałości Naukowej jednogłośnie podjęło decyzję o utrzymaniu uchwały w mocy .
Z uwagi na brak formalno-prawnych działań wobec Przewodniczącego Komisji Heraldycznej ze strony uprawnionych organów administracji państwowej portal jakiznaktwoj.pl uruchomił w październiku 2022 r. "Licznik ks. Dudzińskieg"o. Licznik ma odliczać dni od daty roztrzygnięcia Prezydium Rady Doskonałości Naukowej do dnia, w którym ks. dr Paweł Dudziński przestanie pełnić funkcję Przewodniczącego Komisji Heraldycznej. Na podstawie treści pozyskanych z portalu jakiznaktwoj.pl dziennik Rzeczpospolita opublikował 12 grudnia 2022 r. artykuł informujący, iż „najważniejszym ciałem zajmującym się heraldyką kieruje osoba, której dwukrotnie nie udało się uzyskać habilitacji z powodu oskarżeń o plagiat”.
W grudniu 2022 roku prof. dr hab. Piotr Gliński Minister Kultury i Dziedzictwa Narodowego wystąpił do Mariusza Kamińskiego Ministra Spraw Wewnętrznych i Administracji z wnioskiem o odwołanie dra Pawła Dudzińskiego ze składu Komisji Heraldycznej. W uzasadnieniu wniosku wskazano, że „podejrzenie popełnienia plagiatu jest zarzutem, który godzi w dobre imię Komisji i utrudnia wypełnianie przez nią ustawowych zadań”.

</doc>
<doc id="452143" url="https://pl.wikipedia.org/wiki?curid=452143" title="Zabili mi żółwia">
Zabili mi żółwia



</doc>
<doc id="452145" url="https://pl.wikipedia.org/wiki?curid=452145" title="Pistolet Beretta 318">
Pistolet Beretta 318

Beretta 318 – włoski kieszonkowy pistolet samopowtarzalny. Produkowana od 1935 roku wersja pistoletu Model 1919 różniąca się wyglądem zewnętrznym, głównie kształtem szkieletu o wyglądzie zbliżonym do innych pistoletów Beretty wprowadzonych do uzbrojenia w latach trzydziestych XX wieku. Beretta 318 była produkowana głównie na eksport do USA, gdzie sprzedawana była jako "Panther".
Następcą Modelu 318 był w ofercie Beretty pistolet Model 418.

</doc>
<doc id="452146" url="https://pl.wikipedia.org/wiki?curid=452146" title="Dow Beer Meisels">
Dow Beer Meisels



</doc>
<doc id="452147" url="https://pl.wikipedia.org/wiki?curid=452147" title="Przepustka">
Przepustka

Przepustka – dokument uprawniający do przekroczenia punktu kontroli osób lub pojazdów. Współcześnie używany przy bramach wjazdowych na tereny zamknięte dla osób „obcych” – niezatrudnionych i niemających uzasadnionej potrzeby wstępu na teren zamknięty. Przepustki stosowane są przy bramach wejściowych i wjazdowych do dużych zakładów przemysłowych, niektórych biurowców, urzędów itp., a także na tereny militarne. System przepustek wprowadzany jest zarządzeniami wewnętrznymi kierownictwa firm, w których obowiązuje, ma za zadanie kontrolę ruchu osób zwłaszcza tam, gdzie zachodzi niebezpieczeństwo naruszenia zasad tajemnicy (służbowej, państwowej, wojskowej itp.), a także zagrożenie terroryzmem. Przepustki wydawane bywają jako stałe (o długich terminach ważności), np. dla pracowników chronionych instytucji, codziennie (lub co najmniej wielokrotnie) mających prawo przechodzenia przez punkt kontrolny, oraz jednorazowe, np. dla interesantów i gości odwiedzających te instytucje.
Systemy przepustek wprowadzane także bywają – najczęściej tylko doraźnie – wszędzie tam, gdzie z różnych przyczyn istnieje potrzeba ograniczenia ruchu osób postronnych, nawet na terenach, które w innym czasie są powszechnie dostępne (np. podczas zjazdów głów państw zamykane bywają niektóre kwartały ulic wokół miejsc ich spotkań; podczas epidemii zamykane są rejony, w których epidemia występuje itp.) Przepustki były, zwłaszcza w odleglejszej przeszłości, ważnym (choć często mało skutecznym) narzędziem walki z epidemiami. Kontroli dokumentów – przepustek, paszportów itp. – przez wiele lat dokonywano na rogatkach miast, mostach itp., często wiązała się ona z obowiązkami wnoszenia różnego rodzaju opłat celnych lub myta. Na terenach objętych działaniami wojennymi przepustki używane są do kontroli i ograniczenia ruchu ludności, głównie w celu walki z działaniami wywiadowczymi przeciwnika.
W krajach o ograniczonej wolności osobistej, na przykład w Polsce w czasach stanu wojennego wprowadzono obowiązek posiadania przepustek podczas podróży poza miejscowość zamieszkania; obywatele ZSRR podczas poruszania się po kraju mieli obowiązek posługiwania się paszportem oraz tzw. "komandirowką" (urzędowym „skierowaniem”) – odmianą przepustki; podobnie w Rumunii na drogach co kilkanaście kilometrów ustawiane były punkty kontroli przepustek.
Szczególnym rodzajem przepustki jest bilet wstępu (do kina, do teatru, na koncert, na mecz itp.), ale podstawową różnicą między biletem a przepustką jest fakt, że bilet wstępu może wykupić każdy chętny, natomiast przepustka wydawana jest (najczęściej bezpłatnie) tylko tym osobom, które uzasadnią potrzebę przekroczenia punktu kontrolnego. Z kolei rodzajem przepustki zezwalającej na przekraczanie granic państwowych jest paszport, choć rola tego dokumentu w wielu krajach, w tym w krajach Unii Europejskiej, znacznie się zmniejszyła.
Wyraz używany także w znaczeniu przenośnym, w idiomach "przepustka do historii", "przepustka do encyklopedii" albo "przepustka do dojrzałości".

</doc>
<doc id="452149" url="https://pl.wikipedia.org/wiki?curid=452149" title="17 (liczba)">
17 (liczba)

Liczba 17 jest liczbą pierwszą.
Carl Friedrich Gauss udowodnił, że można przy użyciu cyrkla i linijki skonstruować wielokąt foremny o 17 kątach (siedemnastokąt foremny).
W symbolice Sklawinów i skandów miała poczesne miejsce. W runicznych kalendarzach podkreślana podwójnie. We Włoszech uważana za pechową na zasadzie: 17 = XVII = vixi = „żyłem” = „już nie żyję”. W języku francuskim jest jedną z trzech liczb z nazwą zawierającą cząstkę „dix-” i zapisywana jest jako "dix-sept" łącząc w sobie dziesięć ("dix") i siedem ("sept").
Jedną z własności tej liczby jest to, że stanowi ona sumę pierwszych czterech liczb pierwszych i sama jest liczba pierwszą:(2 + 3 + 5 + 7 = 17).
Stanowi ona także sumę cyfr swojego sześcianu: formula_1 oraz formula_2
17 jest trzecią liczbą Fermata.
17 w kalendarzu.
17. dniem w roku jest 17 stycznia. Zobacz też co wydarzyło się w 17 roku n.e.

</doc>
<doc id="452151" url="https://pl.wikipedia.org/wiki?curid=452151" title="18 (liczba)">
18 (liczba)

Warunek podzielności przez 18 liczby zapisanej w systemie dziesiętnym to, aby była podzielna zarówno przez 2 (parzysta), jak i przez 9. Podzielność liczby przez 18 można więc sprawdzić znając tylko jej ostatnią cyfrę i sumę cyfr, np. liczba o sumie cyfr 90 kończąca się na 6 dzieli się przez osiemnaście.
18 w kulturze.
Wiek 18 lat jest uważany w kulturze zachodniej za początek wieku dorosłego. Osoby, które osiągnęły ten wiek, są w wielu systemach prawnych określane jako pełnoletnie.
Liczba 18 jest w niektórych środowiskach używana jako symbol słów „Adolf Hitler”: A jest pierwszą literą alfabetu, zaś H ósmą. Symbolu 18 używają często organizacje narodowo-socjalistyczne, na przykład Combat 18.

</doc>
<doc id="452152" url="https://pl.wikipedia.org/wiki?curid=452152" title="PL/pgSQL">
PL/pgSQL

PL/pgSQL jest językiem proceduralnym wspieranym przez RDBMS PostgreSQL. Język ten jest bardzo podobny do języka proceduralnego PL/SQL w bazie Oracle.
PL/pgSQL jest prawdziwym językiem programowania, o znacznie większych możliwościach niż język SQL, umożliwiającym m.in. stosowanie pętli i zaawansowanych struktur sterujących. Programy napisane w języku PL/pgSQL są funkcjami, które można stosować jako część polecenia SQL albo jako wyzwalacz.
Główne zalety języka PL/pgSQL:
PL/pgSQL nie jest jedynym "PL" instalowanym domyślnie dla PostgreSQL, lecz dostępnych jest wiele innych, takich jak: PL/Java, 
PL/Perl, plPHP, PL/Python, PL/R, PL/Ruby, PL/sh, PL/Tcl.
Funkcje w PostgreSQL.
Polecenie CREATE FUNCTION.
Funkcje w PostgreSQL tworzone są za pomocą polecenia CREATE FUNCTION. Uproszczona składnia wygląda następująco:
CREATE FUNCTION nazwa ([rodzaj_argumentu] [nazwa_argumentu] typ_argumentu [...])
 RETURNS typ_wyniku
 AS '
 definicja
 LANGUAGE 'nazwa_języka'
Przykład
CREATE FUNCTION subt_one(int4) RETURNS INT4 AS '
 BEGIN
 RETURN $1 -1;
 END;
' LANGUAGE 'plpgsql';
W tym przypadku wykorzystano język PL/pgSQL. Jest to język specyficzny dla PostgreSQL, w innych bazach danych są dostępne podobne języki. W Oracle na przykład jest to PL/SQL, w Sybase Transact-SQL.
Dodanie języka PL/pgSQL do bazy danych.
Aby skorzystać z języka PL/pgSQL, należy samodzielnie zainstalować program obsługi. Ponieważ jest to dość skomplikowana operacja, w PostgreSQL umieszczono skrypt pomocniczy, składnia jest następująca:
createlang [opcje] [nazwa_jezyka] nazwa_bazy_danych
Zwykły użytkownik nie ma prawa dodawać obsługi języka do bazy danych, dlatego zazwyczaj należy połączyć się jako supeużytkownik postgres, wtedy dodajemy przełącznik U z nazwą superużytkownika:
createlang -U postgres plpgsql bpfinal -L/usr/local/pgsql/lib
Usunięcie języka możliwe jest również tylko dla superużytkownika przez wpisanie w konsoli psql polecenia
DROP LANGUAGE 'plpgsql';
W języku PL/pgSQL nie ma znaczenia wielkość liter w słowach kluczowych takich jak BEGIN oraz układ kodu. Możliwe jest również przeciążanie funkcji. Aby użyć znaku apostrofu w definicji funkcji należy poprzedzić go dodatkowym apostrofem.
CREATE FUNCTION jest tylko zapisem kodu funkcji, aby ją skompilować musi zostać wywołana, np. poprzez 
SELECT nazwa_funkcji(argumenty)
lub
SELECT * FROM nazwa_funkcji(argumenty)
Pełniejsza składnia polecenia CREATE FUNCTION wygląda następująco:
Składnia CREATE FUNCTION.
CREATE [OR REPLACE] FUNCTION nazwa ([rodzaj_argumentu] [nazwa_argumentu] typ_argumentu [{ DEFAULT | = } wartość_domyślna}] [...])
[RETURNS typ_wyniku | RETURNS TABLE ( nazwa_kolumny typ_kolumny [, ...] ) ]
AS ‘
DECLARE
 --deklaracje zmiennych, skladnia:
 nazwa [CONSTANT] typ [NOT NULL] [DEFAULT | := wartość];
 /* CONSTANT sprawia, że wartości zmiennej nie można zmieniać
 NOT NULL sprawia, że wartości zmiennej nie można przypisać wartości NULL
 np.: */ 
 n1 integer;
BEGIN
 instrukcje --komentarz jednowierszowy
 /* komentarz
 wielowierszowy – zagnieżdżanie takich nie jest dozwolone.
 Po BEGIN można tworzyć nowe bloki, (zmienne mają zasięg w zadeklarowanym bloku):
 DECLARE
 zmienne
 BEGIN
 instrukcje
 END;*/
 RETURN [wartość] --obowiązkowo funkcja musi zwracać wartość
END;
‘ LANGUAGE 'plpgsql';
Typ zmiennej w sekcji DECLARE może być jednym z wbudowanych typów PostgreSQL, użytkownika lub odpowiadającym wierszowi w tabeli.
Usuwanie funkcji.
Funkcje usuwa się za pomocą polecenia DROP FUNCTION:
DROP FUNCTION [ IF EXISTS ] nazwa_funkcji [ ([typ_argumentu [, …]]) ], [, ...] [ CASCADE | RESTRICT ]
Przykład
DROP FUNCTION subt_one(int4);
Aliasy zmiennych.
Odwołania do parametrów, z którymi uruchomiono funkcję, realizuje się poprzez $1, $2 itd. Za pomocą deklaracji ALIAS można się do nich odwoływać za pomocą własnych zdefiniowanych nazw:
nazwa ALIAS FOR $n
Instrukcje warunkowe.
IF-THEN-ELSE.
 IF wyrażenie
 THEN
 instrukcje –zagnieżdżanie dozwolone
 [ELSE
 instrukcje –zagnieżdżanie również dozwolone]
 END IF;
NULLIF.
 NULLIF(wejście,wartość)
 Funkcja ta zwraca wartość NULL, jeżeli wartością wyrażenie wejście=wartość jest TRUE, w innym przypadku zwraca wartość wejście.
CASE.
 CASE
 WHEN wyrażenie
 THEN wyrażenie
 ELSE wyrażenie
 END;
Pętle.
WHILE.
 WHILE wyrażenie
 LOOP
 instrukcje
 END LOOP;
FOR.
 FOR nazwa IN [REVERSE] od..do
 LOOP
 instrukcje
 END LOOP;
 FOR wiersz IN SELECT [treść zapytania]
 LOOP
 instrukcje
 END LOOP; --pętla wykonuje się dla każdego wiersza zwróconego przez SELECT
Procedury wyzwalane.
Za pomocą procedury wyzwalanej (tzw. wyzwalacz, triger) można sprawić, że PostgreSQL wykona automatycznie procedurę zapisywaną w bazie danych, jeżeli dla określonej tabeli będą podjęte takie operacje jak INSERT, UPDATE oraz DELETE.
Aby wykorzystać procedurę wyzwalaną, najpierw należy zdefiniować procedurę, a następnie utworzyć sam wyzwalacz, który określa, kiedy procedura wyzwalana będzie wykonywana.
Tworzy się je za pomocą polecenia CREATE TRIGGER. Składnia:
Składnia.
 EXECUTE PROCEDURE funkcja(argumenty)
Innymi słowy: 
Stwórz [lub zastąp] wyzwalacz "nazwa", przed lub po
 operacji {INSERT | UPDATE | DELETE} lub {INSERT | UPDATE | DELETE} lub …
 na tabeli, dla każdego wiersza lub raz dla każdego wywołania aktualizacji,
 i wykonaj procedurę.
Wewnątrz procedury wyzwalanej dostępne są specjalne zmienne, m.in. 
new – rekord zawierający nowy wiersz bazy danych
old – rekord zawierający stary wiersz bazy danych
Zawierają one (dla wyzwalaczy typu ROW) dane z wierszy, których dotyczą te operacje aktualizacji, które spowodowały zadziałanie wyzwalacza. OLD zawiera dane sprzed aktualizacji, natomiast NEW zawiera dane po aktualizacji (lub proponowany wiersz dla wyzwalaczy typu BEFORE).
Usuwanie wyzwalacza.
Wyzwalacze usuwa się za pomocą polecenia DROP TRIGGER:
DROP TRIGGER [ IF EXISTS ] nazwa_triggera ON nazwa_tabeli [ CASCADE | RESTRICT ];

</doc>
<doc id="452153" url="https://pl.wikipedia.org/wiki?curid=452153" title="19 (liczba)">
19 (liczba)

Jest to liczba pierwsza.
19 w kalendarzu.
19. dniem w roku jest 19 stycznia. Zobacz też co wydarzyło się w 19 roku n.e.

</doc>
<doc id="452155" url="https://pl.wikipedia.org/wiki?curid=452155" title="Konstancja Lubomirska">
Konstancja Lubomirska

Konstancja z Ligęzów Lubomirska (ur. 1618, zm. 26 marca 1648) – córka Mikołaja Spytka Ligęzy i jego trzeciej żony Zofii Krasińskiej (zm. między 1642 a 1643), wojewodzianki płockiej, kasztelanówny ciechanowskiej.
Była pierwszą żoną marszałka wielkiego koronnego i hetmana polnego koronnego, księcia Jerzego Sebastiana Lubomirskiego. Ślub wzięli w 1637 roku, a Konstancja Ligęzianka wniosła w posagu Rzeszów, który odziedziczyła po śmierci ojca. Mieli pięcioro dzieci:

</doc>
<doc id="452158" url="https://pl.wikipedia.org/wiki?curid=452158" title="Pistolet Beretta 418">
Pistolet Beretta 418

Beretta 418 – włoski kieszonkowy pistolet samopowtarzalny. Zastąpił w ofercie firmy Beretta pistolet Model 318. Wersjami pistoletu Beretta 418 były pistolety Beretta 420 (chromowany) i Beretta 421 (złocony).

</doc>
<doc id="452166" url="https://pl.wikipedia.org/wiki?curid=452166" title="Jan Brzękowski">
Jan Brzękowski

Jan Brzękowski, ps. "Jan Bereta", "Jan Jarmott" (ur. 18 grudnia 1903 w Nowym Wiśniczu, zm. 3 sierpnia 1983 w Paryżu) – polski poeta, pisarz i teoretyk sztuki, w szczególności poezji.
Życiorys.
Brzękowski uczęszczał do gimnazjum w Nowym Sączu i w Bochni. Absolwent filologii polskiej i farmacji na UJ. Uzyskał w 1927 roku
stopień doktora za rozprawę pt. "Legenda Don Juana i jej wpływ na literaturę polską". Studiował także na Sorbonie i w paryskiej École du Journalisme. Uczestnik plebiscytu na Śląsku w 1920 roku. Debiutował w 1921 roku na łamach „Gazety Literackiej” jako poeta. W 1922 związany był z grupą młodych poetów krakowskich, określających się jako negatywiści. W 1925 roku wydał pierwszy tomik poezji "Tętno" drukowany w „Zwrotnicy”. Redagował czasopismo „Linia”. Działał w kręgu awangardy krakowskiej. Współtworzył grupę artyści rewolucyjni.
W 1928 roku wyjechał do Francji. W latach 1929-1930 redaktor dwujęzycznego pisma „L'Art Contemporain – Sztuka Współczesna”. Pisał poezję w języku francuskim, wydając kilka tomików ilustrowanych przez Hansa Arpa i M. Ernsta i Fernanda Légera. W latach 1937–1940 był szefem biura prasowego Ambasady RP, działał w czasie wojny w zarządzie Polskiego Czerwonego Krzyża w Vichy, uczestniczył we francuskim ruchu oporu w latach 1940–1944. W 1940 roku ożenił się z rzeźbiarką Suzanne de Lamer. W latach 1944–1945 był attaché prasowym Ambasady RP. Od 1946 do 1964 roku był dyrektorem uzdrowiska i hotelu w Amélie-les-Bains, gdzie również mieszkał. Od 1964 roku przebywał w Paryżu. W 1979 odnowił po 50 latach dyplom doktorski na UJ. Publikował m.in. w czasopismach emigracyjnych „Kultura”, „Wiadomości”, „Oficyna Poetów” i krajowych „Twórczość”, „Tygodnik Powszechny”, „Życie Literackie”, „Miesięcznik Literacki”, „Poezja”
Inne.
Jedna z ulic w Nowym Wiśniczu nosi nazwę Jana Brzękowskiego.

</doc>
<doc id="452168" url="https://pl.wikipedia.org/wiki?curid=452168" title="Wes Craven">
Wes Craven

Wes Craven, właśc. Wesley Earl Craven (ur. 2 sierpnia 1939 w Cleveland, zm. 30 sierpnia 2015 w Los Angeles) – amerykański reżyser, scenarzysta, producent filmowy i montażysta. Znany przede wszystkim jako twórca serii "Koszmar z ulicy Wiązów".
Craven wyreżyserował także wszystkie cztery filmy serii "Krzyk", a także był współtwórcą postaci Ghostface. Pozostałe filmy Cravena to m.in.: "Wzgórza mają oczy", "Ostatni dom po lewej", "Red Eye" i "Zbaw mnie ode złego".
Wczesne lata.
Wes Craven urodził się jako syn Caroline (z domu Miller) i Paula Eugene’a Cravena. Dorastał w ortodoksyjnej rodzinie baptystycznej. Craven obronił licencjat z filologii angielskiej i psychologii na Wheaton College (stan Illinois). Natomiast na Johns Hopkins University zdobył tytuł magistra z filozofii i literatury (Johns Hopkins Writing Seminars).
Craven przez krótki czas nauczał filologii angielskiej na Westminster College. Był także nauczycielem akademickim nauk humanistycznych na Clarkson College of Technology (obecnie Clarkson University) w Potsdamie. Pierwszą pracą w przemyśle filmowym było dla niego stanowisko dźwiękowca przy postprodukcji w nowojorskim przedsiębiorstwie.
Kariera.
Craven opuścił świat akademicki dla bardziej intratnej roli reżysera filmów pornograficznych. W dokumencie "Głęboko w gardle", Craven powiedział przed kamerą, że realizował on „wiele hardcorowych filmów dla widzów pełnoletnich” pod różnymi pseudonimami, w tym Abe Snake. Jego udział w produkcji "Głębokie gardło" jest nieznany, natomiast większość jego ról w tego typu filmach dotyczyła pisania scenariuszy oraz montażu zdjęć. W 1972 roku Wes Craven wyreżyserował pierwszy film pełnometrażowy "Ostatni dom po lewej".
Craven regularnie współpracował z Seanem S. Cunninghamem. W debiucie Cravena "Ostatni dom po lewej", Cunningham był producentem. W późniejszym czasie – w najpopularniejszym obrazie Cravena "Koszmar z ulicy Wiązów" – Cunningham wyreżyserował jedną ze scen pogoni, jednak nie wymieniono jego nazwiska w napisach końcowych. Ich osławione postacie Freddy Krueger i Jason Voorhees, pojawili się razem w 2003 w filmie z gatunku slasher "Freddy kontra Jason", gdzie Cunningham zajął się produkcją. W remake’u "Ostatniego domu po lewej", zarówno Cunningham jak i Craven byli odpowiedzialni za produkcję.
Udział Cravena w zapoczątkowaniu kariery Johnny'ego Deppa był znaczny dzięki obsadzeniu go w 1984 roku w "Koszmarze z ulicy Wiązów"; dla młodego wówczas Deppa była to pierwsza ważna rola filmowa.
Mimo popularności zdobytej dzięki tworzeniu horrorów, Craven pracował także przy dwóch produkcjach, które nie były związane z tym gatunkiem. W 1999 roku wyreżyserował film "Koncert na 50 serc", a w 2006 roku był jednym z 22 reżyserów realizujących obraz "Zakochany Paryż".
Nagrody i wyróżnienia.
Podczas swojej kariery Wes Craven nominowany był lub wygrał kilka nagród, zdobywając m.in. Saturn Award.
W 1977 roku reżyser został laureatem nagrody krytyków podczas Katalońskiego Festiwalu Filmowego w Sitges za film "Wzgórza mają oczy". W 1997 w trakcie Festival international du film fantastique de Gérardmer Craven otrzymał "Grand Prix du Festival" za "Krzyk". W 2012 roku na New York City Horror Film Festival nagrodzono Cravena Nagrodą za Osiągnięcia Życiowe.
Życie prywatne.
Z pierwszego małżeństwa (1964–1969) Cravena z Bonnie Broecker pochodziło dwoje dzieci: Jonathan (ur. 1965) i Jessica (ur. 1968). W 1982, reżyser ożenił się z Millicent Eleanor Meyer (rozwiedli się w 1985 roku). W 2004 roku Craven związał się z Iyą Labunką, która regularnie pracowała przy jego filmach jako producentka.
Śmierć.
Zmarł 30 sierpnia 2015 w wieku 76 lat w swoim domu w Los Angeles. Powodem był nowotwór ośrodkowego układu nerwowego.

</doc>
<doc id="452175" url="https://pl.wikipedia.org/wiki?curid=452175" title="Georges Canguilhem">
Georges Canguilhem

Georges Canguilhem (ur. 4 czerwca 1904 w Castelnaudary, zm. 11 września 1995) – francuski filozof, zajmujący się problemami filozofii nauki i teorii poznania. 
Elementy biograficzne.
W roku 1924 rozpoczął studia w École Normale Supérieure, jego kolegami byli m.in. Jean-Paul Sartre i Raymond Aron. Pracę na uniwersytecie w Strasburgu rozpoczął w roku 1941, dwa lata później uzyskał stopień doktora medycyny. Działał we francuskim ruchu oporu. W roku 1955 został profesorem Sorbony, gdzie zastąpił Gastona Bachelarda na katedrze w Instytucie Historii Nauki. Funkcję tę sprawował do 1971.
Praca filozoficzna.
Praca Canguilhema dotyczyła problematyki normalności i patologii (zob. Michel Foucault), interesowało go krytyczne przedstawienie historii nauki. Jako lekarz, zajmował się problemami medycyny z punktu widzenia filozofii nauki. 

</doc>
<doc id="452176" url="https://pl.wikipedia.org/wiki?curid=452176" title="Tom Reichelt">
Tom Reichelt

Tom Reichelt (ur. 12 maja 1982 w Marienbergu) – niemiecki biegacz narciarski, zawodnik klubu WSC Erzgebierge Oberwiesenthal, zwycięzca FIS Marathon Cup.
kariera.
Po raz pierwszy na arenie międzynarodowej Tom Reichelt pojawił się 9 grudnia 2000 roku w zawodach Pucharu Kontynentalnego w szwajcarskiej miejscowości Campra, gdzie zajął 50. miejsce w biegu na 10 km techniką klasyczną. W styczniu 2002 roku wystąpił na mistrzostwach świata juniorów w Schonach, gdzie był szesnasty na 10 km stylem dowolnym, a bieg na 30 km stylem klasycznym zakończył na 26. pozycji. W Pucharze Świata zadebiutował 25 stycznia 2003 roku w Oberhofie, zajmując 33. miejsce w biegu na 15 km klasykiem. Pierwsze pucharowe punkty zdobył 15 stycznia 2005 roku w Novym Měscie, gdzie był dwudziesty na tym samym dystansie stylem dowolnym. Tylko raz stanął na podium zawodów PŚ – 11 marca 2006 roku w Oslo był trzeci na dystansie 50 km techniką dowolną, przegrywając tylko z Andersem Södergrenem ze Szwecji i Włochem Giorgio Di Centą. Najlepsze wyniki osiągał w sezonie 2010/2011, który ukończył na 37. pozycji w klasyfikacji generalnej.
Trzykrotnie startował na mistrzostwach świata, najlepsze wyniki osiągając na MŚ w Sapporo w 2007 roku i rozgrywanych cztery lata później MŚ w Oslo, gdzie zajmował osiemnaste miejsce w biegu na 50 km (odpowiednio stylem klasycznym i dowolnym). W 2010 roku wziął udział w igrzyskach olimpijskich w Vancouver, zajmując 35. miejsce w biegu łączonym na 30 km oraz 46. miejsce w biegu na 15 km stylem dowolnym.
Startuje także w zawodach FIS Marathon Cup. W biegach tego cyklu również raz stanął na podium, 22 lutego 2014 roku wygrał amerykański maraton American Birkebeiner. W dwóch poprzednich biegach zajmował czwarte miejsca i wyniki te pozwoliły mu zwyciężyć w klasyfikacji generalnej sezonu 2013/2014.

</doc>
<doc id="452177" url="https://pl.wikipedia.org/wiki?curid=452177" title="Anniusz Rufus">
Anniusz Rufus

Anniusz Rufus, "Annius Rufus" - rzymski ekwita, trzeci prefekt Judei, od 12 do 15 n.e. (daty przybliżone).
Jego urzędowanie najwyraźniej obyło się bez incydentów ponieważ jedyne zdarzenie jakie opisuje Józef Flawiusz za jego kadencji to śmierć cesarza Augusta, która nastąpiła 19 sierpnia 14 i na tej podstawie jesteśmy w stanie obliczyć kadencje trzech pierwszych namiestników Judei, o których Józef prawie nic nie pisze.
Rufus był prawdopodobnie powiązany z innymi osobami o tym samym imieniu którzy sprawowali urzędy publiczne w starożytnym Rzymie. W 128 p.n.e. jeden z dwóch konsulów miasta Rzymu nazywał się Tytus Anniusz Rufus a legat Judei w okresie powstania Bar-Kochby (135 n.e.) zwał się Kwintus Tinnejusz Rufus.
Nie wydaje się żeby istniały jakiekolwiek monety tego prefekta. Nie zostały odkryte żadne palestyńskie monety między 41 rokiem po bitwie pod Akcjum (10/11 n.e.) a drugim rokiem panowania Tyberiusza (15/16 n.e.). Dlatego uważa się, że Rufus nie wybijał żadnych monet.
Zastąpienie Anniusza Rufusa jako prefekta Judei Waleriuszem Gratusem było po prostu częścią zmian administracyjnych związanych z początkiem panowania cesarza Tyberiusza.
Pojawia się w powieści Paula L. Maiera zatytułowanej "Poncjusz Piłat" (1968). 

</doc>
<doc id="452178" url="https://pl.wikipedia.org/wiki?curid=452178" title="War (album)">
War (album)

War – trzeci studyjny album irlandzkiego rockowego zespołu U2 wydany 28 lutego 1983. Jest to pierwszy album zespołu dotykający w części aspekt polityczny przez piosenki „Sunday Bloody Sunday” oraz „New Year’s Day”. Płyta jest pierwszym wydawnictwem zespołu, na którym Bono gra na gitarze. W utworze „40” to The Edge gra na basie, a Adam Clayton – na gitarze. W utworze „Seconds” The Edge zadebiutował jako wokalista prowadzący, a Bono – jako wokalista drugoplanowy. W chórkach do utworów „Drowning Man”, „Red Light” i „Surrender” pojawia się zespół The Coconuts.
"War" stał się komercyjnym sukcesem zespołu, wyprzedzając album "Thriller", którego autorem jest Michael Jackson, dzięki temu znalazł się na szczycie listy najlepszych albumów w UK. W 2003 album został sklasyfikowany na 221. miejscu listy 500 albumów wszech czasów magazynu Rolling Stone.

</doc>
<doc id="452179" url="https://pl.wikipedia.org/wiki?curid=452179" title="Światowe Igrzyska Halowe w Lekkoatletyce 1985">
Światowe Igrzyska Halowe w Lekkoatletyce 1985

Światowe Igrzyska Halowe w Lekkoatletyce 1985 – zawody sportowe, które były znane jako "World Indoor Games". Za halowe mistrzostwa świata uznano je dopiero dwa lata później. Igrzyska rozgrywane były 18 i 19 stycznia 1985 w Paryżu, w hali Bercy.

</doc>
<doc id="452180" url="https://pl.wikipedia.org/wiki?curid=452180" title="Prefekt Judei">
Prefekt Judei

Prefekt Judei, (łac. "praefectus Judeae") — tytuł przysługujący rzymskiemu namiestnikowi Judei w latach 6-41.
Geneza urzędu.
W 6 roku Herod Archelaos stracił godność etnarchy Judei, a cesarz rzymski Oktawian August zamiast powołać jego następcę zdecydował się zamienić jego etnarchię w rzymską prowincję. Jej pierwszym namiestnikiem (prefektem) został Koponiusz. 
W 41 roku cesarz Klaudiusz odwołał ze stanowiska prefekta Marullusa i ustanowił królem Judei Heroda Agryppę I. Po śmierci tego ostatniego w 44 roku Judea powróciła bezpośrednio pod panowanie rzymskie, lecz nowy namiestnik - Kuspiusz Fadus - otrzymał tytuł prokuratora (a nie prefekta) Judei.
Kompetencje:

</doc>
<doc id="452181" url="https://pl.wikipedia.org/wiki?curid=452181" title="Miasteczko Twin Peaks">
Miasteczko Twin Peaks

Miasteczko Twin Peaks (tytuł oryginalny "Twin Peaks") – amerykański serial telewizyjny stworzony przez Marka Frosta i Davida Lyncha.
Serial opowiada o śledztwie prowadzonym przez agenta FBI Dale’a Coopera (Kyle MacLachlan) w sprawie morderstwa uczennicy liceum Laury Palmer (Sheryl Lee). Pilot serialu pierwszy raz został wyemitowany 8 kwietnia 1990 w stacji ABC; serial był emitowany do 10 czerwca 1991.
Nazwa serialu pochodzi od fikcyjnego waszyngtońskiego miasteczka, w którym ma miejsce akcja. Plenery były kręcone głównie w waszyngtońskich miasteczkach Snoqualmie i North Bend, a dodatkowe w południowej Kalifornii. Większość scen wewnątrz budynków została nakręcona w magazynie w San Fernando Valley.
"Miasteczko Twin Peaks" stało się jednym z najchętniej oglądanych seriali 1990 roku oraz zyskało uznanie krytyków, zarówno amerykańskich, jak i zagranicznych. Zdobyło rzeszę oddanych fanów i stało się częścią popkultury, do której odwołują się seriale telewizyjne, reklamy, komiksy, gry, filmy i teksty piosenek. Jednak zmniejszająca się oglądalność doprowadziła do tego, że produkcję zakończono. Serial doczekał się prequelu: "" z 1992 roku oraz kontynuacji w postaci serialu Twin Peaks: The Return w 2017 roku.
Tak jak w innych dziełach Lyncha, zwłaszcza w "Blue Velvet", "Twin Peaks" bada różnice między pozorami małomiasteczkowej przyzwoitości a mrocznymi sferami życia, które kryje. Wraz z rozwojem fabuły zostają ukazane ciemne strony pozornie niewinnych bohaterów, a także podwójne życia, jakie wiedli.
"Miasteczko Twin Peaks" jest zgodne z dziełami Lyncha jako całość, ponieważ niełatwo przypisać je do konkretnego gatunku. Jego niepokojąca atmosfera i paranormalne elementy są typowe dla horrorów, lecz kampowe, melodramatyczne przedstawienie dziwacznych postaci zaangażowanych w moralnie wątpliwe działania, odzwierciedla komiczną parodię amerykańskich oper mydlanych. Tak jak pozostałe dzieła Lyncha, serial przedstawia poważne moralne pytania przyozdobione specyficznym humorem ze sporą dozą surrealizmu.
Inspiracją dla fabuły serialu było niewyjaśnione brutalne morderstwo 20-letniej Hazel Drew z Sand Lake w stanie Nowy Jork, do którego doszło w 1908 i które było szeroko opisywane przez ówczesną prasę. Scenarzysta Mark Frost dowiedział się o tej sprawie od swojej babci, która mieszkała niedaleko Sand Lake.
Fabuła.
Akcja serialu jest osadzona w 1989 roku. Każdy odcinek, z kilkoma wyjątkami, ukazuje jeden dzień.
Sezon pierwszy.
Rankiem 24 lutego w miasteczku Twin Peaks drwal Pete Martell odkrywa na brzegu rzeki nagie ciało ciasno owinięte przezroczystą folią. Kiedy szeryf Harry S. Truman (Michael Ontkean), jego podwładni oraz doktor Will Hayward przybywają na miejsce zdarzenia, ofiara zostaje zidentyfikowana jako Laura Palmer (Sheryl Lee). Wiadomość o jej śmierci błyskawicznie roznosi się wśród mieszkańców miasteczka.
Niedługo później druga młoda dziewczyna, Ronette Pulaski, zostaje znaleziona w stanie głębokiego szoku (fuga dysocjacyjna) poza granicą stanu. Z tego powodu do śledztwa włącza się FBI. Przybyły do Twin Peaks agent specjalny Dale Cooper odkrywa skrawek papieru z literą „R” pod paznokciem zamordowanej nastolatki. Cooper informuje lokalne władze o tym, że sposób zabicia Laury pasuje do modus operandi zabójcy, który rok wcześniej zamordował w południowo-zachodnim Waszyngtonie inną dziewczynę, Teresę Banks.
Cooper szybko orientuje się, że Laura była osobą, która wiodła podwójne życie. Zdradzała swojego chłopaka, kapitana drużyny futbolowej Bobby’ego Briggsa, z motocyklistą Jamesem Hurleyem, prostytuowała się oraz była uzależniona od kokainy.
Śmierć Laury rozpoczyna w miasteczku serię wydarzeń. Jej ojciec, znakomity prawnik Leland Palmer, doznaje załamania nerwowego.
Donna Hayward (Lara Flynn Boyle), najlepsza przyjaciółka ofiary, zdaje sobie sprawę, że jest zakochana w sekretnym chłopaku Laury, Jamesie, po czym we trójkę – z pomocą kuzynki Laury, Maddy Ferguson (w tej roli również Sheryl Lee) – zaczynają prywatne śledztwo, początkowo skupiające się na psychiatrze, do którego chodziła ofiara, doktorze Lawrensie Jacobym (Russ Tamblyn). Młodzi postanawiają włamać się do jego domu i wykraść zaginioną kasetę (lekarz nagrywał swoje sesje z dziewczyną). Wywabiają go z domu przy pomocy podstępu – lekarz myśląc, że ma się spotkać z Laurą (którą udawała Maddy) idzie do parku, gdzie zostaje zaatakowany przez zamaskowaną postać, wskutek czego Jacoby dostaje zawału serca.
Ben Horne (Richard Beymer), najbogatszy człowiek w Twin Peaks, kontynuuje swój plan zniszczenia tartaku oraz pozbycia się jego właścicielki Josie Packard (Joan Chen), by móc kupić ziemię i zakończyć długo planowany projekt deweloperski.
Córka Horne’a Audrey (Sherilyn Fenn) zakochuje się w Cooperze i żeby mu pomóc zaczyna śledztwo na własną rękę, co niemal kończy się jej śmiercią.
Cooper podczas swojej drugiej nocy w miasteczku ma sen, w którym widzi jednorękiego mężczyznę przedstawiającego się jako Mike. Twierdzi on, że jest bytem pozaziemskim i mówi agentowi, że morderca Laury to podobna istota nazwana Mordercą BOBEM. Następnie Cooper ma kolejną wizję – widzi siebie, starszego o 25 lat. Siedzi w pokoju otoczonym czerwonymi zasłonami, towarzyszą mu karzeł w czerwonym garniturze oraz Laura Palmer, która zdradza Cooperowi, kto ją zabił. Następnego poranka Cooper opowiada o śnie Trumanowi, niestety nie pamięta kogo dziewczyna wskazała jako mordercę.
Cooper w towarzystwie przedstawicieli miejscowych władz odnajduje jednorękiego mężczyznę ze snu, który okazuje się być sprzedawcą butów o imieniu Philip Gerard. Gerard zna Boba, który jest weterynarzem zajmującym się ptakiem należącym do Jacques’a Renault. Mężczyźni odnajdują ptaka, który okazuje się gwarkiem, dzięki czemu może być cennym świadkiem. Postanawiają również aresztować Renaulta, podejrzewając go o zamordowanie Laury, jednak Jacques próbuje uciec, zostaje postrzelony i trafia do szpitala, gdzie zabija go oszalały z rozpaczy ojciec Laury. Tej samej nocy Ben Horne każe Leo (Eric DaRe) spalić tartak z uwięzioną w środku Catherine (Piper Laurie), po czym Leo zostaje postrzelony przez Hanka Jenningsa (Chris Mulkey).
Cooper po aresztowaniu Jacques’a wraca do swojego pokoju hotelowego i zostaje postrzelony przez zamaskowaną osobę, co kończy sezon cliffhangerem.
Sezon drugi.
Postrzelony Cooper leży na podłodze. Ranny i półprzytomny doświadcza wizji, w której jawi mu się olbrzym. Olbrzym przekazuje mu trzy wskazówki: „człowiek w śmiejącej się torbie”, „sowy nie są tym, czym się wydają” i „bez chemikaliów on wskazuje”. Następnie zabiera złotą obrączkę Coopera i tłumaczy, że kiedy ten zrozumie trzy wskazówki, to obrączka do niego wróci.
Leo Johnson przeżywa postrzał, ale jest w stanie wegetatywnym. Catherine Martell zostaje uznana za zmarłą, chociaż jej ciało nie zostaje odnalezione. Lelanda Palmera, którego włosy posiwiały w ciągu nocy, śmierć Renaulta odmienia, wydaje się, że śmierć córki przestała go dręczyć i mężczyzna wraca do pracy.
Phillip Gerard okazuje się być „gospodarzem” dla Mike’a, demonicznej „zamieszkującej duszy”, który niegdyś utrzymywał kontakt z Bobem, niższej demonicznej istoty, by pomagać mu w zabijaniu ludzi. Mike zdradza, że Bob jest w posiadaniu kogoś w miasteczku od paru dekad, ale nie mówi Cooperowi, o kogo chodzi. Donna przejmuje starą trasę Laury w programie „Meals on Wheels” w nadziei, że znajdzie przez to jakieś informacje w sprawie śmierci Laury. Poznaje ona młodego mężczyznę, Harolda Smitha, który jest w posiadaniu drugiego, sekretnego dziennika Laury. Wraz z Maddy próbują ukraść dziennik, lecz zostają przyłapane przez Harolda, który traci swą wiarę w ludzkość i wiesza się w domowej szklarni. Oficerowie wchodzą w posiadanie sekretnego dziennika Laury, w którym napisane jest, że Bob, „przyjaciel ojca”, rozpoczął molestowanie seksualne i gwałty, gdy ta była dzieckiem i że wpadła w nałóg narkotykowy, by odejść myślami od maltretowania. Cooper wierzy, że zabójcą jest Ben Horne, ale to Leland okazuje się nim po brutalnym morderstwie Maddy.
Cooper wątpi w winę Horne’a, więc zbiera wszystkich podejrzanych z wiarą, że otrzyma sygnał, który pomoże mu w zidentyfikowaniu mordercy. Olbrzym pojawia się i potwierdza, że Leland jest gospodarzem Boba i że to on jest zabójcą Laury i Maddy. Bob przejmuje pełną kontrolę nad ciałem Lelanda i przyznaje się do serii zabójstw, zanim doprowadza go do samobójstwa. Leland, wolny od wpływu Boba, mówi Cooperowi, że BOB opętał go od czasu molestowania go jako dziecka. Błaga o przebaczenie, ma wizję Laury witającej go na nowej drodze pozażyciowej i umiera na rękach Coopera. Stróże prawa kwestionują to, czy Leland był naprawdę opętany czy też chory psychicznie i biorą pod uwagę możliwość, że Bob może wciąż dręczyć lokalną społeczność w poszukiwaniu ciała-gospodarza.
Cooper jest gotowy opuścić Twin Peaks do czasu, gdy jest wrobiony w przemyt narkotyków przez kryminalistę Jeana Renault i oddalony z FBI. Renault uważa Coopera za winnego śmierci jego brata Jacques’a. Jean Reanult zostaje zabity w strzelaninie z policją, a Cooper oczyszczony z wszelkich zarzutów, lecz Windom Earle, były mentor i partner FBI Coopera, przybywa do Twin Peaks, by zagrać w szachy, w których, po zbiciu jakiejkolwiek bierki Coopera, miała zginąć jedna osoba. Cooper miał kiedyś romans z żoną Earle’a, Caroline, kiedy była pod jego protekcją jako świadek w przestępstwie federalnym. Earle wtedy oszalał, zabił Caroline, dźgnął nożem Coopera, został odesłany do zakładu psychiatrycznego, z którego uciekł. Teraz kryje się w lesie niedaleko Twin Peaks i planuje zemstę.
Z biegiem wydarzeń Cooper kontynuuje swe poszukiwania źródła i miejsca, z którego pochodzi Bob i dowiaduje się więcej na temat tajemnic, jakie kryje mroczny las otaczający Twin Peaks. Dowiaduje się w końcu o Białej i Czarnej Chacie, dwóch mistycznych, pozawymiarowych rzeczywistościach analogicznych do Nieba i Piekła, których brama znajduje się gdzieś w lesie. Cooper dowiaduje się, że Bob, olbrzym i karzeł pochodzą z którejś z chat. W międzyczasie Bob przechodzi z Lelanda do Jocelyn Packard, kiedy to zostaje ujawnione, że to ona postrzeliła Coopera. Bob następnie opuszcza jej ciało, kiedy Truman i Cooper próbują ją uspokoić, a w efekcie zostaje zabita.
Cooper zakochuje się także w nowej dziewczynie w miasteczku, Annie Blackburn. Kiedy Annie wygrywa konkurs Miss Twin Peaks, Windom Earle porywa ją i bierze do wejścia do Czarnej Chaty w Glastonbury Grove. Cooper uświadamia sobie, że prawdziwy powód, dla którego Earle pojawił się w Twin Peaks, to uzyskanie wejścia do Czarnej Chaty i przejęcie jej mocy dla siebie, i że szachy były tylko skomplikowaną przynętą. Z pomocą Damy z Pieńkiem Cooper podąża śladami Annie i Earle’a do Chaty, która okazuje się pokojem z czerwonymi zasłonami z jego snu. Jest powitany przez karła, olbrzyma i duszę Laury Palmer, którzy dają Cooperowi zakodowane przepowiednie o jego przyszłości i demonstrują właściwości Czarnej Chaty, która zaprzecza prawom czasu i miejsca. Szukając Annie i Earle’a, Cooper spotyka doppelgängery (sobowtóry) różnych zmarłych ludzi, łącznie z Maddy Ferguson i Lelandem Palmerem, którzy kpią z niego przy pomocy dziwnych, fałszywych wypowiedzi. Sobowtóry doprowadzają w końcu do Earle’a, który nakazuje Cooperowi oddanie swej duszy w zamian za życie Annie. Cooper zgadza się i Earle zabija go. Zaraz potem zabójca BOB mówi Earle’owi, że ten nie może zabierać ludzkich dusz, po czym zabija Earle’a i wykrada jego duszę. Bob następnie kieruje się ku Cooperowi, który pierwszy raz w Chacie doświadcza strachu. Cooper ucieka, ścigany przez Boba i swojego doppelgängera.
Kilka dni po wejściu do Chaty, Cooper i Annie zostają odnalezieni przez szeryfa Trumana w lesie. Annie jest hospitalizowana, ale obrażenia Coopera są niewielkie, przez co dr Hayward jest w stanie się nimi zająć w pokoju Coopera w Hotelu Great Northern. Po obudzeniu Cooper pyta o stan Annie, a następnie mówi, że musi umyć zęby. Kiedy Cooper wchodzi do łazienki i patrzy w lustro, jego odbicie świadczy o tym, że jest złą wersją Coopera, bo jego odbicie ukazuje BOBA. Uderza głową w lustro i śmiejąc się ironicznie, pyta retorycznie, powtarzając się, o stan Annie, kończąc serial nierozwiązanym cliffhangerem.
Przegląd sezonów.
&lt;onlyinclude&gt;
&lt;/onlyinclude&gt;
Film: "Twin Peaks: Ogniu krocz ze mną".
Film z 1992 w reżyserii Davida Lyncha, jest zarówno prologiem, jak i epilogiem do serialu telewizyjnego Miasteczko Twin Peaks stworzonego przez Lyncha i Marka Frosta. Opowiada o śledztwie w sprawie morderstwa Teresy Banks (Pamela Gidley) i o siedmiu ostatnich dniach z życia Laury Palmer (Sheryl Lee), uczennicy liceum w małej miejscowości Twin Peaks w stanie Waszyngton. Tajemnicze morderstwo tych dwóch postaci jest głównym tematem serialu. Film wyjaśnia również los Agenta Dale’a Coopera (Kyle MacLachlan) przedstawionego w ostatnim odcinku serialu tv. Film często jest nazywany prequelem, ale nie powinien być oglądany przed serialem, gdyż posiada również cechy sequelu.
Kontynuacja w formie serialu.
3 października 2014 obaj twórcy serialu – David Lynch i Mark Frost – ogłosili na Twitterze: „Drodzy przyjaciele z Twittera, ta guma, którą lubicie, będzie mieć stylowy powrót. #damngoodcoffee”. Parę dni później ogłoszono prace nad wznowieniem Twin Peaks w formie miniserii.
Początkowo planowano premierę serii na 2016, w dwudziestą piątą rocznicę debiutu oryginalnej serii z lat 90. – byłoby to nawiązaniem do tego, że w jednym z ostatnich odcinków drugiego sezonu Laura Palmer wypowiada kwestię: „Zobaczymy się za 25 lat”. W styczniu 2016 potwierdzono, że premiera serii zaplanowana jest na pierwszą połowę 2017.
Ścieżka dźwiękowa.
Ogromną rolę w budowaniu klimatu opowieści odegrała ścieżka dźwiękowa Angela Badalamentiego skomponowana przy udziale Lyncha. Dla każdego z pierwszych dwóch sezonów ukazały się albumy z muzyką z serialu: "Soundtrack from Twin Peaks" oraz '. Ponadto wydano album z muzyką z filmu pełnometrażowego '. Po zakończeniu emisji III sezonu serii wydano "." Dodatkowo część utworów z filmu i serialu znajduje się na dwóch płytach Julee Cruise: "Floating into the Night" i "The Voice of Love".
Wydanie DVD.
W grudniu 2001 serial ukazał się po raz pierwszy na płytach DVD. W Polsce pudełka z odcinkami ukazały się wiele lat później, choć kilkakrotnie wydawano film fabularny (w tym również jako załącznik do prasy kolorowej).

</doc>
<doc id="452184" url="https://pl.wikipedia.org/wiki?curid=452184" title="Jak wykończyć panią T.?">
Jak wykończyć panią T.?

Jak wykończyć panią T.? (ang. "Teaching Mrs. Tingle") – amerykański film fabularny (czarna komedia).
Fabuła.
Leigh Ann Watson (Katie Holmes) jest młodą i zdolną uczennicą. Liczy, że zdobędzie stypendium, które otworzy jej drogę na uniwersytet. Pewnego dnia kolega, Luke (Barry Watson), podsuwa jej odpowiedzi na egzamin maturalny. Przyłapuje ich na tym sroga nauczycielka, pani Tingle (Helen Mirren), która nie lubi Leigh Ann. Postanawia natychmiast zawiadomić dyrektora, że dziewczyna posiadała ściągi, ale ponieważ nie ma go, decyduje się pójść do niego następnego dnia. Leigh Ann wybiera się z Lukiem i przyjaciółką, Jo Lynn Jordan (Marisa Coughlan), do pani Tingle, aby wszystko wyjaśnić. Zdarza się wypadek.

</doc>
<doc id="452188" url="https://pl.wikipedia.org/wiki?curid=452188" title="Kokytos">
Kokytos

Kokytos (gr. Kōkytós, łac. Cocytus) – w mitologii greckiej jedna z pięciu rzek Hadesu, obok Styksu, Acherontu (do którego uchodziła), Lete i Pyriflegetonu. Zwana rzeką lamentu, choć "Kokytos" znaczy "Oskarżony". Opływała podziemia, tworząc Jezioro Stygijskie. Umarli, którzy nie byli w stanie zapłacić Charonowi za przewóz przez Styks, musieli wędrować jej brzegiem przez sto lat. Od niej brała początek rzeka Lete ("Zapomnienie"), a jednym ramieniem wylewał się w jej koryto Styks.
W literaturze.
W "Boskiej komedii" Dantego, zapożyczony z mitologii Kocyt znajduje się w najbardziej wewnętrznym, dziewiątym kręgu Piekła. Jest to skute lodem jezioro, w którym cierpią dusze zdrajców; w samym centrum w lodzie pogrążony jest Lucyfer.

</doc>
<doc id="452198" url="https://pl.wikipedia.org/wiki?curid=452198" title="Tadeusz Czeżowski">
Tadeusz Czeżowski

Tadeusz Hipolit Czeżowski herbu Jastrzębiec (ur. 26 lipca 1889 w Wiedniu, zm. 28 lutego 1981 w Toruniu) – polski filozof, logik, etyk i Sprawiedliwy wśród Narodów Świata.
Życiorys.
Syn prawnika Jana Adama Czeżowskiego i Heleny z domu Kuschée. W 1907 zdał maturę z odznaczeniem w C. K. Gimnazjum im. Franciszka Józefa we Lwowie. Podjął studia z matematyki, fizyki i filozofii na Uniwersytecie Lwowskim. Wykładowcami Czeżowskiego byli:
Poznał się w tym czasie z Tadeuszem Kotarbińskim. W 1912 złożył egzamin nauczycielski z matematyki i fizyki, w 1914 egzamin doktorski z filozofii i matematyki. Po odbyciu rocznej praktyki nauczycielskiej w C. K. VI Gimnazjum we Lwowie pod kierunkiem profesora Karola Czajkowskiego (matematyka i fizyka) oraz Macieja Rataja (propedeutyka filozofii) został nauczycielem w tym gimnazjum. W latach 1915–1918 był kierownikiem kancelarii uniwersyteckiej podczas rektorowania Kazimierza Twardowskiego. W 1918 został powołany do pracy w Ministerstwie Wyznań Religijnych i Oświecenia Publicznego w Warszawie jako radca ministerialny. Pełnił także funkcję kierownika Departamentu Nauki i Szkół Wyższych. Od jesieni 1919 do kwietnia 1920 r. był oddelegowany do zorganizowania administracji na wskrzeszonym Uniwersytecie w Wilnie. W czasie wojny polsko-bolszewickiej brał udział w walkach, za co został odznaczony Krzyżem Walecznych. W 1920 habilitował się na Uniwersytecie Jana Kazimierza we Lwowie, a w 1923 został mianowany profesorem nadzwyczajnym filozofii w Uniwersytecie Stefana Batorego w Wilnie. W latach 1933–1935 był prorektorem, w latach 1935–1937 dziekanem i w 1938 prodziekanem Wydziału Humanistycznego.
Wojnę i okupację przetrwał szczęśliwie w Wilnie. Formalnie zakończył pracę na Uniwersytecie w momencie jego zamknięcia przez Litwinów 15 grudnia 1939 r. Jednak polski uniwersytet kontynuował działalność w podziemiu: obradował senat, zorganizowano pomoc koleżeńską dla pracowników i ich rodzin, prowadzono tajne nauczanie, organizowano egzaminy. USB był pierwszą wyższą uczelnią, która po klęsce wrześniowej rozpoczęła tajne nauczanie. Czeżowski prowadził potajemne wykłady i egzaminował studentów. Aresztowany przez litewską policję bezpieczeństwa Saugumę 16 września 1943 roku, jako jeden ze stu polskich zakładników po zabójstwie policjanta litewskiego i agenta Saugumy Marianasa Padabasa, ale kiedy wyjaśniło się, że Padabas nie został zastrzelony przez Kedyw AK, ale w pijackiej kłótni przez innego policjanta, Czeżowski został po dwóch tygodniach zwolniony. Niestety 10 zakładników w międzyczasie Litwini rozstrzelali (m.in. profesorów uniwersytetu: profesora medycyny Kazimierza Pelczara i profesora prawa Mieczysława Witolda Gutkowskiego). Wydarzenie to opisuje Czeżowski w swoich wspomnieniach.
Po utworzeniu w Wilnie getta razem z żoną i córką przemycał żywność dla uwięzionych Żydów. W trakcie wojny ukrywał w swoim mieszkaniu 8 osób pochodzenia żydowskiego – uciekinierów z getta, a następnie dzięki fałszywym dokumentom pomógł im wydostać się z Wilna. W kwietniu 1963 roku otrzymał za to wraz z żoną Antoniną i córką Teresą medal "Sprawiedliwy wśród Narodów Świata".
Po wojnie Tadeusz Czeżowski został przesiedlony do Torunia. Uczestniczył w pracach organizacyjnych nowego uniwersytetu, UMK, na którym wykładał aż do przejścia na emeryturę w 1960.
W 1979 roku Uniwersytet Mikołaja Kopernika przyznał mu tytuł doktora honoris causa.
Filozofia.
Etyka jako nauka empiryczna.
Czeżowski bronił obiektywizmu i absolutyzmu etycznego. Uważał, że możliwe jest skonstruowanie etyki jako nauki empirycznej, która składa się ze zmiennych jednostkowych sądów o wartościach, logicznych do sądów spostrzeżeniowych oraz zbudowanych na nich zasadach – kryteriach etycznych. Oceny są zdaniami w sensie logicznym, kumulują wiedzę. Nade wszystko sądy o wartościach nie sprowadzają się do subiektywnych preferencji podmiotu wydającego ocenę – stanowią w pełni obiektywną, empiryczną, wiedzotwórczą deskrypcję, która jest intersubiektywnie komunikowalna i sprawdzalna. Wartości, podobnie jak istnienie, są transcendentaliami, a więc nie należy ich pojmować jako własności przedmiotów, ale jako sposoby bycia. Z punktu widzenia logiki transcendentalia nie występują w treści przedstawień. Stwierdza się je w zdaniach modalnych, np.: „prawdą jest, że...”, „dobrze jest, że...” itp.
Oceny jednostkowe odnoszące się do wartości mogą uzyskać różne stopnie oczywistości, w zależności od wprawy wydającego ocenę. Stanowi to po części uzasadnienie samych ocen, tak samo, jak sądy spostrzeżeniowe ukonstytuowane są na naoczności. Następnie te oczywiste oceny jednostkowe mogą być uogólnione – prowadzi to do sformułowania kryterium etycznego, czyli zasad etycznych. Kryteria etyczne, jako zdania ogólne, nie mają charakteru apriorycznego – są to hipotetyczne prawa empiryczne. Z tym podziałem wiążą się pewne problemy. Jak pisze Woleński:
Czeżowski w odróżnieniu od fenomenologów uważał, że to oceny są motywami dla uczuć, a nie odwrotnie (jak na przykład u Schelera). Oceny mogą być wydawane dzięki intuicjom, których stosowania można się nauczyć a nawet można je doskonalić. Pewne wstępne oceny należy dalej empirycznie rozjaśniać, aby doprowadzić do sytuacji, w której w danej sytuacji mamy pewność, że dana ocena jest oczywista. Ponieważ oceny etyczne mają charakter kognitywny (przedmiotowy), etyka jest odrębną gałęzią wiedzy. Wartościom jako transcendetaliom przysługuje więc odmienny modus doświadczenia.
Inne.
Tadeusz Czeżowski prowadził pierwsze w Polsce seminarium na temat "Traktatu logiczno-filozoficznego" Ludwiga Wittgensteina. Kuzynami profesora od strony matki byli generałowie: Franciszek Kleeberg i Juliusz Kleeberg.

</doc>
<doc id="452199" url="https://pl.wikipedia.org/wiki?curid=452199" title="La Geode">
La Geode



</doc>
<doc id="452200" url="https://pl.wikipedia.org/wiki?curid=452200" title="Arcybiskupi Magdeburga">
Arcybiskupi Magdeburga

Następujące osoby były arcybiskupami magdeburskimi:

</doc>
<doc id="452202" url="https://pl.wikipedia.org/wiki?curid=452202" title="Mika Antić">
Mika Antić

Mika Antić (serb.: "Мирослав Мика Антић", ur. 14 marca 1932, zm. 24 czerwca 1986) – poeta serbski.

</doc>
<doc id="452204" url="https://pl.wikipedia.org/wiki?curid=452204" title="Pistolet Beretta 948">
Pistolet Beretta 948

Beretta 948 – włoski pistolet samopowtarzalny. pierwszy seryjny pistolet Beretty ze szkieletem ze stopu lekkiego.
Po wyzwoleniu Włoch zakłady Beretta wznowiły produkcję pistoletów M1934 i M1935 dla włoskiej armii i policji. W 1948 roku firma postanowiła rozszerzyć swoją ofertę o pistolet przeznaczony na włoski rynek cywilny. Ponieważ w tym czasie obowiązywał wprowadzony przez aliantów zakaz posiadania przez obywateli włoskich broni krótkiej o kalibrze innym niż sportowy .22 w biurze projektowym Beretty opracowano wersję pistoletu M1934 zasilaną tym nabojem.
Nowy pistolet był produkowany początkowo z lufą długości 87 mm jako broń do samoobrony. W następnych latach powstały także przeznaczone na rynek amerykański wersje z lufami długości 115 i 152 mm przeznaczone do rekreacyjnego strzelania. Odmiany z dłuższymi lufami były sprzedawane pod nazwami "Featherweigh" i "Plinker". Model 948 stał się także podstawą do opracowania sportowego pistoletu Olimpico

</doc>
<doc id="452206" url="https://pl.wikipedia.org/wiki?curid=452206" title="Kuźnia (pismo)">
Kuźnia (pismo)

„Kuźnia” – konspiracyjne czasopismo wydawane przez nacjonalistyczną organizację Miecz i Pług w Warszawie od sierpnia do listopada 1943. Miało charakter literacko – kulturalny. Miesięcznik „Dźwigary” był kontynuacją krótkotrwałej „Kuźni”.

</doc>
<doc id="452207" url="https://pl.wikipedia.org/wiki?curid=452207" title="Chrząszcze Polski">
Chrząszcze Polski

Chrząszcze Polski, koleopterofauna Polski – ogół taksonów chrząszczy, które występują na terytorium współczesnej Polski. Katalog "Fauna Polski – charakterystyka i wykaz gatunków" z 2004 roku stwierdzał występowanie w Polsce około 6200 gatunków tych owadów. „Wykaz Chrząszczy Polski ON-Line” z 2014 zawiera 7011 gatunków wykazywanych z tego kraju, z czego przynależność do fauny Polski potwierdza dla 6165 gatunków, a pozostałe traktuje jako wykazane błędnie. Gatunki należące do koleopterofauny Polski reprezentują 3 podrzędy i, w zależności od ujęcia systematycznego, 110–115 rodzin.
Myxophaga.
Gałeczkowate (Sphaeriusidae).
W Polsce stwierdzono tylko jeden gatunek:
Chrząszcze drapieżne (Adephaga).
W Polsce stwierdzono 712 gatunków, w tym 532 biegaczowatych i 143 pływakowatych.
Chrząszcze wielożerne (Polyphaga).
Aderidae.
W Polsce stwierdzono 7 gatunków:
Agyrtidae.
W Polsce stwierdzono 4 gatunki:
Alexiidae.
W Polsce stwierdzono 6 gatunków:
Balinkowate (Scydmaenidae).
W Polsce stwierdzono 42 gatunki:
Bathysciidae.
W Polsce stwierdzono 1 gatunek:
Bęblikowate (Malachiidae).
W Polsce stwierdzono 31 gatunków:
Biedronkowate (Coccinellidae).
W Polsce stwierdzono 75 gatunków:
Biphyllidae.
W Polsce stwierdzono gatunki:
Bogatkowate (Buprestidae).
W Polsce stwierdzono 88 gatunków:
Cerophytidae.
W Polsce stwierdzono 1 gatunek:
Cerylonidae.
W Polsce stwierdzono 7 gatunków:
Clambidae.
W Polsce stwierdzono 12 gatunków:
Corylophidae.
W Polsce stwierdzono 17 gatunków:
Czarnuchowate (Tenebrionidae).
W Polsce stwierdzono 91 gatunków:
Czerwikowate (Ciidae).
W Polsce stwierdzono 44 gatunki:
Dasytidae.
W Polsce stwierdzono 22 gatunki:
Derodontidae.
W Polsce stwierdzono 2 gatunki:
Drwionkowate (Lymexylidae).
W Polsce stwierdzono 3 gatunki:
Dryophthoridae.
W Polsce stwierdzono 8 gatunków:
Dzierożnicowate (Dryopidae).
W Polsce stwierdzono 12 gatunków:
Endecatomidae.
W Polsce stwierdzono 1 gatunek:
Erirhinidae.
W Polsce stwierdzono 16 gatunków:
Eucinetidae.
W Polsce stwierdzono 2 gatunki:
Georissidae.
W Polsce stwierdzono 1 gatunek:
Glaresidae.
W Polsce stwierdzono 1 gatunek:
Gnilikowate (Histeridae).
W Polsce stwierdzono 82 gatunki:
Gnojarzowate (Geotrupidae).
W Polsce stwierdzono 7 gatunków:
Goleńczykowate (Eucnemidae).
W Polsce stwierdzono 20 gatunków:
Grzybinkowate (Leiodidae).
W Polsce stwierdzono 142 gatunki:
Grzybolcowate (Bolboceratidae).
W Polsce stwierdzono 2 gatunki:
Gwozdnikowate (Zopheridae).
W Polsce stwierdzono 17 gatunków:
Helophoridae.
W Polsce stwierdzono 31 gatunków:
Hydraenidae.
W Polsce stwierdzono 48 gatunków:
Hydrochidae.
W Polsce stwierdzono 7 gatunków:
Jelonkowate (Lucanidae).
W Polsce stwierdzono 7 gatunków:
Kałużnicowate (Hydrophilidae).
W Polsce stwierdzono 77 gatunków:
Kapturnikowate (Bostrichidae).
W Polsce stwierdzono 9 gatunków:
Karmazynkowate (Lycidae).
W Polsce stwierdzono 9 gatunków:
Kateretidae.
W Polsce stwierdzono 11 gatunków:
Kistnikowate (Byturidae).
W Polsce stwierdzono 2 gatunki:
Kobielatkowate (Anthribidae).
W Polsce stwierdzono 22 gatunki:
Kołatkowate (Ptinidae).
W Polsce stwierdzono 87 gatunków:
Kózkowate (Cerambycidae).
W Polsce stwierdzono gatunki:
Kusakowate (Staphylinidae).
W Polsce stwierdzono ponad 1300 gatunków:
Laemophloeidae.
W Polsce stwierdzono 18 gatunków:
Limnichidae.
W Polsce stwierdzono 3 gatunki:
Łyszczynkowate (Nitidulidae).
W Polsce stwierdzono 125 gatunków:
Megalopodidae.
W Polsce stwierdzono 5 gatunków:
Modzelatkowate (Trogidae).
W Polsce stwierdzono 6 gatunków:
Nakwiatkowate (Anthicidae).
W Polsce stwierdzono 22 gatunki:
Nanophyidae.
W Polsce stwierdzono 9 gatunków:
Niryjki (Mycteridae).
W Polsce tylko 1 gatunek:
Obumierkowate (Monotomidae).
W Polsce stwierdzono 24 gatunki:
Ogniczkowate (Pyrochroidae).
W Polsce stwierdzono 3 gatunki:
Oleicowate (Meloidae).
W Polsce stwierdzono 15 gatunków:
Omarlicowate (Silphidae).
W Polsce stwierdzono 22 gatunki:
Omomiłkowate (Cantharidae).
W Polsce stwierdzono 88 gatunków:
Orsodacnidae.
W Polsce stwierdzono 2 gatunki:
Osuszkowate (Elmidae).
W Polsce stwierdzono 19 gatunków:
Otrupkowate (Byrrhidae).
W Polsce stwierdzono 26 gatunków:
Pawężnikowate (Trogossitidae).
W Polsce stwierdzono 10 gatunków:
Pędrusiowate (Apionidae).
W Polsce stwierdzono 121 gatunków:
Phloeostichidae.
W Polsce stwierdzono 1 gatunek:
Phloiophilidae.
W Polsce stwierdzono 1 gatunek:
Piórkoskrzydłe (Ptiliidae).
W Polsce stwierdzono 63 gatunki:
Pleszakowate (Phalacridae).
W Polsce stwierdzono 23 gatunki:
Podryjowate (Attelabidae).
W Polsce stwierdzono 3 gatunki:
Podrywkowate (Throscidae).
W Polsce stwierdzono 10 gatunków:
Ponurkowate (Boridae).
W Polsce stwierdzono 1 gatunek:
Popielichowate (Dascillidae).
W Polsce stwierdzono 1 gatunek:
Poświętnikowate (Scarabaeidae).
W Polsce stwierdzono 129 gatunków:
Prostomidae.
W Polsce stwierdzono 1 gatunek:
Przekraskowate (Cleridae).
W Polsce stwierdzono 23 gatunki:
Psephenidae.
W Polsce stwierdzono 1 gatunek:
Rozgniotkowate (Omalisidae).
W Polsce stwierdzono 1 gatunek:
Rozmiazgowate (Pythidae).
W Polsce stwierdzono 3 gatunki:
Różnorożkowate (Heteroceridae).
W Polsce stwierdzono 11 gatunków:
Ryjkowcowate (Curculionidae).
W Polsce stwierdzono 859 gatunków:
Ryjoszowate (Nemonychidae).
W Polsce stwierdzono 3 gatunki:
Schylikowate (Mordellidae).
W Polsce stwierdzono 52 gatunki:
Scraptiidae.
W Polsce stwierdzono 15 gatunków:
Skałubnikowate (Nosodendridae).
W Polsce stwierdzono 1 gatunek:
Skórnikowate (Dermestidae).
W Polsce stwierdzono 51 gatunków:
Spercheidae.
W Polsce stwierdzono 1 gatunek:
Sprężykowate (Elateridae).
W Polsce stwierdzono 139 gatunków:
Sphaeritidae.
W Polsce stwierdzono 1 gatunek:
Sphindidae.
W Polsce stwierdzono 2 gatunki:
Spichrzelowate (Silvanidae).
W Polsce stwierdzono 13 gatunków:
Stonkowate (Chrysomelidae).
W Polsce stwierdzono 493 gatunki:
Ścierowate (Mycetophagidae).
W Polsce stwierdzono 15 gatunków:
Ślimacznikowate (Drilidae).
W Polsce stwierdzono 1 gatunek:
Śniadkowate (Melandryidae).
W Polsce stwierdzono 27 gatunków:
Świetlikowate (Lampyridae).
W Polsce stwierdzono 3 gatunki:
Tetratomidae.
W Polsce stwierdzono 6 gatunków:
Trąbiki (Salpingidae).
W Polsce stwierdzono 15 gatunków:
Tutkarzowate (Rhynchitidae).
W Polsce stwierdzono 25 gatunków:
Wachlarzykowate (Ripiphoridae).
W Polsce stwierdzono 3 gatunki:
Wydolakowate (Bothrideridae).
W Polsce stwierdzono 7 gatunków:
Wygłodkowate (Endomychidae).
W Polsce stwierdzono 10 gatunków:
Wygonakowate (Ochodaeidae).
W Polsce stwierdzono 1 gatunek:
Wymiecinkowate (Latridiidae).
W Polsce stwierdzono 70 gatunków:
Wyślizgowate (Scirtidae).
W Polsce stwierdzono 22 gatunki:
Zadrzewkowate (Erotylidae).
W Polsce stwierdzono 16 gatunków:
Zalęszczycowate (Oedemeridae).
W Polsce stwierdzono 22 gatunki:
Zatęchlakowate (Cryptophagidae).
W Polsce stwierdzono 115 gatunków:
Zgniotkowate (Cucujidae).
W Polsce stwierdzono 5 gatunków:

</doc>
<doc id="452215" url="https://pl.wikipedia.org/wiki?curid=452215" title="Filip Vujanović">
Filip Vujanović

Filip Vujanović, cyr. Филип Вујановић (ur. 1 września 1954 w Belgradzie) – czarnogórski polityk i prawnik, minister, w latach 1998–2002 premier Czarnogóry, przewodniczący Zgromadzenia Czarnogóry i p.o. prezydenta od 2002 do 2003, prezydent Czarnogóry w latach 2003–2018.
Życiorys.
Kształcił się w Nikšiciu. W 1978 ukończył studia prawnicze na Wydziale Prawa Uniwersytetu w Belgradzie. Pracował jako urzędnik prokuratury w Belgradzie (1978–1980) i jako urzędnik sądowy w Titogradzie (1980–1981). Uzyskał uprawnienia adwokata, po czym w latach 1982–1993 praktykował w tym zawodzie.
Na początku lat 90. zaangażował się w działalność polityczną. Nawiązał współpracę z prezydentem Momirem Bulatoviciem, wstąpił do powołanej przez niego postkomunistycznej Demokratycznej Partii Socjalistów Czarnogóry (DPS), doszedł do stanowiska wiceprzewodniczącego tego ugrupowania. Od marca 1993 do maja 1995 sprawował urząd ministra sprawiedliwości w rządzie Mila Đukanovicia, następnie do lutego 1998 był ministrem spraw wewnętrznych w jego gabinecie. Gdy doszło do konfliktu w ramach DPS między premierem a prezydentem, Filip Vujanović ostatecznie opowiedział się po stronie pierwszego z nich. W styczniu 1998 Milo Đukanović, który został głową państwa, wysunął jego kandydaturę na urząd premiera. Na czele rządu Filip Vujanović stał od lutego 1998 do listopada 2002, kiedy to został wybrany na przewodniczącego Zgromadzenia Czarnogóry. W tym samym miesiącu został też pełniącym obowiązki głowy państwa. Od końca lat 90., podobnie jak Milo Đukanović, stał się zwolennikiem stopniowego dochodzenia do niepodległości Czarnogóry.
W grudniu 2002 i w lutym 2003 kandydował dwukrotnie w wyborach prezydenckich, zwyciężał w nich ze znaczną przewagą, jednak wybory okazywały się nieważne z uwagi na frekwencję poniżej 50%. Wystartował w kolejnych wyborach w maju 2003, w których wymóg określonej frekwencji dla ich ważności został zniesiony, wygrywając w pierwszej turze. Urząd głowy państwa objął w tym samym miesiącu. Kandydował z powodzeniem także w dwóch kolejnych wyborach, przeprowadzanych już po uzyskaniu przez kraj pełnej niepodległości – w 2008 w pierwszej turze otrzymał 51,9% głosów, a w 2013 w pierwszej turze poparło go 51,2% głosujących. Zakończył urzędowanie po trzech kadencjach w maju 2018.
Życie prywatne.
Żonaty z prawniczką Svetlaną, ma troje dzieci: Tatjanę, Ninę i Danila.

</doc>
<doc id="452216" url="https://pl.wikipedia.org/wiki?curid=452216" title="Regelacja">
Regelacja

Regelacja, łac. przymarzanie lodu – zjawisko polegające na stopieniu lodu pod wpływem zwiększonego ciśnienia i powtórnym zamarznięciu powstałej wody przy obniżeniu ciśnienia do pierwotnej wartości. Powodowane jest ono zmniejszaniem się temperatury topnienia lodu przy zwiększonym ciśnieniu.
Temperatura topnienia czystego lodu zmniejsza się z ciśnieniem o 0,0072 °C na atmosferę. Ponieważ jest to bardzo mała zmiana, regelacja lodu występuje tylko w temperaturze 0 °C lub bardzo nieznacznie niższej.
Zjawiskiem regelacji tłumaczy się m.in. to, że kulki śnieżne można lepić ze śniegu o temperaturze tylko niewiele niższej niż 0 °C, a także powolne przesuwanie się lodowców.
Zjawisko regelacji odkryte przez Faradaya dotyczy nie tylko lodu, ale wszystkich substancji, których objętość zwiększa się podczas krzepnięcia. Regelację można łatwo zademonstrować w prostym doświadczeniu, w którym, w poprzek bryły lodu umieszcza się drut, z obu końców obciążony ciężarkami. Pod wpływem nacisku lód topi się, w wyniku czego drut zagłębia się w bryle lodu; jednakże nad drutem panuje ciśnienie takie samo jak na zewnątrz, więc woda powstała w wyniku stopienia się lodu znów zamarza, łącząc rozcięte części.

</doc>
<doc id="452217" url="https://pl.wikipedia.org/wiki?curid=452217" title="Courteney Cox">
Courteney Cox

Courteney Bass Cox (ur. 15 czerwca 1964 w Birmingham) – amerykańska aktorka telewizyjna i filmowa, także modelka, producentka, najbardziej znana jako Monica Geller z sitcomu NBC "Przyjaciele".
Życiorys.
Wczesne lata.
Przyszła na świat w Birmingham w Alabama jako najmłodsza z czworga dzieci Courteney Copland (z domu Bass) i budowniczego basenów Richarda Lewisa Coxa (ur. 1930, zm. 2001). Ma dwie starsze siostry – Dottie i Virginię, oraz starszego brata Richarda Jr. (ur. 1958). W 1974, gdy miała dziesięć lat – jej rodzice rozwiedli się, ojciec przeniósł się na Florydę i ponownie zawarł związek małżeński. Dzieci zamieszkały z matką, która w 1976 roku po raz drugi wyszła za mąż za nowojorskiego biznesmena Huntera Copelanda, wuja Stewarta Copelanda, perkusisty i współzałożyciela zespołu The Police.
Mając 14 lat ukończyła szkołę podstawową i zaczęła pracować w sklepie muzycznym. W szkole średniej Mountain Brook High School była cheerleaderką, grała w tenisa i pływała. Studiowała architekturę na College Mount Vernon w Waszyngtonie.
Kariera.
Wyjechała do Nowego Jorku, gdzie zgłosiła się do agencji modelek prowadzonej przez Ellen Ford. Pojawiła się w pismach dla nastolatek i zdobiła także okładki powieści romansowych dla nastolatek. Prowadziła program telewizyjny "This Week's Music". Reklamowała Noxzema (1985), The New York Telephone Company, Tampax, Maybelline, szampon Head &amp; Shoulders (1999) i Coca-Colę (2003).
Początkiem kariery aktorskiej stał się teledysk „Dancing in the Dark” ("Tańczmy w mroku", 1984) Bruce’a Springsteena zrealizowany przez znanego reżysera Briana De Palmę. Dostawała epizody w popularnych serialach telewizyjnych, m.in. CBS "As the World Turns" (1984), odtwarzała rolę Glorii Dinallo o telekinetycznych zdolnościach w komediowym przygodowym sci-fi serialu NBC "Nieprzystosowane sensacje" ("Misfits of Science", 1985), ABC "Statek miłości" ("The Love Boat", 1986), sitcomach "Kroniki Seinfelda" ("Seinfeld", 1994) i "Życie jak sen" ("Dream On", 1992). Sporą popularność przyniosła jej rola nastoletniej Lauren Miller, dziewczyny Alexa P. Keatona (w tej roli Michael J. Fox) sitcomie NBC "Więzi rodzinne" ("Family Ties", 1987–1989).
Na dużym ekranie zadebiutowała bez powodzenia w filmie fantasy "Władcy wszechświata" ("Masters of Universe", 1987). Przełomem stał się udział w komedii "" ("Ace Ventura: Pet Detective", 1994) u boku Jima Carreya. Stała się znana przede wszystkim z roli pedantycznej Moniki Geller w popularnym sitcomie "Przyjaciele" ("Friends", 1994–2004). Choć początkowo miała zagrać postać Rachel Green, ostatecznie rolę tę dostała Jennifer Aniston.
W 1995 w Hollywood odebrała nagrodę Złotego Jabłka w kategorii Odkrycie Roku. Zabłysnęła także w roli Gale Weathers, reporterki tropiącej seryjnego mordercę w slasherze "Krzyk" ("Scream", 1996) i jego sequelach – " Krzyk 2" ("Scream 2", 1997) i "Krzyk 3" ("Scream 3", 2000). Wystąpiła również w teledyskach: "I'll be there" zespołu The Rembrandts i "A Long December" zespołu Counting Crows, wraz ze swoim ówczesnym chłopakiem Adamem Duritzem.
Życie prywatne.
12 czerwca 1999 poślubiła aktora Davida Arquette, z którym ma córkę Coco Riley (ur. 13 czerwca 2004 w Los Angeles). Od 2010 para żyła w separacji; w 2013 rozwiedli się.

</doc>
<doc id="452218" url="https://pl.wikipedia.org/wiki?curid=452218" title="Jezioro Leśniańskie">
Jezioro Leśniańskie

Jezioro Leśniańskie. (Leśniański Zbiornik Wodny) – zbiornik zaporowy (jezioro zaporowe) na rzece Kwisie, między Gryfowem Śląskim a Leśną.
Powstało w wyniku przegrodzenia rzeki zaporą we wsi Czocha, powyżej Leśnej, w czerwcu 1905. 
Budowę zapory rozpoczęto 5 października 1901 roku. W uroczystościach położenia kamienia węgielnego pod budowę tamy brali udział m.in. pruski minister rolnictwa Victor von Podbielski i nadprezydent Śląska . Na kamieniu węgielnym zapory umieszczono napis „Dolinom na ochronę, odmętom na przekór, wszystkim na pożytek!”. Pojemność zbiornika to 15 mln m³, a powierzchnia – 140 ha. Podstawowym zadaniem zbiornika jest retencja oraz produkcja energii elektrycznej. Na wysokim, lewym brzegu usytuowany jest zamek Czocha, na brzegu prawym – zamek Rajsko. Nad jeziorem znajduje się kilka pól namiotowych, ośrodków wypoczynkowych i wypożyczalni sprzętu pływającego.

</doc>
<doc id="452219" url="https://pl.wikipedia.org/wiki?curid=452219" title="Ettore Bastico">
Ettore Bastico

Ettore Bastico (ur. 9 kwietnia 1876 w Bolonii, zm. 2 grudnia 1972 w Rzymie) – włoski dowódca wojskowy, marszałek.
Życiorys.
Urodził się w Bolonii. Brał udział w I wojnie światowej. W 1928 roku został awansowany na generała. Dowodził armią w wojnie włosko-abisyńskiej w 1936 roku oraz ochotniczymi siłami podczas hiszpańskiej wojny domowej. 19 lipca 1941 r. został gubernatorem Libii, a także dowódcą wszystkich Włoskich sił w Afryce Północnej. Miał także pewną kontrolę nad niemieckim DAK gen. Erwina Rommla – dopiero w 1942 roku Rommel zaczął dowodzić całą włoską armią. Bastico zatrzymał dla siebie jedynie wojska stacjonujące w Libii.
12 sierpnia 1942 roku został awansowany na marszałka polnego. Zwolniony z gubernatorstwa po zajęciu Libii przez aliantów, do końca wojny czekał na dalsze rozkazy. Po wojnie resztę życia poświęcił studiom historii wojskowości. Zmarł 2 grudnia 1972 roku w Rzymie w wieku 96 lat.
Odznaczenia.
Odznaczony następującymi odznaczeniami:

</doc>
<doc id="452221" url="https://pl.wikipedia.org/wiki?curid=452221" title="Nagualizm">
Nagualizm

Nagualizm – kult religijny jednoczący wiele plemion Ameryki Centralnej w opozycji do rządu i religii przywiezionej na ich ląd z Europy.
Najstarsza wzmianka pochodzi z 1530 roku u historyka Herrery odnoszącego się do górzystych terenów Hondurasu, do plemiona z majańskiej rodziny językowej. Brzmiała ona następująco:
„"Diabeł zwykł zwodzić tubylców pod postacią lwa, tygrysa, kojota, jaszczura, węża, ptaka czy innych zwierząt. W stosunku do tych wcieleń używają słowa Nagual, co oznacza sprzymierzeńca lub opiekuna".”
Misjonarze Nowej Hiszpanii często przekazywali informacje o "naualli" (liczba mnoga "nanahualtin") w odniesieniu do czarnoksiężników - ludzi wiedzy - których się bali. Wszystkie przesłanki na ten temat były obarczone demonizacją wiary Indian przez białych najeźdźców, wokół "nanahuatlin" krążyły historie o ich zdolnościach zmiany w zwierzęta i strasznych czynach, których się dopuszczali – jak na przykład wysysanie krwi dzieciom. Widać również liczne powiązania z roślinami mocy, jak na przykład pejotlem.
"Naguale" (w odniesieniu do ludzi wiedzy) nie utracili na znaczeniu w wyniku konkwisty. Ludność tubylcza nadal znajdowała w nich źródło nauk, lekarstw oraz możliwość kultywowania własnej tradycji. Jednak nigdzie w Meksyku (ze wskazaniem na języki uto-azteckie, do których zalicza się między innymi plemię Yaqui) słowo "nagual" nie ma w sobie znaczenia, jakie podaje Herrera, czyli ducha opiekuńczego. Plemiona te mają jednak coś, co Brinton ujmuje jako taki właśnie typ protekcyjnej siły otrzymywany przez człowieka w momencie narodzin – nazywa się ją "tonalem" człowieka („tonalli of a person”), słowem tłumaczonym jako coś, co tworzy jego indywidualność, osobny byt.
Dużo informacji dostarczył Francisco Nuñez de la Vega, dominikanin, który w 1682 został biskupem stanu Chiapas. Z jego tekstów dowiadujemy się, że w osiemnastym wieku nagualizm był rozprzestrzenioną i aktywną instytucją Indian we wschodnim Meksyku. Na czele tej rytualnej instytucji stali ludzie cieszący się ogromnym szacunkiem, nazywano ich „władcami miasta” („maestros de los pueblos”).
Termin został rozpowszechniony za sprawą Carlosa Castanedy, autora serii książek traktujących o tematyce indiańskiego szamanizmu, który powoływał się na Don Juana Matusa, niedającej się potwierdzić w rzeczywistości postaci szamana z plemienia Yaqui, według którego "nagualem" była każda osoba, która potrafiła przenieść ludzi w "nowe rejony świadomości". Jest to również nazwa bezosobowego bytu doskonałego, rodzaju nieskończonej siły kosmicznej, najbardziej zbliżonej do chińskiej idei dao oraz nazwa zespołu praktyk prowadzących do zespolenia się z owym bytem doskonałym. Błędem jednak jest traktowanie dorobku pisarskiego Castanedy w kategoriach literatury faktu - co do tego środowisko antropologiczne jest zgodne.

</doc>
<doc id="452222" url="https://pl.wikipedia.org/wiki?curid=452222" title="20 (liczba)">
20 (liczba)

Warunek podzielności zapisanej w systemie dziesiętnym liczby przez 20 to, aby ostatnia cyfra była zerem, a przedostatnia liczbą parzystą.
20 w kalendarzu.
20. dniem w roku jest 20 stycznia. Zobacz też co wydarzyło się w 20 roku n.e.

</doc>
<doc id="452226" url="https://pl.wikipedia.org/wiki?curid=452226" title="21 (liczba)">
21 (liczba)

Warunek podzielności zapisanej w systemie dziesiętnym liczby przez 21 to, aby była podzielna zarówno przez 3, jak i przez 7.
21 to też tak zwane oczko.
21 w kalendarzu.
21. dniem w roku jest 21 stycznia. Zobacz też co wydarzyło się w 21 roku n.e.

</doc>
<doc id="452227" url="https://pl.wikipedia.org/wiki?curid=452227" title="22 (liczba)">
22 (liczba)

Warunek podzielności zapisanej w systemie dziesiętnym liczby przez 22 to, aby była podzielna zarówno przez 2 (parzysta), jak i przez 11.
22 w kalendarzu.
22. dniem w roku jest 22 stycznia. Zobacz też, co wydarzyło się w 22 roku n.e.

</doc>
<doc id="452228" url="https://pl.wikipedia.org/wiki?curid=452228" title="Cykas odwinięty">
Cykas odwinięty



</doc>
<doc id="452230" url="https://pl.wikipedia.org/wiki?curid=452230" title="23 (liczba)">
23 (liczba)

Jest jedną z liczb pierwszych
Pisarz William S. Burroughs był znany z uwagi, jaką poświęcał analizowaniu zjawisk związanych z liczbą 23. Robert Anton Wilson poświęcił tajemnicy liczby 23 część swojej "Trylogii Illuminatus!" oraz "Kosmicznego spustu". Liczba 23 jest w dyskordianizmie symbolem bogini Eris. Do tej tematyki nawiązano też w filmach fabularnych "23" ("23 – Nichts ist so wie es scheint", 1998) i "Numer 23" ("The Number 23", 2007).
23 w kalendarzu.
23. dniem w roku jest 23 stycznia. Zobacz też co wydarzyło się w 23 roku n.e.

</doc>
<doc id="452232" url="https://pl.wikipedia.org/wiki?curid=452232" title="Gare de Lyon">
Gare de Lyon

Gare de Lyon "(Dworzec Lyoński)", także Paris-Lyon, jest jednym z sześciu głównych dworców czołowych Paryża. Korzysta z niego około 83 milionów pasażerów rocznie, co czyni go trzecim wśród największych dworców kolei SNCF pod względem ilości odprawionych podróżnych. Pod względem liczby pasażerów korzystających z pociągów dalekobieżnych, w tym TGV, dworzec ten jest największym we Francji.
Dworzec wyróżnia wieża, zbudowana na planie kwadratu, wysoka na 67 metrów. Na każdej ze ścian wieży umieszczono tarcze zegara, o średnicy 6,5 m, posiadające wskazówki o długościach 2,8 m i 4 m.
Historia.
Pierwszy Dworzec Lyoński otwarto oficjalnie dla podróżnych w 1849 roku. Była to prosta, drewniana budowla, ponieważ trwał jeszcze spór między rządem Francji a kompanią "Chemin de Fer de Paris à Lyon" co do ostatecznego umiejscowienia dworca. Przewoźnik miał nadzieję wybudować dworzec bliżej centrum miasta, w pobliżu "Place de La Bastille", jednak ostatecznie dworzec zachował swoją pierwotną lokalizację.
Drugi dworzec został zaprojektowany przez François-Alexis Cendrier i otwarty w roku 1855. Zbudowano go na podwyższeniu terenu rzędu 6 m, aby zabezpieczyć go w wypadku wylewów Sekwany. Początkowo posiadał 5 torów, z których odjeżdżały pociągi, przykrytych halą o długości 220 m, szeroką na 42. W czasie wydarzeń Komuny Paryskiej dworzec został częściowo zniszczony przez pożar, odbudowano go w 1871 roku.
Pasażerowie przybywający na Wystawę Światową w Paryżu w roku 1900 mogli już korzystać z nowego dworca, trzeciego z kolei, zaprojektowanego przez Mariusa Toudoire. Dworzec posiadał 13 torów przy krawędziach peronowych, oraz wieżę zegarową, wysoką na 67 metrów. Tego samego roku dworzec uzyskał też połączenie z siecią paryskiego metra. W hallu dworca otwarto elegancki bufet dla podróżnych - Buffet de la Gare de Lyon. Obecnie restaurację, od 1963 roku funkcjonującą pod nazwą Le Train Bleu na cześć Niebieskiego Pociągu kursującego z Paryża do Lyonu i dalej wzdłuż Lazurowego Wybrzeża przez Niceę do Monte Carlo. Na ścianach restauracji słynni ówcześni malarze wykonali freski (zachowane do dziś) przedstawiające zabytki miast i krajobrazy miejsc, do których docierały pociągi kompanii "PLM (Paris-Lyon-Méditerranée)".
Budynek przechodził wiele drobnych rekonstrukcji aż do lat 60, kiedy to nastąpiły poważne zmiany, związane z włączeniem dworca w sieć RER. W roku 1981 dworzec uzyskał 5 nowych torów, przeznaczonych dla pociągów TGV, które właśnie weszły do służby na trasie Paryż – Lyon.
27 czerwca 1988, w podziemnej części dworca wydarzył się tragiczny wypadek, w którym zginęło 56 osób a 55 zostało rannych.
Ostatnia przebudowa dworca miała miejsce w roku 1998 i związana była z dotarciem nowej linii metra.
W latach 2000-2005 pracom renowacyjnym poddano zegar umieszczony na wieży dworca, uszkodzony przez zamieć śnieżną w 1999 roku. 15 lutego 2005 zegar ruszył ponownie, napędzany swoim oryginalnym mechanizmem.
Infrastruktura.
Dworzec posiada 33 tory przy krawędziach peronowych, podzielone na dwie grupy:

</doc>
<doc id="452235" url="https://pl.wikipedia.org/wiki?curid=452235" title="Jerzy Grohman">
Jerzy Grohman

Jerzy Grohman (ur. 1922 w Łodzi, zm. 22 maja 2017 w Warszawie) – polski ekonomista i polityk, wnuk Ludwika Grohmana i syn Leona Grohmana – fabrykantów łódzkich oraz syn aktorki Aliny Gryficz-Mielewskiej, laureat Nagrody Kisiela w 1991, skarbnik Ruchu Stu, kandydat do Sejmu z listy AWS w wyborach parlamentarnych w 1997.
Podczas II wojny światowej odrzucił możliwość przyjęcia obywatelstwa niemieckiego i z tego powodu zmuszony do opuszczenia Łodzi; cały 1940 spędził w Krośnie, z którego następnie wyjechał do Krakowa. Ukończył studia na Wydziale Ekonomiczno-Socjologicznym Uniwersytetu Łódzkiego, uzyskując tytuł magistra ekonomii. Był współwłaścicielem przedsiębiorstw w Wałbrzychu i Zgierzu.
Przez szereg lat piastował wiele funkcji: dyrektor zarządu głównego Stowarzyszenia Księgowych w Polsce, główny księgowy Związku Kompozytorów w Warszawie, prezes zarządu Niezależnego Instytutu Wydawniczego – wydawcę m.in. Nowego Świata, współtwórca i prezes Stowarzyszenia Przemysłowców Polskich. Był ministrem ds. reprywatyzacji w kancelarii Lecha Wałęsy.
Jego żoną była mecenas Hanna Nowodworska-Grohman. Pochowany został w grobowcu rodzinnym na Starym Cmentarzu w Łodzi. 

</doc>
<doc id="452237" url="https://pl.wikipedia.org/wiki?curid=452237" title="Karta DVB-S">
Karta DVB-S

Karta DVB-S – komputerowa karta PCI do odbioru nadawanych cyfrowo kanałów satelitarnych. Najczęściej karty te odbierają kanały FTA. Kanały cyfrowe nadają w systemie MPEG-2, więc na kartach umieszczany jest sprzętowy dekoder MPEG-2. Jeśli go nie ma, dekodowaniem zajmuje się odpowiedni kodek w systemie i procesor komputera. Na karcie znajduje się również przetwornica napięcia zasilająca konwerter (LNB). Aby oglądać telewizję lub słuchać radia należy mieć jeszcze zainstalowany odpowiednie programy.
Niektóre karty dodatkowo potrafią odbierać telewizję wysokiej rozdzielczości (HDTV) lub telewizję w standardzie DVB-S2, MPEG-4 (często używane w HDTV). Są też na rynku urządzenie zewnętrzne, komunikujące się z komputerem za pośrednictwem złącza USB, ale ich popularność jest znikoma choćby z powodu wyższej ceny i skromnej ilości oprogramowania.
Karty DVB-S umożliwiają również przesyłanie sygnału poprzez zwykłą sieć komputerową.
Lista najczęściej używanych programów:

</doc>
<doc id="452239" url="https://pl.wikipedia.org/wiki?curid=452239" title="Pistolet Beretta 949 Olimpico">
Pistolet Beretta 949 Olimpico

Beretta Model 948 Olimpionico (Olimpico) – włoski sportowy pistolet samopowtarzalny przeznaczony do konkurencji pistolet szybkostrzelny.
Historia konstrukcji.
W 1948 roku zakłady Beretta rozpoczęły produkcję pistoletu Model 948. Był to kieszonkowy pistolet samopowtarzalny kalibru .22 Long Rifle. W rok później Beretta rozpoczęła produkcję sportowego pistoletu Olimpico. Był to pistolet sportowy przeznaczony do konkurencji pistolet szybkostrzelny.
Produkcję pistoletu Olimpico zakończono w 1962 roku kiedy zastąpiły go sportowe wersje pistoletu Beretta 70.
Opis techniczny.
Pistolet Beretta Olimpico działał na zasadzie wykorzystania energii odrzutu zamka swobodnego. Mechanizm spustowy bez samonapinania kurka umożliwiał tylko ogień pojedynczy. Pod lufą, przed szkieletem możliwy był montaż ciężarków wyważających.
Bezpiecznik skrzydełkowy po lewej stronie szkieletu blokujący spust.
Do zasilania służył magazynek pudełkowy, jednorzędowy, zawierający 6 naboi.
Lufa bruzdowana, zakończona kompensatorem.
Przyrządy celownicze regulowane, mikrometryczne.

</doc>
<doc id="452243" url="https://pl.wikipedia.org/wiki?curid=452243" title="Pokolenie JP2">
Pokolenie JP2

Pokolenie Jana Pawła II (pokolenie JPII, pokolenie JP2) – nazwa mająca określać fenomen pokolenia katolików (zwłaszcza młodzieży), skupionych wokół postaci i nauczania papieża Jana Pawła II. O pokoleniu JP2 zaczęto mówić w mediach w kwietniu 2005 roku, aby opisać żywą reakcję młodych ludzi na śmierć papieża. Sam zwrot "pokolenie JP2" po raz pierwszy pojawił się dużo wcześniej – podczas Światowych Dni Młodzieży w Paryżu w 1997 roku. Inna nazwa, "pokolenie '78", pochodzi od roku wyboru na papieża Karola Wojtyły. Wiąże się z 27 latami pontyfikatu, podczas którego papież przywiązywał szczególną wagę do spotkań z młodzieżą. Określenie to pojawiło się w ruchu oazowym. Istnieją argumenty przemawiające za tym, że pokolenie JP2 stanowi jedynie byt wirtualny, wykreowany przez media, a nie byt rzeczywisty. Za taką tezą przemawia między innymi brak precyzyjnych granic (nie wiadomo, które konkretnie grupy wiekowe miałyby zaliczać się do tego pokolenia) oraz brak form publicznego uczestnictwa. Inną wyrażaną opinią jest określanie tym terminem rodziców i dziadków pierwotnie rozumianego pokolenia JP2.

</doc>
<doc id="452245" url="https://pl.wikipedia.org/wiki?curid=452245" title="NSDAP">
NSDAP



</doc>
<doc id="452248" url="https://pl.wikipedia.org/wiki?curid=452248" title="Ramón Artemio Staffolani">
Ramón Artemio Staffolani

Ramón Artemio Staffolani (ur. 17 sierpnia 1930, zm. 8 marca 2006), argentyński duchowny katolicki, biskup.
Święcenia kapłańskie przyjął 18 września 1954. W lipcu 1990 został mianowany biskupem-koadiutorem diecezji Río Cuarto, sakrę odebrał 16 września 1990 z rąk dotychczasowego ordynariusza tej diecezji, Adolfo Arany. Po przejściu Arany na emeryturę w kwietniu 1992 ks. Staffolani został ordynariuszem Río Cuarto. W lipcu 1995 diecezja zmieniła nazwę na Villa de la Concepción del Río Cuarto.
We wrześniu 2004 Staffolani obchodził jubileusz 50-lecia święceń kapłańskich. 21 lutego 2006 przeszedł w stan spoczynku (w związku z osiągnięciem wieku emerytalnego 75 lat), zmarł kilka tygodni później.

</doc>
<doc id="452250" url="https://pl.wikipedia.org/wiki?curid=452250" title="Północna Osetia-Alania">
Północna Osetia-Alania



</doc>
<doc id="452252" url="https://pl.wikipedia.org/wiki?curid=452252" title="Mars Reconnaisance Orbiter">
Mars Reconnaisance Orbiter



</doc>
<doc id="452254" url="https://pl.wikipedia.org/wiki?curid=452254" title="Armand Assante">
Armand Assante

Armand Anthony Assante Jr. (ur. 4 października 1949 w Nowym Jorku) – amerykański aktor. Kilkakrotnie nominowany do Złotego Globu. Za rolę w filmie "Gotti" otrzymał nagrodę Emmy.
Życiorys.
Wczesne lata.
Urodził się w Nowym Jorku w rodzinie katolickiej jako syn Katharine Theresy (z domu Healy), nauczycielki muzyki, języka angielskiego oraz poetki, i Armanda Anthony’ego Assante Seniora, artysty malarza. Jego matka była pochodzenia irlandzkiego, a ojciec – włoskiego. Ukończył Cornwall Central High School w Nowym Jorku. W latach 1967–1969 studiował aktorstwo w American Academy of Dramatic Arts, gdzie zdobył nagrodę Jehlinger dla najlepszego aktora w 1969, debiutując w profesjonalnym teatrze w tym samym roku w spektaklu "Why I Went Crazy" z Imogene Cocą pod kierunkiem Joshuy Logana.
Kariera.
W 1974 wystąpił w dwóch produkcjach off-broadwayowskich – "Perykles, książę Tyru" i "Część piękna". W 1975 trafił na Broadway w sztuce Franza von Suppé "Boccaccio". W 1977 zagrał Tybalta w widowisku broadwayowskim "Romeo i Julia" Williama Szekspira. W 1981 powrócił na Broadway jako Napoleon Bonaparte w przedstawieniu "Królestwa".
Pierwszym występem filmowym była rola gościa weselnego w dramacie "Książęta z Flatbush" ("The Lords of Flatbush", 1974) z udziałem Perry’ego Kinga, Sylvestra Stallone i Henry’ego Winklera. Wkrótce został zaangażowany do roli Johnny’ego McGee w operze mydlanej NBC "Jak przetrwać małżeństwo" ("How to Survive a Marriage", 1974–1975), a następnie jako lekarz Mike Powers w operze mydlanej NBC "The Doctors" (1975–1977). Po gościnnym udziale w serialu CBS "Kojak" (1977), zagrał postać Lenny’ego Carboniego, jednego z trzech braci z Hell’s Kitchen w latach czterdziestych XX wieku, którzy zaangażowali się w profesjonalne zapasy, w dramacie sportowym Sylvestra Stallone "Paradise Alley" (1978). Wystąpił w dwóch realizacjach Howarda Zieffa – komedii "Szeregowiec Benjamin" ("Private Benjamin", 1980) z Goldie Hawn jako przystojny Francuz Henri Alan Tremont i komedii romantycznej "Twoja niewierna" ("Unfaithfully Yours", 1984) u boku Dudleya Moore’a w roli playboya wirtuoza skrzypiec Maximilliana Steina. W dreszczowcu kryminalnym "Brutalna gra" ("I, the Jury", 1982) wg powieści Mickeya Spillane’a został obsadzony w głównej roli prywatnego detektywa Mike’a Hammera. W telewizyjnej adaptacji powieści Sidneya Sheldona "Gniew aniołów" ("Rage of Angels", 1983) z Jaclyn Smith pojawił się jako mafijny gangster Michael Moretti. Jako Richard Mansfield, amerykański aktor sceniczny w sztuce teatralnej "Jekyll i Hyde", w miniserialu Thames Television / CBS / ITV "Kuba Rozpruwacz" ("Jack the Ripper", 1988) był nominowany do Emmy w kategorii wybitny aktor drugoplanowy – miniserial lub film telewizyjny.
Za rolę barona narkotykowego Roberta „Bobby’ego Texa” Texadora w dramacie kryminalnym Sidneya Lumeta "Pytania i odpowiedzi" ("Q &amp; A", 1990) zdobył nominację do Złotego Globu dla najlepszego aktora drugoplanowego. W komedii romantycznej "Zawód pan młody" ("The Marrying Man", 1991) na podstawie scenariusza Neila Simona z Kim Basinger i Aleca Baldwina wcielił się w osławionego gangstera Benjamina „Bugsy’ego” Siegella. Kreacja legendarnego mafioso Johna Gottiego w dramacie kryminalnym "Gotti" (1996) przyniosła mu nagrodę Emmy w kategorii wybitny aktor pierwszoplanowy – miniserial lub film telewizyjny i nominację do Złotego Globu w kategorii najlepszy występ aktora w miniserialu lub filmie wyprodukowanym dla telewizji. Za główną rolę Odyseusza w miniserialu NBC "Odyseja" ("The Odyssey", 1997) w reżyserii Andrieja Konczałowskiego zdobył nominację do Nagrody Satelitay jako najlepszy aktor w miniserialu lub filmie telewizyjnym i Złotego Globu dla najlepszego aktora w miniserialu lub filmie telewizyjnym. Za użyczenie głosu postaci Tzekela-Kana w filmie animowanym "Droga do El Dorado" ("The Road to El Dorado", 2000) był nominowany do nagrody Annie. W argentyńskim filmie krótkometrażowym "The Fix" (2013) zagrał rodowitego południowoamerykańskiego indyjskiego szamana
Życie prywatne.
28 lutego 1982 poślubił Karen McArn, z którą ma dwie córki – Anyę i Alessandrę. W 1994 doszło do rozwodu.

</doc>
<doc id="452255" url="https://pl.wikipedia.org/wiki?curid=452255" title="24 (liczba)">
24 (liczba)

Warunek podzielności zapisanej w systemie dziesiętnym liczby przez 24 to, aby była podzielna zarówno przez 3, jak i przez 8.
24 w kalendarzu.
24. dniem w roku jest 24 stycznia. Zobacz też co wydarzyło się w 24 roku n.e.
Jest to liczba godzin doby.
24 w kulturze.
"Iliada" i "Odyseja" Homera zostały podzielone każda na 24 księgi (pieśni).

</doc>
<doc id="452258" url="https://pl.wikipedia.org/wiki?curid=452258" title="Lauren">
Lauren

Lauren Bisan Etama Mayer (ur. 19 stycznia 1977 w Kribi) – kameruński piłkarz występujący na pozycji obrońcy. W latach 1998–2002 wystąpił w 24 spotkaniach reprezentacji Kamerunu. Posiada także obywatelstwo hiszpańskie.
Kariera.
Gdy Lauren był dzieckiem, jego rodzinna przeniosła się do Hiszpanii, gdzie Kameruńczyk rozpoczął swoją karierę. Początkowo reprezentował barwy małego klubu z Utrery, jednak już po krótkim czasie zasilił rezerwy Sevilli FC. Następnie występował także w innych hiszpańskich klubach, Levante UD oraz RCD Mallorca.
W 2000 roku Lauren podpisał kontrakt z angielskim Arsenalem, w którym grał przez kolejne siedem lat. W tym czasie wraz z klubem dwukrotnie cieszył się z mistrzostwa Anglii. Ponadto trzykrotnie zdobył Puchar Anglii, a także doszedł do finału Ligi Mistrzów w sezonie 2005/06. 
Na początku 2007 roku Kameruńczyk przeszedł do Portsmouth F.C., z którym związał się dwuipółletnią umową. Swoją karierę zakończył w 2010 roku jako zawodnik hiszpańskiej Córdoby.

</doc>
<doc id="452262" url="https://pl.wikipedia.org/wiki?curid=452262" title="25 (liczba)">
25 (liczba)

Warunek podzielności zapisanej w systemie dziesiętnym liczby przez 25 to, aby była dwiema ostatnimi cyframi były: 00, 25, 50 lub 75.
Liczba 25 jest kwadratem liczby 5. Tym samym wyraża ona pole najmniejszego kwadratu zbudowanego na przeciwprostokątnej trójkąta, którego długości boków są wyrażone liczbami całkowitymi (naturalnymi) w twierdzeniu Pitagorasa.
25 w kalendarzu.
25. dniem w roku jest 25 stycznia. Zobacz też co wydarzyło się w 25 roku n.e.

</doc>
<doc id="452263" url="https://pl.wikipedia.org/wiki?curid=452263" title="Neville Longbottom">
Neville Longbottom

Neville Longbottom (ur. 30 lipca 1980) – postać fikcyjna z cyklu powieści "Harry Potter" autorstwa J.K. Rowling. Był rówieśnikiem Harry’ego Pottera, należał do Gryffindoru. Przez początkową część cyklu jest opisany jako wyjątkowo nieporadny, niepewny siebie, zapominalski i zdominowany przez apodyktyczną babcię Augustę Longbottom.
Przeszłość.
Był jednym z dwóch adresatów przepowiedni Sybilli Trelawney z 1979/1980 roku.
Ci, którzy trzykrotnie mu się oparli to byli Longbottomowie: Alicja i Frank, oraz Potterowie: Lily i James. Oba małżeństwa byli członkami Zakonu Feniksa. Severus Snape przekazał tylko część przepowiedni swemu panu, Lordowi Voldemort, do momentu kiedy „wybraniec” się narodzi. Tom Marvolo Riddle wybrał Harry’ego Pottera i jego rodziców na cel, gdyż Harry − tak jak Sami–Wiecie–Kto − nie był przedstawicielem „czystej krwi” i wypełnił przepowiednię w Halloween 1981 roku.
Po jego upadku, gdy wydawało się, że wszyscy są już bezpieczni, Bellatrix Lestrange z mężem, szwagrem i Bartemiuszem Crouch Juniorem nie wiedzieli gdzie znajduje się Czarny Pan. Sądzili, że takie informacje posiadają Alicja i Frank, rodzice Neville’a. Byli torturowani zaklęciem "cruciatus" aż do utraty zmysłów. Przebywali w Szpitalu św. Munga. Napastników skazano natomiast na Azkaban.
Neville od tego momentu był wychowywany przez babkę, Augustę. Kilkuletni Neville otrzymał Teodorę (ang. "Trevor"), ropuchę od wujka Algie.
Teraźniejszość.
Neville zgubił Teodorę, dzięki czemu poznał Hermionę Granger, a następnie Rona Weasleya i Harry’ego Pottera. Teodora odnalazła się w czasie przeprawy przez jezioro do Hogwartu.
Podczas ceremonii przydziału Neville był bardzo zdenerwowany. Poprosił tiarę o przydzielenie go do Hufflepuffu, twierdząc, że nie jest na tyle odważny, by być w innym domu, ale ta uznała, że nadaje się do Gryffindoru. Chłopiec dostał od babci przypominajkę. Dostarczyła mu ją sowa w drugim tygodniu nauki w Hogwarcie. Ten magiczny przedmiot przysłużył się poniekąd Harry’emu – wyrzuconą przypominajkę przez Malfoya na lekcji latania złapał w pięknym stylu Harry, dzięki czemu został członkiem drużyny quidditcha.
Prawdziwą katorgą były dla niego lekcje eliksirów. Prowadził je profesor Snape, który nie przepadał za Neville’em, natomiast bardzo dobrze powodziło mu się na lekcjach zielarstwa z profesor Pomoną Sprout.
Próbował powstrzymać Harry’ego, Rona i Hermionę przed wyprawą do Zakazanego Lasu, lecz Hermiona rzuciła na niego zaklęcie pełnego porażenia ciała.
Na uczcie pożegnalnej Neville dostał od Dumbledore’a 10 pkt. dla swojego domu, co dało zwycięstwo Gryffindorowi w Pucharze domów.
Po tym jak Bazyliszek zaatakował Colina Creeveya, Neville bał się, że także padnie ofiarą stworzenia. Próbował się chronić, kupując podejrzane przedmioty. Koledzy próbowali mu wytłumaczyć, że żaden stwór nic mu nie zrobi, bo jest czarodziejem czystej krwi.
Neville wziął udział w pierwszym i jedynym spotkaniu klubu pojedynków organizowanym przez profesora Lockharta. Uczniowie uczyli się zaklęcia rozbrajającego w parach. Wnuk Augusty ćwiczył z Justinem Finch-Fletchleyem. Chwilę potem, gdy nauczyciele chcieli nauczyć ich obrony przed tym zaklęciem, Lockhart wybrał właśnie tę parę, lecz Snape powiedział, że każde zaklęcie jakie rzuci Neville kończy się tragicznie.
Niedługi czas po walentynkach to on poinformował Harry’ego o tym, że ktoś przeszukiwał jego rzeczy.
Boginem − uosobieniem najgorszego strachu − Neville’a był Snape, ale kontr zaklęciem "ridikkulus", zmienił go, nadając mu strój swojej babci z wypchanym indykiem na kapeluszu.
Wiosną 1994, Neville zgubił hasła do wieży Gryffindoru. Wykradł je Krzywołap − kot Hermiony − dla Syriusza Blacka, polującego na szczura Rona, „Parszywka”. To spotkało się z gwałtowną reakcją McGonnagall i babci Neville’a.
Na pierwszej lekcji Bartemiusz Crouch Junior w powłoce Alastora „Szalonookiego” Moody pokazał wszystkim uczniom działanie zaklęcia kontrolującego ciało − "imperius", zadającego nieopisany ból − "crucio" oraz uśmiercającego − "avada kedavra". Podczas drugiego zaklęcia, dzięki Hermionie, zorientował się, że Neville cierpi, dlatego zaprosił go do siebie i podarował kilka książek, w tym „Magiczne Rośliny Wodne Morza Śródziemnego”.
Harry, przygotowując się do drugiego zadania Turnieju Trójmagicznego, rozgrywającego się pod wodą, miał podejść do Neville’a po pomoc. Ten poleciłby mu skrzeloziele, umożliwiające oddychanie pod wodą przez godzinę. Nie zrobił tego, na złość Bartemiuszowi.
W książce, gdy to zamierzenie nie wypaliło, to skrzat Zgredek podsłuchał celowo głośną rozmowę Bartemiusza Croucha Juniora w powłoce Alastora z profesor McGonagall i to on wręczył roślinę Harry'emu z kantorka zapasów profesora Snape'a.
Natomiast w ekranizacji, Bartemiusz przywołał Neville'a na godzinę przed drugim zadaniem by pomógł Harry'emu w bibliotece z książkami i ten podpowiedział mu informacje o skrzelozielu, po czym zam je zdobył i mu je wręczył.
Chłopak wybrał się na Bal Bożonarodzeniowy z Ginny Weasley.
Wobec odrodzenia się Lorda Voldemrota w czerwcu zeszłego roku, tuż po skończeniu 3. zadania Turnieju Trójmagicznego, Neville bronił Harry’ego w jego wersji o odrodzeniu się Czarnoksiężnika.
Ministerstwo Magii nie mogło tego znieść, więc zainstalowało w szkole Dolores Jane Umbridge, która nauczała w szkole tylko teorii.
Po przybyciu do Hogwartu, Neville bronił Harry’ego podczas kłótni z Seamusem Finniganem, twierdząc, że Prorok Codzienny kłamie, a nie Harry i Dumbledore. On i jego babcia uważali, że Voldemort powrócił. Gryfoni postanowili założyć „Gwardię Dumbledore’a” − tajną organizację, która miała na celu nauczanie Obrony przed Czarną Magią z prawdziwego zdarzenia, za plecami Umbridge i Ministerstwa.
Bunt dementorów w Azkabanie i ucieczka wielu śmierciożerców, w tym prześladowczyni jego rodziców, było punktem zwrotnym w życiu chłopaka. Wyzwoliło to w nim wolę walki. Zmężniał i zaczął robić niesamowite postępy podczas nauk kolejnych przeciw uroków pobieranych od Harry’ego.
Neville przez przypadek spotkał też przyjaciół w szpitalu świętego Munga, gdy Harry z przyjaciółmi odwiedził ojca Rona, Artura Weasleya. Neville’a wraz z babcią Augustą odwiedzał w tym czasie swoich rodziców. Dopiero teraz przyjaciele dowiedzieli się, dlaczego Neville’a wychowuje babcia. Cała sytuacja była dla chłopca bardzo stresująca i kłopotliwa. Alicja pokazała się im zza parawanu i wręczyła mu papierek od cukierka. Wbrew dyspozycji babci, nie wyrzucił go do śmieci.
Pod koniec roku szkolnego Neville poddał się testom − jak każdy uczeń 5. roku − na Standardowe Umiejętności Magiczne (SUM). Następnie wraz z Harrym, Ronem, Hermioną, Ginny i Luną, wyruszył do Ministerstwa Magii by ratować Syriusza. Gdy okazało się, że jest to tylko projekcja umysłu Voldemorta wszczepiona Harry’emu, by ten mógł bezpiecznie wziąć przepowiednie Trelawney sprzed 16 lat i przekazać ją śmierciożercom, wybuchał walka. Po pewnym czasie tylko Neville był w stanie walczyć u boku Harry’ego. Podczas potyczki w Ministerstwie Magii, Neville zniszczył niechcący przepowiednię. Nastolatków uratował Zakon Feniksa i sam Albus Dumbledore, a minister magii Korneliusz Knot wreszcie uwierzył w powrót Zła.
Jeden ze śmierciożerców zniszczył starą różdżkę Neville’a, po ojcu Franku. Dlatego babcia kupiła mu nową – 13-calową z wiśniowego drewna, której rdzeń stanowił włos jednorożca. Ollivander sprzedał ją jako ostatnią przed swoim zniknięciem. Dopiero po tym wydarzeniu Augusta zaczęła go doceniać i być z niego dumna, oraz porównywać do ojca, aurora.
Został zaproszony do przedziału Horacego Slughorna, nowego nauczyciela eliksirów na podwieczorek. Slughorn szukał wpływowych lub powiązanych ze sławnymi osobami uczniów, aby zaprosić ich do swojego „Klubu Ślimaka”, ale Neville zdawał się nie spełniać wymagań Slughorna.
Neville zdał SUMy: zielarstwo na „wybitny”, obronę przed czarną magią i zaklęcia profesorem Flitwizck na „powyżej oczekiwań” oraz transmutację na „zadowalający”. Po raz pierwszy usłyszał też komplement od McGonnagall, że jego babcia nie powinna go pchać na przedmioty, które od niego oczekuje (transmutacja), a nie utrudniała mu udania się na te zajęcia, których sama wcześniej nie zdała (zaklęcia).
Pod koniec roku szkolnego, Neville uczestniczył w Bitwie na Wieży Astronomicznej. Wraz z Luną Lovegood, był jedynym członkiem Gwardii Dumbledore’a, który odpowiedział na wezwanie poprzez monetę. Pod Pokojem Życzeń z Ronem i Ginny, czekał na Dracona Malfoya, który uciekł im przy pomocy Peruwiańskiego Proszku Natychmiastowej Ciemności. Neville walczył dzielnie i został ranny. Przebywał w skrzydle szpitalnym przez jakiś czas. Udał się na pogrzeb Albusa Dumbledore’a.
Gdy Neville przyjechał do Hogwartu, aby dokończyć edukację, nowym dyrektorem szkoły został Severus Snape. Na stanowisko nauczyciela Obrony Przed Czarną Magią został mianowany Amycus Carrow, który od tej pory nauczał tylko czarnej magii, natomiast Mugoloznastwa nauczała jego siostra Alecto Carrow. Neville, Ginny i Luna reaktywowali Gwardię Dumbledore’a ("GD"). Wiedząc, że Harry szuka miecza Gryffindora, próbowali wykraść go z gabinetu Snape’a, ale zostali nakryci. Za karę Snape kazał udać im się z Hagridem do Zakazanego Lasu. Gdy zakończyły się święta Wielkiej Nocy, Ginny nie wróciła do Hogwartu, natomiast Luna została porwana przez śmierciożerców za publikacje, które jej ojciec drukował w „Żonglerze”. Neville’a pozostawiono samemu sobie. Wraz z innymi uczniami był zmuszany do rzucania niewybaczalnych zaklęć na pierwszoroczniakach. Gdy odmówił, został pobity przez śmierciożerców. Organizował akcje sabotażowe na terenie szkoły i stawał się przez to coraz większym utrapieniem dla Carrowów. Widząc, że torturowanie i szlabany nie robią na chłopaku wrażenia, próbowali złamać go, chcąc porwać jego babcię, jednak nie docenili staruszki, która bez problemu poradziła sobie z aurorem i zaczęła się ukrywać. W końcu śmierciożercy uznali, że nic nie stracą, zabijając Neville’a. Uciekając przed Carrowami znalazł schronienie w Pokoju Życzeń. Używając magicznych zdolności pokoju i własnej inteligencji zablokował wejście rodzeństwu jak i wszystkim zwolennikom Lorda Voldemorta, pozostawiając ją otwartą wszystkim przeciwnikom reżimu. Wkrótce też dołączyło do niego wielu członków GD. Neville tak dobrze znający Pokój Życzeń i jego właściwości, odkrył przejście prowadzące do Gospody pod Świńskim Łbem. Jej właścicielem był brat Albusa Dumbledore’a – Aberforth, który od tej pory zaopatrywał członków GD w żywność.
Gdy Harry, Ron i Hermiona dostali się dzięki pomocy Aberfortha do Pokoju Życzeń, dla przebywających tam członków GD stało się jasne, że jest to sygnał do walki ze śmierciożercami. Harry przyszedł jednak tylko szukać horkruksa. Neville zawiadomił tych członków GD, którzy ukończyli Hogwart, a oni przekazali informację członkom Zakonu Feniksa. W czasie szukania przez Harry’ego horkruksa wywiązała się Druga Bitwa o Hogwart. Pod koniec walk Neville, używając miecza Gryffindora, zabił węża Voldemorta – Nagini. Był też jedyną osobą, która nie załamała się po ogłoszeniu śmierci Harry’ego. Wkrótce potem Bellatrix Lestrange i Voldemort padli martwi.
Epilog.
W trakcie dziewiętnastu lat jakie minęły od wielkiej wiktorii, Neville Longbottom został nauczycielem zielarstwa w Hogwarcie.
Poślubił dawną uczennicę Huffelpuffu, Hannę Abbott.

</doc>
<doc id="452266" url="https://pl.wikipedia.org/wiki?curid=452266" title="Dar es-Salam">
Dar es-Salam



</doc>
<doc id="452267" url="https://pl.wikipedia.org/wiki?curid=452267" title="26 (liczba)">
26 (liczba)

Warunek podzielności zapisanej w systemie dziesiętnym liczby przez 26, to aby była podzielna zarówno przez 2, jak i przez 13. Jedyna liczba występująca bezpośrednio pomiędzy kwadratem a sześcianem liczb naturalnych.
26 w kalendarzu.
26. dniem w roku jest 26 stycznia. Zobacz też, co wydarzyło się w 26 roku n.e.
26 w sporcie.
Numer używany przez Daniego Pedrosę w MotoGP.

</doc>
<doc id="452268" url="https://pl.wikipedia.org/wiki?curid=452268" title="27 (liczba)">
27 (liczba)

27 w kalendarzu.
27. dniem w roku jest 27 stycznia. Zobacz też co wydarzyło się w 27 roku n.e.
Inne.
Jest to liczba ksiąg Nowego Testamentu.

</doc>
<doc id="452270" url="https://pl.wikipedia.org/wiki?curid=452270" title="29 (liczba)">
29 (liczba)

Jest jedną z liczb pierwszych. Razem z liczbą 31 tworzy parę liczb bliźniaczych.
29 w kalendarzu.
29. dniem w roku jest 29 stycznia. Zobacz też co wydarzyło się w 29 roku n.e.
W roku przestępnym luty będący najkrótszym miesiącem ma 29 dni.

</doc>
<doc id="452271" url="https://pl.wikipedia.org/wiki?curid=452271" title="Wibrator do betonu">
Wibrator do betonu

Wibrator do betonu – urządzenie służące do zagęszczania mieszanki betonowej. Poprzez wibracje powoduje wyparcie z niej pęcherzyków powietrza. Zapobiega to powstawaniu w związanym betonie nadmiernej ilości porów oraz przestrzeni nie wypełnionych mieszanką betonową tzw. "raków". Zbyt intensywne wibrowanie mieszanki betonowej może prowadzić do segregacji składników (mleczko cementowe wypływa na wierzch natomiast kruszywo osiada na dnie). Zarówno zbyt intensywne jak i niedostateczne zawibrowanie mieszanki prowadzi do utraty wytrzymałości betonu.
Wibratory zewnętrzne, przyczepne, elektrowibratory.
Wibratory te mocowane są np. do szalunku lub stołu wibracyjnego, do którego przymocowana jest forma, w której wykonuje się drobne elementy betonowe.
Wibrator taki zbudowany jest z silnika elektrycznego jedno- lub trójfazowego na wale, do którego przymocowane są masy niewyważone.
Wibratory bezwładnościowe (silnikowe) zwane także jako elektrowibratory, służą również do napędzania szerokiej gamy przenośników, podajników i przesiewaczy wibracyjnych. Pracujące w parze o przeciwbieżnych obrotach, wytwarzają liniowy wektor siły wymuszającej (w przenośnikach, podajnikach oraz podajnikach odsiewających), pojedyncze wytwarzają kołowy wektor siły wymuszającej (głównie w przesiewaczach).
Wibratory wgłębne (buławowe), pogrążalne.
Wibracja betonu następuje poprzez zanurzenie buławy w głąb betonu. Przyjmuje się, że obszar skutecznie zagęszczanego betonu jest równy 15 średnicom buławy. Wibratory takie używa się najczęściej do wibrowania ścian i słupów. Potoczna nazwa tego typu wibratorów do zagęszczania mieszanki betonowej w języku niemiecki, to Schürhaken, natomiast w języku angielskim pocker.
Wibratory mechaniczne.
składają się z:
Wibratory częstotliwościowe.
składają się z:
Wibratory pneumatyczne.
składają się z:

</doc>
<doc id="452272" url="https://pl.wikipedia.org/wiki?curid=452272" title="30 (liczba)">
30 (liczba)

Warunek podzielności zapisanej w systemie dziesiętnym liczby przez 30 to, aby suma cyfr była podzielna przez 3, a cyfra jedności równała się 0.
30 w kalendarzu.
30. dniem w roku jest 30 stycznia. Zobacz też co wydarzyło się w 30 roku n.e.
30 to liczba dni czterech miesięcy roku (kwietnia, czerwca, września i listopada).

</doc>
<doc id="452273" url="https://pl.wikipedia.org/wiki?curid=452273" title="Uwolnić orkę 2">
Uwolnić orkę 2

Uwolnić orkę 2 (ang. "Free Willy 2: The Adventure Home") jest kontynuacją przygód chłopca o imieniu Jesse i zaprzyjaźnionej z nim orki imieniem Willy.

</doc>
<doc id="452276" url="https://pl.wikipedia.org/wiki?curid=452276" title="Halford John Mackinder">
Halford John Mackinder

Halford John Mackinder (ur. 15 lutego 1861 w Gainsborough, zm. 1947) – jeden z najwybitniejszych brytyjskich geografów, jeden z twórców geopolityki.
Życiorys i kariera naukowa.
Skończył Uniwersytet Oksfordzki, specjalizując się w geografii fizycznej, łącząc ją później z ekonomią i politologią. Był jednym z założycieli London School of Economics i jej dyrektorem w latach 1903–1908.
Znaczenie Mackindera.
Jego nowatorstwo polegało na traktowaniu zagadnień historycznych jako wykładni geografii. Potrafił spojrzeć na dzieje świata globalnie z perspektywy obserwatora kuli ziemskiej. Wyszedł od stwierdzenia, że lądy stanowią faktycznie małe wysepki na oceanie światowym, a panowanie na lądach zapewnia kontrolę tego morza. Kluczową dla jego teorii geopolityki była koncepcja Heartlandu. Heartland to według niego stepy Azji Środkowej (dzisiejsze republiki środkowoazjatyckie), opanowanie Heartlandu daje kontrolę nad Eurazją. Ta z potęg, która kontroluje Eurazję, może zapanować nad światem. Zwolenniczką jego teorii jest m.in. była sekretarz stanu USA Condoleezza Rice. Potwierdzeniem jego teorii jest wyścig strategiczny USA i Rosji o wpływy w Azji Środkowej.

</doc>
<doc id="452277" url="https://pl.wikipedia.org/wiki?curid=452277" title="Tomasz Płudowski">
Tomasz Płudowski

Tomasz Płudowski (ur. 1970 r.) – polski amerykanista i medioznawca, dr socjologii polityki i kultury.
Życiorys.
Absolwent Uniwersytetu Łódzkiego. Redaktor naczelny polskiej edycji międzynarodowego periodyku medioznawczego Global Media Journal, wydawanego przez Purdue University i Collegium Civitas. Stypendysta Fundacji Fulbrighta (Stanford University) oraz Fundacji Kościuszkowskiej (New York University). Wykładał m.in. w Holandii i Wielkiej Brytanii. Główne publikacje: "American Politics, Media, and Elections. International Perspectives on US Presidency, Foreign Policy, and Political Communication" (Toruń: Adam Marszałek/Collegium Civitas Press, 2005), "Terrorism, Media, Society" (Toruń: Adam Marszałek/Collegium Civitas Press, 2006), "How the World's News Media Reacted to 9/11. Essays from Scholars Around the Globe" (Spokane, Washington: Marguette Books, 2007) oraz "The Media and International Communication" (Frankfurt am Main i Nowy Jork: Peter Lang Verlag, 2007, red. z Barbarą Lewandowską-Tomaszczyk i Dolores Valencia Tanno).

</doc>
<doc id="452280" url="https://pl.wikipedia.org/wiki?curid=452280" title="31 (liczba)">
31 (liczba)

Jest jedną z liczb pierwszych i trzecią liczbą Mersenne’a. Razem z liczbą 29 tworzy parę liczb bliźniaczych.
31 w kalendarzu.
31. dniem w roku jest 31 stycznia. Zobacz też co wydarzyło się w 31 roku n.e.
Siedem miesięcy w roku (styczeń, marzec, maj, lipiec, sierpień, październik i grudzień) mają każdy po 31 dni.

</doc>
<doc id="452282" url="https://pl.wikipedia.org/wiki?curid=452282" title="Parki narodowe w Kamerunie">
Parki narodowe w Kamerunie

W Kamerunie znajdują się następujące parki narodowe:

</doc>
<doc id="452283" url="https://pl.wikipedia.org/wiki?curid=452283" title="Płetwa">
Płetwa

Płetwa (łac. "pinna") – część ciała kręgowców wodnych stanowiąca narząd służący do utrzymywania równowagi ciała oraz do regulowania prędkości i kierunku poruszania się w wodzie. Płetwy występują u większości ryb, u ssaków wodnych, niektórych gadów i u postaci larwalnych płazów (kijanka). Utworzone są z błoniastego fałdu skóry, zwykle opartego na promieniach rogowych, chrzęstnych lub kostnych, i zaopatrzone we własne mięśnie rozmieszczone w podstawie płetwy, za pomocą których są poruszane, ustawiane i uchylane. Liczba płetw oraz budowa szkieletu jest cechą diagnostyczną głównych kladów kręgowców. Kształt i barwy płetw są u wielu gatunków elementem dymorfizmu płciowego. Położenie, kształt, budowa i liczba płetw mają ścisły związek z trybem życia prowadzonym przez dany gatunek. Dla każdego rodzaju płetwy występuje wiele gatunków ryb, w których ta konkretna płetwa została utracona podczas ewolucji, a przedstawiciele kilku rodzajów żmijakowatych utracili wszystkie.
Płetwy ryb, poza ogonową, nie mają bezpośredniego połączenia z kręgosłupem, są utrzymywane za pomocą mięśni. Szkielet właściwy wchodzi na ogół tylko do podstawy płetwy, a większość płata jest podparta różnego pochodzenia elastycznymi promieniami skórnymi. Promienie mogą być twarde lub miękkie. Typ i liczba promieni w płetwie to stała cecha większości gatunków. Płetwy ryb mogą łączyć się ze sobą w różnych kombinacjach np. dwie połączone płetwy grzbietowe lub połączenie płetwy grzbietowej, ogonowej i odbytowej otaczające niemal całe ciało ryby (węgorzokształtne, flądrokształtne).
W zależności od pozycji na ciele wyróżnia się dwie grupy płetw: parzyste i nieparzyste. Palczaste kończyny czworonogów powstały z parzystych płetw ryb. Płetwy parzyste ssaków wodnych składają się z takich samych kości, jak kończyny kręgowców lądowych, lecz długość i kształt tych kości uległa przekształceniu ze względu na pełnioną funkcję.
Promienie płetw.
Tworzący płetwę fałd skórny zwykle wspiera się na rogowych, chrzęstnych lub kostnych promieniach. Promienie składają się zazwyczaj z części podstawowej, ukrytej pod skórą oraz części płetwowej, stanowiącej zasadniczy szkielet płetwy. Łączy je bezbarwna lub ubarwiona błona płetwy – jest to rodzaj tkanki skórnej. Promienie mogą być miękkie lub twarde: twarde są jednolitymi prętami, przeważnie sztywnymi i ostro zakończonymi – te są nazywane ciernistymi; miękkie są członowane, bardzo elastyczne, często na końcu pędzelkowato zakończone. Promienie kostne składają się z połówek, pomiędzy którymi biegnie kanał z naczyniem krwionośnym, odżywiającym płetwę.
W płetwach mogą występować obydwa typy promieni (twarde i miękkie) lub tylko jeden z nich. Płaty płetw ryb spodoustych opierają się na promieniach rogowych ("ceratotrichia"), a u pozostałych ryb na promieniach kostnych ("lepidotrichia"). Typ i liczba promieni w poszczególnych płetwach jest w zasadzie stała dla większości gatunków.
U wielu gatunków ryb z różnych grup systematycznych niektóre promienie płetw mają odmienną od innych budowę. Pierwszy promień płetwy grzbietowej (czasem również płetw piersiowych i odbytowej) często przyjmuje strukturę silnego, twardego kolca, u większości sumokształtnych, pokolcowatych i rogatnicowatych połączonego z mechanizmem blokującym, działającym jak zatrzask, który uniemożliwia zgięcie kolca, jeśli ten znajdzie się w pozycji wyprostowanej. U żabnicokształtnych jest położony na głowie ryby i przekształcony w elastyczną wić (illicium) zakończoną wabikiem ("esca"), o różnym kształcie i budowie. Narząd ten wykorzystywany jest do wabienia ofiary. Pierwsze promienie płetw brzusznych gurami przekształciły się w narząd dotyku – długie, ruchliwe, nitkowate wąsiki.
Płetwy parzyste.
Płetwy parzyste są rozłożone symetrycznie po obu bokach ciała. Są odpowiednikiem kończyn u kręgowców lądowych. Nie występują u bezżuchwowców i w kilku rodzajach żmijakowatych ("Apterichtus", "Cirricaecula" i "Ichthyapus").
Płetwy piersiowe (łac. "pinna pectoralis", ang. "pectoral fins", oznaczane literą P) – ich osadzenie w ciele i kształt są mało zmienne – znajdują się zawsze za skrzelami, tuż za głową, tylko u nielicznych gatunków nie występują. Ich podstawę tworzy obręcz barkowa (pas barkowy), która u ryb kostnoszkieletowych łączy się łańcuchem kostek z czaszką. U spodoustych, dwudysznych i jesiotrów usadowione są blisko dolnego brzegu ciała, u kostnoszkieletowych przesuwają się ku górze; już u zarodków osiągają stosunkowo duże rozmiary i wcześnie zaczynają rytmicznie pracować dostarczając tlen do naczyń oddechowych pęcherzyka żółtkowego, u łososiowatych pracują zanim zarodki opuszczą błony jajowe. Kształt płetw piersiowych jest częściowo związany z kształtem płetwy ogonowej. U niektórych sumów pierwszy promień płetw piersiowych jest przekształcony w kolec jadowy (sumik węgorzowaty).
U zdecydowanej większości gatunków płetwy piersiowe służą do utrzymywania pożądanej pozycji ciała, ryby bentalu wspierają się na nich chodząc po dnie, u niektórych (poskoczek mułowy) dodatkowo służą do kroczenia po lądzie; rybom latającym umożliwiają wykonywanie lotów ślizgowych ponad powierzchnią wody. Wraz z płetwą ogonową stanowią siłę napędową ryby, odgrywają rolę przy sterowaniu, precyzyjnym przemieszczaniu ciała, zachowywaniu równowagi i hamowaniu.
Płetwy głowowe – skierowane ku przodowi duże płatowate wyrostki położone po bokach otworu gębowego mantowatych. Wyodrębniły się z przedniej części płetw piersiowych i służą do nagarniania pokarmu w stronę otworu gębowego. Mantowate są jedynymi współcześnie żyjącymi kręgowcami z trzema parami funkcjonalnych kończyn.
Płetwy brzuszne (łac. "pinna ventralis", ang. "pelvic fins", oznaczane literą V) – są składnikiem pasa miednicowego (obręczy miednicowej), usadowione w tylnej ścianie okolicy brzucha, tuż przed odbytem, w różnych grupach ryb są w różnym stopniu przesunięte ku przodowi ciała, nigdy nie przesuwają się na bok ciała. Mogą przyjmować położenie gardłowe – przed płetwami piersiowymi (okoń, głowacz i makrela; u dorsza są przesunięte jeszcze bardziej do przodu); piersiowe – pod płetwami piersiowymi, a u większości kostnoszkieletowych położenie przedodbytowe; u współczesnych węgorzokształtnych i zębaczowatych nie występują.
Płetwy brzuszne charakteryzują się wielką różnorodnością kształtów. Te znajdujące się w pierwotnym położeniu są szerokie i krótkie; w miarę przesuwania się ku przodowi ulegają zwężeniu i znacznemu wydłużeniu. Płetwy brzuszne babkowatych, taszy i przedstawicieli rodzaju "Liparis" są przesunięte pod piersiowe i zrośnięte z sobą w lejkowatą przylgę (przyssawkę), którą przysysają się do kamieni w szybko płynących strumieniach. U spodoustych są częściowo przekształcone w narządy kopulacyjne (pterygopodium), u niektórych gatunków są zamienione w kolce (ciernik).
Płetwy nieparzyste.
Ciągną się w długiej osi ciała – wzdłuż środka grzbietu od głowy do końca trzonu ogonowego, następnie przechodzą na środek jego brzusznej strony do okolic odbytu. Zawiązują się u narybku w postaci fałdu skórnego.
Te jego części, do których wrastają komórki szkieletu i mięśni, pozostają jako płetwy ostateczne, inne zanikają. Fałdy skórne minogów oparte są na sztywnych wyrostkach chrzęstnych, a u spodoustych na segmentowanych prętach chrzęstnych.
Płetwy nieparzyste występują w różnej liczbie i w różnych okolicach ciała, w zależności od gatunku.
W podstawie płetwy grzbietowej i odbytowej występują chrzęstne lub kostne promienie podstawy.
Płetwa grzbietowa (łac. "pinna dorsalis", ang. "dorsal fin", oznaczana literą D) – odznacza się dużą różnorodnością kształtów, rozmiarami, umiejscowieniem oraz specjalnymi przystosowaniami do wykonywania różnych funkcji; w podstawowym typie ma kształt trapezoidalny i leży na grzbiecie ciała w tej jego części, pod którą umiejscowiona jest płetwa odbytowa (jesiotr, niszczuka, szczupak, sandacz) lub płetwy brzuszne (wiele karpiowatych), występuje w liczbie 1–3, najczęściej pojedynczo; jeżeli jest ich więcej niż jedna, to pierwsza może sięgać do przodu aż po tył głowy (dorsz), a u płastug od oczu; mogą wówczas mieć podobne kształty lub jedna z nich jest większa – przednia u okonia, tylna u głowacza i babki. Liczne gatunki mają jedną płetwę grzbietową, ale dwudzielną. W takiej płetwie część ciernista jest zazwyczaj oddzielona wcięciem od części miękkiej. Płetwa grzbietowa muren i węgorzy ciągnie się nieprzerwanym pasmem od głowy do końca ogona, a flądrowatych – do jego nasady. W tak długich płetwach grzbietowych występują zwykle tylko promienie miękkie, co ułatwia ich falujące ruchy. Na grzbiecie sprawnie pływających ryb wykształcił się rodzaj rynienki mieszczącej płetwę grzbietową, tak aby nie wystawała ponad kontur ciała ryby i nie zwiększała jego oporu.
U niektórych gatunków płetwa grzbietowa lub jej część przekształciła się znacznie zmieniając swoją funkcję, szczególnie u ryb głębinowych (illicium, narząd świetlny). 
Płetwa grzbietowa nie występuje m.in. u śluzic, niektórych żmijakowatych, brzeszczotkowatych, Malapteruridae i u wielu Gymnotiformes.
Płetwa ogonowa (łac. "pinna caudalis", ang. "caudal fin", oznaczana literą C) – odznacza się dużą różnorodnością kształtów, co pociąga za sobą znaczne różnice w budowie szkieletu. Może łączyć się z innymi płetwami nieparzystymi tworząc fałd otaczający ciało ryby od głowy aż do odbytu. Wyodrębniona (niepołączona z innymi płetwami) występuje w formie jednopłatowej, o wypukłej albo prostej krawędzi, lub dwupłatowej, o krawędzi w różnym stopniu wklęsłej. Płetwa ogonowa nie występuje u ogończowatych, Gymnuridae, orleniowatych, niektórych gardzielcokształtnych i Gymnotiformes.
Płetwa ogonowa ryb i kijanek ułożona jest w płaszczyźnie pionowej, a ssaków – poziomej.
Szeroka płetwa ogonowa o dużej powierzchni dobrze pełni funkcję steru. Daje również dużą siłę potrzebną do pokonania bezwładności masy ryby przy nagłych zrywach. Taki kształt płetwy jest charakterystyczny dla gatunków poruszających się na ograniczonym obszarze, nie sprawdza się natomiast przy długich wędrówkach związanych z pokonywaniem dużych dystansów i osiąganiem dużych prędkości. U gatunków wędrownych i szybko pływających wykształciły się płetwy z wyraźnym wycięciem zmniejszającym szerokość płatów, widełkowate lub półksiężycowate. Z praw hydrodynamiki wynika, że najmniej energii wykorzystywanej na ruch wydatkują ryby z płetwą ogonową w kształcie półksiężyca.
Główne typy płetw ogonowych:
Płetwa odbytowa (łac. "pinna anali", ang. "anal fin", oznaczana literą A) – usadowiona pomiędzy odbytem a trzonem ogonowym, tuż za otworem odbytowym; najczęściej przyjmuje kształt trapezu lub prostokąta, jej długość jest zależna od długości ogona, może zbliżać się do płetwy ogonowej lub się z nią łączyć (molwa, miętus, sum, węgorz, węgorzyca). Płetwa odbytowa płastugi jest bardzo wydłużona i sięga do wysokości płetw piersiowych.
Zwykle występuje pojedynczo, dorszowate mają płetwę odbytową o dwóch wyraźnie oddzielonych częściach. Kilka niespokrewnionych grup przekształciło ją do narządu kopulacyjnego (gonopodium u Cyprinodontoidei, andropodium u półdziobcowatych, Zenarchopteridae i żyworódkowatych). Najczęściej zbudowana jest z promieni miękkich, pierwszy promień czasami przekształcony w ostry kolec, u niektórych gatunków oddzielony od pozostałych promieni.
Płetwa odbytowa nie występuje u Squalomorphi, płaszczek, Regalecidae (wstęgor królewski), Trachipteridae, niektórych żmijakowatych i u "Glanapteryx anguilla".
Płetwa tłuszczowa (łac. "pinna adiposa", ang. "adipose fin") – położona na grzbietowej stronie trzonu ogonowego za ostatnią płetwą grzbietową, czasami uważana jest za przekształconą ostatnią płetwę grzbietową. Jest nieruchomym uchyłkiem (fałdem) skórnym, zwykle bez elementów podporowych. Nie jest pokryta łuskami, jej wnętrze wypełnia tkanka łączna luźna, która u starych osobników ryb łososiowatych wypełnia się tłuszczem, dlatego nazwana została płetwą tłuszczową. Funkcja tej płetwy nie została jeszcze poznana.
Płetewki – przekształcone płetwy grzbietowe utworzone przez twardy promień z częścią fałdu skórnego, występują u niektórych gatunków ryb w różnej liczbie, np. ciernik 2–3, cierniczek 7–12, miastuga ok. 10. U makreli i tuńczyka występują licznie pomiędzy drugą płetwą grzbietową a ogonową.
Opisywanie płetw.
Budowa i rozmieszczenie płetw, a także liczba płetw nieparzystych stanowią istotne cechy zewnętrzne pomocne przy rozróżnianiu gatunków. W opisach stosuje się następujące zasady:
Przykład: D IV/10 (płetwa grzbietowa złożona z 4 promieni twardych i 10 miękkich).

</doc>
<doc id="452285" url="https://pl.wikipedia.org/wiki?curid=452285" title="Jacek Lipiński">
Jacek Lipiński

Jacek Zbigniew Lipiński (ur. 26 lutego 1966 w Łodzi) – polski prawnik i samorządowiec, od 2002 burmistrz Aleksandrowa Łódzkiego.
Życiorys.
Ukończył w 1989 studia prawnicze na Wydziale Prawa i Administracji Uniwersytetu Łódzkiego, odbył aplikację prokuratorską. Pracował jako asesor prokuratorski i następnie prokurator w Prokuraturze Rejonowej Łódź-Śródmieście. Został też wykładowcą w Departamencie Reform Ustrojowych Państwa Kancelarii Prezesa Rady Ministrów. W 1990 po raz pierwszy został wybrany na radnego Aleksandrowa Łódzkiego, w 1994 wszedł w skład zarządu tej gminy. W 2001 był jednym z założycieli lokalnych struktur Platformy Obywatelskiej.
W bezpośrednich wyborach samorządowych w 2002 (w II turze), 2006 (w I turze), 2010 (w I turze), 2014 (w I turze) i 2018 (w I turze) był wybierany na urząd burmistrza Aleksandrowa Łódzkiego.
W 2015 ogólnopolskie media obiegła informacja o nietypowej pomocy Jacka Lipińskiego dla bezdomnych zwierząt.
Odznaczony Złotym Medalem za Zasługi dla Policji (2012) oraz Odznaką Honorową za Zasługi dla Samorządu Terytorialnego (2015).

</doc>
<doc id="452287" url="https://pl.wikipedia.org/wiki?curid=452287" title="Molly Weasley">
Molly Weasley



</doc>
<doc id="452288" url="https://pl.wikipedia.org/wiki?curid=452288" title="Bogna Sokorska">
Bogna Sokorska

Bogna Sokorska, właśc. Bogumiła Julia Sokorska, "de domo" Kaczmarska (ur. 6 kwietnia 1927 w Warszawie, zm. 10 maja 2002 tamże) – polska śpiewaczka operowa, sopran koloraturowy liryczny.
Życiorys.
Mężem artystki był pianista i kompozytor Jerzy Sokorski (brat Włodzimierza Sokorskiego – przewodniczącego Komitetu ds. Radia i Telewizji za rządów Władysława Gomułki). Siostra malarza Janusza Kaczmarskiego, ciotka poety i barda Jacka Kaczmarskiego.
Lata szkolne spędziła w Piastowie, gdzie ukończyła Liceum Ogólnokształcące im. Adama Mickiewicza.
Należała do najwybitniejszych polskich artystek śpiewaczek drugiej połowy XX wieku. Studiowała śpiew w Warszawie u M. Dobrowolskiej-Gruszczyńskiej (1945-1948) oraz u Ady Sari (1948-1954). W latach 1958-1973 z przerwami przebywała za granicą.
Była laureatką Ogólnopolskiego Konkursu Śpiewaczego (1951), solistką Opery Warszawskiej (1961-1963) i teatrów operowych w Düsseldorfie (1964-1970) oraz Essen (od 1970). Odbywała występy gościnne na europejskich scenach operowych, recitale, koncerty w kraju i za granicą. Nagrała album "Słowik Warszawy" (1964).
Warszawiacy nazywali ją "Słowikiem Warszawy". Wykonała liczne nagrania z orkiestrą. W swoim repertuarze operowym posiadała około 20 partii sopranu koloraturowego (m.in. Konstancja, Blonda, Fiordiligi, Królowa Nocy, Norina, Gilda) oraz wiele pieśni kompozytorów polskich i zagranicznych. Przez wiele lat występowała w Festiwalach Moniuszkowskich w Kudowie-Zdroju. Poświęciła się również pracy pedagogicznej, wykładała na Letnich Kursach Mistrzowskich w Weimarze, jedną z jej uczennic była Justyna Reczeniedi, autorka książki "Bogna Sokorska. Życie i kariera Słowika Warszawy – wspomnienie". 
Została pochowana na Cmentarzu Wojskowym na Powązkach w Warszawie (kwatera A3 tuje-1-7)
30 października 2011 w Piastowie miało miejsce odsłonięcie obelisku poświęconego Bognie i Jerzemu Sokorskim.

</doc>
<doc id="452290" url="https://pl.wikipedia.org/wiki?curid=452290" title="Drętwokształtne">
Drętwokształtne

Drętwokształtne (Torpediniformes) – rząd ryb chrzęstnoszkieletowych (Chondrichthyes), obejmujący około 70 gatunków zamieszkujących litoral ciepłych mórz.
Cechy charakterystyczne.
Ciało silnie grzbietobrzusznie spłaszczone, bez łusek. Głowa, tułów i płetwy piersiowe są ułożone w kształt dysku. Oczy małe do szczątkowych, 4 gatunki są ślepe. Tryskawki położone tuż za oczami. Od 0–2 płetw grzbietowych. Dobrze rozwinięta płetwa ogonowa.
Drętwokształtne mają wyspecjalizowane narządy elektryczne umiejscowione pomiędzy głową a płetwami piersiowymi, najlepiej rozwinięte u Torpedinidae, zdolne do wytwarzania prądu (8–230 V, ok. 30 A). Ich porażenie może być niebezpieczne dla człowieka.
Prowadzą przydenny tryb życia. Są jajożyworodne.
Systematyka.
Do drętwokształtnych zaliczane są rodziny:
Torpedinidae charakteryzują się owalnym kształtem dysku, Hypnidae mają krótki ogon, a Narkidae – krótki pysk.

</doc>
<doc id="452291" url="https://pl.wikipedia.org/wiki?curid=452291" title="Joachimówka">
Joachimówka

Joachimówka – osada w Polsce położona w województwie dolnośląskim, w powiecie milickim, w gminie Milicz.
Położenie.
Miejscowość znajduje się na terenie Parku Krajobrazowego Dolina Baryczy. Swoją siedzibę ma tutaj Państwowy Zakład Budżetowy Zakład Rybacki Potasznia (operuje na części Stawów Milickich). Na wschód od wsi duży staw Jan.
Przez wieś prowadzi Szlak Rowerowy Doliny Baryczy.
Historia.
Wieś założona w XVII wieku przez Joachima von Maltzana z Milicza wraz z hutą żelaza wykorzystującą lokalne złoża rudy darniowej (wyrobiska przekształcono następnie na stawy rybne). 
W latach 1975–1998 miejscowość należała administracyjnie do województwa wrocławskiego.

</doc>
<doc id="452294" url="https://pl.wikipedia.org/wiki?curid=452294" title="Álvaro Recoba">
Álvaro Recoba

Álvaro Recoba, właściwie Álvaro Alexander Recoba Rivero (ur. 17 marca 1976 w Montevideo) – urugwajski piłkarz grający na pozycji ofensywnego pomocnika.
Kariera klubowa.
Swoje pierwsze kroki jako piłkarz zaczął stawiać w wieku 11 lat kiedy to zapisał się do klubu ze stolicy Urugwaju - Danubio. Po kilku latach gry przeniósł się do innego zespołu ze stolicy - Nacionalu, w którym strzelił 68 bramek w 58 spotkaniach.
W 1997 roku został zakupiony przez włoskiego giganta Inter Mediolan za kwotę 4,5 miliona dolarów. W nowym zespole zadebiutował 31 sierpnia 1997 meczu z Brescią, w którym po wejściu na boisko, zdobył dwie efektowne bramki, czym przyćmił debiutującego Brazylijczyka Ronaldo. Ówczesny trener Interu Luigi Simoni, nie darzył jednak "El Chino" zbyt dużym zaufaniem, dlatego młody Recoba został w 1999 roku wypożyczony do Venezii. Przyjście Urugwajczyka, całkowicie odmieniło zespół, który z zajmującego ostatnie miejsce w ligowej tabeli, zdołał uplasować się w środku tabeli, a sam piłkarz zdobył 10 bramek w 19 spotkaniach.
Recoba wrócił do Mediolanu. Prezydent klub Masssimo Moratti, umiłował sobie Urugwajczyka, czego dowodem było podpisanie nowego kontraktu z zawodnikiem, zwiększając jego zarobki do 7,5 mln dolarów rocznie, co uczyniło go najlepiej opłacanym zawodnikiem w historii klubu. W sierpniu 2000 roku, Inter grał ze szwedzkim Helsinborgiem w eliminacjach do Ligi Mistrzów. Mediolańczycy odpadli z dwumeczu, a Recoba nie wykorzystał rzutu karnego. Kibice wymagali od Niego bardzo dużo, ale Urugwajczyk nie zawsze może temu sprostać. Sytuację piłkarza pogorszy afera paszportowa. W styczniu 2001 roku wyszło na jaw, że Urugwajczyk zafałszował swoją przeszłość w celu uzyskania włoskiego paszportu. Pierwotnie, piłkarz zostanie skazany na rok zawieszenia, ale ostatecznie kara została skrócona do czterech miesięcy. Po odbyciu kary wróci do składu, ale - nękany przez kontuzję - nie gra często. Kolejne lata w Mediolanie były coraz słabsze. Nowy trener Hector Raul Cuper, ustawia piłkarza na nowej pozycji - lewego pomocnik. Gra Interu poprawia się, ale klub wciąż nie może zdobyć pucharu - odpadając w półfinale Pucharu UEFA i tracąc Scudetto w ostatniej ligowej kolejce. Po odejściu Argentyńskiego trenera, rola Urugwajczyka jest coraz bardziej marginalizowana. Sezon 2007/2008, Recoba spędził na wypożyczeniu w Torino FC. We wrześniu 2008, po jedenastu latach, odejdzie z Interu, zostając zawodnikiem greckiego Panioniosu GSS.
W styczniu 2010 roku piłkarz powrócił do Danubio FC, gdzie rozpoczynał karierę.
Po roku po raz kolejny zostanie piłkarzem Nacionalu Montevideo. Tam, po czterech latach gry, zakończy karierę piłkarza w 2015 roku.
Kariera reprezentacyjna.
Recoba debiutował w reprezentacji Urugwaju w 1995 roku w meczu z Hiszpanią.
Wraz z "Los Charrúas" zagrał na Mistrzostwach Świata 2002, gdzie zdobywa bramkę w spotkaniu z Senegalem (3-3).
W sumie zagrał w 57 meczach strzelając przy tym 9 bramek.
Trofea.
Inter Milan
Nacional

</doc>
<doc id="452296" url="https://pl.wikipedia.org/wiki?curid=452296" title="Livealive">
Livealive



</doc>
<doc id="452297" url="https://pl.wikipedia.org/wiki?curid=452297" title="Ulica Włókiennicza w Łodzi">
Ulica Włókiennicza w Łodzi

Ulica Włókiennicza w Łodzi. Niewielka, mająca 313 metrów uliczka łącząca ulice Jana Kilińskiego i Wschodnią.
Historia Kochanków z ulicy Kamiennej.
Ulica słynna dzięki piosence Agnieszki Osieckiej "Kochankowie z ulicy Kamiennej" z końca lat 50. XX w. (muz. Wojciech Solarz).
25 czerwca 2004 z inicjatywy członków grupy artystycznej "Krag", odsłonięto płaskorzeźbę-fontannę Kochankowie z ulicy Kamiennej.
Fontannę zaprojektował Wojciech Gryniewicz. Wykonana z brązu, przedstawia parę zakochanych, ukrytych przed deszczem pod ortalionowym płaszczem (na kochanków z góry kapie woda 5 minut dziennie).
Ślady Hilarego Majewskiego.
Przy ulicy Kamiennej 11 stoi dom własny Hilarego Majewskiego – łódzkiego architekta.
Historia domów modlitewnych.
Przy ul. Kamiennej istniało kilka domów modlitewnych:
Komunikacja miejska.
Ulicą Włókienniczą nie przebiegają żadne linie MPK Łódź.

</doc>
<doc id="452298" url="https://pl.wikipedia.org/wiki?curid=452298" title="Arnold Winkelried">
Arnold Winkelried

Arnold Winkelried ze Stans (XIV wiek) – średniowieczny fikcyjny bohater szwajcarski.
W bitwie pod Sempach wojsk szwajcarskich z wojskami habsburskimi księcia austriackiego Leopolda III Habsburga w 1386 roku Arnold Winkelried z okrzykiem „Droga dla Wolności!” ruszył do boju, kierując na siebie uderzenie przeciwników: chwycił kilka wrogich włóczni i wbił je we własną pierś. Czynem tym spowodował powstanie wyłomu w szykach bojowych nieprzyjaciela, dzięki czemu atak Szwajcarów zakończył się pokonaniem wrogich wojsk. Z powodu swojego czynu Winkelried uznawany jest za symbol poświęcenia własnego życia dla dobra ojczyzny. Przed bitwą miał wypowiedzieć słowa „Bracia, zadbajcie o moją żonę i dzieci”.
Winkelried jest uważany za postać fikcyjną. Wynika to z długiego milczenia źródeł na temat tego zdarzenia. Kilkadziesiąt lat po bitwie Szwajcarzy rozpoczęli własną kampanię propagandową, która była skierowana na zwalczanie austriackiej propagandowej historii tej bitwy. Pierwsza kronika, która wspomina w ogóle o ataku na nieprzyjacielskie kopie, powstała dopiero w roku 1476, a opisany żołnierz jest w niej anonimowy. Prawdopodobnie dopiero nagłośniona śmierć Arnolda von Winkelrieda w bitwie pod Bicoccą (1522) sprawiła, że legendarnego bohatera w 1532 roku w źródłach nazwano "Winkelriedem", jednak bez imienia lub innego opisu przybliżającego tę postać. Współczesną postać legenda przybrała do końca XVI wieku, kiedy określono dzielnego żołnierza jako Arnolda von Winkelrieda z Unterwalden.
Postać Winkelrieda wspomniana jest w dramacie Juliusza Słowackiego "Kordian". Tytułowy bohater, wygłaszając monolog na górze Mont Blanc, porównuje Polskę do Winkelrieda ("Polska Winkelriedem narodów!"). Zgodnie z ideą Słowackiego prowadzona przez Polaków walka o wyzwolenie spod zaborów miała być elementem wyzwolenia całej Europy spod jarzma absolutyzmu, narzuconego przez Święte Przymierze w roku 1815.
Postać Winkelrieda, który chwyta wrogie włócznie, stoi na głównej kopule budynku szwajcarskiego parlamentu.

</doc>
<doc id="452299" url="https://pl.wikipedia.org/wiki?curid=452299" title="32 (liczba)">
32 (liczba)

32 w kalendarzu.
32. dniem w roku jest 1 lutego. Zobacz też co wydarzyło się w 32 roku n.e.

</doc>
<doc id="452300" url="https://pl.wikipedia.org/wiki?curid=452300" title="33 (liczba)">
33 (liczba)

33 w kalendarzu.
33. dniem w roku jest 2 lutego. Zobacz też co wydarzyło się w 33 roku n.e.

</doc>
<doc id="452301" url="https://pl.wikipedia.org/wiki?curid=452301" title="El Chino">
El Chino



</doc>
<doc id="452304" url="https://pl.wikipedia.org/wiki?curid=452304" title="34 (liczba)">
34 (liczba)

34 w kalendarzu.
34. dniem w roku jest 3 lutego. Zobacz też co wydarzyło się w 34 roku n.e.

</doc>
<doc id="452305" url="https://pl.wikipedia.org/wiki?curid=452305" title="Michael Zorc">
Michael Zorc

Michael Zorc (ur. 25 sierpnia 1962 w Dortmundzie) – niemiecki piłkarz grający na pozycji pomocnika.
Jego ojciec Dieter Zorc był również piłkarzem. Pod koniec kariery występował w pierwszoligowym VfL Bochum jako obrońca.
Michael Zorc grał na środku pomocy lub w razie konieczności na jej lewej stronie. Był częstym wykonawcą stałych fragmentów gry. Przez całą karierę był związany z Borussią Dortmund. Jest rekordzistą Borussii pod względem liczby występów oraz wiceliderem strzelców, ustępując jedynie Manfredowi Burgsmüllerowi (135 trafień).
W reprezentacji Niemiec zadebiutował 16 grudnia 1992 w meczu z Brazylią. Zanotował w narodowej kadrze siedem spotkań, wyłącznie towarzyskich. Ostatni raz przywdział narodowe barwy 13 października 1993 w pojedynku z Urugwajem.

</doc>
<doc id="452308" url="https://pl.wikipedia.org/wiki?curid=452308" title="Lisi Kamień">
Lisi Kamień

Lisi Kamień (niem. "Fuchsstein", 613 m n.p.m.) – szczyt w północnej części Gór Wałbrzyskich tworzący wraz z Ptasią Kopą (590 m) oraz Czarnotą wyrównany grzbiet. Jest porośnięty lasami świerkowymi z domieszką drzew liściastych. Na zboczach góry można natknąć się na ślady po wydobyciu rud srebra, które prowadzono od XIV w. Na stokach leżą głazy narzutowe będące śladem granicy zasięgu lodowca.

</doc>
<doc id="452310" url="https://pl.wikipedia.org/wiki?curid=452310" title="Drętwowate">
Drętwowate

Drętwowate (Torpedinidae) – monotypowa rodzina morskich ryb chrzęstnoszkieletowych z rzędu drętwokształtnych (Torpediniformes).
Występowanie.
Ocean Indyjski, Ocean Atlantycki, Morze Śródziemne i Ocean Spokojny, głównie w strefie litoralu.
Cechy charakterystyczne.
Ciało tworzy okrągły dysk. Oczy uwstecznione, małe, niektóre gatunki są całkowicie ślepe. Skóra miękka i luźna, bez łusek, jaskrawo ubarwiona. Dwie płetwy grzbietowe. Dobrze rozwinięta płetwa ogonowa. Po bokach głowy umieszczone są dwa narządy elektryczne, wytwarzające napięcie sięgające u największych osobników powyżej 200 V. Drętwowate osiągają długość od kilkunastu ("Torpedo bauchotae") do 180 cm ("Torpedo nobiliana") i masę kilkudziesięciu kilogramów.
Drętwy są często jaskrawo ubarwione, zwykle z ciemniejszymi plamami na grzbiecie. Prowadzą przydenny tryb życia częściowo zakopane w piasku lub mule, zwykle pojedynczo. Zjadają bezkręgowce i małe ryby. Narządy elektryczne służą prawdopodobnie do elektrolokacji, polowania i obrony. Starożytni Rzymianie wykorzystywali małe drętwy jako środek przeciwbólowy. Wspomina o tym rzymski pisarz Plutarch, który 2 tysiące lat temu opisał zabieg, do którego wykorzystywano drętwy. Chorą osobę zawożono na plażę, gdzie nogi chorego układano na rybie. Wytwarzany przez drętwę impuls elektryczny uśmierzał ból.
Klasyfikacja.
Do rodziny zaliczany jest rodzaj:
"Torpedo"

</doc>
<doc id="452312" url="https://pl.wikipedia.org/wiki?curid=452312" title="Tlenek węgla(IV)">
Tlenek węgla(IV)



</doc>
