<doc id="452314" url="https://pl.wikipedia.org/wiki?curid=452314" title="Jezioro Złotnickie">
Jezioro Złotnickie

Jezioro Złotnickie (niem. "Talsperre Goldentraum") – zbiornik zaporowy (jezioro zaporowe) na rzece Kwisie, między Gryfowem Śląskim a Leśną.
Powstało w wyniku przegrodzenia rzeki zaporą poniżej Gryfowa Śląskiego w roku 1924. Pojemność zbiornika to 12,4 mln m³, a powierzchnia – 120 ha. Podstawowym zadaniem zbiornika jest retencja oraz produkcja energii elektrycznej. Nad jeziorem znajduje się kilka pól namiotowych, wypożyczalni sprzętu pływającego i ośrodków wypoczynkowych.
Znajduje się tu również skradziony lew ze Starościńskich Skał – Strużnica, Rudawy Janowickie.

</doc>
<doc id="452318" url="https://pl.wikipedia.org/wiki?curid=452318" title="Wurm Online">
Wurm Online

Wurm Online – gra komputerowa z gatunku MMORPG z otwartym światem, tworzona w języku Java i przy użyciu biblioteki Lightweight Java Game Library, rozwijana przez firmę Code Club AB.
21 października 2015 roku na platformie Steam została wydana samodzielna wersja gry pt. "Wurm Unlimited", która umożliwia rozgrywkę w trybie jednoosobowym oraz możliwość stawiania własnych serwerów gry.
Rozgrywka.
Grę można określić jako survival MMO, w której można dostrzec podobieństwo do gry "Minecraft". Gracz zaczyna rozgrywkę na wyspie pełnej lasów, jezior i gór, gdzie nie występuje cywilizacja. To zadaniem gracza jest tworzenie przedmiotów czy budynków. "Wurm Online" posiada w pełni interaktywny krajobraz. Drzewa można ściąć, by znów je posadzić, ziemię kształtować, tworząc doliny i wzgórza, w górach drążyć jaskinie lub podziemne przejścia.
W "Wurm Online" gracz nie spotka klas bohatera i poziomów doświadczenia. W zamian postać posiada możliwość zdobywania różnego typu umiejętności oraz występujących po walce lub upadku z wysokości wyleczalnych ran.
Niemal wszystkie dostępne przedmioty w grze są stworzone przez samych graczy. Surowce zostały wytworzone, lub też zebrane z krajobrazu gry. Posiadają wagę, stopień uszkodzenia, poziom jakości, wielkość, temperaturę. Większość rzeczy można ulepszyć lub zmodyfikować. Wyrób niskiej jakości przedmiotów nie jest kłopotliwy, jednak już stworzenie przedmiotu o wyższym standardzie wymaga większego doświadczenia już przy zbieraniu materiałów.
Gracze "Wurm Online" mają możliwość tworzenia społeczności wiejskich poprzez nabywanie wsi przy pomocy aktu prawnego, za pieniądze z gry. Wioski te ("deed") dostarczają straż miejską NPC, chroniącą graczy i dobytku we wsi. Poza wioskami gracz posiada swobodę, jednak nielegalna działalność powoduje zmniejszenie liczby strażników.
Produkcja.
Produkcja przedmiotów w grze stanowi jedną z podstaw rozgrywki, może być ona złożona i czasochłonna (np. produkcja statku lub budowa domu) i nierzadko potrzeba wielu prób. Dla przykładu chcąc zrobić miecz, potrzebne jest odpowiednie żelazo. Żelazo można uzyskać znajdując rudę żelaza, którą należy wydobyć przy pomocy kilofa (też wcześniej zrobionego). Następnie należy rozpalić ogień (do którego potrzebna jest podpałka z drewna) oraz przetopić wykopaną rudę. Jednak do wykucia potrzebny jest młotek, do którego trzeba zrobić drewniany trzonek, zaś aby wykonać sam trzonek należy w kolejności: ściąć drzewo (tu potrzebna siekiera), pociąć cały pień w kłody i z tych dopiero można zrobić potrzebny trzonek. W rezultacie użytkownik, chcąc uzyskać miecz, przechodzi wiele podobnych czynności. Zdarza się, że popełnia błąd, wtedy część procesu trzeba powtarzać, lub tworzyć od nowa jeśli ilość nieudanych prób przekroczy wytrzymałość używanego materiału.
Serwery.
Istnieją 2 typy serwerów podstawowych: 
Do dyspozycji jest razem ponad 512 km² powierzchni krainy. Istnieje ograniczona możliwość poruszania awatarem pomiędzy serwerami z poziomu gry. Poza powyższymi istnieją jeszcze serwery tutorialowy i testowy. Nowi gracze zaczynają w Glitterdale bądź First Light na serwerze tutorialowym "Golden Valley".
Rozwój gry.
"Wurm Online" rozwijany był od połowy 2003 roku. Gra była dostępna w otwartej becie przez około 3 lata, gdy w czerwcu 2006 została oficjalnie dostępna dla graczy.
Przed zagraniem, w wersji Gold mamy do wyboru 2 konta:
W grudniu 2008 roku, gra została zareklamowana (czy raczej ogłoszona, jako że to był zwykły post) na serwisie 4chan. Spowodowało to gigantyczny napływ nowych graczy, skutkiem czego pojawiły się duże lagi. Twórcy gry wprowadzili pierwotnie limit graczy na serwerze (do 250), po czym dodali nowy serwer dla nowych graczy – Golden Valley. Napływ graczy był jedynie tymczasowy, jako że większość z nich się do gry zniechęciła.

</doc>
<doc id="452320" url="https://pl.wikipedia.org/wiki?curid=452320" title="Syndrom chińskiej restauracji">
Syndrom chińskiej restauracji

Syndrom chińskiej restauracji (zwany także zespołem chińskiej restauracji lub chorobą Kwoka) – wystąpienie objawów takich jak: ból głowy, zaczerwienienie, pocenie się, uczucie ucisku w jamie ustnej lub głowie, kołatanie serca, a nawet chwilowy paraliż, opisane przez dr. Roberta Homana Kwoka w New England Journal of Medicine w 1968, występujący po spożyciu potraw kuchni chińskich.
Powszechnie uważa się, że zespół jest spowodowany przez glutaminian sodu, choć dotychczas przeprowadzone badania naukowe nie potwierdziły jednoznacznie tego powiązania.
Niektórzy naukowcy sądzą, że objawy mogą być związane z reakcjami nadwrażliwości (alergii) na składniki kuchni azjatyckiej.
Objawy.
Uczucie palenia i ucisku w górnej połowie ciała, którym zwykle towarzyszą objawy ogólne, takie jak:
Leczenie.
Nie jest znane leczenie przyczynowe. W zależności od nasilenia i konstelacji objawów stosuje się leczenie objawowe.

</doc>
<doc id="452323" url="https://pl.wikipedia.org/wiki?curid=452323" title="Hindusi">
Hindusi

Hindusi, Indusi − ogólna nazwa obywateli Indii i emigrantów pochodzenia indyjskiego, a także mieszkańców subkontynentu indyjskiego w czasach przed uzyskaniem przez Indie niepodległości (w 1947 roku).
Charakterystyka.
Głównym językiem Hindusów/Indusów jest język hindi, używany przez około 41% mieszkańców Indii, zwłaszcza w północnej części subkontynentu.
Istnieje również wiele języków, z dziesiątkami milionów użytkowników, które mają status języków urzędowych w poszczególnych stanach, na przykład język tamilski, telugu, marathi. Pod względem języka ojczystego Hindusi dzielą się więc na Tamilów, Telugów, Marathów i innych. Dodatkowo dzielą się na kasty, które niekiedy mają również podłoże etniczne. Członkowie poszczególnych kast, nawet żyjący na tym samym terenie, czasami posługują się różnymi dialektami.
Problem nazewnictwa w języku polskim.
Ponieważ w języku polskim zwykle stosuje się wobec obywateli Indii określenie „Hindusi”, często dochodzi do nieporozumień, gdyż około 200 mln Hindusów nie jest hindusami (hinduistami). Określenie „Hindus” (Indus, Indyjczyk) mylnie utożsamia się z wyrazem „hindus” (małą literą, wyznawca hinduizmu).

</doc>
<doc id="452324" url="https://pl.wikipedia.org/wiki?curid=452324" title="Dome des Invalides">
Dome des Invalides



</doc>
<doc id="452325" url="https://pl.wikipedia.org/wiki?curid=452325" title="Tadeusz Bronakowski">
Tadeusz Bronakowski

Tadeusz Bronakowski (ur. 3 listopada 1959 w Augustowie) – polski duchowny rzymskokatolicki, doktor prawa kanonicznego, biskup pomocniczy łomżyński od 2006.
Życiorys.
Urodził się 3 listopada 1959 w Augustowie. Ukończył Liceum Ogólnokształcące w Suchowoli. W latach 1978–1984 studiował w Wyższym Seminarium Duchownym w Łomży. Święceń prezbiteratu udzielił mu 26 maja 1984 w katedrze łomżyńskiej miejscowy biskup diecezjalny Juliusz Paetz. Inkardynowany został do diecezji łomżyńskiej. W latach 1985–1988 odbył studia magisterskie w zakresie prawa kanonicznego na Akademii Teologii Katolickiej w Warszawie. W 1993 na tej samej uczelni uzyskał doktorat z prawa kanonicznego na podstawie dysertacji "Granice i ustrój Diecezji Łomżyńskiej w latach 1925–1992".
W latach 1984–1985 był wikariuszem w parafii Nowogród. Od 1985 do 1986 pracował jako notariusz sądu biskupiego w Łomży, a w latach 1986–1997 notariusz kurii diecezjalnej w Łomży. W 1991 został wicekanclerzem kurii. W 1994 objął funkcję wizytatora wstępnego dla kanonicznej wizytacji parafii, a w 2003 wizytatora urzędu dziekańskiego oraz parafii dziekana rejonowego. W 1995 został sędzią sądu biskupiego diecezji ełckiej, a w 1996 również sądu biskupiego diecezji łomżyńskiej.
W 1997 został dyrektorem Domu Biskupiego w Łomży i dyrektorem Diecezjalnego Domu Rekolekcyjnego w Łomży. W 2002 wszedł w skład rady kapłańskiej. W 2003 został delegatem biskupa łomżyńskiego ds. szkół katolickich w Łomży, a w 2005 objął nadzorem szkoły katolickie w diecezji. W 2003 został członkiem rady programowej Diecezjalnego Radia Nadzieja. W 2004 objął funkcję przewodniczącego komisji stypendialnej Funduszu Diecezji Łomżyńskiej „Dzieło Nowego Tysiąclecia”. W 2005 został członkiem rady nadzorczej Katolickiego Centrum Informacji Europejskiej w Łomży. W latach 1995–2005 uczestniczył w pracach I Synodu Diecezji Łomżyńskiej, następnie został członkiem Komisji Posynodalnej. W 1997 został współredaktorem kwartalnika „Łomżyńskie Wiadomości Diecezjalne” i współredaktorem „Rocznika Diecezji Łomżyńskiej”. W 1999 otrzymał godność kapelana Jego Świątobliwości.
W 1989 rozpoczął prowadzenie wykładów z prawa kanonicznego, prawa wyznaniowego i techniki kancelaryjnej w Wyższym Seminarium Duchownym w Łomży. Został też wykładowcą Kolegium Teologicznego w Łomży i Instytutu Studiów nad Rodziną Uniwersytetu Kardynała Stefana Wyszyńskiego w Warszawie.
11 lutego 2006 papież Benedykt XVI mianował go biskupem pomocniczym diecezji łomżyńskiej ze stolicą tytularną Tigisi w Mauretanii. Święcenia biskupie otrzymał 4 marca 2006 w katedrze łomżyńskiej. Udzielił mu ich biskup diecezjalny łomżyński Stanisław Stefanek w asyście Tadeusza Zawistowskiego, emerytowanego biskupa pomocniczego łomżyńskiego, i Wojciecha Ziemby, arcybiskupa metropolity białostockiego. Jako zawołanie biskupie przyjął słowa „"Nolite timere, Deus caritas est"” ("Nie lękajcie się, Bóg jest miłością").
W strukturach Konferencji Episkopatu Polski objął funkcję przewodniczącego Zespołu ds. Apostolstwa Trzeźwości, od 2018 Zespołu ds. Apostolstwa Trzeźwości i Osób Uzależnionych. Został ponadto członkiem Rady Prawnej, Komisji ds. Polonii i Polaków za Granicą, Zespołu ds. Kontaktów z Konferencją Episkopatu Litwy, Zespołu Pomocy Kościołowi na Wschodzie i Rady ds. Środków Społecznego Przekazu.

</doc>
<doc id="452326" url="https://pl.wikipedia.org/wiki?curid=452326" title="Chruściki Polski">
Chruściki Polski

Chruściki Polski – liczba gatunków chruścików występujących w Polsce nie jest łatwa do określenia. 
Potwierdzono występowanie blisko 280 gatunków (w tym wliczając podgatunki), lecz szacunkowo może występować ich około 300. Kłopoty z precyzyjnym określeniem wynikają z kilku powodów. 
W ostatnich latach dzięki intensywniejszym badaniom w różnych regionach Polski wykazano obecność kilku nowych dla Polski gatunków. Niektóre starsze informacje są wątpliwe, to znaczy są uzasadnione wątpliwości, czy chruściki te zostały prawidłowo oznaczone do gatunku. Są to stare dane, materiały się nie zachowały, więc nie ma możliwości powtórnego przejrzenia i zweryfikowania oznaczeń. 
Niektóre gatunki mogły w Polsce wyginąć, mimo że kilkadziesiąt lat wcześniej występowały. Z drugiej zaś strony w faunie Polski mogą pojawiać się zupełnie nowe gatunki, na skutek naturalnej, polodowcowej dyspersji jak i pojawiania się gatunków synantropijnych oraz obcych. W związku z powyższym liczba gatunków wykazanych z Polski może ulegać zmianie, w konsekwencji prowadzonych badań naukowych.
Niniejszą listę gatunków (najbardziej aktualną) przygotowano w oparciu o wykaz gatunków Szczęsnego z 1992 roku, z uzupełnieniem nowych publikacji i danych jeszcze niepublikowanych (w przygotowaniu do druku).
Niżej podano pełne nazwy systematyczne rzędu, rodzin, rodzajów, gatunków (z nazwiskiem osoby opisującej oraz rokiem publikacji).
Rząd: Trichoptera Kirby, 1813 – chruściki

</doc>
<doc id="452327" url="https://pl.wikipedia.org/wiki?curid=452327" title="Pistolet Beretta 950">
Pistolet Beretta 950

Beretta 950 – włoski, kieszonkowy pistolet samopowtarzalny.
Historia.
Produkcję pistoletu Model 950 rozpoczęto w 1950 roku. Początkowo pistolet był oferowany tylko na rynku europejskim, ale od 1953 roku Beretta rozpoczęła sprzedaż Modelu 950 także w USA. W Stanach Zjednoczonych modele kalibru 5,56 mm były sprzedawane jako "Beretta Minx", a model kalibru 6,35 mm jako "Beretta Jaguar".
W 1988 roku Beretta rozpoczęła produkcję pistoletu Bobcat, który zastąpił Model 950. Pomimo wprowadzenia nowego modelu produkcje Beretty 950 w wersji 950BS (kalibru 6,35 mm) kontynuowano. W 1998 roku pojawił się nawet nowy model o nazwie Jetfire Inox czyli Beretta 950BS wykonana ze stali nierdzewnej.
Opis techniczny.
Beretta 950 działa na zasadzie wykorzystania energii odrzutu zamka swobodnego. Mechanizm spustowy bez samonapinania kurka umożliwia tylko ogień pojedynczy.
Bezpiecznik skrzydełkowy (w wersji pierwotnej nieobecny) po lewej stronie szkieletu, w jego tylnej części.
Do zasilania służy magazynek pudełkowy, jednorzędowy, zawierający 8 naboi. Zatrzask magazynka znajduje się po lewej stronie u dołu chwytu.
Lufa z sześcioma bruzdami, po zwolnieniu zatrzasku można ją unosić częścią komorową do góry, co umożliwia swobodny dostęp do naboju wprowadzonego do lufy przez przeładowanie zamka lub daje możliwość wprowadzenia dziewiątego naboju wprost do lufy.
Przyrządy celownicze stałe (muszka i szczerbinka).

</doc>
<doc id="452330" url="https://pl.wikipedia.org/wiki?curid=452330" title="Magura (Beskid Śląski)">
Magura (Beskid Śląski)

Magura (1109 m n.p.m.) – góra w Beskidzie Śląskim, 20 minut od szczytu Klimczoka. Szczyt leży w granicach dwóch gmin – Wilkowice i Szczyrk.
Magura to wydłużona i spłaszczona kulminacja, w większości porośnięta lasem. Południowe stoki Magury, należące administracyjnie do Szczyrku, są zagospodarowane i zamieszkałe, natomiast stoki północne pokryte niezagospodarowanymi lasami. Na zachodnim stoku Magury, nad przełęczą łączącą Magurę z Klimczokiem, znajduje się schronisko PTTK Klimczok. Dzieje schroniska sięgają XIX w., wtedy to baron Klobus z Łodygowic wybudował w tym miejscu domek myśliwski z pomieszczeniami dla turystów. Nazwał go na cześć swojej żony Klementyny – „Klementynówką”. Budynek płonął kilka razy, obecny budynek pochodzi z 1914 r. W latach 30. XX w. schronisko przejęła niemiecka organizacja Beskidenverein. W czasie wojny w schronisku rezydował Wehrmacht. Schronisko przetrwało wojnę i w 1945 r. zostało przejęte przez oddział PTT. W latach 60. XX w. budynek przeszedł gruntowną modernizację, dobudowano m.in. werandę. Później obok schroniska zainstalowano basen kąpielowy i miejsce na ognisko. Nieco powyżej schroniska, w niewielkim drewnianym budynku, znajduje się stacja GOPR.
Po drugiej stronie Magury można odnaleźć w lesie resztki murowanego basenu kąpielowego. Basen wybudował w latach 30. XX w. wyżej wymieniony dzierżawca Girsig. Tuż przed wojną rozpoczął on również budowę schroniska turystycznego „Magura-Kąpielisko”, które w czasie wojny prowadziła jego córka. W 1945 wojska radzieckie ostrzelały zbocza Magury, pociski trafiły w budynek schroniska, który doszczętnie spłonął. W pierwszej dekadzie XXI w. całą ruinę porastał wysoki świerkowy las.

</doc>
<doc id="452333" url="https://pl.wikipedia.org/wiki?curid=452333" title="Global Media Journal">
Global Media Journal

Global Media Journal – międzynarodowy periodyk medioznawczy ukazujący się w Internecie. Utworzony został w 2002 roku przez prof. Yahya Kamalipour z Uniwersytetu Purdue Calumet w USA i obecnie posiada ponad dziesięć wersji językowo-regionalnych, m.in. hiszpańskojęzyczną, brytyjską, francuską, australijską, perską, afrykańską, a także polską, której redaktorem jest dr Tomasz Płudowski, a wydawcą Collegium Civitas w Warszawie.
Periodyk ma charakter interdyscyplinarny i publikuje zarówno teksty czysto naukowe, jak i te o zacięciu dziennikarskim, stosujące metody ilościowe, jak i jakościowe, o podejściu empirycznym i teoretycznym, czerpiące z medioznawstwa, nauk o komunikowaniu, politologii, socjologii, psychologii, czy kulturoznawstwa. Około 80-90% każdego numeru to teksty oryginalne pochodzące z danego kraju, a 10-20% to tłumaczenia z innych edycji. Część każdego numeru to teksty zamawiane, wszystkie inne zgłoszone teksty poddawane są recenzji naukowej. W roku ukazują się dwa wydania, jedno jesienią, jedno wiosną. Wszystkie wydania światowe są ze sobą połączone linkami tworząc jedyną w swoim rodzaju sieć naukową. Wszystkie wydania mają taką samą grafikę, ale kwestie redakcyjne pozostają w gestii redaktora naczelnego, redaktora numeru oraz zespołu, który sobie dobiera. Zespół redakcyjny wersji polskiej składa się m.in. z Bogusławy Dobek-Ostrowskiej (Uniwersytet Wrocławski), która jest zastępcą redaktora oraz Wiesława Godzica (SWPS), Karola Jakubowicza (KRRiTv), Stanisława Mocka (Collegium Civitas), Macieja Mrozowskiego (Uniwersytet Warszawski) oraz Jacka Żakowskiego (Collegium Civitas, Polityka).

</doc>
<doc id="452334" url="https://pl.wikipedia.org/wiki?curid=452334" title="Ptasia Kopa">
Ptasia Kopa

Ptasia Kopa (niem. "Vogelkippe, Vogelkoppe") – stromy szczyt o wysokości 590 m n.p.m. we Wzniesienia Ptasiej Kopy–Stróżka, zwany zwyczajowo Ptasią Górą, tworzący wraz z Lisim Kamieniem (613 m) i Czarnotą (526 m) dość wyrównany grzbiet, oddzielający Pogórze Wałbrzyskie od Kotliny Wałbrzyskiej. 
Porośnięty jest lasami świerkowymi z domieszką drzew liściastych.
Zbudowana jest głównie ze zlepieńców i z szarogłazów kulmowych z wizenu. Na zboczach góry można natknąć się na ślady po wydobyciu rud ołowiu i srebra, które prowadzono w XIV–XV w.
Na stokach leżą eratyki będące śladem granicy zasięgu lodowca.

</doc>
<doc id="452336" url="https://pl.wikipedia.org/wiki?curid=452336" title="Równia (szczyt)">
Równia (szczyt)

Równia (610 m n.p.m.) – niewysoka góra o spłaszczonym wierzchołku, całkowicie zalesiona, w północno-wschodniej części Pasma Baraniej Góry w Beskidzie Śląskim. Dominuje ona od północy i zachodu nad Bystrą Śląską. Stanowi zakończenie ramienia górskiego, które wybiega od Szyndzielni w kierunku północno-wschodnim i ogranicza od północy dolinę Białki w Bystrej.
Zarówno północne, jak i południowe stoki góry znajdują się w granicach administracyjnych Bielska-Białej i wchodzą w skład Zespołu Przyrodniczo-Krajobrazowego "Cygański Las". U wschodnich podnóży Równi wznoszą się zabudowania Specjalistycznego Zespołu Chorób Płuc i Gruźlicy w Bystrej, popularnie nazywanego Sanatorium. Na stoku północno-wschodnim góry znajduje się skocznia narciarska miejscowego klubu LKS "Klimczok".

</doc>
<doc id="452343" url="https://pl.wikipedia.org/wiki?curid=452343" title="Rwa kulszowa">
Rwa kulszowa

Rwa kulszowa, ischialgia (łac. "ischias") – zespół objawów związanych z uciskiem na nerwy rdzeniowe L4, L5 lub S1 tworzące nerw kulszowy (największy nerw obwodowy człowieka) lub na przebiegu samego nerwu kulszowego.
Przyczyny.
Najczęstszą przyczyną schorzenia jest dyskopatia tej okolicy kręgosłupa, ale może być ono również spowodowane każdą inną przyczyną drażniącą nerwy na ich przebiegu, najczęściej są to lokalne stany zapalne, czasem choroby zakaźne, cukrzyca, zmiany nowotworowe.
Objawy.
Nagły ból okolicy lędźwiowej, promieniujący do pośladka, tylnej powierzchni uda lub do łydki albo stopy. Zwykle towarzyszy mu uczucie osłabienia siły mięśniowej i drętwienia powyższych okolic ciała. Czasem bóle są tak silne, że chory zmuszony jest do przyjęcia pozycji leżącej. Mogą występować parestezje i drętwienia, zaburzenia czucia w różnych miejscach kończyn dolnych.
Wzmożone napięcie mięśni przykręgosłupowych powoduje bólowe ograniczenie ruchomości tego odcinka oraz pojawienie się odruchowego skrzywienia kręgosłupa w odcinku lędźwiowym. Może wystąpić niedowład mięśni prostujących stopę i paluch (korzeń L5), opadanie stopy, pacjent chodząc zaczepia stopą o podłoże. Brak odruchu skokowego świadczy o ucisku krążka międzykręgowego na korzeń S1. Zaburzenia funkcji zwieraczy pęcherza moczowego i/lub odbytu, zaburzenia czynności mikcji i defekacji.
Charakterystycznym objawem rwy kulszowej jest narastający ból podczas podnoszenia kończyny dolnej w czasie leżenia na plecach (objaw Lasègue’a) oraz przy pochylaniu. Może być jednostronny lub obustronny, a także „skrzyżowany” – gdy przy unoszeniu jednej kończyny, objawy pojawiają się w drugiej.
Narastanie deficytów neurologicznych (niedowładów lub porażeń), nasilenie dolegliwości bólów, brak poprawy w ciągu 6 tygodni jest wskazaniem do konsultacji neurochirurgicznej w celu rozważenia leczenia operacyjnego rwy kulszowej.
Zespół mięśnia gruszkowatego.
U 15% populacji nerw kulszowy przebiega poprzez mięsień gruszkowaty, zamiast przebiegać pod nim. Kiedy mięsień się kurczy, może uciskać lub drażnić nerw kulszowy. Potocznie, objaw ten nazywany jest „portfelem kulszowym”, ponieważ portfel, zazwyczaj noszony w tylnej kieszeni spodni, może ucisnąć mięśnie pośladkowe oraz nerw kulszowy podczas siadania. Syndrom mięśnia gruszkowatego może być główną przyczyną rwy kulszowej, jeśli korzeń nerwu nie jest uszkodzony.
Historia naturalna.
U większości pacjentów, u których wystąpiły objawy rwy kulszowej ulega samoistnemu wyleczeniu bez jakiejkolwiek interwencji. Niektórzy pacjenci będą wolni od objawów już po tygodniu, inni będą skarżyć się na ból nawet po kilku latach. I chociaż wczesna identyfikacja pacjentów, którzy wykazują potencjał do samowyleczenia jest trudna, jeśli nie niemożliwa, znajomość patomechanizmu CZKM oraz historii naturalnej rwy kulszowej jest niezbędna przy planowaniu leczenia. Pomimo bardzo bogatego piśmiennictwa dotyczącego rwy kulszowej w przebiegu CZKM, leczenie jest wciąż tematem kontrowersyjnym. Z przyczyn etycznych do tej pory ukazało się bardzo niewiele artykułów opisujących historię naturalną rwy kulszowej, w których pacjenci nie otrzymali żadnego leczenia. 
Hakelius dokonał analizy przebiegu objawów rwy kulszowej u 38 pacjentów leczonych zachowawczo, leczenie polegało jedynie na reżimie łóżkowym oraz stosowaniu gorsetu. 35 z 38 pacjentów (88%) nie zgłaszało żadnych dolegliwości po 6 miesiącach, chociaż 11 nadal pozostawało na zwolnieniu lekarskim. 
Weber przeanalizował grupę 126 pacjentów z niejednoznacznymi wskazaniami do leczenia chirurgicznego, u których decyzja o leczeniu operacyjnym była randomizowana. Leczenie zachowawcze u 66 losowo wybranych pacjentów polegało na reżimie łóżkowym, stosowaniu gorsetu oraz terapii paracetamolem. Po 1 roku w grupie pacjentów leczonych zachowawczo u 60% (40) wynik leczenia był dobry lub prawie dobry, 17 było leczonych operacyjnie a 9 nadal zgłaszało silny zespół bólowy. Po czterech latach 5 z 49 pacjentów leczonych nieoperacyjnie nadal cierpiało z powodu rwy kulszowej. Po tym czasie różnica pomiędzy grupą leczoną zachowawczo i operacyjnie nie była istotna statystycznie. 
W kolejnym wieloośrodkowym badaniu Weber i wsp. przeanalizowali 208 pacjentów z klasycznym obrazem rwy kulszowej oraz dużym prawdopodobieństwem, że przyczyną objawów jest wypuklina/przepuklina KM. Wszyscy pacjenci zostali zbadani przedmiotowo w ciągu 14 dni od wystąpienia objawów. Następnie zostali włączeni do randomizowanego badania z podwójną ślepą próbą oceniającego skuteczność niesteroidowego leku przeciwzapalnego – piroxicamu. Wyniki leczenia zostały oszacowane po 2 i 4 tygodniach za pomocą wizualnej skali analogowej (VAS – Visual Analog Scale) oraz funkcjonalnego testu Rolanda. Dodatkowo po 3 i 12 miesiącach dokonano kolejnego badania wyników leczenia za pomocą kwestionariuszy. I tak w ciągu pierwszego miesiąca, uzyskano znaczącą redukcję bólu u 70% pacjentów (zmiana według skali VAS z 54 do 19); 60% pacjentów wróciło do pracy. Po 1 roku 30% nadal zgłaszało objawy rwy kulszowej, często z towarzyszącym bólem dolnego odcinka kręgosłupa – 20% nie powróciło do pracy. Czterech pacjentów było leczonych chirurgicznie. W grupie leczonej piroxicamem wyniki leczenia nie różniły się od grupy otrzymującej placebo. 
Pomimo wielu obserwacji wskazujących na generalnie korzystną historię naturalną rwy kulszowej, praktycznie niemożliwe jest wskazanie grupy pacjentów, w której leczenie zachowawcze będzie mieć największe szanse powodzenia. Ciekawą próbą identyfikacji tych pacjentów jest praca Busha i wsp. Przeanalizował on dane kliniczne 165 pacjentów i wydzielił z niej dwie grupy: 84 pacjentów, u których doszło do przepukliny jądra miażdżystego z przerwaniem ciągłości pierścienia włóknistego, z następową sekwestracją lub bez; oraz 27 pacjentów z wypukliną (ang. bulging), z nienaruszonym pierścieniem włóknistym. Po roku aż u 64 z 84 (76%) pacjentów w pierwszej grupie (z przepukliną jądra miażdżystego) doszło do znaczącej poprawy w postaci redukcji bólu w skali VAS. Z kolei w drugiej grupie zaledwie u 7 pacjentów z 27 (25%) doszło do znaczącej poprawy. Zaobserwowana różnica jest istotna statystycznie, przy bardzo małej p-wartości (p&lt;0,0001). Niewątpliwie wadą pracy jest metoda diagnostyczna używana do oceny radiologicznej – tomografia komputerowa, wobec braku rezonansu magnetycznego; badanie to ma bardzo niską czułość w ocenie ciągłości pierścienia włóknistego.
Podstawowym problemem, który rzutuje na ocenę wyników leczenia zachowawczego wobec leczenia chirurgicznego, są ograniczenia etyczne. Pacjenci z bardzo nasilonym zespołem bólowym (VAS &gt; 80) nie będą włączani do badań obserwacyjnych, zatem u pacjentów leczonych chirurgicznie choroba będzie generalnie bardziej nasilona. Jest to klasyczny przykład błędu doboru próby.
Rozpoznanie i diagnostyka.
Stosowanie zaawansowanych metod diagnostycznych w celu ustalenia przyczyny rwy kulszowej w czasie ostrej fazy bólu jest najczęściej niepotrzebne. Najczęściej ból ustępuje samoistnie po kilku dniach, dlatego przy braku obecności niepokojących objawów pozostaje łagodne leczenie zachowawcze. Poszerzona diagnostyka wskazana jest wyłącznie w wybranych przypadkach.
Podstawowe znaczenie w diagnostyce rwy kulszowej ma dokładne zebranie wywiadu, czyli określenie lokalizacji bólu, jego nasilenia, długości trwania objawów. Ważne jest ustalenie, czy ból jest związany z urazem lub ryzykowną aktywnością fizyczną. Jakkolwiek rwa kulszowa najczęściej spowodowana jest naciągnięciem mięśni lub dyskopatią ważne jest, aby jak najwcześniej wykluczyć poważniejsze choroby, jak infekcja czy nowotwór. W przypadku stwierdzenia obecności tzw. objawów alarmowych należy niezwłocznie zgłosić się do lekarza.
Dokładna lokalizacja bólu potrafi z dużym prawdopodobieństwem ustalić, na jakim poziomie kręgosłupa doszło do uszkodzenia lub drażnienia korzenia nerwowego. Badanie neurologiczne ma na celu określenie siły mięśniowej oraz czucia powierzchownego i głębokiego w kończynach dolnych. Ponadto badanie odruchów kolanowych oraz ścięgna Achillesa pomaga ocenić stopień uszkodzenia korzeni nerwowych. Bardzo czułym objawem w diagnostyce objawów korzeniowych jest objaw Lasegue'a. Polega on na podnoszeniu wyprostowanej nogi w pozycji leżącej na plecach. U zdrowych osób przeważnie udaje się podnieść nogę prawie do uzyskania kąta prostego względem podłoża, w przypadku obecności ucisku na korzeń ruchomość jest ograniczona.
W wybranych przypadkach, gdy ból trwa ponad 2–3 tygodnie, konieczne jest wykonanie obrazowych badań diagnostycznych. Już samo zdjęcie RTG pozwala na wstępną ocenę zaawansowania zmian zwyrodnieniowych kręgosłupa oraz znakomicie uwidacznia ewentualne złamania i/lub przemieszczenia kości kręgosłupa. Bardziej zaawansowane badanie tomografii komputerowej pozwala na znakomite zobrazowanie elementów kostnych kręgosłupa, jest to podstawowe znaczenie w diagnostyce kręgozmyku. Najczulszym badaniem obrazowym, uwidaczniającym głównie tkanki miękkie kręgosłupa jak krążki międzykręgowe i korzenie nerwowe jest badanie rezonansu magnetycznego (MRI). Jego skuteczność w rozpoznawaniu wypuklin jądra miażdżystego wynosi, w zależności od mocy urządzenia, nawet ponad 95%. Ważne jest, aby nie wykonywać jakichkolwiek badań obrazowych w przypadku każdego epizodu bólu ostrego, występującego zaledwie kilka dni. Z kolei obecność objawów alarmowych powinna wymuszać szybką, zaawansowaną diagnostykę.
Inne badania, które stanowią uzupełnienie metod obrazowych, zwłaszcza w przypadkach złożonych, stosowane są rzadziej. Badanie EMG (elektromiografia) pozwala na wykazanie zaburzeń przewodnictwa w nerwach i często pomaga ustalić, na jakim poziomie doszło do uszkodzenia. Mielografia, czyli zdjęcie RTG po wstrzyknięciu kontrastu do kanału kręgowego, jest obecnie badaniem o znaczeniu historycznym, została zastąpiona przez MRI i tomografię komputerową. Pomimo tego, u określonych pacjentów pewne zastosowanie ma mielo-TK, czyli badanie tomografii komputerowej po wstrzyknięciu kontrastu do kanału kręgowego.
Profilaktyka.
W zapobieganiu pojawienia się ataku rwy kulszowej oraz jej nawrotów ważną rolę odgrywa utrzymywanie odpowiedniej pozycji ciała podczas wykonywania czynności życia codziennego, poprawne podnoszenie ciężarów, regularna aktywność czy utrzymanie prawidłowej masy ciała. Poza tym bardzo ważne jest, aby zachowywać prawidłową pozycję w trakcie snu.
Spanie przy rwie kulszowej.
Zasypiając należy znaleźć właściwą pozycję dla ciała, przy której objawy będą najmniejsze lub znikną. Pomocna może być tzw. pozycja roadkill (w pozycji tej leżąc na brzuchu podkurczamy w górę nogę, w której występują objawy). W przypadku, gdy pozycja taka nie pomaga, można spróbować położyć się z ugiętymi biodrami i kolanami na plecach. Łatwo uzyskać taką pozycję podkładając pod łydki kilka dużych poduszek. Wskazane jest, w przypadku występowania rwy kulszowej, spanie na materacu średniej twardości. Zbyt miękki materac może zapadać się, wskutek czego ciężko będzie zmieniać pozycję snu, nasilając występujący ból, zaś w przypadku spania na twardym materacu odczuwalny będzie ucisk na biodro, łopatki, barki.

</doc>
<doc id="452344" url="https://pl.wikipedia.org/wiki?curid=452344" title="Dagoth Ur">
Dagoth Ur



</doc>
<doc id="452351" url="https://pl.wikipedia.org/wiki?curid=452351" title="Kilim grzebyczkowy">
Kilim grzebyczkowy

Kilim grzebyczkowy (gobelin) – tkanina dekoracyjna, w splocie płóciennym, wykonywana ręcznie na krosnach pionowych. Często w odniesieniu do tych tkanin używane jest określenie "tkany obraz". Na ogół podobnie jak obraz tkanina ma charakter unikatowy, nie ma dwóch identycznych gobelinów.
Stosowane nazwy.
Najwcześniejsze tkaniny tego typu nazywano arrasami, tapiseriami, oponami lub szpalerami, dopiero w drugiej połowie XVII wieku pojawiła się nazwa – gobelin. Nazwa pochodzi od nazwiska francuskich farbiarzy Gobelin. Na wykupionych od nich ziemiach Ludwik XIV założył manufakturę wytwarzającą gobeliny. Współcześnie wykonywane tą techniką tkaniny nazywa się kilimami grzebyczkowymi. Technika wykonania jest identyczna, zmieniły się tylko materiały.
Nazwa kilim stosowana jest również do innych wyrobów ludowych i artystycznych:
Technika wykonywania.
Jest to tkanina jednostronna. Cechą charakterystyczną tej grupy tkanin jest całkowite przykrycie osnowy przez wątek i widoczne po lewej stronie końce (kilka cm) wątków. Bardzo mocno naprężona osnowa jest tylko elementem nośnym, wzór (obraz) tworzy kolorowy wątek. Tak wykonany gobelin ma najczęściej tylko jedno zastosowanie, jest tkaniną dekoracyjną, w przeciwieństwie do wcześniejszych gobelinów, które często wykorzystywano na obicia mebli jako materiały tapicerskie.
Wykonywanie gobelinu rozpoczyna się od przygotowania wzoru (obrazu). Najczęściej przygotowuje go artysta plastyk lub malarz. Następnie układa się taki obraz na dużym stole i przykrywa kalką techniczną. Na kalce obrysowuje się kontury poszczególnych barw składających się na obraz. Następnie przez kalkę ołówkową przenosi się obrysy plam barwnych na białe wyprasowane płótno. Tak przygotowane płótno nazywa się konturówką.
Materiały.
Osnowa jest najczęściej wykonana z mocnej, nitkowanej, szarej przędzy lnianej lub wełnianej, wątek z różnej grubości zgrzebnej przędzy wełnianej. Jako wątek stosuje się najczęściej grubą, pojedynczą, o małym skręcie, ręcznie przędzioną przędzę wełnianą, ale również przędze z innych surowców, jak np. jedwab, len, bawełna, a nawet wąskie ścinki futer, tkanin, czy metalowe lub metalizowane nitki. Zastosowanie jako wątku wielu różnych materiałów daje w tkaninie dodatkowe efekty plastyczne, które chętnie są wykorzystywane przez twórców tkanin artystycznych. Zależnie od obrazu jaki ma zostać przedstawiony na gobelinie, twórca musi sobie przygotować odpowiednio wiele odcieni kolorów wątku. Najczęściej twórcy barwią białą przędzę przeznaczoną na wątek samodzielnie, używając do tego celu dostępnych barwników do tkanin.
Tkanie.
Ponieważ kilimy grzebyczkowe mają niewielką długość, można je wykonywać w dwojaki sposób:
W obu przypadkach osnowa musi być bardzo mocno naprężona.
Do tak przygotowanego paska tkaniny przyszywa się przygotowaną wcześniej konturówkę, którą przymocowuje się pod osnową w taki sposób, żeby kontury plam barwnych były widoczne pomiędzy nitkami osnowy. Wzór (obraz) ustawia się obok krosna w dobrze oświetlonym miejscu, służy on do dobierania i porównywania kolorów wątku. Wykonywana tkanina powinna być dokładnym odwzorowaniem obrazu.
Technika wykonywania kilimu grzebyczkowego odbiega dość zasadniczo od wykonywania innych tkanin. W trakcie tkania nie można wyróżnić tzw. krawędzi tkaniny, ponieważ wątek układany jest w taki sposób, aby wypełniał obszar w którym występuje dany kolor. Pracę wykonuje się wypełniając kolejno plamy barwne dobranymi kolorami wątku. Tworzą się w ten sposób tzw. pagórki, tak więc krawędź tkaniny tworzy linię mocno pofalowaną. Końce przędzy wątkowej o długości kilku centymetrów zostają przeciągnięte na lewą (dolną) stronę. Ponieważ wiele fragmentów tkaniny wykonanych jest bardzo krótkimi odcinkami wątku, obcięcie tych końcówek spowodowałoby osłabienie spójności tkaniny. Wprowadzane odcinki wątku nie mogą być przybijane bidłem, ponieważ "krawędź tkaniny" jest linią krzywą. Do tego celu służy specjalny, bardzo ciężki stalowy grzebyk (od niego pochodzi nazwa "kilim grzebyczkowy"), przypominający widelec. Wątek wprowadzany jest bardzo luźno i przybijany bardzo mocno, ponieważ musi on całkowicie przykryć nitki osnowy. Widoczne nitki osnowy są błędem. Pionowy układ tkaniny na krośnie ułatwia wykonywanie tej pracy. Po wykonaniu całego obrazu pracę kończy ponowne wykonanie odcinka tkaniny tą samą przędzą co osnowa. Podczas pracy tkacz musi kontrolować szerokość tkaniny, ponieważ zbyt duże naprężenie wątku powoduje jej zwężanie.
Wykończenie.
Po odcięciu osnowy w odległości kilkudziesięciu centymetrów od końca tkaniny i zdjęciu wyrobu z krosna, mocno naciągniętą tkaninę przybija się do płaskiego blatu w celu ustabilizowania jej wymiarów. Często tak naprężoną tkaninę dodatkowo zrasza się wodą, co przyspiesza proces stabilizacji. Ostatnim zabiegiem jest ewentualne wykonanie frędzli z pozostałych końcówek osnowy.

</doc>
<doc id="452355" url="https://pl.wikipedia.org/wiki?curid=452355" title="Jose Luis Zapatero">
Jose Luis Zapatero



</doc>
<doc id="452357" url="https://pl.wikipedia.org/wiki?curid=452357" title="José Luis Zapatero">
José Luis Zapatero



</doc>
<doc id="452361" url="https://pl.wikipedia.org/wiki?curid=452361" title="John Wayne Gacy">
John Wayne Gacy

John Wayne Gacy Jr (ur. 17 marca 1942 w Chicago, zm. 10 maja 1994 w Crest Hill) – amerykański seryjny morderca i gwałciciel działający w Chicago w latach 1972–1978. Jego ofiarami stało się w sumie 33 młodych mężczyzn i chłopców. Słynął z tego, że występował charytatywnie jako klaun. Aresztowano go w 1978, skazano na śmierć w 1980, a wyrok wykonano 10 maja 1994.
Życiorys.
John Wayne Gacy urodził się w Edgewater Hospital w Chicago, Illinois, 17 marca 1942 roku, jako drugie dziecko i jedyny syn Johna Stanleya Gacy'ego (1900-1969) i Marion Elaine Robison (1908-1989). Jego ojciec był mechanikiem samochodowym i weteranem I wojny światowej, a matka zajmowała się domem. Mieszkał na przedmieściach Chicago wraz z rodzicami i dwójką sióstr, a jego rodzina była wyznania katolickiego. Jego dziadkowie pochodzili z Polski pod zaborami (oryginalne nazwisko Gatza lub Gaca). 
Dzieciństwo Gacy’ego nie przebiegało spokojnie – jego ojciec nadużywał alkoholu i często bił swoje dzieci; chłopiec padł także ofiarą molestowania seksualnego.Ojciec John'a często umniejszał swojego syna, nazywając go "tępym i głupim" i porównując go niekorzystnie z jego siostrami. Jego matka starała się chronić syna przed przemocą ze strony ojca, co skutkowało jedynie oskarżeniami, że był on " ciotą" i "maminsynkiem", który "prawdopodobnie wyrośnie na pedała". Pomimo tego złego traktowania, Gacy nadal kochał swojego ojca, ale czuł, że "nigdy nie był wystarczająco dobry" w oczach ojca. W 1949 roku ojciec Gacy'ego został poinformowany, że jego syn i inny chłopak zostali przyłapani na seksualnych pieszczotach młodej dziewczyny. Za karę ojciec wychłostał go stropem od maszynki do golenia. W tym samym roku przyjaciel rodziny i zleceniodawca czasami molestował Gacy'ego w jego ciężarówce. Gacy nigdy nie powiedział o tym ojcu, obawiając się, że ojciec obarczy go winą. John w wieku 11 lat został uderzony huśtawką prosto w głowę, co spowodowało u niego krwiaka mózgu, wykrytego dopiero pięć lat później.
Jeden z przyjaciół Gacy'ego w szkole średniej wspominał kilka przypadków, kiedy to ojciec John'a wyśmiewał lub bił swojego syna bez jakiejkolwiek "prowokacji". Przy jednej z okazji w 1957 roku, był świadkiem, jak ojciec Gacy'ego wyszedł pijany z rodzinnej piwnicy, aby zacząć umniejszać, a następnie bić swojego syna bez wyraźnego powodu. Matka Gacy'ego próbowała interweniować, ponieważ jej syn po prostu "podniósł ręce do obrony". Według przyjaciela, Gacy nigdy nie uderzył ojca podczas tych sprzeczek.
Gacy był dzieckiem z nadwagą i był niezbyt atletyczny. Z powodu choroby serca, kazano mu unikać wszelkich sportów w szkole. W czwartej klasie Gacy zaczął doświadczać omdleń. Z powodu tych epizodów, a także w 1957 roku z powodu pękniętego wyrostka robaczkowego, był niekiedy hospitalizowany, Gacy oszacował później, że między 14 a 18 rokiem życia spędził prawie rok w szpitalu i przypisał spadek ocen opuszczaniu zajęć szkolnych. Jego ojciec podejrzewał, że te epizody były próbą zdobycia sympatii i uwagi i otwarcie oskarżył syna o udawanie choroby, gdy Gacy leżał w szpitalnym łóżku. Chociaż jego matka, siostry i kilku bliskich przyjaciół nigdy nie wątpiło w jego chorobę, stan zdrowia Gacy'ego nigdy nie został ostatecznie zdiagnozowany.
Gacy był przenoszony ze szkoły do szkoły, gdyż miał problemy z nauką. W pewnym momencie rzucił szkołę i przeniósł się do Las Vegas. Tam zatrudnił się w zakładzie pogrzebowym. Parę miesięcy później niezadowolony ze swojej pracy wrócił do Chicago, gdzie ukończył studia menedżerskie. Wkrótce znalazł pracę w jednej z dobrze prosperujących firm odzieżowych.
W 1964 ożenił się ze współpracownicą Marilyn Myer. W niedługim czasie para przeprowadziła się do Waterloo w stanie Iowa, gdzie John dostał pracę w restauracji teścia (należącej do sieci KFC), którą zresztą później otrzymał na własność. Tym sposobem John stał się jednym z najbardziej szanowanych obywateli miasta.
Sielskie życie nie trwało długo. Już w 1968 miał problemy z tytułu molestowania seksualnego dzieci. Było to dużym zaskoczeniem dla jego żony, z którą miał już dwójkę potomstwa. Został uznany winnym zachowań homoseksualnych () i skazany na pobyt w więzieniu na 10 lat, ale w nagrodę za dobre sprawowanie zwolniono go po 18 miesiącach.
W 1975 John założył własne przedsiębiorstwo budowlane i ponownie się ożenił, tym razem jego wybranką była koleżanka z czasów szkolnych. Para przeprowadziła się do Des Plaines na przedmieściach Chicago. Gacy miał talent do interesów – doskonale prowadził firmę, oszczędzał mnóstwo pieniędzy, zatrudniając młodych chłopców (pięciu z nich padło później jego ofiarą). W wolnych chwilach przebierał się za klauna i dawał przedstawienia dla dzieci w okolicznych szpitalach; udzielał się również charytatywnie i należał do Partii Demokratów. Organizował ponadto polonijną paradę w Chicago.
W marcu 1976 druga żona wystąpiła o rozwód – mąż odmawiał bowiem współżycia z nią, realizując się seksualnie z męskimi prostytutkami.
Zbrodnie.
12 grudnia 1978 zaginął Robert Piest, którego ostatni raz widziano w towarzystwie Johna. Policja dowiedziała się, że Gacy już kilka razy był aresztowany za napaść na młodych chłopców, dlatego też szybko dostała pozwolenie na rewizję jego domu. Na terenie posesji znaleziono 29 rozkładających się ciał; policjanci odkryli również sygnet należący do zaginionego Johna Szyca. Wobec coraz większej liczby dowodów John zaczął zeznawać oraz postanowił pokazać, gdzie leży reszta ciał.
Gacy zamordował co najmniej 33 młodych mężczyzn i chłopców, a 26 z nich zakopał w piwnicy swojego domu. Jego ofiarami byli zarówno ludzie, których znał, jak i przypadkowe osoby zwabione z dworca autobusowego Greyhound w Chicago, Bughouse Square lub po prostu z ulicy obietnicą pracy w PDM, ofertą picia i/lub narkotyków lub pieniędzmi za seks. Niektóre ofiary były chwytane siłą; inne wyłudzały wiarę, że Gacy (który często nosił odznakę szeryfa i miał reflektory na swoim czarnym Oldsmobile) jest policjantem.
Gacy zwykle zwabiał do swojego domu samotną ofiarę, choć niejednokrotnie Gacy miał też coś, co nazywał "dublerami" - dwie ofiary zabite tego samego wieczoru.
Gacy popełnił wszystkie swoje morderstwa wewnątrz swojego domu w stylu rancho w Norwood Park Township. Większości ofiar zakładał kajdanki pod pretekstem pokazania sztuczek magicznych. Zazwyczaj sam skuwał ręce za plecami, po czym ukradkiem uwalniał się za pomocą klucza, który chował między palcami. Następnie proponował, że pokaże swojej zamierzonej ofierze, jak uwolnić się z kajdanek. Ze swoją ofiarą skutą i niezdolną do uwolnienia się, Gacy wygłaszał następnie oświadczenie, że "Sztuczka polega na tym, że musisz mieć klucz." Gacy określał ten akt skrępowania swojej ofiary jako "sztuczkę z kajdankami". Potem je ogłuszał, gwałcił i brutalnie mordował.
Po skrępowaniu swojej ofiary, Gacy przystąpił do gwałtu i torturowania swojego schwytanego. Często zaczynał od siadania na ofierze lub przeciągania się nad jej klatką piersiową, zanim zmusił ofiarę do zrobienia mu dobrze ustami. Następnie Gacy zadawał akty tortur, w tym przypalanie cygarami, zmuszanie swoich ofiar do naśladowania konia, gdy siadał im na plecach i ciągnął za prowizoryczne wędzidła na szyi, oraz gwałcenie obcymi przedmiotami, takimi jak dildo i butelki z lekami, po tym jak dokonał sodomii swojej ofiary.  Aby unieruchomić nogi swoich pojmanych przed zaangażowaniem się w akty tortur, Gacy często przymocowywał ich kostki do dwururki z kajdankami przymocowanymi na każdym końcu, co było aktem zainspirowanym przez Masowe Morderstwa w Houston. Wyśmiewał również słownie wiele swoich ofiar podczas ich ciągłego maltretowania i był znany z tego, że wciągnął lub zmusił kilka ofiar do wczołgania się do swojej łazienki, gdzie częściowo utopił je w wannie przed wielokrotnym ożywieniem, co umożliwiło mu kontynuowanie przedłużającego się gwałtu. W przypadkach, gdy ofiara błagała o zabicie, zamiast dalszego znoszenia tortur, Gacy wygłaszał oświadczenie, że zabije swoją ofiarę, kiedy będzie chciał.
Proces i egzekucja.
Proces rozpoczął się 6 lutego 1980. Powołano 100 świadków. Obrońca Johna zgłaszał niepoczytalność klienta, jednak ława przysięgłych odrzuciła tę wersję. W ciągu dwóch godzin ława przysięgłych uznała go za winnego. Morderca nie wyraził skruchy; stwierdził, że nie przywróciłby życia żadnej ze swoich ofiar. Przed wykonaniem wyroku (zastrzyk trucizny) powiedział strażnikowi, że „może go pocałować w dupę”.
W dniu egzekucji Gacy’ego miały miejsce w USA demonstracje, podczas których ludzie cieszyli się, że morderca został stracony. Po stwierdzeniu zgonu z czaszki zabójcy usunięto mózg i przekazano go pracownikom naukowym. Chcieli oni sprawdzić, czy mózg seryjnego mordercy różni się w jakiś sposób od zwyczajnego. Faktu takiego jednak nie stwierdzono.
Ofiary Gacy’ego.
Za jedną z ofiar Gacy’ego uznawany był przez lata Harold Wayne Lovell, który zaginął w maju 1977, jednak odnalazł się w roku 2011.
Nawiązania w kulturze.
Postaci mordercy poświęcone były filmy:
Biografię Gacy’ego przedstawił Sufjan Stevens w utworze "John Wayne Gacy Jr" z płyty "Illinois" (2005), wyprowadzając jego zbrodnicze skłonności od okresu dzieciństwa. Postać mordercy jako klauna w czerwono-białym kostiumie znajduje się też w ilustracjach do płyty.
Postać Gacy’ego była też inspiracją dla kilku bohaterów w serialu "American Horror Story": "Freak Show" (klaun Twisty) oraz "Hotel" (postać samego Gacy’ego). W obie postaci wcielił się John Carroll Lynch.
Egzekucja oraz jedno z morderstw Gacy'ego były ukazane w 10 odcinku miniserialu Netflixa: opowiadającym o seryjnym mordercy Jeffrey'u Dahmerze
Jeden z pierwszych muzyków zespołu Marilyn Manson (zespół muzyczny) Stephen Gregory Bier Jr. przybrał pseudonim artystyczny "Madonna Wayne Gacy". Powstał on z połączenia imienia gwiazdy muzyki pop oraz nazwiska seryjnego mordercy, co jest charakterystyczne dla członków tego zespołu.

</doc>
<doc id="452365" url="https://pl.wikipedia.org/wiki?curid=452365" title="Nathan Stephenson">
Nathan Stephenson

Nathaniel Stephenson (ur. 27 lipca 1986 w Toronto) – kanadyjski aktor, znany jako Robbie McGrath z serialu dla młodzieży "Radiostacja Roscoe". Uczestniczył w programie Arts York Drama w Unionville High School. Podjął pracę w rodzinnej restauracji Jack Astor’s, która znajduje się w Newmarket w Ontario. Występował w produkcjach teatrów muzycznych, takich jak Juda w "Józef i cudowny płaszcz snów w technikolorze".

</doc>
<doc id="452367" url="https://pl.wikipedia.org/wiki?curid=452367" title="Mars-sonda kosmiczna">
Mars-sonda kosmiczna



</doc>
<doc id="452369" url="https://pl.wikipedia.org/wiki?curid=452369" title="Lista członków Akademii Szwedzkiej">
Lista członków Akademii Szwedzkiej

Lista członków Akademii Szwedzkiej zasiadających tam przez cały czas istnienia tej organizacji.

</doc>
<doc id="452371" url="https://pl.wikipedia.org/wiki?curid=452371" title="Dziobakowate">
Dziobakowate

Dziobakowate (Ornithorhynchidae) – rodzina ssaków z rzędu stekowców (Monotremata). 
Zasięg występowania.
Zwierzęta te występują jedynie we wschodniej Australii i w Tasmanii.
Systematyka.
Do rodziny należy jeden współcześnie występujący rodzaj:
oraz taksony wymarłe:

</doc>
<doc id="452372" url="https://pl.wikipedia.org/wiki?curid=452372" title="Akademia Szwedzka">
Akademia Szwedzka

Akademia Szwedzka () – akademia królewska z siedzibą w Sztokholmie, niezależna instytucja kulturalna i naukowa, której głównym zadaniem jest dbanie o rozwój literatury i języka szwedzkiego. Akademia składa się z osiemnastu członków wybieranych dożywotnio.
Motto Akademii brzmi "Snille och smak" (pol. „Geniusz i smak”), a sama instytucja bywa po szwedzku również nazywana "De Aderton" (pol. „Osiemnastu”).
Akademia od 1901 roku przyznaje Literacką Nagrodę Nobla.
Historia.
Akademia Szwedzka została założona 20 marca 1786 przez szwedzkiego króla Gustawa III, a idea samej instytucji i jej organizacja były zainspirowane Akademią Francuską. Król powołał pierwszych jej trzynastu członków (m.in. poetę Johana Henrica Kellgrena, a także Johana Gabriela Oxenstiernę), którzy wybrali kolejnych pięciu akademików. Według zaleceń króla do Akademii mieli należeć pisarze, uczeni i „panowie”, czyli szlachta, jednak w samej instytucji między jej członkami miała panować całkowita równość.
Według statutu sporządzonego przez samego króla, najważniejszym zadaniem organizacji była i jest praca nad czystością, siłą i wielkością (szw. "renhet, styrka och höghet") języka szwedzkiego. Realizację tego zadania miało zapewniać wydawanie przez Akademię słownika, podręcznika gramatyki oraz coroczne przyznawanie nagród i wyróżnień za nadzwyczajnej jakości użycie szwedzkiego w sztuce poetyckiej.
Akademia od samego początku miała zagwarantowaną niezależność ekonomiczną, a istotnym źródłem jej finansów był przywilej wydawania czasopisma państwowego "Post och Inrikes Tidningar", zawierającego wiadomości z zagranicy i mającego monopol na publikowanie oficjalnych obwieszczeń. Od 1886 roku wpływy z wydawania czasopisma służyły na pokrycie kosztów prac nad słownikami, przede wszystkim nad Słownikiem Akademii Szwedzkiej (SAOB). W 2007 roku przywilej wydawania "Post och Inrikes Tidningar" przekazano Bolagsverket, za co Akademia zaczęła otrzymywać roczną rekompensatę.
Po śmierci Gustawa III w 1792 sytuacja Akademii się pogorszyła i w 1795 jej działalność została wstrzymana na 2 lata. Mimo tego Akademia zachowała swoją pozycję jako najwyższy autorytet w kwestiach literackich i językowych w Szwecji. W latach 20. XIX wieku działalność organizacji osłabła w wyniku ataku ze strony prekursorów nowej literatury, a sama Akademia stała się synonimem konserwatyzmu.
W 1824 roku zmarł pierwszy stały sekretarz organizacji , a na jego miejsce wybrano , który pełnił tę funkcję do 1834 roku, a okres jego urzędowania był czasem stagnacji w pracach Akademii. W 1834 roku na sekretarza wybrano  energicznego , który znacząco wzmocnił pozycję kulturalną i ekonomiczną Akademii. Po śmierci Beskowa w 1868 nie udało się wybrać stałego sekretarza aż do roku 1884, kiedy na to stanowisko wstąpił poeta Carl David af Wirsén. Okres jego urzędowania to też czas, gdy Akademia była wspierana przez przychylnego jej króla Oskara II. W następnym dziesięcioleciu literatura szwedzka rozwijała się w kierunku, który nie odpowiadał konserwatywnemu Wirsénowi. Spowodowało to mniejszą popularność tej instytucji wśród młodszego pokolenia pisarzy, m.in. Augusta Strindberga, który był zaciekłym krytykiem Akademii.
W 1900, po pewnym wahaniu, Akademia przyjęła na siebie obowiązek przyznawania Literackiej Nagrody Nobla, który oznaczał zmianę organizacji jej pracy, ale przyniósł jej międzynarodową sławę i prestiż.
Wirséna w 1913 na stanowisku stałego sekretarza zastąpił Erik Axel Karlfeldt. Jego 18-letni okres urzędowania stał pod znakiem przemian i modernizacji w łonie Akademii, które otworzyły ją na pisarzy nowych czasów. Pierwszą kobietą wybraną do Akademii była wybrana w 1914 Selma Lagerlöf. Za czasów urzędowania Karlfeldta (1912-1931) do Akademii wstąpiło też wielu uznanych pisarzy, m.in. Verner von Heidenstam, czy Bo Bergman, ale też biskup Nathan Söderblom czy podróżnik i badacz Sven Hedin. W 1914 roku Akademia stała się wieczystym właścicielem Budynku Giełdy na Starym Mieście w Sztokholmie, który od 1921 służy jako jej stała siedziba.
Karlfeldt był ostatnim stałym sekretarzem, który pełnił swoją funkcję dożywotnio. W 1931 roku na stałego sekretarza wybrano , a w 1941 jego funkcję przejął Anders Österling. Funkcję tę pełnili potem kolejno: (1964–1977), (1977–1986), Sture Allén (1986–1999), Horace Engdahl (1999–2009), Peter Englund (2009-2015), Sara Danius (2015–2018) oraz Anders Olsson (od 2018).
W drugiej połowie XX wieku wśród członków Akademii zaczęli dominować literaci, w 1986 roku, czyli w roku jubileuszu 200-lecia fundacji, prawie dwie trzecie ich członków stanowili pisarze i poeci.
Działalność.
Akademia jest niezależną instytucją, w statucie określoną jako „korporacja”, a jej „opiekunem” jest panujący szwedzki monarcha, obecnie Karol XVI Gustaw. Nie jest utrzymywana z pieniędzy podatników, a swoją niezależność finansową zawdzięcza w dużej mierze zapisom testamentowym, donacjom, a także inwestycjom w nieruchomość, akcje i fundusze. Według doniesień szwedzkiej prasy, Akademia jest właścicielem nieruchomości w prestiżowych lokalizacjach (Sztokholm, Berlin i Paryż) o wartości 940 milionów koron, a także akcji o wartości 800 milionów koron, co łącznie daje majątek wartości 1,7 miliarda koron.
Praca Akademii jest oparta na działaniu wewnętrznych komitetów, których zadaniem jest prowadzenie prac w poszczególnych dziedzinach będących przedmiotem jej zainteresowania. Dla przykładu sprawami związanymi z językiem szwedzkim kieruje komitet językowy (trzech do czterech członków), a laureatów Nagrody Nobla proponuje komitet noblowski (do pięciu członków). Praca w komitetach i grupach roboczych jest odpłatna.
Siedzibą Akademii jest Budynek Giełdy ("Börshuset") na starym mieście w Sztokholmie.
Nagrody.
Co roku Akademia przyznaje około 50 różnych nagród i stypendiów. Jej laureatami są przede wszystkim twórcy literatury (prozaicy, poeci, dramatopisarze), ale także dziennikarze (krytycy, eseiści), tłumacze literaccy (na język szwedzki i z języka szwedzkiego), naukowcy (historycy, literaturoznawcy i językoznawcy), ludzie kultury (aktorzy, reżyserzy, muzycy), jak również nauczyciele języka szwedzkiego i bibliotekarze. Wspólne dla wszystkich wyróżnień jest to, że nie przyznawane są one w drodze konkursu i że nie można się o nie ubiegać.
Najważniejszą i najbardziej znaną nagrodą Akademii jest Nagroda Nobla w dziedzinie literatury, przyznana Akademii na mocy testamentu Alfreda Nobla w 1900 roku. Inne ważne nagrody to:
Według doniesień szwedzkiej prasy, wartość łączna (nie licząc Nagrody Nobla) nagród i stypendiów przyznawanych przez Akademię to ok. 25-30 milionów koron.
Wśród laureatów nagród Akademii Szwedzkiej są też Polacy. Nagrodę Akademii Szwedzkiej za promocję szwedzkiej kultury za granicą ("Svenska Akademiens pris för introduktion av svensk kultur utomlands") otrzymali: Magdalena Wasilewska-Chmura (2010)[4], Katedra Skandynawistyki UAM (2014)[5] oraz Jan Balbierz (2018)[6]. Nagrodę tłumaczeniową Akademii Szwedzkiej (szw. "Svenska Akademiens tolkningspris") otrzymał w 1985 roku Zygmunt Łanowski, a Nagrodę Akademii Szwedzkiej za tłumaczenie literatury szwedzkiej (szw. "Svenska Akademiens pris för översättning av svensk litteratur") w 2017 otrzymał Leonard Neuger. W 2005 i 2008 roku nagrodę specjalną Akademii otrzymał dziennikarz polskiego pochodzenia Maciej Zaremba, który w 2013 był również laureatem przyznawanej przez Akademię Nagrody Kellgrena.
Akademia i język szwedzki.
Od 1874 roku Akademia redaguje i publikuje Listę Słów Akademii Szwedzkiej (w skrócie SAOL, szw. "Svenska Akademiens ord lista över svenska språket"), czyli rejestr współczesnego słownictwa szwedzkiego. W 2015 roku ukazało się jej 14 wydanie, zawierające prawie 126 000 słów. SAOL jest uważana za zapis wzorcowej ortografii i pełni nie tylko funkcję deskryptywną, a także normatywną.
Bardziej obszernym źródłem wiedzy o języku szwedzkim jest wydany w 2009 przez Akademię Słownik Szwedzki (SO, szw. "Svenska Ordboken"). Zawiera on definicje słów, przykłady użycia, przykładowe konstrukcje oraz krótkie informacje o etymologii.
Od 1893 Akademia wydaje również Słownik Akademii Szwedzkiej (w skrócie SAOB, szw. "Svenska Akademiens ordbok"), największą encyklopedię wydaną kiedykolwiek w Skandynawii. Jest to słownik etymologiczny, zawierający obszerne definicje i przykłady użycia słów występujących w pisanym języku szwedzkim od 1521 roku. Prace nad słownikiem postępują zgodnie z porządkiem alfabetycznym, w 2017 roku wydano 37 jego część, a redaktorzy dotarli do słowa „vret”. Redakcja SAOB znajduje się w Lund.
Pod auspicjami Akademii powstała również mająca ogromne znaczenie standaryzacyjne dla języka czterotomowa Gramatyka Akademii Szwedzkiej (w skrócie SAG, szw. "Svenska Akademiens Grammatik"), wydana w roku 1999 pod redakcją językoznawców Ulfa Telemana, Staffana Hellberga i Erika Anderssona. Obejmuje ona prawie 3000 stron i jest ona całościowym opisem współczesnej gramatyki języka szwedzkiego, zarówno pisanego, jak i mówionego.
Biblioteka Noblowska.
W związku z przyjęciem przez Akademię zadania przyznawania Literackiej Nagrody Nobla, w 1901 roku utworzono Bibliotekę Noblowską, która ma za zadanie wspierać członków Akademii w pracach nad wyłanianiem laureatów nagrody oraz gromadzić literaturę piękną, krytykę literacką, a także dzieła filozoficzne, historyczne czy językoznawcze. Od 1921 roku biblioteka mieści się w Budynku Giełdy, razem z siedzibą Akademii. Obecnie jest ona największą w krajach nordyckich biblioteką specjalizującą się w literaturze pięknej i literaturoznawstwie. Jej zbiory liczą prawie 200 000 woluminów w różnych językach, przede wszystkim po szwedzku.
Tradycje.
Akademia Szwedzka pielęgnuje wiele tradycji, a niektóre z nich zostały ustanowione przez jej fundatora, króla Gustawa III. W ciągu roku, za wyłączeniem przerwy letniej i zimowej, członkowie spotykają się w każdy czwartek o godzinie siedemnastej w Budynku Giełdy, gdzie przez około półtorej godziny odbywa się zamknięte zebranie, podczas którego dyskutowane są m.in. bieżące sprawy związane z działalnością Akademii. Treść i przebieg zebrań są tajne.
Mimo że w samym szwedzkim społeczeństwie od lat 60. nie używa się już form grzecznościowych Pan/Pani (szw. "Herr/Fru"), zwyczaj ten zachował ten zachował się pomiędzy członkami Akademii.
Po spotkaniu członkowie Akademii jedzą obiad w restauracji "Den Gyldene Freden" na sztokholmskim starym mieście. Zgodnie z tradycją, przynajmniej raz w roku akademikom podaje się grochówkę.
Za udział w spotkaniach członkowie nie otrzymują wynagrodzeń, zachował się jednak zwyczaj wręczania członkom srebrnych żetonów z wizerunkiem fundatora, które można wymienić na pieniądze (dzisiejsza ich wartość około 100-200 koron) mające pokryć np. koszty podróży.
Jedynym otwartym spotkaniem jest odbywające się raz do roku, 20 grudnia (wedle statutu na pamiątkę urodzin króla Gustawa II Adolfa), uroczyste zebranie (szw. "Högtidssammankonst"), którego przebieg określa scenariusz stworzony przez samego Gustawa III. W obecności rodziny królewskiej oraz szwedzkiej elity kulturalnej i politycznej (razem około 500 osób), pod przewodnictwem wybieranego na jeden rok dyrektora, Akademia podsumowuje mijający rok pracy, prezentuje laureatów najważniejszych nagród, a niektórzy z członków przedstawiają fragmenty swojej twórczości. Uroczyste zebranie to także moment, gdy do Akademii oficjalnie wstępują nowi członkowie, a każdy z nich zwyczajowo wygłasza przemowę na cześć zmarłego członka Akademii, którego fotel zajmuje.
Członkowie.
Akademia Szwedzka składa się z 18 członków zajmujących tradycyjnie numerowane fotele (szw. "stol -" dosłownie: krzesło, fotel). Uważa się, że Gustaw III chciał początkowo ustalić liczbę 20 członków, czyli połowę składu Akademii Francuskiej, jednak zdecydował się na liczbę 18, ponieważ słowo "aderton" (szw. "osiemnaście") według niego miało piękniejsze brzmienie.
Nowego członka wybiera się w tajnym głosowaniu, a członkostwo jest dożywotnie. By dokonać wyboru nowej osoby, w obradach, zgodnie ze statutem, musi brać udział minimum 12 członków. Z Akademii można zostać wykluczonym za złamanie statutu, a od 2018 roku – po zmianach prawych – można również z niej wystąpić, co wcześniej nie było możliwe. Zdarzało się, że wielu członków rezygnowało z pracy w Akademii, a ich fotele pozostawały nieobsadzone aż do ich śmierci, co miało miejsce np. w przypadku Wernera Aspenströma i .
Według przyjętej praktyki, na fotel nr 1 wybiera się doświadczonego i poważanego prawnika (np. sędziego czy marszałka dworu królewskiego), co praktykowano w latach 1901-2008. Wyjątkiem od tego zwyczaju był wybór na to miejsce pisarki Lotty Lotass w 2009 roku, która jednak przestała uczestniczyć w pracach Akademii w 2015 roku ze względu, jak stwierdziła w jednym z wywiadów, na chłodne przyjęcie jej przez innych członków Akademii.
Do 2019 roku w Akademii zasiadało łącznie 12 kobiet, pierwszą z nich była wybrana w 1914 roku Selma Lagerlöf.
Zobacz również: Lista członków, byłych i obecnych, Akademii Szwedzkiej
Stały sekretarz.
Pracami Akademii kieruje stały sekretarz (szw. "ständige sekreterare"). W statucie Akademii zapisano, że ma on pełnić swoją funkcję dożywotnio, w XX wieku przyjęto jednak regułę, że kończy on swoją pracę w wieku 70 lat. Stały sekretarz jest odpowiedzialny za reprezentowanie Akademii na zewnątrz, prowadzi archiwum i zajmuje się bieżącymi sprawami administracyjnymi. Jest też osobą, która co roku ogłasza laureata literackiej Nagrody Nobla. Pierwszą kobietą na tym stanowisku była Sara Danius, która pełniła tę funkcję w latach 2015-2018.
Funkcję stałego sekretarza pełnili kolejno:
Kontrowersje.
Literacki Nobel 1974.
Literacką Nagrodę Nobla w 1974 roku Akademia przyznała dwóm szwedzkim pisarzom, Harry’emu Martinsonowi i Eyvindowi Johnssonowi. Kontrowersje wzbudził fakt, że sami w tym czasie zasiadali w Akademii. Nagroda ta wywołała ostrą krytykę w szwedzkich mediach, a Sven Delblanc nazwał ją „katastrofalną decyzją”. Członek Akademii wspominał po latach, że negatywne reakcje bardzo mocno uderzyły w laureatów, a w przypadku Martinsona uważa się, że doprowadziły go one do depresji i samobójstwa w 1978 roku.
Sprawa Rushdiego.
W 1989 roku kilku członków Akademii chciało, by wystąpiła ona z oficjalnym apelem do szwedzkiego rządu, by ten zajął stanowisko w sprawie nałożenia na Salmana Rushdiego fatwy przez ajatollaha Chomejniego. W proteście wobec braku reakcji Akademii, trzech członków zrezygnowało z brania udziału w jej pracach: Kerstin Ekman, , nieco później również Werner Aspenström. Jako że według ówczesnych zapisów statutu z Akademii nie można było wystąpić, fotel 12 zajmowany przez Aspenströma pozostawał pusty aż do jego śmierci w 1997 roku, a fotel 14, zajmowany przez Gyllenstena nie był obsadzony aż do jego śmierci w 2006 roku. W 2018 roku, po zmianie statutu Akademii, po 29 latach od opuszczenia swojego fotela, z Akademii oficjalnie wystąpiła Kerstin Ekman.
Literacki Nobel 2004.
W 2004 roku Akademia przyznała literacką Nagrodę Nobla austriackiej pisarce Elfriede Jelinek. W 2005 roku, w proteście przeciwko tej decyzji z prac w Akademii zrezygnował literaturoznawca Knut Ahnlund, tłumacząc w artykule w dzienniku "Svenska Dagbladet", że według niego nagroda dla Jelinek "na długie lata zniszczyła wartość tego wyróżnienia" i że twórczość Jelinek nie przedstawia żadnej wartości literackiej, jest pozbawiona idei i wizji oraz pornograficzna.
Sprawa „Kulturprofilen” 2017–2019.
Tło sprawy.
Jesienią 2017 dziennik "Dagens Nyheter", na fali kampanii #Me Too, opublikował reportaż Matildy Gustavsson, w którym 18 kobiet ze szwedzkiego świata kultury oskarżyło o gwałty i molestowanie seksualne , w szwedzkich mediach określanego także jako „Kulturprofilen”, prywatnie męża członkini Akademii Katariny Frostenson, z którą razem prowadził w Sztokholmie ośrodek kulturalny Forum, otrzymujący regularne wsparcie finansowe Akademii. Przez wiele lat mężczyzna miał bardzo wysoką pozycję i duże wpływy w szwedzkiej elicie kulturalnej, nazywany był "dziewiętnastym członkiem Akademii", był też blisko związany towarzysko z innymi członkami Akademii, m.in. byłym stałym sekretarzem Horacego Engdahla. Okazało się również, że zachowanie mężczyzny wobec kobiet było tajemnicą poliszynela, a już w 1996 roku jedna z artystek napisała list do Akademii, w którym opisała, że była narażona na molestowanie seksualne ze strony Arnaulta; sprawę opisał wtedy dziennik "Expressen""." Oskarżenia nie spotkały się wtedy jednak z jakąkolwiek reakcją ze strony Akademii.
Dochodzenie zlecone przez Akademię kancelarii adwokackiej, przy okazji którego wyszły na jaw sprawy wycieku nazwisk przyszłych laureatów Literackiej Nagrody Nobla oraz nieprawidłowości finansowych jakich miał się dopuścić Jean-Claude Arnault i tym samym jego żona, wywołało poważny kryzys i podział w Akademii, która nie była w stanie wypracować wspólnego stanowiska i zdecydować o dalszych działaniach.
Kryzys instytucjonalny.
W związku z ujawnionymi informacjami oraz wynikami dochodzenia, 5 kwietnia odbyło się głosowanie w sprawie obecności w Akademii Katariny Frostensson, które zakończyło się przegraną zwolenników jej wykluczenia. 6 kwietnia 2018 trzech członków Akademii, Klas Östergren, Kjell Espmark i Peter Englund ogłosiło rezygnację z brania udziału w pracach i spotkaniach instytucji, co zaostrzyło jeszcze bardziej wewnętrzny konflikt i wywołało mocne reakcje, w tym publiczne kłótnie członków Akademii w szwedzkich mediach. Podejmowane próby zakończenia kryzysu, także zaangażowanie się w sprawę króla Szwecji Karola XVI Gustawa (opiekuna instytucji), nie przyniosły efektów i nie zahamowały rozłamu. 12 kwietnia Sara Danius ustąpiła z funkcji stałego sekretarza i zrezygnowała z dalszych prac w Akademii. Tego samego dnia wycofanie się z prac "Osiemnastu" ogłosiła również Katarina Frostenson. Na pełniącego obowiązki stałego sekretarza powołano Andersa Olssona.
Rezygnacja stałej sekretarz wywołała protesty solidaryzujących się z nią środowisk, których symbolem stała się damska bluzka z kokardą (szw. "knytblus"). W mediach społecznościowych (kampania #knytblus) pojawiły się zdjęcia m.in. wpływowych kobiet pozujących w tego typu ubiorze, co ma nawiązywać do lubianego przez Sarę Danius stylu. Poważny kryzys instytucji pogłębiła jeszcze bardziej ogłoszona 27 kwietnia rezygnacja Sary Stridsberg. Rezygnacja kolejnych członków Akademii z uczestnictwa w jej pracach spowodowała paraliż – do podejmowania wiążących decyzji i wyboru nowych członków, zgodnie z obowiązującym od 1786 roku statutem, obecnych musi być 12 akademików, a z Akademii formalnie nie można wystąpić. 2 maja 2018 roku król Karol XVI Gustaw wyraził zgodę na zmianę jednego z paragrafu statutu i tym samym umożliwienie wystąpienia z Akademii.
Wiosną 2018 roku z Akademii wystąpili kolejno Klas Östergren, Sara Stridsberg, a także nieaktywne od dłuższego czasu członkinie Lotta Lotass i Kerstin Ekman. W listopadzie 2018 roku z Akademii wystąpiła również Jayne Svenungsson. Jesienią obsadzono puste fotele i powołano nowych członków Akademii: prawnika Erica M. Runessona, poetkę Jilę Mossaed oraz literaturoznawcę Matsa Malma.
Konsekwencje.
W wydanym 4 maja komunikacie Akademia Szwedzka zapowiedziała, że w związku z kryzysem instytucjonalnym oraz spadkiem zaufania do niej, laureat Literackiej Nagrody Nobla za rok 2018 zostanie wybrany i ogłoszony w przyszłym roku razem z laureatem za rok 2019. Laureatem tym 10 października 2019 została ogłoszona Olga Tokarczuk.
Jean-Claude Arnault został aresztowany we wrześniu 2018 roku, a 1 października sąd pierwszej instancji w Sztokholmie skazał go na 2 lata pozbawienia wolności za gwałt. Sąd drugiej instancji w wyroku z 3 grudnia podtrzymał to orzeczenie, przy czym zaostrzył karę i skazał go za jeszcze jeden gwałt na łączną karę 2,5 roku pozbawienia wolności.
W październiku 2018 roku Akademia wydała rezolucję, w której wezwała Katarinę Frostenson do dobrowolnego opuszczenia instytucji z powodu łamania tajemnicy, a tym samym statutu Akademii. Po kilku tygodniach pertraktacji między członkami doszło do ugody, po czym ostatecznie 18 stycznia 2019 roku Frostenson ustąpiła z fotela nr 18. 26 lutego 2019 z Akademii ostatecznie wystąpiła również była stała sekretarz, Sara Danius.
W 2019 roku do Akademii wybrano czterech nowych członków, z czego wszystkie to kobiety: poetka Tua Forsström, pisarki Ellen Mattson i Anne Swärd oraz profesor filozofii Åsa Wikforss.
Od 1 czerwca 2019 roku obowiązki stałego sekretarza pełni literaturoznawca Mats Malm.

</doc>
<doc id="452373" url="https://pl.wikipedia.org/wiki?curid=452373" title="Cesc Fàbregas">
Cesc Fàbregas

Cesc Fàbregas (wym. ), właśc. Francesc Fàbregas Soler (ur. 4 maja 1987 w Arenys de Mar) – hiszpański piłkarz, występujący na pozycji pomocnika we włoskim klubie Como. W latach 2006–2016 reprezentant Hiszpanii, z którą w 2010 roku zdobył Mistrzostwo Świata, a w 2008 i 2012 roku Mistrzostwo Europy.
W początkach kariery występował w Arenys de Mar CF i CE Mataró. We wrześniu 2003 roku podpisał kontrakt z londyńskim Arsenalem. Początkowo nie grał często w pierwszym zespole, jednak liczne kontuzje podstawowych zawodników w sezonie 2004/2005 spowodowały, że coraz częściej występował w wyjściowym składzie. Z czasem stał się ważnym członkiem drużyny. Pobił wiele klubowych rekordów, zyskał opinię gracza świetnie wyszkolonego technicznie. Występował w zespołach młodzieżowych U-17 i U-21 reprezentacji narodowej Hiszpanii, a w 2006 roku, z uwagi na dobre występy w Arsenalu, powołano go do pierwszej reprezentacji, z którą wziął udział w mistrzostwach świata w 2006 roku oraz zwycięskich mistrzostwach Europy w 2008 roku i mistrzostwach świata w 2010 roku.
Dzieciństwo i początki kariery.
Urodził się w 1987 roku jako syn Francesca Fàbregasa, pracującego w rodzinnej firmie budowlanej, i Núrii Soler, właścicielki cukierni. Ma także młodszą o cztery lata siostrę Carlotę. Od dziecka kibicował drużynie FC Barcelona; mając dziewięć miesięcy, był na swoim pierwszym meczu tego klubu, na który zabrał go dziadek. Po krótkich epizodach w mniejszych klubach młody Cesc trafił w końcu do zespołu ze stolicy Katalonii. Początkowo występował na pozycji defensywnego pomocnika, zdarzało się także, że grał w ataku, czego skutkiem było zdobycie ponad 30 bramek w sezonie dla młodzieżowych drużyn klubowych. Mimo to nie zdołał zadebiutować w pierwszym zespole. Tydzień przed Mistrzostwami Świata U-17, piłkarz wraz z rodzicami otrzymali zaproszenie na spotkanie od działaczy Arsenalu. Trener Arsène Wenger złożył obietnicę, że Hiszpan w ciągu roku zadebiutuje w zespole seniorów. Przewidując, że nie będzie miał wielu okazji do gry w Barcelonie, 11 września 2003 roku zawodnik zdecydował się podpisać kontrakt z londyńskim klubem.
Kariera klubowa.
Po przeprowadzce do Londynu piłkarz na okres dwóch lat zamieszkał w wynajętym przez klub apartamencie z kobietą o imieniu Noreen, która opiekowała się młodym zawodnikiem. Początkowo miał problemy z przystosowaniem się do życia w stolicy Anglii, jednak wkrótce zaprzyjaźnił się ze znającym język hiszpański Philippe Senderosem, który pomógł nastolatkowi w aklimatyzacji. Młody piłkarz starał się obserwować i naśladować dwóch zawodników: Patricka Vieirę i Gilberto Silvę, jednocześnie koncentrując się na treningach i nauce języka angielskiego. Zgodnie z obietnicą Wengera, piłkarz niedługo po przejściu do drużyny zadebiutował w seniorskiej kadrze Arsenalu, a miało to miejsce 23 października 2003 roku w wygranym na Highbury meczu Pucharu Ligi Angielskiej z Rotherham United. W czasie występu miał 16 lat i 177 dni, tym samym stał się najmłodszym piłkarzem w historii Arsenalu, jaki dotychczas (listopad 2009 roku) uczestniczył w oficjalnym meczu. Wkrótce został również najmłodszym w dziejach klubu strzelcem bramki, zdobywając gola w późniejszej fazie rozgrywek o Puchar Ligi, w wygranym 5:1 spotkaniu z Wolverhampton Wanderers. Arsenal przez cały sezon 2003/04 nie doznał ligowej porażki, zdobywając mistrzowski tytuł. Fàbregas nie otrzymał pamiątkowego medalu, gdyż nie rozegrał w lidze żadnego meczu.
Do początku sezonu 2004/2005 Hiszpan zaczął pojawiać się w składzie już we wszystkich rozgrywkach, w których Arsenal brał udział. Jego pierwszym meczem w sezonie był pojedynek z Manchesterem United w spotkaniu o Tarczę Wspólnoty. Z uwagi na kontuzję Vieiry, Fàbregas wystąpił w czterech kolejnych meczach w Premier League. Dziennikarze oraz Wenger chwalili go za postawę w tych spotkaniach, a swoją dobrą dyspozycję potwierdził w wygranej 3:0 potyczce z Blackburn Rovers, w której to strzelił gola, stając się tym samym najmłodszym zdobywcą bramki w ligowym meczu w historii klubu. Ze względu na późniejsze kontuzje Edu i Gilberto Silvy otrzymywał coraz więcej szans gry. W Lidze Mistrzów stał się drugim najmłodszym zdobywcą gola w dziejach rozgrywek, strzelając trzecią bramkę w wygranym 5:1 spotkaniu z Rosenborgiem Trondheim. Sezon zakończył ze swoim pierwszym sukcesem w barwach klubu, kiedy to wystąpił w wyjściowej jedenastce w wygranym w rzutach karnych finale Pucharu Anglii z Manchesterem United, zdobywając złoty medal za zdobycie tego trofeum.
Pierwsza drużyna.
Po odejściu Vieiry do Juventusu, Fàbregas zaczął regularnie występować w klubie, tworząc z Gilberto Silvą duet środkowych pomocników. W sezonie 2005/06 rozegrał 49 spotkań we wszystkich rozgrywkach. Pomimo młodego wieku, jego występy zaczęto wnikliwie analizować, co spowodowane było coraz większym znaczeniem piłkarza w pierwszym zespole. Jako że Hiszpan miał znacznie delikatniejszą budowę ciała od Vieiry i grał z mniejszą agresją niż Francuz, kibice mieli wątpliwości, czy zdoła wypełnić lukę w składzie pozostawioną po odejściu francuskiego pomocnika. Niemniej jednak, w meczach Ligi Mistrzów z Realem Madryt i Juventusem, Fàbregas swoją grą wzbudził uznanie dziennikarzy i kibiców. W spotkaniu z drużyną z Turynu zdobył dla Arsenalu pierwszego gola oraz asystował przy trafieniu Thierry’ego Henry’ego, demonstrując przy tym umiejętność ostrej gry i twardego odbioru piłki, cechującą Vieirę. W finale, w którym Arsenal zmierzył się z byłym klubem Hiszpana, FC Barcelona, angielski zespół przegrał 1:2 i zakończył sezon bez żadnego zdobytego trofeum.
W lecie pojawiały się spekulacje dotyczące transferu zawodnika, a najbardziej zainteresowany pozyskaniem Fàbregasa był Real Madryt, który próbował nakłonić gracza do zerwania długoterminowej umowy z Arsenalem. Szkoleniowiec Arsenalu, Arsène Wenger ogłosił, że klub nie przyjmie żadnej oferty. We wrześniu 2006 roku, trzy lata po przejściu do Arsenalu, klub zaoferował pomocnikowi nową, pięcioletnią umowę (z opcją przedłużenia o kolejne trzy lata), którą Hiszpan podpisał 19 października 2006. Fàbregas stwierdził, że głównym motywem, dla którego związał się z zespołem na tak długi okres, było zadowolenie ze stylu gry prezentowanego przez drużynę oraz osoba Arsène’a Wengera.
Sezon 2006/2007 był pouczającym doświadczeniem dla młodej drużyny Arsenalu i Fàbregasa. Klub ponownie nie zdobył żadnego ważnego trofeum, ponadto przegrał z Chelsea F.C. w finale Pucharu Ligi Angielskiej. Fàbregas był niezastąpionym członkiem ekipy, rozegrał wszystkie mecze ligowe w sezonie. Dzięki niemu Arsenal udanie rozpoczął rozgrywki Ligi Mistrzów, zwyciężając 3:0 w meczu kwalifikacyjnym z Dinamo Zagrzeb, w którym Hiszpan zdobył pierwszego gola. W Premier League zanotował 13 asyst, co było drugim najlepszym wynikiem w lidze. Sezon zakończył jako laureat wielu indywidualnych nagród. Włoski dziennik „TuttoSport” ogłosił go najlepszym piłkarzem Europy do lat 21. Znalazł się także w Drużynie Roku w Europie oraz został wybrany w lidze Graczem Miesiąca za styczeń 2007. Dodatkowo otrzymał nominację do nagród Piłkarza i Młodego Piłkarza Roku w Anglii, jednak obydwa trofea trafiły do Cristiano Ronaldo. W czerwcu 2007 roku został ogłoszony przez kibiców Graczem Sezonu w klubie, zdobywając 60% wszystkich głosów.
Sezon 2007/2008 rozpoczął się dla Arsenalu niepewnie. Rezygnacja wiceprezesa klubu Davida Deina spowodowała, że z zespołu postanowił odejść najlepszy strzelec Thierry Henry, który podpisał kontrakt z Barceloną. Pojawiły się również spekulacje dotyczące przyszłości trenera Wengera. Fàbregas zdawał sobie sprawę z tego, że po odejściu Henry’ego to na jego barkach spoczywać będzie gra drużyny i zapewnił kibiców, że jest gotów podjąć wyzwanie zastąpienia Francuza w roli lidera zespołu. Hiszpan udanie rozpoczął sezon, regularnie zdobywając gole i asystując przy bramkach kolegów z zespołu. W uznaniu za dobrą grę kibice Arsenalu czterokrotnie uznawali go za piłkarza miesiąca w klubie, został wybrany również Piłkarzem Miesiąca w Premiership za wrzesień. Do marca Arsenal był liderem w ligowej tabeli, dobrze radził sobie także w Lidze Mistrzów. W rewanżowym meczu z A.C. Milan Fàbregas zdobył bramkę dającą angielskiej drużynie awans do ćwierćfinału rozgrywek. 11 kwietnia 2008 roku Hiszpan ponownie został nominowany do nagród Piłkarza i Młodego Piłkarza Roku w Anglii. Został laureatem tej drugiej, a ponadto wybrano go do Drużyny Roku w Anglii. Arsenal nie zdołał zdobyć mistrzostwa, ani żadnego z krajowych pucharów, co oznaczało kolejny sezon bez zdobytego trofeum. 19 października 2008 znalazł się na 30-osobowej liście kandydatów do Złotej Piłki, jednak nagrodę tę otrzymał ostatecznie Cristiano Ronaldo, a Fàbregas z czterema zdobytymi punktami zajął 19. pozycję. 29 października został także nominowany do nagrody Piłkarza Roku według FIFA.
Kapitan.
24 listopada przejął po Williamie Gallasie opaskę kapitańską. W grudniowym spotkaniu z Liverpoolem w starciu z Xabim Alonso doznał kontuzji więzadeł krzyżowych w prawym kolanie. Hiszpan powrócił do gry w kwietniu 2009 w meczu ligowym z Manchesterem City. Sezon 2008/09 Arsenal zakończył bez żadnego triumfu, odpadając w półfinale Ligi Mistrzów oraz zajmując w lidze czwarte miejsce.
W pierwszym meczu Arsenalu w kolejnym sezonie, wygranym 6:1 z Evertonem, Fàbregas dwukrotnie wpisał się na listę strzelców.
FC Barcelona.
15 sierpnia 2011 podpisał pięcioletni kontrakt z FC Barceloną. Suma odstępnego zawarta w umowie wynosiła 200 mln euro.
6 kwietnia 2013 w meczu z RCD Mallorca strzelił hat-tricka, a Barcelona wygrała 5:0. Cesc był zawodnikiem Barçy do końca sezonu 2013/14.
Chelsea.
12 czerwca 2014 roku powrócił do Anglii, podpisując kontrakt z Chelsea. 18 sierpnia 2014 zadebiutował w meczu z Burnley zaliczając 2 asysty. Pierwszego gola w oficjalnym meczu zdobył przeciwko FC Schalke 04 zremisowanym 1:1 w pierwszym meczu fazy grupowej Ligi Mistrzów. Pierwszego gola w lidze w barwach The Blues strzelił 18 października przeciwko Crystal Palace. 1 marca 2015 roku wygrał z Chelsea Puchar Ligi Angielskiej, zaliczył w tym meczu asystę przy golu którego zdobył Diego Costa. Wraz z klubem zdobył Puchar Ligi Angielskiej, a także Mistrzostwo Anglii. 31 grudnia 2016 w meczu ze Stoke, zanotował dwie asysty dzięki czemu wkroczył do elitarnego grona zawodników, którzy zanotowali co najmniej 100. asyst w Premier League. Oprócz niego dokonali tego tylko Ryan Giggs, Frank Lampard i Wayne Rooney. 25 lutego 2017 przeciwko Swansea rozegrał swój 300. mecz w Premier League, stając się pierwszym Hiszpanem w historii, który tego dokonał. Jubileusz uświetnił bramką i asystą.
AS Monaco.
11 stycznia 2019 ogłoszono przejście Fàbregasa do AS Monaco. W nowym klubie zadebiutował 13 stycznia w meczu Ligue 1 z Olympique Marsylia (1:1). 2 lutego w wygranym 2:1 meczu z Toulouse FC strzelił pierwszą bramkę dla Monaco.
Como.
1 sierpnia 2022 przeszedł do włoskiego klubu Como, z którym podpisał dwuletni kontrakt. 29 sierpnia zadebiutował w klubie, rozgrywając ligowy mecz z Brescią (0:1).
Kariera reprezentacyjna.
Kadra juniorska.
Zanim zaczął występować w pierwszej reprezentacji, grał w drużynach młodzieżowych. Na Mistrzostwach Świata U-17 w 2003 rozegranych w Finlandii został najlepszym strzelcem oraz uznano go piłkarzem turnieju. Hiszpania zajęła ostatecznie drugie miejsce, ustępując Brazylii. Rok później Fàbregas wziął udział w Mistrzostwach Europy U-17, na których to Hiszpania ponownie zajęła drugą lokatę. Fàbregasa ogłoszono najlepszym zawodnikiem mistrzostw.
Pierwszy zespół.
Pomimo że w Arsenalu po dwóch latach pobytu stał się ważnym graczem zespołu, długo oczekiwał na powołanie do pierwszej reprezentacji. Z uwagi na jego występy w Lidze Mistrzów w 2006, selekcjoner kadry, Luis Aragonés powołał nastolatka na towarzyski mecz z Wybrzeżem Kości Słoniowej. Występując w tym spotkaniu, został najmłodszym zawodnikiem na przestrzeni 70 lat, który rozegrał mecz dla reprezentacji Hiszpanii. Po debiucie, w którym zdobył również swoją pierwszą bramkę w kadrze, a cały mecz zakończył się zwycięstwem Hiszpanii 3:2, zebrał od dziennikarzy pochlebne opinie.
Mistrzostwa świata 2006.
15 maja 2006 otrzymał powołanie na mistrzostwa świata 2006. Podczas turnieju, w dwóch pierwszych grupowych meczach zespołu pojawiał się na murawie w drugiej połowie, a w ostatnim z tych spotkań, z Tunezją asystował przy bramce Fernanda Torresa, a mecz zakończył się zwycięstwem Hiszpanii 3:1. W kolejnym meczu grupowym, wygranym 3:1 z Arabią Saudyjską, wystąpił od początku, podobnie jak inni rezerwowi drużyny. W 1/8 finału, w którym Hiszpania zmierzyła się z Francją, zagrał w miejsce Marcosa Senny, ale "La Seleccion" przegrała spotkanie 1:3. Fàbregas został najmłodszym graczem w dziejach hiszpańskiego futbolu, który wystąpił na mistrzostwach świata, a stało się to 13 czerwca 2006 w wygranym 4:0 spotkaniu z Ukrainą, kiedy to pojawił się murawie w 77. minucie; miał wtedy 19 lat i 41 dni. Po zakończeniu mistrzostw został nominowany do nagrody dla najlepszego młodego piłkarza turnieju, którą ostatecznie otrzymał Lukas Podolski.
Mistrzostwa Europy 2008.
Na mistrzostwach Europy 2008, Fàbregas występował na koszulce z numerem 10 zamiast z 18, z którym grał poprzednio. Pomimo że głównie wchodził na boisko z ławki rezerwowych, miał wkład w sukces reprezentacji. W wygranym 4:1 meczu z Rosją zdobył swojego pierwszego gola w kadrze, asystował również przy jednej z bramek. Hiszpania wygrała wszystkie trzy spotkania grupowe, a w ćwierćfinale zmierzyła się z Włochami. W meczu tym, który rozstrzygnęły rzuty karne, Fàbregas wykorzystał decydującą jedenastkę, zapewniając tym samym drużynie awans do kolejnej fazy rozgrywek. W półfinale Hiszpania pokonała Rosję 3:0, a Fàbregas asystował przy dwóch golach. Hiszpan znalazł się w wyjściowej jedenastce, która zwyciężyła 1:0 w finale z Niemcami, co było zarazem pierwszym triumfem Hiszpanii na mistrzostwach Europy od 1964. Za swoją dobrą grę został wybrany przez Zespół Techniczny UEFA do 23-osobowej Drużyny Turnieju.
Puchar Konfederacji.
Po wyleczeniu trwającej kilka miesięcy kontuzji, piłkarz zdołał odzyskać miejsce w pierwszym składzie reprezentacji. W czerwcu otrzymał powołanie na Puchar Konfederacji w RPA. W wygranym 5:0 grupowym spotkaniu z Nową Zelandią zdobył swojego drugiego gola dla drużyny narodowej. W meczu półfinałowym przeciwko Stanom Zjednoczonym (Fàbregas w nim wystąpił), Hiszpanie przegrali 0:2, tym samym zakończyła się ich passa 15 zwycięstw i 35 meczów bez porażki, nie udało więc się im pobić rekordu należącego do reprezentacji Brazylii. Hiszpania w meczu o trzecie miejsce pokonała Republikę Południowej Afryki 3:2, a Fàbregas nie pojawił się w tym meczu na murawie.
Mistrzostwa Świata 2010.
W 2010 w Południowej Afryce zdobył z reprezentacją Hiszpanii mistrzostwo Świata. "La Furia Roja" pokonała w finale mundialu Holandię "1:0". Mecz rozstrzygnęła dogrywka, a bramkę zdobył Andres Iniesta (116 min.) po podaniu Fàbregasa.
Mistrzostwa Europy 2012.
W pierwszym spotkaniu Hiszpania zremisowała 1:1 z Włochami po strzałach Antonio Di Natale i Cesca Fabregasa. W drugim spotkaniu z Irlandią Cesc wszedł w drugiej połowie z ławki rezerwowych i strzelił bramkę ustalając wynik na 4:0. Hiszpania wygrała dwa na trzy spotkania grupowe, w ćwierćfinale pokonała Francję 2:0, a w półfinale zmierzyła się z Portugalią. W meczu tym, który rozstrzygnęły rzuty karne, Fàbregas podobnie jak podczas awansu do półfinału w 2008, wykorzystał decydującą jedenastkę, zapewniając tym samym drużynie awans do finału rozgrywek.
W finale reprezentacja Hiszpanii grała z Włochami, z którymi spotkała się w rozgrywkach grupowych. 1 lipca Hiszpania obroniła tytuł Mistrza Europy po wygranym finale z wynikiem 4:0 dla Hiszpanii.
Styl gry.
Z początku pobytu w klubie, będąc w pierwszym zespole występował wyłącznie w meczach Pucharu Ligi, jednak w związku z kontuzjami Patricka Vieiry, Gilberto Silvy i Edu, w sezonie 2004/05 wywalczył miejsce w podstawowym składzie. Najczęściej występował na pozycji rozgrywającego. Jako jeden z najbardziej utalentowanych młodych zawodników w klubie, został na stałe włączony do pierwszego zespołu, a poprzez swą kreatywność zmienił oblicze gry zespołu. W drużynie jest jednym z głównych wykonawców stałych fragmentów gry.
Fàbregas w wywiadach przyznawał, że chociaż często podpatrywał zagrania Vieiry, najbardziej wzorował się na swoim idolu z dzieciństwa Josepie Guardioli. Hiszpan, inaczej niż jego francuski poprzednik, w grze przekłada umiejętności techniczne nad siłę. Początkowo był krytykowany za zbyt delikatną posturę oraz mało agresywny styl gry, co dał do zrozumienia także jego kolega z Arsenalu, Ashley Cole, który w swojej autobiografii określił Fàbregasa jako „zawodnika wagi piórkowej”.
Wraz z końcem rozgrywek nastolatek zaczął grać coraz lepiej, demonstrując zarazem bardziej agresywną grę. Udowodnił swoją przydatność dla drużyny, zaliczając w sezonie 2006/07 16 asyst. Zdobywał jednak niewiele bramek, co zresztą dotyczyło całego zespołu w sezonach 2005/2006 oraz 2006/2007. Zmieniło się to w kolejnych rozgrywkach, kiedy to w pierwszych 16 spotkaniach strzelił 11 goli, a menedżer Arsène Wenger stwierdził, że poprzednia niemożność strzelecka negatywnie wpływała na morale zawodnika. Porównał także Hiszpana do Michela Platiniego, byłego francuskiego pomocnika znanego ze zdobywania wielu bramek. Biorąc pod uwagę młody wiek piłkarza, pojawiają się obawy, czy będzie w stanie poradzić sobie z presją spoczywającą na nim po ostatnich latach gry w klubie i reprezentacji oraz czy nie będzie narzekał na zbytnie przemęczenie, jeśli nie będzie częściej odpoczywać. Ze zmęczeniem organizmu wiążą się również potencjalne urazy, jednak przez sześć lat gry w Arsenalu odniósł tylko jedną poważną kontuzję.
Inne.
Rodzice Fabregasa wspominają, że jako nastolatek bardzo poważnie traktował swoje treningi w Barcelonie, sam zawodnik zaś przyznaje, że był chłopcem nieśmiałym i niezbyt pewnym siebie. Jednymi z najbliższych przyjaciół Hiszpana są jego rodacy: Marc Pedraza, David Silva i Gerard Piqué.
19 maja 2008 piłkarz wystąpił w specjalnym jednoodcinkowym programie telewizyjnym "The Cesc Fàbregas Show: Nike Live". Program sponsorowany był przez firmę Nike, a transmisja odbyła się na kanale Sky Sports. Udział w show wzięli także koledzy z Arsenalu, Philippe Senderos i Nicklas Bendtner oraz trener Arsène Wenger, rodzice Hiszpana i Matt Lucas, gwiazda popularnego serialu "Mała Brytania".

</doc>
<doc id="452374" url="https://pl.wikipedia.org/wiki?curid=452374" title="Jezioro Pilchowickie">
Jezioro Pilchowickie

Jezioro Pilchowickie (Pilchowicki Zbiornik Wodny) (niem. "Bobertalsperre") – zbiornik zaporowy (jezioro zaporowe) na Dolnym Śląsku o długości 7 km, powierzchni 240 ha i pojemności 50 mln m³.
Położenie i opis.
Powstało przez przegrodzenie w latach 1902–1912 rzeki Bóbr zaporą o wysokości 62 m i długości 290 m w koronie. Podstawowym celem Jeziora Pilchowickiego jest działanie przeciwpowodziowe (retencja) i produkcja energii elektrycznej. Poniżej zapory znajduje się elektrownia wodna o mocy 13,364 MW. Głębokość zbiornika waha się między 40 a 47 metrów ze względu na działanie elektrowni. Wokół zbiornika znajduje się teren spacerowy.
W uroczystości oddania zapory do użytku w dniu 16.11.1912 uczestniczył cesarz Wilhelm II.
Nad jeziorem w 1909 roku firma "B. Liebold&amp;Co AG Holzminden" wybudowała kosztem 260 tysięcy marek most kolejowy o długości 131,7 m. Most ten, wysadzony w powietrze w maju 1945, został odbudowany i oddany ponownie do użytku w listopadzie 1946.

</doc>
<doc id="452375" url="https://pl.wikipedia.org/wiki?curid=452375" title="Gorno-Altaisk">
Gorno-Altaisk



</doc>
<doc id="452379" url="https://pl.wikipedia.org/wiki?curid=452379" title="Lista załogowych lotów kosmicznych (1991–2000)">
Lista załogowych lotów kosmicznych (1991–2000)

Wszystkie daty podane są według czasu uniwersalnego (GMT).

</doc>
<doc id="452384" url="https://pl.wikipedia.org/wiki?curid=452384" title="Józef Rzodkiewicz">
Józef Rzodkiewicz

Józef Rzodkiewicz (ur. 16 marca 1774 we wsi Przybyszyce, zm. 24 lipca 1828 w Łowiczu) – polski szlachcic herbu Sas, uczestnik insurekcji kościuszkowskiej, pułkownik wojsk Księstwa Warszawskiego i Królestwa Polskiego.
Życiorys.
Syn Ignacego i Marianny z Dziemińskich małżonków Rzodkiewiczów. Od 1789 r. w Kawalerii Narodowej, walczył w wojnie z Rosją w 1792 r., ranny w bitwie pod Dubienką. Brał udział w insurekcji kościuszkowskiej, uczestniczył w obronie Warszawy. Pod rozkazami gen. Jana Henryka Dąbrowskiego uczestniczył w wyprawie do Wielkopolski, walcząc pod Łabiszynem i Bydgoszczą.
Po upadku insurekcji zaangażował się w działalność niepodległościową. W 1796 r. udał się do Mołdawii pod rozkazy brygadiera Joachima Deniski. W marcu 1797 przy ogłoszeniu w Filipowicach "Aktu powstania narodowego Rzeczypospolitej Polskiej", wszedł w skład Zgromadzenia Narodowego. Po klęsce powstańców pod Dobronowcami został ranny, a następnie trafił do austriackiego więzienia we Lwowie. Skazany na karę śmierci, po interwencji polskiej szlachty, ułaskawiony przez cesarza Franciszka Habsburga.
W czasie wojny polsko-austriackiej w 1809 r. wstąpił do nowo utworzonego 6 pułku jazdy wojsk galicyjsko-francuskich. Następnie służył w 15 pułk ułanów Księstwa Warszawskiego, gdzie otrzymał stopień majora. W 1810 r. otrzymał Krzyż Kawalerski Orderu Virtuti Militari. W 1811 r. pełnił obowiązki tymczasowego komendanta departamentu łomżyńskiego. W 1812 r. przeszedł do 10 pułku huzarów. Walczył z Rosjanami w Dywizji Nadbużańskiej płk. Bazylego Wierzbickiego. 18 stycznia 1813 otrzymał nominację na pułkownika i dowództwo nad 2 pułkiem ułanów Księstwa Warszawskiego. Po klęsce w bitwie pod Lipskiem, wraz z resztkami wojsk udał się do Francji. W 1814 r. został wcielony do oficerskiej gwardii honorowej.
Po powrocie do kraju, służył w armii Królestwa Polskiego. W 1816 r. przydzielony do 3 pułku ułanów. Nadzorował spisy wojskowe. Od 1827 r. przeniesiony do Korpusu Inwalidów i Weteranów w Warszawie. Był członkiem Kapituły loży Rycerze Gwiazdy. 
Zmarł dnia 24 lipca 1828 roku w Łowiczu. Pochowany na cmentarzu katolickim w Łowiczu (obecnie Cmentarz Prawosławny). Na cmentarzu zachował się nagrobek ufundowany przez jego siostrę Rozalię Kurzawską.

</doc>
<doc id="452386" url="https://pl.wikipedia.org/wiki?curid=452386" title="Rezerwat przyrody Napoleonów">
Rezerwat przyrody Napoleonów

Rezerwat przyrody Napoleonów – leśny rezerwat przyrody w obrębie kompleksu leśnego położonego w sąsiedztwie wsi Niewiesz, Ułany i Zakrzew w gminie Poddębice, powiecie poddębickim (województwo łódzkie). Jest położony przy drodze krajowej nr 72, na odcinku Poddębice – Uniejów, naprzeciwko parkingu leśnego. Rezerwat znajduje się na terenie Nadleśnictwa Poddębice.
Powierzchnia rezerwatu wynosi 37,99 ha (akt powołujący podawał 38,63 ha).
Rezerwat Napoleonów (czasem zwany „Dąbrową Napoleonów”) został utworzony w celu ochrony zespołu dąbrowy świetlistej w wieku ok. 100 lat oraz boru mieszanego z bujnym runem, w którym występuje wiele gatunków roślin rzadkich i chronionych, w tym m.in.: orlica pospolita, naparstnica zwyczajna i trzmielina brodawkowata. Można zaobserwować tam wiele ciekawych gatunków zwierząt.

</doc>
<doc id="452387" url="https://pl.wikipedia.org/wiki?curid=452387" title="WTA Tour">
WTA Tour



</doc>
<doc id="452389" url="https://pl.wikipedia.org/wiki?curid=452389" title="Kmicic">
Kmicic

Osoby:
Inne:

</doc>
<doc id="452391" url="https://pl.wikipedia.org/wiki?curid=452391" title="Francesc Fabregas">
Francesc Fabregas



</doc>
<doc id="452395" url="https://pl.wikipedia.org/wiki?curid=452395" title="Czarnota">
Czarnota

Czarnota (niem. "Schwarze Lehne") - szczyt o wysokości 526 m n.p.m. będący północnym zakończeniem grzbietu Gór Wałbrzyskich ciągnącego się od Borowej przez Dłużynę i Lisi Kamień. Od południa płytkie siodło oddziela górę od Ptasiej Kopy.

</doc>
<doc id="452398" url="https://pl.wikipedia.org/wiki?curid=452398" title="Victoria Nestorowicz">
Victoria Nestorowicz

Victoria Rae Nestorowicz (ur. 27 października 1980 w Lethbridge w Kanadzie), aktorka kanadyjska.
W teatrze zaczęła grać w wieku 8 lat. Ukończyła The Sheridan College Theater Program.
Grała w takich przedstawieniach jak: "Mała Księżniczka", "Ania z Zielonego wzgórza", "Olivier", "Piotruś Pan", "Narnia", "Szczęśliwy dzień" itp. Zagrała główną rolę Lindy w pierwszej teatralnej produkcji w Toronto "Evil Dead I&amp;II: the musical" (2003). Wykonała japońsko-kanadyjską teatralną podróż "Kołysząca góra lodowa" napisaną przez Księżniczkę Tamakado z Japonii.

</doc>
<doc id="452400" url="https://pl.wikipedia.org/wiki?curid=452400" title="Kolo Touré">
Kolo Touré

Kolo Habib Touré (ur. 19 marca 1981 w Bouaké) –iworyjski piłkarz, który grał na pozycji środkowego obrońcy; starszy brat Yayi i Ibrahima.
Swoją karierę zaczynał w roku 2000 w juniorskim zespole ASEC Mimosas. Dwa lata później przeszedł do Arsenalu, a kolejnymi jego klubami były Manchester City i Liverpool. Z drugim z wymienionych klubów zdobył tytuł mistrza Anglii. W reprezentacji swojego kraju począwszy od 2000 roku wystąpił 117 razy. Wziął udział w trzech Mundialach i siedmiu Pucharach Narodów Afryki; w tych ostatnich zdobył złoty i dwa srebrne medale.
We wrześniu 2017 zakończył zawodniczą karierę i dołączył do sztabu szkoleniowego Celticu.
Kariera klubowa.
Początki.
Kolo Touré urodził się w Bouaké, ponad siedemsettysięcznej miejscowości w środkowej części Wybrzeża Kości Słoniowej. Swoją karierę piłkarską rozpoczął w roku 2000 w drużynie juniorów klubu z byłej stolicy kraju – ASEC Mimosas. Występował tam aż do roku 2002, po czym rozpoczął karierę w Europie.
Arsenal.
O Touré Arsenal dowiedział się poprzez belgijską drużynę KSK Beveren, z którą "Kanionierzy" mają powiązania. Do drużyny z Emirates Stadium przeszedł w lutym 2002 roku za kwotę 150 tysięcy funtów po daniu mu pozwoleniu na pracę, z czym nie było problemów, ponieważ wcześniej zaliczył debiut w reprezentacji. W debiutanckim sezonie nie zagrał w pierwszym zespole ani jednego spotkania, mimo to wraz z drużyną zdobył Tarczę Wspólnoty. 11 sierpnia tego samego roku w meczu w ramach Tarczy Wspólnoty z Liverpoolem zadebiutował w wyjściowym składzie. W Premier League zadebiutował tydzień później, kiedy to zagrał w meczu z Birminghamem City. 1 września w wygranym 4:1 ligowym meczu z Leeds United zdobył pierwszą bramkę dla Arsenalu. 12 listopada w spotkaniu z PSV Eindhoven dostał swoją pierwszą w karierze czerwoną kartkę. W tym roku zdobył Puchar Anglii. Od tego sezonu stał się jednym z podstawowych piłkarzy swojej ekipy i grał w linii obrony między innymi z Solem Campbellem. Rozgrywki te zakończył z dwudziestoma sześcioma ligowymi meczami i siedmioma pucharowymi.
W następnych rozgrywkach wystąpił już w trzydziestu siedmiu ligowych pojedynkach, a jego drużyna zakończyła sezon na pierwszym miejscu w tabeli, co dało jej tytuł Mistrza Anglii. Drugim sukcesem, który osiągnął Touré w tym sezonie, było zdobycie Tarczy Wspólnoty poprzez wygranie 3:1 z Manchesterem United w finale tych rozgrywek. W sezonie 2004/2005 o miejsce w obronie Arsenalu wraz z Campbellem walczył z Phillippem Senderosem oraz z Pascalem Cyganem. W tych rozgrywkach zdobył także po raz drugi Puchar kraju pokonując w finale w serii rzutów karnych Manchester United, on sam zagrał od pierwszej minuty tego spotkania.
W następnym sezonie z powodu kontuzji Sola Campbella Touré w linii obrony grał z Senderosem. Arsenal po jego golu strzelonym w półfinale Ligi Mistrzów awansował do finału, w którym zmierzył się z FC Barceloną. Mecz zakończył się porażką Arsenalu 2:1 po golach Eto’o i Bellettiego, honorowe trafienie dla jego ekipy zaliczył jego partner z obrony, Sol Campbell. W tych rozgrywkach Arsenal stracił tylko cztery bramki oraz odniósł passę dziesięciu zwycięstw z rzędu, co do dziś jest rekordem. Po pokonaniu Juventusu otrzymał przydomek "Afrykański Fabio Cannavaro".
W następnym sezonie otrzymał koszulkę z numerem 5, którą nosił wcześniej Martin Keown. W sierpniu 2006 roku podpisał nowy, czteroletni kontrakt z Arsenalem, według którego zarabiał około 70 tysięcy funtów tygodniowo, po czym powiedział:
Touré zajął także w plebiscycie na najlepszego piłkarza Arsenalu trzecie miejsce zaraz po Gilberto Silvie i Cescu Fàbregas. Rozgrywki w sezonie 2006/2007 zakończył z trzydziestoma ligowymi występami, jednym pucharowym oraz dziesięcioma w europejskich pucharach.
W następnym sezonie został wicekapitanem drużyny, którym wcześniej był Gilberto Silva. Pierwszy raz kapitanem Arsenalu był w wygranym 6:3 spotkaniu Carling Cup z Liverpoolem. Kapitanem był również podczas półfinałowego meczu z Tottenhamem Hotspur. Arsenal doszedł również do finału tych rozgrywek, w którym przegrał 2:1 z Chelsea. W doliczonym czasie gry Touré otrzymał czerwoną kartkę. Kolo tworzył duet środkowych obrońców wraz z Willamem Gallasem. 20 października 2007 roku w meczu z Boltonem Wanderers zdobył bramkę z rzutu wolnego. Sezon ten zakończył z trzydziestoma ligowymi występami, dwoma pucharowymi oraz dziewięcioma w europejskich pucharach. Arsenal rozgrywki Premier League zakończył na trzecim miejscu. 10 stycznia 2009 roku został mianowany na tymczasowego kapitana zespołu. Sezon 2008/2009 zakończył z 29 ligowymi występami.
Manchester City.
29 lipca 2009 roku podpisał czteroletni kontrakt z Manchesterem City opiewający na 16 milionów funtów. Trener Mark Hughes ustanowił go kapitanem. W nowym klubie zadebiutował 15 sierpnia w meczu ligowym z Blackburn Rovers. 7 listopada w spotkaniu z Burnley (3:3) zdobył pierwszą ligowa bramkę dla Manchesteru City. W jego pierwszym sezonie w klubie zajął piąte miejsce, tracąc tylko trzy punkty za Tottenhamem Hotspur. 2 lipca 2010 roku do City dołączył jego brat Yaya, za którego klub zapłacił około 24 miliony funtów.
Na początku sezonu 2010/11 trener Roberto Mancini zabrał mu opaskę kapitańską i dał ją Carlosowi Tevezowi. Jednak pozostawał w planach trenera, który regularnie stawiał na niego w linii defensywy. 20 grudnia 2010 roku został wyrzucony z boiska w przegranym meczu z Evertonem. 3 marca 2011 roku ujawniono, że w organizmie Toure wykryto niedozwolone środki dopingowe i został zawieszony. Światowa Agencja Antydopingowa zawiesiła go na sześć miesięcy. W sezonie 2011/12 zagrał 14 spotkań w barwach Citizens i zdobył pierwsze od 44 lat mistrzostwo Anglii dla klubu.
Liverpool F.C..
28 maja 2013 roku, po wygaśnięciu kontrakty z "the Citizens", ogłoszono porozumienie pomiędzy zawodnikiem a Liverpoolem. Na jego mocy po otwarciu okna transferowego 1 lipca Touré ma podpisać kontrakt z "the Reds".
Celtic.
25 lipca 2016 roku podpisał roczny kontrakt ze szkockim Celtikiem Glasgow.
Statystyki.
"Aktualne na dzień 18 maja 2016 r."
Kariera reprezentacyjna.
W reprezentacji Wybrzeża Kości Słoniowej zadebiutował w kwietniu 2000 roku w meczu z reprezentacją Rwandy. W styczniu 2006 roku wystąpił we wszystkich sześciu meczach Pucharu Narodów Afryki, na którym jego reprezentacja dotarła do finału, w którym przegrała w rzutach karnych z Egiptem. W tym samym roku został powołany przez Henriego Michela do kadry na mundial. Na niemieckich boiskach "Słonie" nie awansowały do fazy pucharowej, zajmując w swojej grupie trzecią lokatę a on sam zagrał w dwóch meczach. 8 października tego samego roku w wygranym 5:0 meczu eliminacji do PNA 2008 z Gabonem zdobył swoją pierwszą bramkę w kadrze. W finale PNA 2012 nie wykorzystał rzutu karnego.
Reprezentacyjną karierę zakończył po finale Pucharu Narodów Afryki 2015, w którym po rzutach karnych Wybrzeże Kości Słoniowej pokonało Ghanę.

</doc>
<doc id="452402" url="https://pl.wikipedia.org/wiki?curid=452402" title="Cesc Fabregas">
Cesc Fabregas



</doc>
<doc id="452403" url="https://pl.wikipedia.org/wiki?curid=452403" title="Susanna Kallur">
Susanna Kallur

Susanna Elisabeth Kallur (ur. 16 lutego 1981 w Nowym Jorku) – szwedzka lekkoatletka, specjalistka od krótkich biegów płotkarskich.
Susanna Kallur to córka Andersa Kallura, szwedzkiego hokeisty grającego w zespole New York Islanders. Jej siostra – bliźniaczka Jenny Kallur (starsza o kilka minut) również jest utytułowaną płotkarką. Susanna Kallur jest wielokrotną mistrzynią Szwecji w biegu na 100 metrów przez płotki, zdobyła również złote medale mistrzostw kraju na płaskich dystansach (60 i 100 metrów).
10 lutego 2008 w Karlsruhe ustanowiła halowy rekord świata w biegu na 60 metrów przez płotki, osiągając czas 7,68 s.
W styczniu 2013 poinformowała, że spodziewa się dziecka i planuje powrót do lekkoatletyki na początku 2014 roku. Podczas rozgrywanych w Amsterdamie (2016) mistrzostw Europy zawodniczka dotarła do półfinału biegu na 100 metrów przez płotki, natomiast w 2017 zajęła ósme miejsce w biegu na 60 metrów przez płotki podczas halowych mistrzostwach Europy w Belgradzie.

</doc>
<doc id="452404" url="https://pl.wikipedia.org/wiki?curid=452404" title="Piłokształtne">
Piłokształtne

Piłokształtne (Pristiformes) – monotypowy rząd ryb chrzęstnoszkieletowych (Chondrichthyes), obejmujący siedem gatunków o pyskach wydłużonych w kształt płaskiej łopatki z zębami położonymi po obu jej stronach. Z tego powodu określane są mianem ryby piły. Zaliczane są do płaszczek, choć zachowały wiele cech ryb rekinokształtnych.
Zasięg występowania.
Zamieszkują ciepłe wody nad szelfem kontynentalnym wszystkich oceanów. Są rybami dwuśrodowiskowymi, mogą przebywać zarówno w wodach słonych, jak i słodkich.
Cechy charakterystyczne.
Ciało długie, wrzecionowate. Głowa spłaszczona grzbietobrzusznie. Pysk wyciągnięty w tzw. rostrum, przypominające kształtem miecz lub piłę, wykorzystywany do ogłuszania i zabijania ofiar. Na każdej z bocznych krawędzi rostrum występuje 16–32 par ostrych, głęboko osadzonych zębów jednakowej wielkości. Oczy i tryskawki na wierzchniej, a otwór gębowy i szczeliny skrzelowe na spodniej części głowy. Małe zęby szczękowe ułożone są w licznych rzędach. Brak wąsików. Występują dwie płetwy grzbietowe o zbliżonej wielkości. Pierwsza z nich leży nad płetwami brzusznymi. Płetwy piersiowe szerokie. Ich przednia część jest zrośnięta z głową. Płetwa odbytowa nie występuje. Tylne promienie płetw brzusznych samców są przekształcone w pterygopodium. Piłokształtne są żyworodne. Żywią się głównie rybami.
Osiągają długość od 1,4 m ("Pristis clavata") do 7,6 m ("Pristis pectinata").
Systematyka.
Rząd piłokształtnych obejmuje rodzinę:
Status.
Wszystkie gatunki rodziny piłowatych wpisane są w Czerwonej Księdze IUCN jako krytycznie zagrożone wyginięciem (kategoria CR).

</doc>
<doc id="452408" url="https://pl.wikipedia.org/wiki?curid=452408" title="Jenny Kallur">
Jenny Kallur

Jenny Margareta Kallur (ur. 16 lutego 1981 w Nowym Jorku) – szwedzka lekkoatletka, specjalistka od krótkich biegów płotkarskich. Jenny Kallur to córka Andersa Kallura, szwedzkiego hokeisty grającego w zespole New York Islanders. Jej siostra – bliźniaczka Susanna Kallur (młodsza o kilka minut) również uprawia z powodzeniem biegi przez płotki. Wyniki Jenny Kallur są nieco słabsze niż jej siostry – jej rekord życiowy w biegu na 100 m przez płotki wynosi 12,85 s i jest o 0,36 s gorszy od wyniku Susanny.
W 2011 ogłosiła zakończenie kariery lekkoatletycznej.

</doc>
<doc id="452409" url="https://pl.wikipedia.org/wiki?curid=452409" title="Władysław Korniłowicz">
Władysław Korniłowicz

Władysław Emil Korniłowicz (ur. 5 sierpnia 1884 w Warszawie, zm. 26 września 1946 w Laskach) – polski ksiądz katolicki, współtwórca i kierownik duchowy Dzieła Lasek, Czcigodny Sługa Boży Kościoła katolickiego.
Życiorys.
Lata młodości.
Urodził się jako trzeci z czterech synów Wiktorii, z domu Poll (zm. 1911) i doktora Edwarda Korniłowicza (1847–1909), znanego psychiatry i neurologa. Jego braćmi byli Rafał Marian (1876–1916), Tadeusz Edward (1881–1940), Kazimierz (1892–1939). Po maturze zdanej w szkole realnej w 1903 roku Władysław podjął studia przyrodnicze i filozoficzne wraz z Władysławem Tatarkiewiczem i Edwardem Lothem w Zurychu, gdzie przebywał jego starszy brat Rafał Korniłowicz. 
W 1905 wstąpił do Seminarium Warszawskiego, z którego po roku został skierowany na studia filozoficzne i teologiczne we Fryburgu (1906–1914), gdzie zacieśnił przyjaźń z ks. Kazimierzem Lutosławskim oraz ks. Adamem Woronieckim. Władysław Korniłowicz przyjął święcenia kapłańskie 6 kwietnia 1912 w Krakowie z rąk bpa Adama Sapiehy.
I wojna światowa.
Wybuch I wojny światowej zastał go w Zakopanem, gdzie w latach 1914–1916, pełnił funkcję kapelana Zakładu Jadwigi Zamoyskiej w Kuźnicach oraz podjął pracę duszpasterską wśród młodzieży pochodzącej z rozwiązanych Legionów Wschodnich i w zakopiańskiej drużynie harcerskiej, po wyjeździe Andrzeja Małkowskiego. 
W 1916 powrócił do Warszawy i pełnił różne funkcje w diecezji: wikariusza m.in. w Parafii św. Stanisława Biskupa Męczennika w Siennicy, archiwisty, cenzora i katechety. Wraz z innymi kapłanami diecezjalnymi uczestniczył w pracach Stowarzyszenia Księży Charystów (Unionis Sacerdotum Saecularium Charitatis Apostolicae "Caritas Christi"). Od 1918 był asystentem grupy dyskusyjnej zwanej "Kółko", skupiającej młodzież akademicką i młodą inteligencję, niezależnie od formalnej przynależności wyznaniowej czy religijnej, w której uczestniczyli m.in. Teresa Landy, Zofia Sokołowska, Rafał Marceli Blüth, Stanisław Krzywoszewski, Eugeniusz Kłoczowski.
Wojna z Rosją bolszewicką.
Podczas wojny polsko-bolszewickiej w latach 1919–1920 towarzyszył swoim uczniom, zmobilizowanym do Legii Akademickiej, jako kapelan wojskowy na froncie m.in. pod Lwowem, Sokolnikami i Skniłowem. Był kapelanem warszawskiej Szkoły Podchorążych (15 listopada 1919 – 27 września 1920) a potem garnizonu we Włocławku (27 września 1920 – 10 marca 1921). Tam był też wykładowcą liturgiki w Seminarium Diecezjalnym a do jego studentów należał m.in. ks. Stefan Wyszyński.
Okres międzywojenny.
W latach 1922–1930 pełnił funkcję dyrektora Konwiktu Teologicznego dla Księży studiujących na KUL-u oraz był wykładowcą liturgiki. W tym czasie wspierał również lwowskie środowisko "Odrodzenia", zaprzyjaźnił się ze Stefanem Swieżawskim oraz poznał Tadeusza Fedorowicza.
W 1924 ks. Korniłowicz został poproszony przez Marię Kleniewską o głoszenie rekolekcji dla nowo powstałego Bractwa Pielgrzymstwa Polskiego. Stopniowo stał się kierownikiem duchowym zespołu, który z inspiracji ks. Ch. Journeta, w sierpniu 1937 zmienił nazwę na Bractwo Przemienienia Pańskiego i siedem członkiń podjęło decyzję życia radami ewangelicznymi w świecie, dając w ten sposób początek Instytutowi Świeckiemu Przemienienia Pańskiego.
W 1930 ks. Korniłowicz zamieszkał w Zakładzie dla Niewidomych w Laskach, który stał się odtąd centrum jego życia i apostolstwa. Znajomość ze środowiskiem rozpoczęła się w 1918 spotkaniem z Matką Elżbietą Czacką, niewidomą Założycielką Towarzystwa Opieki nad Ociemniałymi i Zgromadzenia Sióstr Franciszkanek Służebnic Krzyża. W 1920 został poproszony o kierownictwo duchowe i wkrótce stał się Ojcem całego Dzieła Lasek, skupiającego różne placówki opieki i szkolenia niewidomych oraz związane z nimi apostolstwo wobec ludzi poszukujących wiary (Biblioteka Wiedzy Religijnej, wydawnictwo, księgarnia i pismo "Verbum" oraz dom rekolekcyjny).
Udzielił sakramentu Ostatniego Namaszczenia umierającemu marszałkowi Józefowi Piłsudskiemu (Goniec Częstochowski 1935/111)
II wojna światowa.
Podczas II wojny światowej zmuszony był do ukrywania się przed poszukującymi go Niemcami za odezwę do chrześcijan niemieckich o zaniechaniu przemocy. Przebywał w Żułowie na Lubelszczyźnie wraz z ewakuowanymi z Lasek dziećmi i siostrami. Tam też wraz z ukrywającym się również ks. Wyszyńskim, prowadził wykłady dla sióstr i grupy świeckich, w tym dla kilku przygotowujących się do kapłaństwa młodych ludzi. Mimo zagrożenia prowadził też rekolekcje w okolicznych dworach i w Warszawie.
W 1942 pojawiły się pierwsze objawy choroby nowotworowej – guz na głowie. Działania wojenne opóźniły badania i leczenie. W 1944 dokonano w Warszawie pierwszej operacji, po której wrócił jeszcze do pracy. W kwietniu 1946 nastąpiła druga operacja, po której nastąpił stopniowy zanik mowy. Zmarł w Laskach 26 września 1946.
Proces beatyfikacyjny.
Z inicjatywy Zgromadzenia Sióstr Franciszkanek Służebnic Krzyża oraz archidiecezji warszawskiej, przekonanych o świątobliwości jego życia podjęto starania celem wyniesienia go na ołtarze. 13 kwietnia 1978 Stolica Apostolska wydała zgodę tzw. "nihil obstat" na rozpoczęcie procesu jego beatyfikacji, po czym 27 września tegoż roku kard. Stefan Wyszyński rozpoczął proces informacyjny, który zakończył się w czerwcu 1995. Odtąd przysługiwał mu tytuł Sługi Bożego. 11 listopada 1978, po rozpoczęciu procesu beatyfikacyjnego, jego szczątki zostały przeniesione z cmentarza zakładowego w Laskach do warszawskiego kościoła św. Marcina.
Akta procesu zostały po zakończeniu procesu informacyjnego przekazane Kongregacji Spraw Kanonizacyjnych do Rzymu, która po zapoznaniu się z tą dokumentacją, 16 stycznia 1998 wydała dekret o ważności procesu informacyjnego. Postulator generalny (obecnie – po zmianach – jest nim ks. Sławomir Oder) w 2008 złożył tzw. "Positio" wymagane w dalszej procedurze beatyfikacyjnej. 5 lipca 2019 papież Franciszek promulgował dekret o heroiczności jego życia i cnót. Odtąd przysługuje mu tytuł Czcigodnego Sługi Bożego.
Ksiądz Władysław Korniłowicz w filmie.
Postać księdza Władysława Korniłowicza występuje w serialu historycznym "Marszałek Piłsudski" (2001) w reżyserii Andrzeja Trzosa-Rastawieckiego. Rolę tę zagrał Kazimierz Orzechowski (odc. 8).

</doc>
<doc id="452418" url="https://pl.wikipedia.org/wiki?curid=452418" title="Lauda (rzeka)">
Lauda (rzeka)

Lauda (lit. "Liaudė") – rzeka na Litwie, dopływ rzeki Niewiaża. Długość około 39,2 km, powierzchnia zlewni 183,5 km².

</doc>
<doc id="452422" url="https://pl.wikipedia.org/wiki?curid=452422" title="Śródmiejska Trasa Południowa">
Śródmiejska Trasa Południowa



</doc>
<doc id="452432" url="https://pl.wikipedia.org/wiki?curid=452432" title="Lauda (region)">
Lauda (region)

Lauda (lit. "Liauda") – region etnograficzno-historyczny położony na północ od Kowna, którego nazwa pochodzi od zajmującej centralne miejsce niewielkiej rzeczki Laudy, prawego dopływu Niewiaży. Rozciągał się między Niemnem, Wilią a rzeką Dubissą, za którą zaczynała się etniczna Żmudź (historyczna i administracyjna granica Żmudzi przebiegała wzdłuż Niewiaży). W szerokim znaczeniu (Lauda – Kowieńszczyzna) obejmowała około 6500 km².
Lituanizacja.
Obszar ten do drugiej wojny światowej zamieszkiwali Polacy, w głównej mierze potomkowie słynnej sienkiewiczowskiej szlachty laudańskiej (Potop, Henryk Sienkiewicz), którzy stanowili tu w 1920 r. 55% ogółu ludności. Na samej Laudzie właściwej, w parafiach (gminach) takich jak Kiejdany, Wędziagoła, Łopie, Skorule, Pacunele i Wodokty Polacy stanowili 80-90% wszystkich tutejszych mieszkańców, w położonych bardziej na południe od Laudy parafiach: Datnów (Dotnuva), Żejmy, Janów, Bopty, Łobunów i Kowno 70-80%. Sytuację tę przypomina tutejsze powiedzenie o tym, że: „od Datnowa do Janowa wszędzie słychać polska mowa”. Nawet tendencyjny spis ludności przeprowadzony w 1916 r. przez Niemców okupujących Litwę, dążących do maksymalnego „ograniczenia” liczby ludności polskiej i faworyzujący Litwinów wykazał, że Polacy stanowili 34,5% mieszkańców samego Kowna (drugą grupę stanowili Żydzi, a trzecią Litwini). Według innych danych Polacy stanowili nawet 45% mieszkańców, Żydzi 30%, a Litwini 18%. W sumie językiem polskim posługiwało się około 80% mieszkańców miasta a ślady języka polskiego jeszcze długo utrzymywały się w litewskiej gwarze kowieńskiej.
Dzisiaj mieszka w tym mieście około 2,5 tysiąca Polaków, co stanowi zaledwie 0,6% mieszkańców. Odsetek Polaków we wspomnianych wyżej rejonach wynosi obecnie: w kowieńskim i kiejdańskim po 0,9%, w janowskim 1,7%, koszedarskim 0,8%.
Zanik polskości spowodowały represje i szykany litewskie w okresie międzywojennym (lituanizacja), powojenne wyjazdy w nowe granice Polski, wywózki na Wschód oraz eliminowanie wszelkich form polskiego szkolnictwa i życia kulturalnego w okresie międzywojennym i powojennym.
Lauda stanowi temat centralnej części poematu Czesława Miłosza "Gdzie wschodzi słońce i kędy zapada". Według Elżbiety Kiślak poeta przypomina w niej „własny rodowód, wprowadza obszerne przypisy o historycznej Laudzie i Świętobrości, przytacza dokument z 1595 roku, wyciąg z litewskiej encyklopedii, inwentarz pałacu w Opitołokach, wiersz Teodora Bujnickiego, hasła z Nowego Korbuta i z leksykonu polskich filozofów, a w poetyckich fragmentach przywołuje swoją wileńską młodość. Tytuł oznacza litewską krainę i zarazem pieśń pochwalną, tutaj wysławiającą porządek bytu i codzienność, przez tradycję podniesioną do rytuału”. 
Na Kowieńszczyźnie urodzili się m.in. Czesław Miłosz, Aleksander Meysztowicz, Walerian Meysztowicz, Tadeusz Jasudowicz, Stanisław Michalkiewicz, Władysław Tomkiewicz, Zdzisław Ludkiewicz, Seweryn Ludkiewicz, Marian Zyndram-Kościałkowski, Tadeusz Romer. W samym Kownie natomiast: Konrad Billewicz, Adolf Giżyński, Ignacy Jasiukowicz, Wojciech Wijuk Kojałowicz, Władysław Komar, Tadeusz Kognowicki, Gustaw Lutkiewicz, Wiktor Sukiennicki, Stanisław Karol Władyczko, Henryk Bukowski czy Kazimierz Wołkowycki.

</doc>
<doc id="452438" url="https://pl.wikipedia.org/wiki?curid=452438" title="Derval O’Rourke">
Derval O’Rourke

Derval O’Rourke (ur. 28 maja 1981 w Corku) – irlandzka lekkoatletka specjalizująca się w biegach płotkarskich. 
Jako początkująca zawodniczka nie odnosiła sukcesów międzynarodowych startując w 1999 w mistrzostwach Europy juniorów oraz w 2000 w mistrzostwach świata juniorów. Podczas czempionatu Europy młodzieżowców w 2001 była siódma. Na eliminacjach kończyła, w sezonie 2002, starty w halowych mistrzostwach Europy oraz w czempionacie Starego Kontynentu na stadionie. Bez powodzenia startowała w halowych mistrzostwach świata (2003). Tuż za podium – na czwartym miejscu – zakończyła udział w młodzieżowych mistrzostwach Europy w Bydgoszczy (2003). Odpadała w eliminacjach mistrzostw świata w Paryżu (2003), igrzysk olimpijskich w Atenach (2004), halowego czempionatu Europy w Madrycie (2005) i mistrzostw świata w Helsinkach (2005). Zdobyła dwa brązowe medale (oprócz biegu przez płotki także w sztafecie 4 x 100 metrów) na uniwersjadzie w Turcji (2005). Niespodziewanie podczas halowych mistrzostw świata w 2006 zdobyła złoty medal wygrywając bieg na 60 metrów przez płotki. W tym samym roku zdobyła tytuł wicemistrzyni Europy w biegu na 100 metrów przez płotki (ex aequo z Niemką Kirsten Bolm). Po tych sukcesach w kolejnych dwóch sezonach ponownie nie odnosiła znaczących osiągnięć na arenie międzynarodowej docierając do półfinału mistrzostw świata i igrzysk olimpijskich. Dobre wyniki ponownie zaczęła notować w 2009 kiedy to zdobyła brąz halowych mistrzostw Europy oraz była czwarta na mistrzostwach świata. Podczas mistrzostw Europy w Barcelonie, latem 2010, obroniła tytuł wicemistrzyni Starego Kontynentu zdobyty cztery lata wcześniej w Göteborgu. Piąta zawodniczka zawodów o puchar interkontynentalny. Tuż za podium – na czwartym miejscu – ukończyła rywalizację w halowych mistrzostwach Europy w 2011. Odpadła w eliminacjach mistrzostw świata w Daegu (2011) oraz półfinale halowych mistrzostw świata w Stambule (2012). Wiele razy stawała na podium mistrzostw Irlandii oraz reprezentowała swój kraj w pucharze Europy i drużynowym czempionacie Starego Kontynentu.
Rekordy życiowe: bieg na 60 metrów przez płotki (hala) – 7,84 (11 marca 2006, Moskwa); bieg na 100 metrów przez płotki – 12,65 (31 lipca 2010, Barcelona). Rezultaty zawodniczki są aktualnymi rekordami Irlandii, O’Rourke jest także byłą rekordzistką kraju w sztafecie 4 x 100 metrów (44,27 w 2010).

</doc>
<doc id="452445" url="https://pl.wikipedia.org/wiki?curid=452445" title="Babinicz">
Babinicz



</doc>
<doc id="452447" url="https://pl.wikipedia.org/wiki?curid=452447" title="Witold Teofil Staniszkis">
Witold Teofil Staniszkis

Witold Teofil Staniszkis (ur. 20 grudnia 1880 w Mariampolu, zm. 21 listopada 1941 w KL Auschwitz) – polski agrotechnik, profesor rolnictwa i uprawy roślin SGGW, działacz społeczny i polityczny, polityk endecji, poseł na Sejm I,II i III kadencji w II RP z ramienia Związku Ludowo-Narodowego oraz Stronnictwa Narodowego.
Życiorys.
Był Litwinem z pochodzenia (ojciec był nauczycielem i działaczem litewskiego ruchu nacjonalistycznego). Za polską działalność patriotyczną popadł w konflikt z ojcem, został też usunięty z gimnazjum w Mariampolu. Maturę zdał w Łomży. Ukończył biologię na Uniwersytecie Warszawskim, później studiował nauki rolnicze w Krakowie. Od wczesnej młodości angażował się w działalność niepodległościową, będąc członkiem „Zet”. Działał w kole akademickim Towarzystwa Oświaty Narodowej, przewodniczył Sekcji Koronnej Centralizacji Gimnazjalnych Kół Samokształceniowych w Królestwie Polskim, w Centralnym Komitecie Organizacji uczniowskich reprezentował Łomżę, działał w komitecie na rzecz pomocy unitom. Członek Ligi Narodowej od 1905 i Stronnictwa Narodowo-Demokratycznego. Był jednym z przywódców Zjednoczenia Narodowego.
Po studiach został asystentem na Uniwersytecie Jagiellońskim. Współpracował z pismami o tematyce agrarnej: „Tygodnikiem Rolniczym” i „Gazetą Rolniczą”.
W czasie I wojny światowej był wiceburmistrzem Kutna. Poseł na Sejm nieprzerwanie przez 16 lat od 1919 z ramienia Związku Ludowo-Narodowego.
Kierownik Rolniczej Stacji Doświadczalnej w Kutnie, wykładowca na Kursach Przemysłowo-Rolniczych w Warszawie, profesor SGGW; specjalizacja – uprawa roślin i chemia rolna (od 1915). Będąc wykładowcą tej uczelni dał się poznać jako przeciwnik tzw. getta ławkowego w latach 30 XX w. jak twierdzi profesor Marek Urban. Jednakże teksty, także z prasy Stronnictwa Narodowego, z lat 30. zdają się z kolei świadczyć, że profesor Staniszkis, jako dziekan wydziału rolnego SGGW jak najbardziej popierał getto ławkowe.
Od 1927 sprawował mandat radnego Warszawy z listy narodowej demokracji. Poseł na Sejm Ustawodawczy i Sejm I, II i III kadencji (1922–1935) z ramienia endecji. 11 listopada 1937 został odznaczony Krzyżem Komandorskim Orderu Odrodzenia Polski.
Pełnił funkcję skarbnika Stronnictwa Narodowego (1937–1939), wiceprzewodniczącego Zarządu Głównego (1939–1941) oraz przewodniczącego zarządu w okręgu łomżyńskim. Jednocześnie w lutym 1937 był jednym z członków komitetu podpisującego się pod „Zasadami programu narodowo-radykalnego” przygotowanymi w imieniu komitetu redakcyjnego „Ruchu Młodych” przez Bolesława Piaseckiego. W czasie II wojny światowej członek konspiracyjnego Stronnictwa Narodowego.
II wojna światowa.
20 września 1939 został powołany przez generała Juliusza Rómmla na członka Komitetu Obywatelskiego. Był jednym z 12 zakładników wskazanych Niemcom zgodnie z aktem kapitulacji miasta z 28 września „celem zabezpieczenia przed aktami sabotażu”.
W nocy 17/18 maja 1941 został aresztowany razem ze Stanisławem Sedlaczkiem i kilkunastoma innymi pracownikami Stołecznego Komitetu Samopomocy Społecznej. Trafił na Pawiak. 23 lipca 1941 roku został wywieziony do niemieckiego obozu koncentracyjnego Auschwitz. W transporcie liczącym 350 innych więźniów znajdowało się również wielu wybitnych Polaków jak były wiceminister skarbu Roman Rybarski, 11-krotny mistrz Polski w biegach długodystansowych Józef Noji, polityk PPS Adam Kuryłowicz, publicysta Piotr Kownacki. Witold Staniszkis został zamordowany w obozie przez niemieckich nazistów w 1941 roku.
Symboliczny grób znajduje się na cmentarzu Powązkowskim w Warszawie (kwatera 213-2-27,28).
Rodzina.
Był synem nauczyciela greki, Wincentego (zm. 1926) oraz Weroniki ze Szmitów. Matka zmarła wcześnie i ojciec ożenił się powtórnie z jej siostrą Anną. W 1907 roku ożenił się z Wandą Piotrowską. Ojciec Witolda Wincentego Staniszkisa, dziadek Jadwigi Staniszkis i Witolda Kazimierza Staniszkisa.

</doc>
<doc id="452464" url="https://pl.wikipedia.org/wiki?curid=452464" title="Politechnika (stacja metra)">
Politechnika (stacja metra)

Politechnika – stacja linii M1 metra w Warszawie. Znajduje się w dzielnicy Śródmieście i leży wzdłuż ul. Waryńskiego, między al. Armii Ludowej i ul. Nowowiejską, na północ od ronda Jazdy Polskiej i Trasy Łazienkowskiej.
Według pierwotnego harmonogramu z 1982 stacja miała zostać wybudowana w okresie od połowy 1984 do końca 1989 oraz uruchomiona w 1990 jako przystanek końcowy I etapu linii. W 1985 rozpoczęto drążenie tuneli do stacji oraz wykonywanie torów odstawczych zlokalizowanych przed przystankiem. W związku z problemami finansowymi inwestycji termin jej ukończenia był kilkukrotnie przekładany i ostatecznie w 1993 został określony na koniec 1994. Wtedy stacja wraz z całym I etapem linii była gotowa do użytku, jednak ze względu na zmiany w prawie odbiory techniczne przedłużyły się na początek 1995. Stacja została uruchomiona 7 kwietnia 1995.
Historia.
Projekt.
23 grudnia 1982 Rada Ministrów podjęła uchwałę nr 266/82 o budowie I linii metra w Warszawie. Na mocy dokumentu inwestycja została podzielona na trzy etapy, a stacja nazywana wówczas Wawelska była stacją końcową I etapu. Harmonogram budowy tego etapu opracowany przez Metroprojekt zakładał rozpoczęcie prac przygotowawczych związanych z budową stacji w połowie 1984, natomiast właściwa budowa obiektu miała trwać od połowy 1985 do końca 1989. Prace przygotowawcze do realizacji tuneli szlakowych prowadzących do stacji od przystanku Rakowiecka miały trwać od początku 1984 do początku 1985, a same tunele miały powstać do początku 1989. W 1989 planowano zakończyć roboty budowlano-montażowe na całym odcinku i rozpocząć jego rozruchy, a w 1990 oddać go do użytku.
W I połowie 1983 prowadzono prace projektowe i organizacyjne do rozpoczęcia w II połowie 1984 drążenia tunelu szlakowego metodą tarczową. Również w 1983 zespół architektów Metroprojektu w składzie Jasna Strzałkowska-Ryszka, Jerzy Blancard, Lech Kłosiewicz i Andrzej Pańkowski działający w ramach Pracowni Sztuk Plastycznych opracował koncepcję architektoniczno-plastyczną wszystkich planowanych 23 stacji I linii zatytułowaną M′83. 16 grudnia 1983 uchwałą Rady Narodowej m.st. Warszawy planowanej stacji nadano oznaczenie A11 oraz nazwę Politechnika.
Budowa.
W czerwcu 1984 przedsiębiorstwo Energopol-3 rozpoczęło prace palowe przy komorze montażowej tarczy mającej za zadanie wykonać tunel szlakowy B11. 23 listopada 1984 na dno szybu montażowego wykopanego na Polu Mokotowskim opuszczono pierwszy element urządzenia, natomiast 11 stycznia 1985 Przedsiębiorstwo Robót Górniczych z Mysłowic rozpoczęło tarczowe drążenie tego tunelu, który jako pierwszy na całej linii był budowany tą metodą. Do 30 czerwca 1985 wykonano 161 m tunelu nr 1, a w lipcu zamontowano i uruchomiono także drugą tarczę mającą na celu wykonanie równolegle biegnącego tunelu nr 2. W I połowie 1985 roku rozpoczęto również roboty ziemne i palowe przy torach odstawczych stacji, których wykonawcą było Warszawskie Przedsiębiorstwo Budownictwa Ogólnego „Dźwigar”. 13 grudnia 1985 na mocy uchwały Rady Ministrów nr 226/85 termin oddania do użytku I etapu I linii metra przesunięto o jeden rok względem pierwotnego harmonogramu z 1990 na 1991.
Generalna Dyrekcja Budowy Metra przez pewien czas poszukiwała wykonawcy, który podjąłby się realizacji przejścia tunelami szlakowymi pod Trasą Łazienkowską. Pierwotnie chciano wykonać je metodą odkrywkową, jednak wymagałoby to wstrzymania ruchu na tej trasie komunikacyjnej na dwa lata. Zakład Budowy Kopalń Kombinatu Miedziowego z Lubina zaproponował wydrążenie tuneli za pomocą tarczy. 3 grudnia 1987 maszyna została uruchomiona i rozpoczęto drążenie tunelu zachodniego. Dzięki tej metodzie ruch nie został wstrzymany, a jedynie ograniczony do jednego pasma w momencie bezpośredniego przechodzenia tarczy na głębokości 80 cm pod jezdniami Trasy „Ł”. Po zrealizowaniu dwóch tuneli szlakowych i tunelu komunikacyjnego, z których każdy liczył 88 m długości, przedsiębiorstwo przystąpiło do budowy stacji. Głowice stacji wykonano metodą odkrywkową, natomiast hala peronowa mieszcząca się pomiędzy głowicami powstała z wykorzystaniem metody stropowej (mediolańskiej). Po wykonaniu ścian szczelinowych wykonano monolityczny strop żelbetowy wylany na gruncie i wspierający się na ścianach szczelinowych, a następnie pod tym stropem urabiano grunt rodzimy metodami górniczymi.
W 1990 zespół architektów Metroprojektu w składzie Jasna Strzałkowska-Ryszka (główny projektant), Jerzy Blancard, Jan Beyga, Krystyna Jonak, Mariusz Gatner (architekci) oraz Ryszard Bojar i Jerzy Porębski (artyści plastycy) opracował koncepcję architektoniczno-plastyczną stacji śródmiejskich od stacji Politechnika do stacji Dworzec Gdański zatytułowaną M′90. Zawarty w tej koncepcji projekt stacji Politechnika nie został ostatecznie zrealizowany. Projektantem generalnym stacji jest Jasna Strzałkowska-Ryszka, architekturę obiektu opracował Jerzy Blancard, a wnętrza zaprojektował tandem Jasna Strzałkowska-Ryszka i Jerzy Blancard.
Pod koniec 1992, ze względu na ograniczone środki finansowe przyznane w tym roku na budowę, niemożliwe stało się uruchomienie odcinka planowane na przełom 1993/1994. Termin ten przesunięto na połowę 1994 z nadzieją na poprawę sytuacji ekonomicznej inwestycji. Na stacji wówczas wykonano około 75% prac konstrukcyjnych oraz rozpoczęto prace wykończeniowe. Podjęta w 1993 uchwała rządu nr 13/93 zmieniła termin otwarcia odcinka na koniec 1994. Biorąc pod uwagę tę datę zaplanowano, by w 1993 wykonać jak najwięcej robót podstawowych, natomiast w 1994 skupić się na pracach wykończeniowych i wyposażeniowych oraz rozruchu. Ze względu na ograniczone fundusze przyznane również na ten rok opracowano i na początku lutego 1993 przedłożono do akceptacji władz miejskich dwa warianty planu działań na 1993. W obydwu przypadkach zaniechano realizacji południowo-zachodniego wyjścia stacji. Na początku maja 1993 prace konstrukcyjne były zaawansowane w około 90%, ale na stacji nadal nie zamontowano instalacji sanitarnej, wodociągu przeciwpożarowego, podstacji energetycznej i systemu sterowania ruchem pociągów, a także nie doprowadzono torów jezdnych z trzecią szyną zasilającą. W grudniu 1993 na stacji zbudowano Centralną Dyspozytornię.
5 marca 1994 zorganizowano dzień otwarty na budowie warszawskiego metra, podczas którego pociągi z ludźmi na pokładzie pierwszy raz przejechały całą trasę od stacji Kabaty do stacji Politechnika. Pod koniec 1994 cały odcinek był gotowy do użytku i pociągi rozpoczęły rozkładowe kursowanie bez pasażerów. 1 stycznia 1995 weszły w życie nowe przepisy dotyczące wydawania zgody na rozpoczęcie eksploatacji obiektów, co spowodowało konieczność wykonania dodatkowych prac przed oddaniem inwestycji do użytku. 14 lutego 1995 Generalna Dyrekcja Budowy Metra zgłosiła techniczną gotowość do otwarcia metra, jednak podczas odbiorów technicznych zgłoszono usterki, które należało poprawić. W połowie marca ostateczną zgodę na eksploatację wydała straż pożarna i jedynym brakującym dokumentem była pozytywna opinia Inspektora Nadzoru Budowlanego. 28 marca poinformowano, że I linia metra zostanie otwarta 7 kwietnia.
Uruchomienie i eksploatacja.
7 kwietnia 1995 o godz. 12:00 stacja została oddana do użytku wraz z całym I odcinkiem linii M1. Pierwszy pociąg w stronę przystanku odjechał o godz. 12:35 ze stacji Wilanowska, na której odbywały się uroczystości. Początkowo składy kursowały w godzinach od 4:30 do 23:20 i w szczycie podjeżdżały na stacje co 4 minuty. Politechnika była stacją końcową linii do 26 maja 1998, kiedy otwarto stację Centrum.
17 listopada 2013 w pociągu Siemens Inspiro o numerze 52 jadącym ze stacji Centrum do stacji Politechnika nastąpiło wyłączenie napięcia w trzeciej szynie wskutek zwarcia i powstania łuku elektrycznego pomiędzy elementami odbieraka prądu wagonu numer 4012. Próby ponownego załączenia napięcia zakończyły się niepowodzeniem, przez co pociąg jechał dalej z wybiegu i o godz. 15:21 zatrzymał się 84 m przed stacją. Podczas kolejnych prób pojawił się łuk elektryczny, błyski i dym, który przedostał się do wnętrza pojazdu. Maszynista poinstruował pasażerów by przeszli do przodu składu w celu ewakuacji, mimo to kilku podróżnych wbrew zaleceniom pracownika metra otworzyło awaryjnie drzwi i wyszło do tunelu. Chwilę później skład został uruchomiony i dojechał do stacji w celu ewakuacji pozostałych pasażerów. W trakcie wjazdu na stację pod wagonem numer 4012 pojawił się dym i płomienie. O godz. 15:25 wentylatory stacyjne włączono w trybie pożarowym oraz rozpoczęto akcję ewakuacyjną ludzi z pociągu i ze stacji. Gdy pociąg znajdował się na stacji dyspozytor otrzymał z telefonu tunelowego informację o ludziach przebywających poza stacją. Cztery osoby zostały wyprowadzone z tunelu przez wartownika Służby Ochrony Metra i dwóch żołnierzy żandarmerii wojskowej. Pracownicy metra przed przyjazdem wezwanego pogotowia i straży pożarnej ugasili płomienie oraz w niecałe 4 minuty wyprowadzili wszystkie osoby. O godz. 15:34 nastąpiło oddymianie stacji. Jedna osoba doznała ataku astmy, a osiem osób zostało przewiezionych do szpitala i wypisanych. Ruch pociągów został wstrzymany na odcinku Wilanowska – Ratusz Arsenał. O godz. 16:35 częściowo wznowiono ruch i pociągi kursowały w pętlach Kabaty – Wilanowska oraz Centrum – Młociny, natomiast między stacjami Centrum i Wilanowska uruchomiono pociąg wahadłowy jeżdżący z pominięciem zamkniętej stacji Politechnika. Około godz. 24:00 zepchnięto ze stacji uszkodzony skład i wznowiono normalny ruch na linii.
Lokalizacja.
Położenie.
Stacja A11 Politechnika położona jest w dzielnicy Śródmieście, zlokalizowana wzdłuż ul. Waryńskiego, pomiędzy al. Armii Ludowej i ul. Nowowiejską, na północ od ronda Jazdy Polskiej. Głębokość peronu poniżej poziomu gruntu wynosi około 13 m.
Na głowicy zachodniej zlokalizowane są łącznie cztery wejścia. Znajdują się one parami po obydwu stronach ul. Waryńskiego i wychodzą na północ na ul. Nowowiejską oraz na południe w kierunku ul. Jaworzyńskiej. Na głowicy południowej natomiast wybudowano trzy wejścia. Dwa ulokowane są na północno-wschodnim narożniku ronda Jazdy Polskiej i jedno z nich prowadzi na południe na Trasę Łazienkowską, a drugie na północ w kierunku ul. Jaworzyńskiej. Trzecie po przeciwnej stronie ul. Waryńskiego także prowadzi na południe na Trasę Łazienkowską. W pierwotnej koncepcji miało powstać tutaj również drugie wyjście wiodące na północ w kierunku ul. Polnej, jednak zrezygnowano z jego realizacji w 1993. Na głowicy południowej znajdują się także dwie windy – po jednej z każdej strony ul. Waryńskiego.
Poprzednia stacja A10 Pole Mokotowskie jest położona o 1248 m na południe, natomiast stacja następna A13 Centrum leży 1450 m na północ. W 1989 zaniechano budowy stacji A12 Plac Konstytucji, która znajdowałaby się w odległości 592 m od stacji w kierunku północnym.
Połączenia komunikacyjne.
W okolicach stacji znajdują się przystanki autobusowe i tramwajowe wchodzące w skład 4 różnych zespołów przystankowych.
Do zespołu przystankowego "Metro Politechnika" należą:
W pobliżu stacji znajdują się także 2 przystanki tramwajowe "Plac Politechniki" przy pl. Politechniki na zachód od północnej części stacji, 2 przystanki tramwajowe "Plac Zbawiciela" przy pl. Zbawiciela na wschód od północnej części stacji oraz 2 przystanki autobusowe "DS Riviera" na południe od ronda Jazdy Polskiej przy Domu Studenckim „Riviera”.
Ponadto przy wyjściu południowo-zachodnim i wyjściach północno-wschodnich znajdują się stacje Veturilo.
Wygląd.
Stacja.
Stacja ma długość 260 m, kubaturę 91 100 m³ oraz powierzchnię 14 900 m².
Wystrój stacji ze względów oszczędności nie został dokończony podczas budowy. Hala peronowa jest jednoprzestrzenna o przekroju prostokątnym. Nie zrealizowano galerii nad torami analogicznej do tej na stacji Wilanowska. Ściany zatorowe wyłożono szarymi panelami, natomiast sufit stanowi goły beton. Oświetlenie umieszczono bezpośrednio pod stropem. Peron stacji o długości 120 m i szerokości 11 m położony jest na łuku i wyłożony posadzką z zygzakowatymi pasami łączącymi dwie krawędzie. Przez pewien czas nad krawędzią peronu przy północnym końcu toru w kierunku stacji Kabaty do stropu przymocowany był panel świetlny przedstawiający ptaki. Planowano takie panele zamontować na całej długości peronu i zapalać w momencie wjazdu pociągu na stację, jednak po pewnym czasie jedyny panel został wygaszony, a następnie zdemontowany.
Ściany antresol oraz ściany przy schodach prowadzących na peron wyłożono ceramiką układającą się w pasy w odcieniach fioletu, beżu i szarości. Na antresoli południowej znajduje się komisariat policji.
21 kwietnia 1999 na stacji miała miejsce uroczysta prezentacja tablicy upamiętniającej zmarłego w 1998 Jana Podoskiego, który przyczynił się do budowy warszawskiego metra. Jej odsłonięcia dokonała wdowa Jadwiga Podoska. Tablica z odlanym popiersiem znajduje się na antresoli północnej obiektu i zawiera cytat wypowiedzi Jana Podoskiego:
7 grudnia 2004 odsłonięto drugą tablicę pamiątkową na północnej antresoli stacji. Jest ona poświęcona Romanowi Ciesielskiemu, który przez kilkanaście lat badał wpływ metra na konstrukcje budynków znajdujących się wzdłuż linii.
Na początku kwietnia 2015 na południowej antresoli stacji w okolicach posterunku policji rozpoczęto prace nad nowym elementem wystroju. 23 kwietnia 2015 w ramach obchodów Polsko-Tureckich Dni Przyjaźni odsłonięto w tym miejscu ozdobną mozaikę. Obraz o szerokości ok. 18 m i wysokości ok. 2 m ułożony z ręcznie malowanych kafli wypalanych na ceramice wykonanych w Izmirze przedstawia uproszczoną panoramę Warszawy i Stambułu. Dekoracja powstała z inicjatywy Ambasady Turcji, która w ten sposób upamiętniła 600-lecie stosunków polsko-tureckich mające miejsce w 2014. Mozaika została wykonana na stacji metra, gdyż dla fundatora ważnym kryterium lokalizacji był udział tureckiego przedsiębiorstwo Gülermak w budowie centralnego odcinka linii M2. Wydział Estetyki Urzędu Miasta w Warszawie wytypował stację Politechnika, gdyż w jej przejściu podziemnym była wystarczająca ilość miejsca oraz chciano ożywić tę stację, która ze względu na problemy finansowe podczas budowy w latach 90. została pozbawiona różnych elementów wystroju, w związku z czym jest uboga pod względem architektonicznym.
Na początku maja 2015 zapowiedziano utworzenie na stacji Punktu Obsługi Pasażerów. W połowie stycznia 2017 ogłoszono przetarg na jego zaprojektowanie i wybudowanie. W połowie października obiekt ukończono, a 30 października oddano go do użytku.
13 lipca 2015 w południowej hali odpraw stacji w ramach testów została uruchomiona bramka ewakuacyjna nowego typu, podobna do tych stosowanych na linii M2.
W połowie listopada 2015 ogłoszono przetarg na wymianę systemu informacji wizualnej, która miała zostać wykonana do końca 2015, ale ze względu na niewystarczającą ilość czasu z realizacji zadania zrezygnował wybrany wykonawca. 5 i 6 grudnia 2015 na stacji wykonano system informacji dotykowej dla osób niewidomych.
Od 2015 na najstarszych stacjach warszawskiego metra ma miejsce czyszczenie stropów. W latach 2015–2016 na stacji Politechnika pomalowano sufity nad antresolami, natomiast na początku 2016 zaplanowano malowanie stropów nad schodami i nad peronem. Realizację tego zadania rozpoczęto 12 czerwca. 8 sierpnia natomiast zaczęto wymieniać zadaszenia nad wejściami na stację.
Tory odstawcze.
Na południe od stacji znajdują się dwa tory odstawcze. Służą one do odstawiania pociągów pomiędzy szczytami komunikacyjnymi i w przerwie nocnej. W nadzwyczajnych sytuacjach wykorzystywane są one również do zmiany kierunku składów. Obiekt ma 269 m długości.
Centralna Dyspozytornia (1993–2007).
Centralna Dyspozytornia została zaprojektowana w latach 80. Wybudowano ją w grudniu 1993, a w lipcu 1994 wyposażono w sprzęt, który od grudnia 1992 znajdował się w prowizorycznym centrum na terenie STP Kabaty.
Obiekt znajdował się kilkanaście metrów pod ziemią w pobliżu stacji Politechnika. Wejściem na jego teren była górka na Polu Mokotowskim przy rondzie Jazdy Polskiej. Było to pomieszczenie, w którym kilkudziesięciu operatorów kontrolowało ruch metra wyświetlany na monitorach.
Wraz z rozbudową metra dyspozytornia przestała być funkcjonalna, dlatego pod koniec 2006 zdecydowano o przeniesieniu obiektu na teren STP Kabaty. 6 listopada 2006 Metro Warszawskie podpisało z przedsiębiorstwem Kontron East Europe umowę na wykonanie projektów, adaptację pomieszczeń oraz uruchomienie systemów sterowania i nadzoru w nowym obiekcie. W listopadzie 2007 nowa Centralna Dyspozytornia była gotowa, rozpoczęto jej odbiory techniczne i pierwsze próbne rozruchy. Uruchomiono ją w połowie grudnia 2007.
Liczba pasażerów.
Roczna liczba pasażerów korzystających ze stacji od 7,43 mln w 2004 wzrastała do 2010, kiedy to osiągnęła wartość równą 12,94 mln. Przez kolejne dwa lata liczba pasażerów była o około 150 tys. mniejsza, a następnie w 2013 i 2014 osiągnęła najwyższe w historii wartości na poziomie ponad 15 mln. W 2015 ze stacji skorzystało szacunkowo nieco ponad 10,5 mln pasażerów, a rok później ponad 12,7 mln osób.
W latach 2004–2014 stacja była jedną z trzech najpopularniejszych stacji na całej linii M1. Od 2010 do 2012 więcej pasażerów skorzystało z przystanków Centrum i Ratusz Arsenał, a w 2013 i 2014 przed Politechniką była tylko stacja Centrum. W 2015 stacja Politechnika uplasowała się na 4. miejscu pod względem liczby pasażerów wśród stacji linii M1, a w następnym roku na 3. miejscu za Centrum i Świętokrzyską.

</doc>
<doc id="452465" url="https://pl.wikipedia.org/wiki?curid=452465" title="Zepter-Śląsk Wrocław">
Zepter-Śląsk Wrocław



</doc>
<doc id="452466" url="https://pl.wikipedia.org/wiki?curid=452466" title="Zepter-Idea Śląsk Wrocław">
Zepter-Idea Śląsk Wrocław



</doc>
<doc id="452468" url="https://pl.wikipedia.org/wiki?curid=452468" title="Kamerun (wulkan)">
Kamerun (wulkan)

Kamerun (znany także pod nazwą Fako) – czynny wulkan w Kamerunie, leżący nieopodal Zatoki Gwinejskiej, najwyższy szczyt tego państwa. Ostatnie erupcje miały miejsce 28 marca 1999 r. i 28 maja 2000 r.
Kamerun jest jednym z największych wulkanów Afryki, sięga 4095 m n.p.m. Stromy masyw stratowulkanu jest zbudowany przeważnie ze skał bazaltowych i trachybazaltowych leżących na podstawie z prekambryjskich skał metamorficznych, przykrytych osadami pochodzącymi z kredy i czwartorzędu. Na południe od głównego szczytu leży drugi, zwany Etinde (lub Mały Kamerun). Wokół głównego znajduje się ponad 100 kraterów pasożytniczych.
Historyczna aktywność, największa wśród zachodnioafrykańskich wulkanów, została po raz pierwszy zaobserwowana w V wieku p.n.e. przez kartagińskiego żeglarza Hannona. Odnotowano kilka przeciętnych wybuchów i erupcji z obydwu szczytów i szczelin skalnych. Erupcja z 1922 r. utworzyła jęzor lawy skierowany w kierunku południowo-zachodnim, który osiągnął brzeg Atlantyku, zaś lawa pochodząca z erupcji w 1999 zatrzymała się zaledwie 200 m od morza.
Wszystkie erupcje: około 450 p.n.e., 1650, 1807, 1825, 1838–1839, 1845–1846, 1852, 1865, 1866, 1868, 1871, 1909, 1922, 1925, 1954, 1959, 1982, 1989, 1999, 2000.
Pierwszego wejścia na szczyt dokonali Richard Francis Burton i Gustav Mann w 1861 r. Pierwszymi Polakami na szczycie wulkanu byli najprawdopodobniej 12 grudnia 1884 r. Stefan Szolc-Rogoziński i Leopold Janikowski. Brytyjska odkrywczyni Mary Kingsley, jedna z pierwszych europejskich zdobywców góry, opisała swoją wyprawę w wydanych w 1897 wspomnieniach pt. "Travels in West Africa".
Na szczyt można dostać się piechotą, a rokrocznie odbywa się również wyścig, podczas którego biegacze zdobywają szczyt w ok. 4,5 godziny.
W 2009 utworzono tu Park Narodowy Góry Kamerun o powierzchni 58178 ha.

</doc>
<doc id="452469" url="https://pl.wikipedia.org/wiki?curid=452469" title="Gwardia (Wisła) Kraków">
Gwardia (Wisła) Kraków



</doc>
<doc id="452471" url="https://pl.wikipedia.org/wiki?curid=452471" title="Gwardia Kraków">
Gwardia Kraków



</doc>
<doc id="452474" url="https://pl.wikipedia.org/wiki?curid=452474" title="Dzwonkowate">
Dzwonkowate

Dzwonkowate ("Campanulaceae" Juss.) – rodzina roślin należąca do rzędu astrowców ("Asterales"). Obejmuje 84 rodzaje z 2389 gatunkami. Rośliny te są rozprzestrzenione na wszystkich kontynentach z wyjątkiem Antarktydy, nie występują także na obszarach wielkich pustyń. 
Niektóre gatunki (np. "Canarina canariensis") mają jadalne owoce, a większość dzwonkowatych ma jadalne liście i korzenie. Szczególnie bogate w witaminę C liście ma "Campanula versicolor", do sałatek dodaje się też liście dzwonka szerokolistnego i jednostronnego. Dzwonek rapunkuł uprawiany był nawet jako warzywo w postaci odmiany o spichrzowym korzeniu, ale po zaniechaniu upraw, odmiana ta zaginęła. Cenione, słodkie w smaku korzenie mają dzwoneczniki. Liczni przedstawiciele rodziny uprawiani są jako rośliny ozdobne, zwłaszcza z rodzajów dzwonek i lobelia, ale także dzwonecznik, asynema, "Brighamia", dzwonkowiec, dzwonczyn, "Hippobroma", jasieniec, zwrotnica, "Michauxia", zerwa i rozwar. Niektóre rodzaje wykorzystywane są w lecznictwie. Dzwonkowiec żeń-szeń "Codonopsis tangshen" używany jest w Chinach jako zamiennik żeń-szenia.
Rozmieszczenie geograficzne.
Rodzina niemal kosmopolityczna. Najszerszy zasięg niemal pokrywający się z zasięgiem całej rodziny ma podrodzina dzwonkowych "Campanuloideae". Rośliny te rosną na wszystkich kontynentach z wyjątkiem Antarktydy. Brak ich na rozległych pustyniach, rzadkie są w południowo-zachodniej Azji i na Półwyspie Somalijskim, na znacznej części Ameryki Południowej, gdzie są najmniej zróżnicowane. Ośrodkiem zróżnicowania tej podrodziny jest Środkowa Azja i generalnie strefa umiarkowana na półkuli północnej, zwłaszcza w Eurazji. W Polsce podrodzinę tę reprezentują 23 gatunki dziko rosnące, dziczejące lub częściej uprawiane z rodzajów: dzwonecznik ("Adenophora"), dzwonek ("Campanula"), jasieniec ("Jasione"), rozwar ("Platycodon"), zerwa ("Phyteuma"), zwrotnica ("Legousia").
Podobnie szeroki zasięg ma podrodzina lobeliowych "Lobelioideae" która jednak ma centrum zróżnicowania na półkuli południowej – w Afryce subsaharyjskiej, Ameryce Południowej oraz na wyspach Oceanii. Brak jej przedstawicieli w Afryce północnej, Azji zachodniej i północnej oraz na rozległych nizinach tropikalnych zajętych przez lasy równikowe (Amazonia i Kotlina Konga). W Polsce jedyny dziko rosnący przedstawiciel to lobelia jeziorna "Lobelia dortmanna".
Pozostałe podrodziny mają ograniczony zasięg występowania. "Cyphocarpoideae" rosną tylko w Chile, "Cyphioideae" w południowej i wschodniej Afryce, "Nemacladoideae" w południowo-zachodniej części Stanów Zjednoczonych i w północno-zachodnim Meksyku.
Systematyka.
W różnych systemach zaliczane tu współcześnie rośliny rozdzielane były do dwóch rodzin – dzwonkowatych "Campanulaceae" i lobeliowatych "Lobeliaceae". Jeszcze system APG II z 2003 utrzymywał ten podział jako zasadny. Począwszy od systemu APG III z 2009 obie te grupy są łączone w jedną rodzinę ze względu na istotne podobieństwa wynikające z bliskiego pokrewieństwa. Relacje filogenetyczne i podział na podrodziny stabilizuje się stopniowo w miarę publikowania kolejnych molekularnych analiz filogenetycznych. Problematyczny i czekający na rewizję jest podział na rodzaje, ponieważ wiele z tradycyjnie wyróżnianych nie stanowi taksonów monofiletycznych. Rewizji i rozszerzenia wymagają zwłaszcza rodzaje "Campanula", "Lobelia" i "Wahlenbergia". 
Podrodzina Cyphioideae 
Podrodzina Campanuloideae 
Podrodzina Lobelioideae – lobeliowe
Podrodzina Cyphocarpoideae 
Podrodzina Nemacladoideae – podrodzina wyróżniona w 1998 w wyniku badań genomu chloroplastowego. Wcześniej zaliczane tu rodzaje włączano do podrodziny "Cyphioideae", co w świetle nowych danych o filogenezie czyniło z tej podrodziny takson parafiletyczny. Należą tu trzy rodzaje roślin jednorocznych, rzadziej bylin, występujące w południowo-zachodniej części USA i w Meksyku. 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa astrowe ("Asteridae" Takht.), nadrząd "Campanulananae" Takht. ex Reveal, rząd dzwonkowce "Campanulales" Rchb. f., podrząd "Campanilineae" Raf., rodzina dzwonkowate ("Campanulaceae" Juss.).
Gromada okrytonasienne, klasa "Magnoliopsida", podklasa "Asteridae", rząd dzwonkowce ("Campanulales"), rodzina dzwonkowate ("Campanulaceae").
Gromada okrytonasienne, klasa "Magnoliopsida" podklasa "Asteridae", nadrząd "Campanulanae", rząd dzwonkowce ("Campanulales"), rodzina dzwonkowate ("Campanulaceae").

</doc>
<doc id="452477" url="https://pl.wikipedia.org/wiki?curid=452477" title="Kasia Klich">
Kasia Klich

Kasia Klich, właśc. Katarzyna Zofia Klich-Płocica (ur. 11 maja 1973 w Poznaniu) – polska wokalistka popowa. Członkini Akademii Fonograficznej ZPAV.
Życiorys.
Wczesne lata.
Jest absolwentką Akademii Muzycznej w Katowicach, gdzie studiowała na wydziale jazzu i muzyki rozrywkowej.
Kariera.
Pojawiała się gościnnie w nagraniach innych wykonawców, m.in. w utworach: „Ta sama miłość” (1995) zespołu Pod Budą i „Dżu-dżu” Krzysztofa Kasowskiego. Pisała teksty piosenek dla żeńskiej grupy Taboo pod koniec lat 90., a od 1999 roku śpiewała w grupie Yak!. Wiosną 2002 zadebiutowała singlem „Lepszy model”, który stał się przebojem w Polsce. W sierpniu wydała debiutancką płytę studyjną, także zatytułowaną "Lepszy model", której producentem i współtwórcą był Jarosław Płocica, partner życiowy Klich. Płytę promowała również singlami: „Będę robić nic” i „Nie dbam o jutro”. Zdobyła nagrodę Fryderyka w kategorii „nowa twarz fonografii”.
Jesienią 2003 wydała album pt. "Kobieta-szpieg", za której produkcję ponownie odpowiadał Yaro. Album promowała singlami: „Pies ogrodnika” i „Calvados”. W 2004 z utworem „Let Me Introduce” zajęła ósme miejsce w krajowych eliminacjach do Konkursu Piosenki Eurowizji. W 2006 wydała album pt. "Zaproszenie", na którym stylistycznie zaprezentowała mniej komercyjne brzmienie w porównaniu z poprzednimi płytami. Płyta promowana była przez single: „Toksyczna miłość” i „Kto uratuje”, w której gościnnie pojawił się DonGURALesko. W czerwcu 2008 wydała i współprodukowała album pt. "Porcelana", wydany przez Agorę. Z tytułowym utworem zajęła szóste miejsce w konkursie „Premier” na 45. Krajowym Festiwalu Piosenki Polskiej w Opolu. W październiku wywołała skandal, publikując na swojej stronie internetowej wpis sugerujący, jakoby rozważała popełnienie samobójstwa. Niedługo później Yaro opublikował opinię na temat polityki, jaką rządzą się duże, komercyjne stacje radiowe w Polsce, co sprowokowało to dyskusję medialną na temat jakości utworów granych przez polskie rozgłośnie radiowe. W latach 2008–2009 zasiadała w jury programu rozrywkowego VIVA Polska "Hot or Not". W 2014 wydała singiel „W tobie tonę”, do którego nagrała teledysk z gościnnym udziałem Michaliny Olszańskiej.

</doc>
<doc id="452480" url="https://pl.wikipedia.org/wiki?curid=452480" title="Siarczan wapnia">
Siarczan wapnia

Siarczan wapnia (), CaSO4 – nieorganiczny związek chemiczny, sól kwasu siarkowego i wapnia. Występuje w przyrodzie w postaci mineralnej m.in. jako anhydryt (sól bezwodna) i gips (dwuwodzian).
Wykazuje rzadko spotykany dla ciał stałych spadek rozpuszczalności wraz ze wzrostem temperatury:
Dwuwodny siarczan wapnia, CaSO4·2H2O, znany jest jako gips i stosowany jest jako materiał budowlany. Tzw. "gips budowlany" to gips częściowo odwodniony (głównie półwodzian), który po zmieszaniu z wodą przekształca się spontanicznie w dwuwodzian i krystalizuje tworząc litą masę.

</doc>
<doc id="452484" url="https://pl.wikipedia.org/wiki?curid=452484" title="Nabiści">
Nabiści

Nabiści – grupa artystyczna, działająca we Francji w latach 1888–1899, stworzona przez Paula Sérusiera i Maurice'a Denisa. 
Nazwę nabistów utworzył lekarz, poeta i intelektualista Henri Cazalis od hebrajskiego słowa "nabis" oznaczającego proroka. Termin ten ukazywał paralelę pomiędzy sposobem, w jakim ci malarze zmierzali do ożywienia malarstwa (jako prorocy sztuki współczesnej) i sposobem, jakim starożytni prorocy odmłodzili Izrael. Nazwa ta prawdopodobnie powstała w wyniku tego, że „większość ich nosiła brody, niektórzy byli Żydami i wszyscy byli rozpaczliwie poważni”.
Artykuł M. Denisa z sierpnia 1890 pt. "Definicja neotradycjonizmu" drukowany w piśmie "Sztuka i Krytyka" (fr. "Art et Critique") uważany był za manifest artystyczny tegoż kierunku. W swoim programie artystycznym artyści zauważyli, że w sztuce rzeczywistość ulega podwójnej deformacji: subiektywnej – ukazującej indywidualne uczucia twórcy i obiektywnej – łączącej w sobie poszukiwania artystyczne. Interesowali się muzyką, literaturą, filozofią, religiami świata. Inspirowali się sztuką Lautreca, Gauguina, Moreau, symbolizmu i prerafaelitów. Współpracowali z czasopismem La Revue blanche. Swoje obrazy umieszczali m.in. na wystawach Związku Artystów Niezależnych, w galerii "Le barc de Boutteville". W marcu 1899 odbyła się ostatnia wystawa grupy.
Ich malarstwo charakteryzuje zazwyczaj przygaszony koloryt, płaskość plamy barwnej, wyraźny kontur. Odrzucali zasady akademickiego malarstwa uważając je za sztuczne i przesadnie odtwarzające pejzaże natury.
Do grupy nabistów należeli:
Jako grupa istnieli bardzo krótko, stanowili jednak znaczącą inspirację i mieli duży wpływ artystyczny na twórczość Matisse'a, kubistów, Balthusa, Kandinsky'ego, Mondriana i Czapskiego. W Polsce idee nabizmu wywarły szczególnie silny wpływ na artystów spod znaku krakowskiego ugrupowania "Sztuka".

</doc>
<doc id="452485" url="https://pl.wikipedia.org/wiki?curid=452485" title="Andrij Medwediew">
Andrij Medwediew

Andrij Medwediew, ukr. Андрій Медведєв (ur. 31 sierpnia 1974 w Kijowie) – ukraiński tenisista, finalista French Open 1999 w grze pojedynczej, reprezentant w Pucharze Davisa.
Jego starsza siostra Natalija również grała w tenisa, dochodząc do pozycji nr 23. na świecie. Znany był z działalności charytatywnej, wspierał kluby tenisowe w Kijowie oraz przewodniczył komitetowi Stowarzyszenia Tenisistów Zawodowych ATP ds. działań dobroczynnych.
W życiu osobistym tworzył parę z niemiecką tenisistką Anke Huber. Poza tenisem uprawiał golf. Ze względów podatkowych rezydował w Monte Carlo.
Kariera tenisowa.
Przez całą karierę reprezentował barwy Ukrainy, podkreślając jednak swoje rosyjskie pochodzenie. Medwediew rozpoczął treningi tenisowe jako 8–latek pod kierunkiem matki. W 1991 wygrał turniej juniorów na French Open (pokonując w finale Thomasa Enqvista) i w tym samym roku debiutował w gronie tenisistów zawodowych. Rok później odniósł 3 pierwsze zwycięstwa turniejowe w cyklu ATP World Tour, triumfując w imprezach w Genui, Stuttgarcie (na kortach ziemnych) i Bordeaux.
Cykl wiosennych imprez w Europie na nawierzchni ziemnej w sezonie 1993 rozpoczął wygrywając 2 pierwsze turnieje – w Estoril i Barcelonie, pokonując po drodze kilku znanych specjalistów tej nawierzchni, m.in. dwukrotnie Sergiego Bruguerę i Karela Nováčka oraz Thomasa Mustera. Osiągnął następnie po raz pierwszy wielkoszlemowy półfinał, podczas French Open w Paryżu. Po wyeliminowaniu w 1 rundzie Guillerma Péreza Roldána (przegrywał 0:2 w setach) pokonał kilku znanych graczy, m.in. Marca-Kevina Goellnera. W ćwierćfinale wygrał, w przerywanym opadami deszczu meczu, ze Stefanem Edbergiem, sklasyfikowanym na 3. miejscu rankingu światowego, a w półfinale nie sprostał Sergiemu Bruguerze. W dalszej części sezonu 1993 Medwediew był m.in. w 2 półfinałach turniejowych na kortach ziemnych, ale potwierdził dobrą dyspozycję także na innych nawierzchniach – był w finale turnieju w Halle (na trawie, przegrał z Henrim Leconte), wygrał na nawierzchni betonowej w New Haven (w finale z Czechem Kordą), dotarł do ćwierćfinału US Open (pokonał m.in. Richarda Krajicka, przegrał z Cédricem Pioline). W listopadzie 1993 ponownie udanie startował w Paryżu, tym razem w prestiżowym turnieju w hali Bercy. Po zwycięstwach nad Amosem Mansdorfem, Henrim Lecontem, Markiem Woodforde i Arnaudem Boetschem dotarł do finału, w którym nie sprostał Goranowi Ivaniševiciowi. Wszystkie te wyniki zapewniły reprezentantowi Ukrainy miejsce w czołowej dziesiątce rankingu i udział w turnieju ATP Finals, gdzie po porażce z Michaelem Stichem i zwycięstwach nad Jimem Courierem i Michaelem Changiem osiągnął półfinał (uległ ostatecznie liderowi rankingu Samprasowi).
Sezon 1994 rozpoczął z opóźnieniem ze względu na kontuzję, pojawił się na kortach pod koniec marca dochodząc do finału w Estoril. Nie udało mu się obronić tam tytułu, przegrywając z Carlosem Costą. Wygrał następnie 2 turnieje kategorii Super 9 Series w Monte Carlo (w finale z Sergim Bruguerą) i Hamburgu (w finale z Jewgienijem Kafielnikowem), a na French Open osiągnął ćwierćfinał. W maju 1994 osiągnął najwyższą w karierze pozycję w rankingu gry pojedynczej − nr 4. Był w 4 rundzie Wimbledonu, gdzie uległ z byłym niemieckim mistrzem tej imprezy Borisem Beckerem po pięciosetowym widowisku. Do końca sezonu osiągnął jeden finał, w Pradze, i znalazł się w klasyfikacji ATP na koniec roku poza czołową dziesiątką (chociaż brał udział w Pucharze Wielkiego Szlema).
W sezonie 1995 największym osiągnięciem Medwediewa była obrona tytułu w Hamburgu oraz ćwierćfinał wielkoszlemowy Australian Open (na French Open dotarł do 4 rundy). W 1996 wygrał turniej w Long Island po finale z Martinem Dammem, był w finale w Båstad ponosząc porażkę z Magnusem Gustafssonem, oraz awansował do 4 rundy US Open.
W 1997 wygrał po raz trzeci turniej w Hamburgu, pokonując m.in. Krajicka, Bruguerę, Kafielnikowa, a w finale Félixa Mantillę. Na turniejach wielkoszlemowych − Australian Open i French Open − dochodził do 4 rund. W Paryżu uległ Gustavo Kuertenowi. W sezonie 1998 nie wygrał żadnego turnieju, dochodząc do przegranego finału w Båstad. Bez sukcesów rozpoczął kolejny rok i w efekcie w kwietniu 1999 znalazł się poza pierwszą setką rankingu.
Największy sukces w swojej karierze odniósł podczas French Open 1999, dochodząc do finału. W 2 rundzie pokonał ówczesnego wicelidera rankingu Pete’a Samprasa, w ćwierćfinale wygrał z Gustavem Kuertenem, w półfinale z Fernandem Meligenim. W meczu finałowym z Andre Agassim nie wykorzystał prowadzenia 2:0 w setach, przegrywając ostatecznie 6:1, 6:2, 4:6, 3:6, 4:6.
Finał French Open okazał się ostatnim znaczącym osiągnięciem Medwediewa. W kolejnych startach turniejowych nie przebrnął półfinału, a po sezonie 2001 zdecydował się na zakończenie kariery sportowej.
Jako deblista występował sporadycznie. W parze z Maratem Safinem był w 1999 w finale turnieju deblowego w Moskwie, w lipcu 1993 zajmował w rankingu deblowym najwyższe 185. miejsce.
Bronił barw narodowych w Pucharze Davisa (31 zwycięstw, 8 porażek, w tym w grze pojedynczej 20 zwycięstw i 3 porażki) oraz Pucharze Hopmana w grze mieszanej (wspólnie z siostrą Natalią). Zarobki Medwediewa na kortach przekroczyły sześć i pół miliona dolarów amerykańskich.
Zawodnik praworęczny, z oburęcznym bekhendem, wyróżniał się na korcie siłą uderzeń z głębi kortu (także silnym serwisem). Zapewniało mu to sukcesy przede wszystkim na kortach o nawierzchni ziemnej.
Starty wielkoszlemowe (gra pojedyncza).
Legenda

</doc>
<doc id="452487" url="https://pl.wikipedia.org/wiki?curid=452487" title="Luigi Franchi S.p.A.">
Luigi Franchi S.p.A.

Franchi S.p.A. – włoskie przedsiębiorstwo produkujące broń strzelecką. Zostało założone w 1868 roku i zajmowało się produkcja broni myśliwskiej.
Po II wojnie światowej przedsiębiorstwo Luigi Franchi próbowało wejść na rynek wojskowej broni automatycznej i rozpoczęło w 1956 roku produkcję pistoletu maszynowego LF57, ale broń ta sprzedawała się słabo, zarówno na rynku włoskim zdominowanym przez Berettę, jak i na rynkach zagranicznych.
Na początku lat 80. Franchi ponownie rozpoczęło produkcję broni bojowej. Tym razem były to strzelby samopowtarzalne (SPAS 12). Od 1995 roku Franchi jest częścią holdingu Beretta. W ramach holdingu Franchi produkuje nadal strzelby śrutowe.

</doc>
<doc id="452492" url="https://pl.wikipedia.org/wiki?curid=452492" title="Borowa (góra)">
Borowa (góra)

Borowa, Góra Czarna (niem. "Schwarze-Berg", "Schwarzeberg", "Schwartzenberg") – najwyższy szczyt Gór Czarnych i całych Gór Wałbrzyskich w Sudetach Środkowych, o wysokości 853,3 m n.p.m. Uważany jest za odrębny masyw lub przypisywany do Rybnickiego Grzbietu. Jest najwyższym (granicznym) punktem w granicach administracyjnych Wałbrzycha, a także w granicach administracyjnych Jedliny-Zdroju.
Opis.
Borowa, jak większość najwyższych szczytów Gór Wałbrzyskich, jest wyraźną kulminacją – ma dużą wysokość względną i strome stoki, przez to wydaje się wyższa niż w rzeczywistości, zaś dzięki swoim trapezoidalnym kształtom jest łatwo rozpoznawalna od strony Kotliny Wałbrzyskiej oraz Pogórza Wałbrzyskiego (od strony północnej, północno-zachodniej). Stanowi jedną z dominant krajobrazowych w okolicy, choć nie tak wyraźną jak pobliski Chełmiec.
W drugiej połowie XX wieku na szczycie stała drewniana wieża triangulacyjna. Składała się z dwóch części: pomostu dla obserwatora i stanowiska dla teodolitu. Nie wiadomo, kiedy została rozebrana.
Góra zbudowana jest z skał wylewnych – czerwonych ryolitów (potocznie nazywane porfirami) oraz ich tufów i ciemnych trachybazaltów (znane też jako melafiry), będące świadectwem dawnej działalności wulkanicznej.
Nazwę "Borowa" wprowadzono urzędowo w 1949 roku, zastępując poprzednią niemiecką nazwę "Schwarzer-Berg". Pomimo tego w niektórych publikacjach, mapach, przewodnikach, można się spotkać z nazwą "Czarna, Góra Czarna" lub "Wielka Czarna".
Szczyt zaliczany jest do Korony Sudetów i Korony Sudetów Polskich. Do Korony Gór Polski zaliczony został pobliski Chełmiec, który podczas ustalania Korony uważany był za wyższy, ze względu na to, że instrumenty pomiarowe umieszczono na wieży widokowej.
Przyroda.
Przeważa głównie tutaj monokultura świerkowa, co doprowadziło do zubożenia środowiska glebowego i jego znacznego zakwaszenia. Przez to gęstość runa leśnego i skład florystyczny przy wysokim stopniu zwarcia drzew jest obecnie bardzo uboga. Dlatego od kilku lat jest prowadzona na tym terenie gospodarka leśna mająca na celu sukcesywna przebudowę drzewostanu leśnego. Na południowych zboczach, na miejscu dawnych wyrębów, wyrosła tyczkowina brzozowa.
W 1998 roku utworzono Park Krajobrazowy Sudetów Wałbrzyskich, który swoim zasięgiem objął masyw Borowej.
Turystyka.
Do wczesnych lat dziewięćdziesiątych na szczycie była polana, skąd przybyli turyści mogli podziwiać panoramę, niestety wraz z upływem lat polana zarosła, a podziwianie widoków stało się niemożliwe.
W 2017 na szczycie wzniesiono ze stali, drewna i betonu ponad 16-metrową konstrukcję wieży widokowej, która została otwarta 14 grudnia 2017.
Oprócz tego do dyspozycji turysty oddano: drewnianą wiatę turystyczna, ławki, stojaki na rowery, tablice informacyjne.

</doc>
<doc id="452494" url="https://pl.wikipedia.org/wiki?curid=452494" title="Douglas X-3 Stiletto">
Douglas X-3 Stiletto

Douglas X-3 Stiletto – (ang. "sztylet") eksperymentalny amerykański samolot odrzutowy zbudowany przez Douglas Aircraft Company, charakteryzujący się bardzo smukłą sylwetką i ostro zakończonym dziobem. Podstawowym zadaniem maszyny "X-3" było zbadanie wpływu długotrwałego lotu z prędkością naddźwiękową, stąd użycie tytanu jako podstawowego materiału konstrukcyjnego. Silnik samolotu "X-3" miał zbyt małą moc, co uniemożliwiło przekroczenie prędkości 1 macha w locie poziomym.
Historia rozwoju.
"Douglas X-3 Stiletto" był najbardziej interesujący optycznie ze wszystkich wczesnych samolotów eksperymentalnych i równie interesujące były cele postawione przed tą maszyną. Zakładano, że samolot będzie zdolny wystartować o własnych siłach z lotniska, wzbić się na bardzo wysoki pułap, gdzie miał osiągnąć prędkość rzędu 2 machów i utrzymać ją przez odpowiednio długi czas, a następnie wylądować również o własnych siłach. Zamierzano także przetestować krótkie skrzydła o relatywnie dużej cięciwie, małym wydłużeniu i małej grubości, oraz możliwość zastosowania tytanu w konstrukcjach lotniczych.
Kontrakt na budowę dwóch egzemplarzy samolotu "X-3" podpisano 30 czerwca 1949 roku. Przewidywane w trakcie opracowywania samolotu silniki okazały się zbyt duże i zbyt ciężkie, niezdolne również zapewnić odpowiedniego ciągu. W rezultacie zastosowano mniejsze i lżejsze, ale także słabsze silniki turboodrzutowy "Westinghouse J34".
Pierwszy samolot dostarczono do bazy lotniczej Edwards 11 września 1952 roku. Ze względu na problemy z silnikami i kadłubem wstrzymano konstrukcję drugiego egzemplarza a częściowo gotowy samolot przeznaczono na części zamienne dla pierwszej maszyny.
Historia użycia.
Pierwszy lot samolotu "X-3" odbył się 15 października 1952 roku. Był to właściwie długi skok, gdyż podczas testów na ziemi pilot maszyny poderwał ją do lotu na dystansie 1600 metrów. 
Oficjalny pierwszy lot samolotu miał miejsce 5 dni później, 20 października i trwał około 20 minut. Do końca swojej kariery w grudniu 1953 roku "X-3" wykonał 26 lotów wliczając pierwszy "skok". Silnik maszyny miał zbyt małą moc, a sam samolot był bardzo trudny w pilotażu. Prędkość startowa była bardzo duża i wynosiła 482 km/h. Najpoważniejszą jego wadą były osiągi znacznie niższe od zakładanych. Pierwszy lot naddźwiękowy z prędkością 1,1 macha został wykonany podczas płytkiego nurkowania pod kątem 15°. Największa prędkość osiągnięta przez "X-3" wyniosła 1,208 macha i uzyskano ją podczas nurkowania pod kątem 30° w dniu 28 lipca 1953 roku.
Po zakończeniu programu badawczego przez NACA maszyna została przekazana w grudniu 1953 roku Siłom Powietrznym Stanów Zjednoczonych. Ze względu na słabe osiągi "X-3" specjaliści wojskowi wykonali tylko skrócone badania, opierając się głównie na testach profilu skrzydeł. Planowano także przeprowadzenie badań stateczności wzdłużnej maszyny, maksymalnych obciążeń powierzchni skrzydeł i powierzchni sterowych ogona oraz rozkładu ciśnień na powierzchni maszyny.
Jeden z przeprowadzonych 27 października 1954 roku testów polegał na wykonaniu ostrego zwrotu przy prędkości bliskiej barierze dźwięku (0,92 macha) co spowodowało chwilową utratę sterowności nad maszyną na 5 sekund i nieprzewidziane rotacje maszyny. Celem eksperymentu było ustalenie przyczyn tego zjawiska, zaobserwowanego po raz pierwszy w samolocie North American F-100 Super Sabre. Ostatni lot na "X-3" wykonano 23 maja 1956 roku, a później przekazano maszynę do Muzeum Sił Powietrznych Stanów Zjednoczonych w bazie lotniczej Wright-Peterson.
Chociaż "X-3" nigdy nie osiągnął zakładanej prędkości 2 macha, to wnioski z testów maszyny okazały się bardzo wartościowe. Profil skrzydła użyty w "X-3" zastosowano później w samolocie bojowym Lockheed F-104 Starfighter. Ostatecznie także niekorzystna cecha samolotu, jaką była duża prędkość startu i lądowania przyczyniła się do ulepszenia technologii produkcji opon.

</doc>
<doc id="452502" url="https://pl.wikipedia.org/wiki?curid=452502" title="Marszałek nadworny koronny">
Marszałek nadworny koronny

Marszałek nadworny koronny (łac. "mareschalus curiae") – urząd centralny I Rzeczypospolitej. 
Powstał w 1409, gdy dotychczasowy marszałek nadworny króla polskiego został marszałkiem wielkim koronnym. Wtedy to, gdy kompetencje marszałka wielkiego uległy poszerzeniu, dano mu do pomocy marszałka nadwornego koronnego. 
Marszałek nadworny koronny był zastępcą marszałka wielkiego koronnego i mógł działać samodzielnie tylko pod jego nieobecność. Do jego zwykłych kompetencji należał nadzór nad dworem królewskim. Jako jeden z 10 ministrów Rzeczypospolitej wchodził do Senatu.
Wchodził w skład generalnego sądu kapturowego.

</doc>
<doc id="452503" url="https://pl.wikipedia.org/wiki?curid=452503" title="Bradford">
Bradford

Bradford – miasto ("city") w Wielkiej Brytanii, w Anglii, położone w hrabstwie ceremonialnym i metropolitalnym West Yorkshire, w dystrykcie metropolitalnym City of Bradford, około 26 km na zachód od Leeds. W 2017 miasto liczyło 263 707 mieszkańców.
W pobliżu funkcjonuje międzynarodowy port lotniczy Leeds/Bradford.
Historia.
W przeszłości ważny ośrodek przemysłu włókienniczego – w 1311 zarejestrowano w Bradford folusz.
W 1900 miasto stanowiło centralny ośrodek skupu wełny i tkanin w Yorkshire. Rozwój handlu zapewniał napływ zagranicznych kupców (głównie Żydów z Niemiec). Pod koniec XX wieku przemysł włókienniczy stracił na znaczeniu i nastąpił rozkwit w sektorze papierniczym (opakowania, druk) oraz usług inżynierskich.
Zabytki i atrakcje turystyczne.
Miasto leży na Europejskim Szlaku Dziedzictwa Przemysłowego. Do najważniejszych zabytków i atrakcji turystycznych w Bradford należy:

</doc>
<doc id="452507" url="https://pl.wikipedia.org/wiki?curid=452507" title="Bretten (ujednoznacznienie)">
Bretten (ujednoznacznienie)

Francja:
Niemcy:

</doc>
<doc id="452508" url="https://pl.wikipedia.org/wiki?curid=452508" title="Irving Saladino">
Irving Saladino

Irving Jahir Saladino Aranda (ur. 23 stycznia 1983 w Colón) – panamski lekkoatleta, skoczek w dal.
Jest złotym medalistą mistrzostw świata w Osace, zdobył również srebrny medal halowych mistrzostw świata w 2006. Jego rekord życiowy w skoku w dal wynosi 8,73 m. Wynik ten jest rekordem Ameryki Południowej.
W 2006 wygrał 5 z 6 zawodów Złotej Ligi za co dostał 83.333 dolarów.
30 sierpnia 2007 podczas Mistrzostw Świata w Lekkoatletyce 2007 prowadził do szóstej kolejki finałowego konkursu skoku w dal. Wtedy to Włoch Andrew Howe skoczył 1 centymetr dalej od Panamczyka, uzyskując wynik 8,47 m. Kilka minut później Saladino podszedł do ostatniej swojej próby i pobił rekord życiowy oraz rekord Ameryki Południowej, skacząc 8,57 m. Dzięki temu wynikowi zdobył złoty medal.
Podczas Igrzysk Olimpijskich w Pekinie zdobył złoty medal, skacząc na odległość 8,34 m.
7 sierpnia 2014 roku ogłosił zakończenie sportowej kariery.

</doc>
<doc id="452517" url="https://pl.wikipedia.org/wiki?curid=452517" title="Wojna futbolowa (książka)">
Wojna futbolowa (książka)

Wojna futbolowa – jedna z książek Ryszarda Kapuścińskiego, polskiego korespondenta prasowego w Afryce i Ameryce Łacińskiej w latach 60. XX w. Wydana w 1978 roku.
W książce zawarte są liczne historie z życia dziennikarza podróżującego po najbardziej niebezpiecznych miejscach w Afryce i Ameryce Łacińskiej. Z lektury możemy dowiedzieć się o wielu faktach i wydarzeniach w takich krajach jak m.in. Kongo, Kenia, Nigeria.
Tytułowa wojna futbolowa wybuchła pomiędzy Hondurasem a Salwadorem pośrednio w wyniku meczu piłkarskiego pomiędzy reprezentacjami piłkarskimi obu krajów.
W 2013 roku prawa do powieści zostały zakupione przez Philippe'a Falardeau.

</doc>
<doc id="452518" url="https://pl.wikipedia.org/wiki?curid=452518" title="Papusza">
Papusza

Papusza, właśc. Bronisława Wajs z domu Zielińska (ur. 17 sierpnia 1908 w Sitańcu, zm. 8 lutego 1987 w Inowrocławiu) – polska poetka wywodząca się z romskiej grupy etnicznej Polska Roma, pisząca w języku romskim.
Życiorys.
Jej matką była Katarzyna Zielińska. Ojciec zmarł na Syberii około 1914 roku. Matka Papuszy wyszła ponownie za mąż za Jana Wajsa.
Papusza nigdy nie uczęszczała do szkoły. W wieku 16 lat została wydana za mąż za starszego o 24 lata harfiarza Dionizego Wajsa (zm. 1972), brata jej ojczyma. Nie mieli dzieci, choć po II wojnie światowej wychowywali wojennego sierotę o imieniu Władysław, który był nazywany „Tarzanio”. Była jedną z niewielu kobiet romskich, które samodzielnie nauczyły się pisać i czytać.
Przed II wojną światową jej tabor wędrował po Wołyniu, Podolu i Wileńszczyźnie, a w czasie wojny ukrywała się wraz ze swoim taborem w lasach wołyńskich, co opisała w poemacie "Krwawe łzy co za Niemców przeszliśmy na Wołyniu w 1943 i 44 roku". Po wojnie trasa taboru prowadziła przez Mazury i Pomorze na zachód Polski. Zimę z 1947 na 1948 rok spędziła w Wieprzycach, a na przełomie 1949 i 1950 roku mieszkała w Witnicy. W 1950 roku Bronisława Wajs zamieszkała w Żaganiu. Od 1953 roku stale mieszkała w Gorzowie Wielkopolskim, co było wynikiem odgórnie narzuconego przez władze PRL nakazu osiedlania się. W 1981 roku, starą i schorowaną, przyjęła pod opiekę siostra, Janina Zielińska, mieszkająca w Inowrocławiu.
Talent poetki odkrył w 1949 roku Jerzy Ficowski – został on później jej tłumaczem z języka romskiego. Pierwsze tłumaczenia jej tekstów przesłał Julianowi Tuwimowi, który doprowadził do ich publikacji. Twórczość Papuszy po raz pierwszy pojawiła się w prasie literackiej w 1950 roku w miesięczniku „Problemy” (nr 10/50). Ukazał się wtedy wywiad Tuwima z Ficowskim, do którego dołączono cztery wiersze oraz kilka fotografii cygańskiej poetki o pseudonimie „Papusza”. Oficjalnie Papusza zadebiutowała wierszem w „Nowej Kulturze” w 1951 roku. Jednocześnie w miesięczniku „Twórczość” pojawił się biogram poetki wraz z "Pieśnią Cyganki".
W środowisku romskim spotykała się z niechęcią, ze względu na odstępstwo od tradycyjnej roli kobiety. Została odrzucona z powodu zdrady plemiennych tajemnic po ukazaniu się w 1953 roku książki Ficowskiego "Cyganie polscy", w której autor opisał wierzenia, prawa moralne oraz słownik romskich wyrażeń. Szykany, którym była poddana, spowodowały wystąpienie choroby psychicznej i konieczność okresowego leczenia w zakładach psychiatrycznych.
Od 1962 roku Bronisława Wajs należała do Związku Literatów Polskich. Jej wiersze były przekładane na języki: niemiecki, angielski, francuski, hiszpański, szwedzki i włoski.
Zmarła 8 lutego 1987 roku w Inowrocławiu. Została pochowana 14 lutego na inowrocławskim cmentarzu Świętego Józefa.
W 1996 roku rękopisy i pamiątki poetki zostały odkupione od Jerzego Ficowskiego i przekazane Stowarzyszeniu Twórców i Miłośników Kultury Cygańskiej w Gorzowie Wielkopolskim.

</doc>
<doc id="452519" url="https://pl.wikipedia.org/wiki?curid=452519" title="Calizna">
Calizna

Calizna to: 

</doc>
<doc id="452520" url="https://pl.wikipedia.org/wiki?curid=452520" title="Chalatenango (miasto)">
Chalatenango (miasto)

Chalatenango – miasto w północnym Salwadorze, położone na wysokości 400 m n.p.m. nad jednym z dopływów rzeki Lempa. Znajduje się w odległości 72 km na północ od stolicy kraju San Salvadoru. Ośrodek administracyjny departamentu Chalatenango.
Ludność (2007): 17,0 tys. (miasto), 29,3 tys. (gmina).

</doc>
<doc id="452523" url="https://pl.wikipedia.org/wiki?curid=452523" title="PhpPgAdmin">
PhpPgAdmin

phpPgAdmin – aplikacja do zarządzania bazą danych PostgreSQL. Aplikacja napisana jest w języku PHP. Umożliwia wizualną i uproszczoną w stosunku do konsolowej pracę z bazą danych PostgreSQL.

</doc>
<doc id="452531" url="https://pl.wikipedia.org/wiki?curid=452531" title="Wir">
Wir



</doc>
<doc id="452545" url="https://pl.wikipedia.org/wiki?curid=452545" title="Wir (meteorologia)">
Wir (meteorologia)

Wir - "meteo." lokalne zaburzenie wiatru wywoływane przez nieregularny i chaotyczny przepływ mas powietrza. Powstaje wywołany np. przez skrzydła samolotu. Nie sprawia niebezpieczeństwa dla człowieka. Pojawiają się w każdym miejscu gdzie wieje wiatr.

</doc>
<doc id="452553" url="https://pl.wikipedia.org/wiki?curid=452553" title="Cojutepeque">
Cojutepeque

Cojutepeque – miasto w środkowym Salwadorze, położone na wysokości 850 m n.p.m., kilkanaście kilometrów na wschód od jeziora Ilopango. Znajduje się w odległości 33 km na wschód od stolicy kraju San Salvadoru, z którą połączone jest Autostradą Panamerykańską. Ludność (2007): 41,1 tys. (miasto), 50,3 tys. (gmina). Ośrodek administracyjny departamentu Cuscatlán.
Miasto stanowi ważny lokalny ośrodek handowy i przemysłowy (głównie przetwórstwo produktów rolnych z okolicy, m.in. kawy)

</doc>
<doc id="452561" url="https://pl.wikipedia.org/wiki?curid=452561" title="Rezerwat przyrody Kwidzyńskie Ostnice">
Rezerwat przyrody Kwidzyńskie Ostnice

Rezerwat przyrody Kwidzyńskie Ostnice – florystyczny rezerwat przyrody położony w granicach miasta Kwidzyna (województwo pomorskie).
Ustanowiony zarządzeniem Ministra Leśnictwa i Przemysłu Drzewnego z dnia 29 grudnia 1966 roku dla ochrony najbardziej na północ wysuniętego stanowiska ostnicy Jana ("Stipa joannis") oraz kilku gatunków roślin ciepłolubnych takich jak sasanka łąkowa ("Pulsatilla pratensis") czy sasanka otwarta ("Pulsatilla patens").
Powierzchnia obszaru chronionego wynosi 2,56 ha. Początkowo rezerwat zajmował zaledwie 0,2 ha, lecz w 2005 roku został powiększony.
Obejmuje niewielką polanę śródleśną, położoną na stromym zboczu i ogrodzoną drewnianym płotem. Obecnie porasta ją bardzo ekspansywny trzcinnik piaskowy ("Calamagrostis epigeios") zagrażający egzystencji ostatnich kilku okazów ostnicy Jana, które znaleziono w górnej części zbocza. Dolna część rezerwatu pokryta jest zaroślami maliny ("Rubus idaeus") i paproci ("Dryopteris filix-mas").
Teren rezerwatu, ze względu na niewielką powierzchnię, nie stanowi istotnej ostoi dla fauny. Na uwagę zasługuje jedynie motyl kraśnik ("Zygaena loti"), osiągający na Pomorzu swoją północną granicę zasięgu i rzadka muchówka z rodziny rączycowatych ("Phasia hemiptera"). Zaś spośród kręgowców liczna tu poza okresem rozrodu rzekotka drzewna ("Hyla arborea").
Rezerwat leży na gruntach w zarządzie Nadleśnictwa Kwidzyn. Nadzór sprawuje Regionalny Konserwator Przyrody w Gdańsku. Na mocy obowiązującego planu ochrony ustanowionego w 2016 roku, obszar rezerwatu objęty jest ochroną czynną.
Rezerwat jest położony w granicach Sadlińskiego Obszaru Chronionego Krajobrazu.

</doc>
<doc id="452563" url="https://pl.wikipedia.org/wiki?curid=452563" title="Virga">
Virga

Virga (vir) (łac. gałąź, witka) – opad (deszcz, śnieg, kryształków lodu), który nie dociera do powierzchni ziemi, ponieważ paruje lub sublimuje zanim opadnie. Dzieje się tak najczęściej, kiedy dolna część atmosfery ma niską wilgotność. 
Virga występuje przeważnie w przypadku chmur Cirrocumulus, Altocumulus, Altostratus, Nimbostratus, Stratocumulus, Cumulus i Cumulonimbus.
Z virgą związane są efekty meteorologiczne, np. "zasiewanie" niskich chmur wodnych przez opad z wysokich chmur lodowych (ang. "feeder-seeder mechanism"), wskutek czego powstaje deszcz. Ponadto, parujący deszcz traci ciepło i mogą powstawać lokalnie obszary niższej temperatury napędzające, dobrze zlokalizowane, zstępujące prądy suchego powietrza - tzw. mikroszkwały (ang. "dry microbursts"), niebezpieczne dla lotnictwa.
Virga poza Ziemią.
Poza Ziemią opady śniegu o charakterze virgi zostały zaobserwowane na Marsie przez sondę Phoenix. Śnieg padał z chmur przepływających 4 kilometry ponad lądownikiem i sublimował, zanim dotarł do powierzchni.

</doc>
<doc id="452564" url="https://pl.wikipedia.org/wiki?curid=452564" title="Neofaszyzm">
Neofaszyzm

Neofaszyzm – ruchy polityczne działające po II wojnie światowej, nawiązujące do faszyzmu.
Charakterystyka faszyzmu klasycznego.
Faszyzm jest charakteryzowany przez:
Faszyzm jest wiązany przez wielu naukowców z jedną lub więcej spośród poniższych charakterystyk:
Ruchy neofaszystowskie kontynuujące tradycję.
Najbardziej rozpowszechnionym nurtem neofaszyzmu jest neohitleryzm, który cechuje: kult Adolfa Hitlera, akceptacja bez zastrzeżeń ideologii NSDAP i stosowanie nazistowskiej symboliki. Neohitleryzm został wskrzeszony w 1959 r. przez George’a Lincolna Rockwella w USA pod postacią "American Nazi Party", w 1962 r. przyjął formę nazistowskiej międzynarodówki "World Union of National Socialists" z sekcjami m.in. w Wielkiej Brytanii ("National Socialist Movement"), Szwecji ("Nordiska Rikspartiet") i Australii ("Nationalist Workers’ Party"). W 1965 r. w Hiszpanii powstał pronazistowski "Circulo Español de Amigos de Europa"; na początku lat 70. podobne grupy pojawiły się we Francji ("Fédération d’Action Nationale et Européenne") i w Niemczech ("Nationalsozialistische Kampfgruppe Grossdeutschland"). Impulsem dynamizującym rozwój neohitleryzmu była tzw. Hitlerwelle (fala zainteresowania III Rzeszą) w RFN lat 70. (wtedy powstały takie grupy jak "Aktionsfront Nationaler-Sozialisten"), zaś w następnej dekadzie fascynacja nazizmem w subkulturze skinhead (ruchy takie jak "Blood and Honour" i "Combat 18" przeniosły kult Hitlera nawet do Brazylii czy Polski). Szczególnie silnie neohitleryzm rozwinął się w USA, gdzie największe znaczenie mają "National Socialist Movement" i "National Alliance". Karykaturalnymi przykładami amerykańskiego neohitleryzmu były z jednej strony jest "Nationalsozialistische Deutsche Arbeiterpartei – Aufbauorganisation" (założona w 1972 r.), niewolniczo kopiująca pierwowzór, z drugiej – "Libertarian National Socialist Green Party", która doszła do wniosków stanowiących zaprzeczenie nazizmu.
Wariantem nazizmu, alternatywnym wobec hitlerowskiego, jest strasseryzm, wariant nazizmu sformułowany przez Otto Strassera (1897-1974). Strasserowcy opowiadają się za socjalną rewolucją narodową, w wyniku której powstałoby bezpartyjne państwo stanowe; Hitlera uważają za zdrajcę niemieckiego socjalizmu. Ruch strasserowski odrodził się po II wojnie światowej w Niemczech jako "Bund für Deutschlands Erneuerung", potem "Deutsche Soziale Union" (1956-64) i "Unabhängige Arbeiter Partei" (od 1961), wreszcie "Freiheitlische Arbeiterpartei" (1978-94) Friedhelma Bussego. Idee Strassera inspirowały też neofaszystów w innych krajach, np. w Wielkiej Brytanii (jedna z frakcji "National Front") i USA ("White Aryan Resistance").
We Włoszech do tradycji rewolucyjnego faszyzmu 1919-22 i republiki di Salo nawiązywały na przełomie lat 40. i 50. XX w. "Fasci d’Azione Rivoluzionaria". Później mussolinizm kultywowany był w szeregach "Movimento Sociale Italiano" (np. frakcja "Tendenza Nazionale Popolare"); po zwrocie MSI w kierunku narodowo-liberalnym (1990) powstały faszystowskie grupy "Movimento Fascismo e Liberta" oraz "Lega Nazionale Popolare", a po przekształceniu MSI w "Alleanza Nazionale" (1995) powstało "Movimento Sociale Fiamma Tricolore" (Giuseppe “Pino” Rauti). Obecnie jako „faszyzm trzeciego tysiąclecia” deklaruje się włoski ruch "CasaPound".
W Hiszpanii ortodoksyjni falangiści w latach 1963–1966 skupiali się w kołach doktrynalnych im. José Antonio. Po upadku frankizmu odbudowali kilka swoich organizacji: "Falange Española de las Juntas de Ofensiva Nacional Sindicalista", "Partido Nacional Sindicalista" i "Falange Española Independiente". Jedna z frakcji – "FE-JONS (Autentica)", utworzona 1975 przez antyfrankistowską frakcję Falangi (Miguel Hedilla) – jest przykładem faszyzmu próbującego wrócić do swoich społecznie radykalnych i lewicowych korzeni; partia ta określiła się jako “lewicowa, rewolucyjna i samorządowa”.
Po upadku komunizmu w Europie Wschodniej podjęto próbę wskrzeszenia rodzimych ideologii faszystowskich i parafaszystowskich: Czarnej Sotni w Rosji, OUN na Ukrainie ("Konhres Ukrainśkych Nacjonalistiw"), ustaszy w Chorwacji ("Hrvatski Oslobodilački Pokret"), strzałokrzyżowców na Węgrzech ("Velagnemzeti Nepuralmista Part"), Żelaznej Gwardii w Rumunii ("Nuova Dreaptá").
Ruchy neofaszystowskie modyfikujące ideologię.
Rewizja ideologii faszystowskiej postępowała w różnych, czasem przeciwstawnych, kierunkach.
Najczęstszym sposobem modernizowania ideologii faszystowskiej po 1945 r. było poszukiwanie demokratycznej legitymizacji. Ugrupowania nurtu “neofaszyzmu demokratycznego” oficjalnie wyrzekały się totalitarnej dyktatury (zastępując ją hasłami państwa autorytarnego lub demokracji plebiscytarnej), akcentowały natomiast antykomunizm i obronę tradycyjnych wartości, takich jak rodzina, własność prywatna czy religia. W tym kierunku poszły największe ugrupowania wywodzące się z ruchów faszystowskich – w Niemczech: "Deutsche Reichspartei" (1950-64), "Nationaldemokratische Partei Deutschlands" (NPD; pod przywództwem Adolfa von Thaddena i Martina Mussgnuga, 1965-77) i "Deutsche Volksunion" (założona 1971 przez Gerharda Freya), we Włoszech: "Movimiento Sociale Italiano" (zwłaszcza 1949-69 pod kierownictwem Augusto de Marsanicha i Arturo Micheliniego), w Hiszpanii: kierowane przez Blasa Pinara "Fuerza Nueva" i jej następca "Frente Nacional", w Wielkiej Brytanii: "National Front" (NF) w latach 70., a następnie "British National Party" Johna Tyndalla, we Francji: "Front National" (FN). Cechą charakterystyczną tego kierunku jest wyraźne przesunięcie się tych ruchów ku pozycjom zajmowanym dotąd przez konserwatystów. Najbardziej znaną formacją postfaszystowską, która odrzuciła pierwotne idee przyjmując charakter partii konserwatywnej, stała się "Alleanza Nazionale" (AN) we Włoszech.
Z drugiej strony niektóre populistyczne ugrupowania nie posiadające faszystowskiego rodowodu (jak wywodząca się z nurtu liberalnego "Freiheitliche Partei Österreichs" czy regionalistyczna "Lega Nord" we Włoszech) zbliżają się do radykalnej prawicy, przez co są klasyfikowane razem z partiami neofaszystowskimi. Również nurtowi "Alt-right", funkcjonującemu na obrzeżach ruchu zwolenników Donalda Trumpa, nieraz zarzucane są właśnie neofaszystowskie koneksje.
Po II wojnie światowej częstym zjawiskiem stała się internacjonalizacja faszyzmu, wyrażająca się w zastępowaniu bądź uzupełnianiu nacjonalizmu hasłami ponadnarodowej solidarności rasowej lub cywilizacyjnej (w skrajnym wariancie mamy tu do czynienia z całkowitym zanegowaniem odrębności narodowej na rzecz Europy Unitarnej lub jedności białej rasy).
Paneuropeizm neofaszystów wynikał z poczucia schyłku dominacji Europy nad światem i jej podziału między zdominowany przez ZSRR blok komunistyczny a zdominowany przez USA blok państw liberalnych; jest to próba stworzenia narodu europ., który będzie zdolny zrzucić z kontynentu jarzmo panowania sowieckiego despotyzmu i amerykańskiego indywidualizmu. Od 1949 r. w Niemczech ukazywało się pismo “Nation-Europe”; w 1951 r. z inicjatywy Maurice’a Bardeche’a, Oswalda Mosleya i Pera Engdahla powstał w Malmö "Europäische Soziale Bewegung" – ESB (z udziałem m.in. MSI); w 1962 r. na kongresie w Wenecji próbowano powołać "Nationale Partei Europas – Parti Nationale Européen – National Party of Europe". Najpełniej sformułował ideologię paneuropejską Jean Thiriart, który w czasie okupacji był on związany z "Amis du Grand Reich Allemand", w 1960 r. przystąpił do belgijskiego "Mouvement d’Action Civique" (MAC), a w 1963 r. zorganizował "Jeune Europe" (JE) z sekcjami w 9 krajach. Thiriart swą ideę Imperium Europejskiego “od Dublina do Bukaresztu” wyłożył w książce „Un Empire de 400 millions d’hommes: l’Europe” (1964); negował w niej podział na lewicę i prawicę, a w walce przeciw satelityzacji Europy i porządkowi jałtańskiemu szukał sojuszników w świecie arabskim i maoistowskich Chinach; jego koncepcje ustrojowe zbliżały się do narodowego komunizmu inspirowanego przez Josipa Broza-Tito i Nicolae Ceauşescu. Choć JE została rozwiązana w 1969 r., jej resztki działały przez kilka lat jako "Organisation Lutte du Peuple". Obecnie idee Thiriarta (już jako “Europę od Dublina do Władywostoku”) propaguje "Parti Communautaire National-Européen" (Luc Michel).
Inną formą internacjonalizacji faszyzmu stał się rasizm, występujący w kilku odmianach. W krajach romańskich popularność zyskał tzw. socjalrasizm, reprezentowany przez "Nouvelle Ordre Européenne". Organizacja ta powstała 1951 w wyniku rozłamu dokonanego w ESB pod hasłem wierności “linii Juliusa Streichera”; jej przywódcami byli René Binet (Francja) i Guy-Armand Amaudruz (Szwajcaria). Socjalrasiści, odrzucając tradycyjny nacjonalizm, kładli nacisk na biologiczny rasizm, który uzupełniali (zwłaszcza były trockista Binet) postulatami socjalnymi; ich celem było odbudowanie potęgi Europy wzdłuż osi Berlin-Rzym dla przeciwstawienia się “negroidalnemu” kapitalizmowi USA i “mongoloidalnemu” komunizmowi ZSRR. Odmiennym, bardziej ekskluzywistycznym wariantem rasizmu był nordycyzm zawężający rasową solidarność tylko do nordyków (np. "Northern League" w Wielkiej Brytanii). Na gruncie amerykańskim zrodził się tzw. biały nacjonalizm, uważający białych za odrębny naród; jego brytyjską ekspozyturą była "White Nationalist Party". Kolejne mutacje tego nurtu kładły coraz silniejszy nacisk na “aryjską jedność” rasową, przesuwając się od “rasowego nacjonalizmu” do “uniwersalnego nazizmu”. Do ostatecznej konsekwencji doprowadził ten kierunek "Church of The Creator" (COTC), utworzony 1973 w USA przez Bena Klassena. COTC propaguje materialistyczny panteizm, eksterminację ras kolorowych i znoszący różnice narodowościowe “rasowy socjalizm” w skali planety.
Pewien wpływ na ideologię NOE wywarły „duchowy rasizm” Juliusa Evoli. Jego doktryna “integralnego tradycjonalizmu” zawarta w takich pracach jak „Rivolta contro il mondo moderno” (1934) czy „Orientamenti” (1950) dokonywała rewizji faszyzmu „z prawa”. Evola krytykował faszyzm za modernizm, materializm i populizm, z ruchów historycznych ceniąc tylko Żelazną Gwardię. Głosił teorię o istnieniu ezoterycznej (gnostycznej) przedchrześcijańskiej Tradycji indoeuropejskiej, której zarzucanie pogrążało świat w dekadencji. Jedyną drogą odbudowy kastowego “państwa organicznego” miało być przyspieszenie rozkładu współczesnych społeczeństw. Zwolennicy Evoli utworzyli w 1954 r. "Ordine Nuovo" (Giuseppe Rauti), a w 1960 r. "Avanguardia Nazionale". Evolańska koncepcja “ujeżdżania tygrysa” powiodła część z nich do terroryzmu ("Ordine Nero" 1973-75, "Nuclei Armati Rivoluzionari" 1979-82). Obecnie evolaniści zajmują się już tylko metapolityką.
W tym samym czasie ferment ideologiczny w Niemczech przyniósł narodziny Europejskiej Nowej Prawicy, łączącej idee przedwojennego rewolucyjnego konserwatyzmu i strasseryzmu. W 1964 r. powstało pismo „Junges Forum” (m.in. Lothar Penz), na przełomie lat 60. i 70. niemieccy nowoprawicowcy przystąpili do tworzenia swoich organizacji z "Aktion Neue Rechte" na czele. Wprawdzie grupki te miały charakter efemeryczny, ale w 1977 r. tą „nacjonalrewolucyjną” ideologię przejęła zmarginalizowana NPD. W odróżnieniu od swego niemieckiego odpowiednika francuska "Nouvelle Droite" skoncentrowała się – pod wpływem teorii włoskiego marksisty Antonio Gramsciego – na „metapolityce”, uznając że uzyskanie rządu dusz musi poprzedzać zdobycie władzy. Fundamentem ideologii ND jest negacja egalitaryzmu, którego źródła widziano w chrześcijaństwie (stąd neopogańskie fascynacje nowoprawicowców); metodą – szukanie naukowego uzasadnienia dla swoich poglądów. Sztandarową postacią Nowej Prawicy był Alain de Benoist (autor m.in. „Vu de droite”, 1978), najważniejszą organizację – utworzona w 1968 r. "Groupement de Recherche et d’Etudes pour la Civilisation Européenne".
Różne nurty “faszystowskiego rewizjonizmu” (na równi z tradycyjnymi doktrynami faszystowskimi i populistycznymi, jak argentyński peronizm, hiszpański falangizm) przyczyniły się do narodzin nurtu narodowo-rewolucyjnego zwanego terceryzmem. Terceryzm opiera się na koncepcjach “trzeciej drogi” (między socjalizmem i kapitalizmem) oraz “trzeciej siły” (Europy między USA i ZSRR). W 1977 r. grupa młodych sympatyków MSI utworzyła organizację "Terza Posizione" (TP). Po rozbiciu TP przez policję niektórzy jej działacze (np. Roberto Fiore) znaleźli azyl w Wielkiej Brytanii, gdzie zainspirowali frakcję tzw. "political soldiers", która 1983-86 przechwyciła kontrolę nad "National Front". W 1988 r. we Francji "Parti des Forces Nouvelles" (radykalny rozłam z "Front National") i "Mouvement Nationaliste Révolutionnaire" połączyły się w "Troisieme Voie" (TV); w Hiszpanii w tym samym roku powstała "Vanguardia Nacional-Revolucionaria", a w 1989 "Tercera Via Solidarista", skupiająca różne odpryski falangistów. Włoską odnogą ruchu tercerystycznego był "Fronte Europeo di Liberazione" (FEL).
Upadek komunizmu przyniósł kryzys terceryzmu – idea “trzeciej drogi” przestała być aktualna wobec zaniknięcia “drugiej”: komunizmu. W 1990 r. w brytyjskim NF doszło do rozłamu na "Third Way" Patricka Harringtona (określającą się jako “radykalne centrum” i szukającą miejsca w głównym nurcie polityki) oraz "International Third Position" (ITP; obecnie "England First") Dereka Hollanda, pozostającą pod wpływem katolickiego tradycjonalizmu (Bractwo Św. Piusa X) oraz tradycji Francisco Franco i Philippe Pétaina. Na kontynencie z ruchu tercerystycznego wyrósł nurt identytarystyczny (francuski "Bloc Identitaire", założony w 2003 r.), propagujący hierarchię tożsamości (regionalna – narodowa – europejska) w opozycji do globalizmu i szowinizmu.
Najbardziej radykalny odłam tercerystów przeszedł na pozycje nacjonalbolszewizmu, reprezentowanego przed 1939 przez Ernsta Niekischa i Nicolę Bombacciego, a na przełomie lat 60. i 70. przez “nazi-maoistowskie” ugrupowanie "Lutte du Peuple – Lotta di Popolo". Do ugrupowań nacjonalbolszewickich należały PCN w Belgii, "Nouvelle Résistance" (rozłam dokonany w 1991 r. przez Christiana Boucheta w TV) we Francji, "Nuova Azione" (odprysk FEL, w 1993 r. połączony z "Movimento Popolare Antagonista") we Włoszech, "Nacional’-Bolshevitskaya Partiya" Eduarda Limonova w Rosji. Z nacjonalbolszewizmem często łączyła się fascynacja eurazjatyzmem propagowanym przez Aleksandra Dugina.
Inna frakcja nacjonalistów inspirowała się autonomistyczną odmianą ultralewicy, przejmując zarówno metody działania (sieć nieformalnych grup zamiast scentralizowanej organizacji) jak część haseł (antykapitalizm, ekologia, współpraca międzynarodowa) – w ten sposób narodził się ruch autonomicznych nacjonalistów. Ideologiczne poszukiwania doprowadziły niektórych aż do narodowego anarchizmu. Prekursorem tego nurtu były w latach 1983–1990 inspirowane filozofią Fryderyka Nietzschego "Bases Autonomas" w Hiszpanii (i ich sukcesor "Frente Autonomo"). W 1998 r. Troy Southgate stworzył na bazie "English Nationalist Movement" (odłam ITP) nacjonalanarchistyczną "National Revolutionary Faction". W USA reprezentantem narodowego anarchizmu jest "National Anarchist Tribal Alliance".
Niektórzy spośród nieprzejednanych faszystów w ogóle zaniechali akcji politycznej i pogrążyli się w mistycyzmie. Należeli do nich Miguel Serrano i Savitri Devi, głoszący tzw. ezoteryczny hitleryzm, zgodnie z którym Hitler miał być awatarem Wisznu.

</doc>
<doc id="452565" url="https://pl.wikipedia.org/wiki?curid=452565" title="Buckethead">
Buckethead

Buckethead, właśc. Brian Patrick Carroll (ur. prawd. 13 maja 1969 w Kalifornii) – amerykański muzyk i kompozytor. Wydał 40 solowych albumów, 60 we wspólnych projektach, a na 44 znalazł się jako gość.
Znany jest ze swojego charakterystycznego wizerunku: białej maski na twarzy i kubełka KFC, ozdobionego pomarańczową naklejką z napisem „Funeral” (ang. pogrzeb), na głowie. Aktualnie nosi kubełek KFC bez naklejki z napisem „Funeral”. Podczas występów wnosi na scenę nunchaku oraz tańczy robot dance.
Chociaż Buckethead jest multiinstrumentalistą, jest znany głównie z gry na gitarze elektrycznej. Zajął 8. miejsce w plebiscycie amerykańskiego magazynu Guitar One „Top 10 Greatest Guitar Shredders of All Time”. Został również wpisany na listę „25 all-time weirdest guitarists” (ang. 25 najdziwniejszych gitarzystów wszech czasów) zamieszczoną w magazynie Guitar World oraz listę „50 fastest guitarists of all time list” (ang. 50 najszybszych gitarzystów wszech czasów).
W latach 2000–2004 był członkiem grupy Guns N’ Roses. Jego partie znalazły się na ostatniej płycie zespołu – "Chinese Democracy" – pomimo że została wydana 4 lata po jego odejściu.
W 2011 roku muzyk rozpoczął wydawać serię albumów zatytułowaną „Pikes” – część z nich ma odrębne tytuły, część jest tylko numerowana. Do 2013 roku wydał ponad 30 albumów „Pikes”, z czego ponad 20 w samym roku 2013. Albumy są często wydawane w limitowanych nakładach z własnoręcznymi rysunkami gitarzysty, ponadto nie są wydawane zgodnie z numeracją (np. po albumie numer 31 pojawił się 33, a wydanie 32 jest planowane w późniejszym terminie).
Sprzęt.
Gitary:
Wzmacniacze:
Efekty:
Buckethead używał podczas nagrywania 'Cobra Strike' Pluginu do Pro Tools:
Amp Farm amp simulator

</doc>
<doc id="452566" url="https://pl.wikipedia.org/wiki?curid=452566" title="Artur Szyndler">
Artur Szyndler

Artur Szyndler (ur. 13 maja 1965) to jeden z twórców gry fabularnej "Kryształy Czasu", opublikowanej na łamach czasopisma "Magia i Miecz". Niegdyś przedstawiciel Games Workshop (twórca systemów Warhammer, Warhammer 40,000) oraz Target Games (wydawca takich gier jak Warzone czy Chronopia). Obecnie prowadzi "Paladynat" na Warszawskim Żoliborzu gdzie zajmuje się aktywnym rozpowszechnianiem gier bitewnych oraz RPG w Polsce.
W wyborach parlamentarnych w 2007 roku kandydował do Sejmu z warszawskiej listy PiS-u (Warszawa I, poz. nr 34). Zdobył 230 głosów z czego 18 z okręgów poza granicami kraju, nie otrzymał jednak mandatu.
Żonaty, ma dwóch synów.
W roku 2014 zapoczątkował autorską powieść opartą o świat Kryształów Czasu. Saga została zaplanowana na 13 tomów (26 części) pod wspólnym tytułem – "Saga o Katanie".

</doc>
<doc id="452570" url="https://pl.wikipedia.org/wiki?curid=452570" title="Brammanbarija">
Brammanbarija

Brammanbarija (beng. ব্রাহ্মণবাড়িয়া; ang. "Brahmanbaria") – miasto we wschodnim Bangladeszu, w dolinie rzeki Meghna.
Ośrodek przemysłowy; m.in. wydobycie gazu ziemnego; produkcja nawozów sztucznych; rzemiosło mosiężnicze; gazociąg ze złóż Titas do Dakki. Regionalny ośrodek handlowy.

</doc>
<doc id="452573" url="https://pl.wikipedia.org/wiki?curid=452573" title="Arthur Coningham">
Arthur Coningham

Arthur Coningham (ur. 11 marca 1895 w Brisbane, zm. 30 stycznia 1948 w Trójkącie Bermudzkim) – brytyjski marszałek lotnictwa pochodzenia australijskiego, który służbę wojskową rozpoczął w Nowej Zelandii. W czasie pierwszej wojny światowej walczył na froncie zachodnim, początkowo w piechocie, a od 1916 roku w lotnictwie (Royal Flying Corps), gdzie jako pilot myśliwca zestrzelił 19 samolotów nieprzyjaciela. Po wojnie pozostał w siłach zbrojnych, nieraz dając dowód odwagi i fantazji (w 1925 roku odbył lot z Kairu do Kadunu w Nigerii – 10460 kilometrów w ciągu 24 dni; w czasie drugiej wojny światowej tą drogą dostarczano zaopatrzenie dla brytyjskich sił powietrznych na Bliskim Wschodzie).
Po wybuchu II wojny światowej Coningham został dowódcą 4 Grupy Lotnictwa Bombowego (GBC), a od 1941 roku tzw. Desert Air Force (alianckie siły lotnicze walczące w Afryce Północnej), którymi dowodził w czasie walk w Tunezji, na Sycylii i we Włoszech. Wsławił się rozwojem współdziałania między lotnictwem a wojskami lądowymi. W 1943 roku otrzymał stopień marszałka lotnictwa, rok później zaś został dowódcą 2 Floty Lotnictwa Taktycznego, walczącej na szlaku bojowym od Normandii do Niemiec.
W 1947 roku odszedł na emeryturę. W nocy 29/30 stycznia 1948 roku zginął w wypadku lotniczym w Trójkącie Bermudzkim.

</doc>
<doc id="452577" url="https://pl.wikipedia.org/wiki?curid=452577" title="MRO">
MRO



</doc>
<doc id="452582" url="https://pl.wikipedia.org/wiki?curid=452582" title="Prolog (literatura)">
Prolog (literatura)

Prolog ( "prologos") – wstępna, wyodrębniona część utworu dramatycznego lub narracyjnego, zawierająca relację o faktach poprzedzających zawiązanie akcji; prologiem nazywa się też autorski komentarz poprzedzający utwór.

</doc>
<doc id="452586" url="https://pl.wikipedia.org/wiki?curid=452586" title="Stefan Chabrowski">
Stefan Chabrowski

Stefan Jan Chabrowski (ur. 23 grudnia 1937 w Częstochowie, zm. 9 czerwca 2014 tamże) − polski artysta malarz, pejzażysta.
Życiorys.
Stefan Chabrowski urodził się 23 grudnia 1937 roku w Częstochowie. Studia odbył na Wydziale Malarstwa i Grafiki w Akademii Sztuk Pięknych w Krakowie, w pracowni prof. Jana Świderskiego i prof. Mieczysława Wejmana. Debiutował w 1963 roku w Galerii Boccacio w Rzymie. Początkowo zajął się tworzeniem dzieł abstrakcyjnych, jednak pod wpływem Jana Świderskiego, zajął się malarstwem realistycznym, a w szczególności pejzażem, który stał się jego specjalnością. Oprócz pejzaży malował martwe natury i portrety.
Poświęcono mu ponad 50 wystaw indywidualnych w Europie i USA, brał także udział w 180 wystawach zbiorowych. Od 1964 roku brał udział w konkursach i plenerach międzynarodowych, ogólnopolskich i okręgowych. Otrzymał 18 nagród m.in.: Srebrny Medal „Zasłużony Kulturze Gloria Artis” (2010), Złoty Medal Georgius Agrikola w Niemczech, wyróżnienia na Triennnale Rysunku we Wrocławiu. Trzykrotnie otrzymał stypendium Ministerstwa Kultury i Sztuki w latach 1968, 1981 i 1982. 
Członek Związku Polskich Artystów Malarzy i Grafików (1984−1988) i Związku Polskich Artystów Plastyków, w latach 1974−1977 i 1980−1983 przewodniczył oddziału ZPAP w Częstochowie.
Zmarł 9 czerwca 2014 roku w Częstochowie. Został pochowany na cmentarzu św. Rocha.

</doc>
<doc id="452587" url="https://pl.wikipedia.org/wiki?curid=452587" title="Ostnica Jana">
Ostnica Jana

Ostnica Jana ("Stipa joannis" Čelak.) – gatunek wieloletniej trawy z rodziny wiechlinowatych ("Poaceae"). Klasyfikowany czasem w randze podgatunku gatunku zbiorowego jako "Stipa pennata" subsp. "joannis". Według najnowszych badań taksonomicznych "Stipa joannis" jest synonimem taksonomicznym (heterotypowym) podgatunku Stipa pennata subsp. pennata.
Biologia i ekologia.
Bylina, hemikryptofit. Gatunek charakterystyczny muraw kserotermicznych z rzędu "Festucetalia valesiacae".
Zagrożenia i ochrona.
Roślina ta jest składnikiem ginącej w Polsce i rzadkiej roślinności stepowej. Rośnie na słonecznych i suchych zboczach, tylko w nielicznych miejscach w Polsce, gdzie znajduje się pod ścisłą ochroną.
Kategorie zagrożenia gatunku:

</doc>
<doc id="452591" url="https://pl.wikipedia.org/wiki?curid=452591" title="Beiuș">
Beiuș

Beiuș (węg. "Belényes") – miasto w okręgu Bihor w Rumunii, nad Czarnym Kereszem. Liczy 12 089 mieszkańców na powierzchni 24,46 km². Merem jest Nicu Silviu Odobasianu z Partii Socjaldemokratycznej.

</doc>
<doc id="452594" url="https://pl.wikipedia.org/wiki?curid=452594" title="Beius">
Beius



</doc>
<doc id="452595" url="https://pl.wikipedia.org/wiki?curid=452595" title="Belényes">
Belényes



</doc>
<doc id="452596" url="https://pl.wikipedia.org/wiki?curid=452596" title="Belenyes">
Belenyes



</doc>
<doc id="452601" url="https://pl.wikipedia.org/wiki?curid=452601" title="Dominionizm">
Dominionizm

Dominionizm – jest terminem używanym do określenia trendu w protestanckim chrześcijaństwie i fundamentalizmie, głównie - choć nie tylko - w Stanach Zjednoczonych, który dąży do ustanowienia specyficznych praktyk politycznych bazujących na wierzeniach religijnych. 
Termin ten uważa się za obraźliwy, napiętnowany negatywnym balastem. Jego użycie jest praktycznie ograniczone do krytyki chrześcijańskiej prawicy. Rozpowszechnił się w USA po wyborach prezydenckich w 2004 roku. 
Dominionizm opiera się w swej ideologii na poniższym cytacie z Księgi Rodzaju Starego Testamentu:

</doc>
<doc id="452603" url="https://pl.wikipedia.org/wiki?curid=452603" title="Fosa Miejska (Wrocław)">
Fosa Miejska (Wrocław)



</doc>
<doc id="452604" url="https://pl.wikipedia.org/wiki?curid=452604" title="Ostnica olbrzymia">
Ostnica olbrzymia

Ostnica olbrzymia ("Stipa lagascae" ) – gatunek rośliny z rodziny wiechlinowatych ("Poaceae"). Występuje na Półwyspie Iberyjskim, w północnej Afryce od Maroka po Egipt oraz w Jordanii i na Cyprze.
Zastosowanie.
Rośliny tego gatunku uprawiane są jako ozdobne.
Nazewnictwo.
Nazwa zwyczajowa tego gatunku nawiązuje do synonimicznej nazwy naukowej – "Stipa gigantea" Nazwa ta jest myląca, o tyle, że taka sama (homonim – "Stipa gigantea" ) jest synonimem dla gatunku celtica olbrzymia, ostnica olbrzymia "Celtica gigantea" . Na liście roślin występujących w Polsce, jako gatunek uprawiany wskazywana jest "Celtica gigantea", a nie "Stipa lagascae".

</doc>
<doc id="452605" url="https://pl.wikipedia.org/wiki?curid=452605" title="Rachuba świata">
Rachuba świata

Rachuba świata (niem. "Die Vermessung der Welt") – powieść austriackiego/niemieckiego pisarza Daniela Kehlmanna, opublikowana w 2005. W 2007 książka została przetłumaczona na język polski i wydana przez Wydawnictwo W.A.B.
Bohaterami książki są Alexander von Humboldt i Carl Friedrich Gauss.

</doc>
<doc id="452606" url="https://pl.wikipedia.org/wiki?curid=452606" title="Ostnica włosowata">
Ostnica włosowata

Ostnica włosowata ("Stipa capillata" L.) – gatunek rośliny z rodziny wiechlinowatych ("Poaceae"). Pochodzi z obszarów Azji (Syberia, Chiny, Azja Środkowa, Kaukaz, Indie i Pakistan) oraz środkowej, wschodniej i południowej Europy. W Polsce jest bardzo rzadka. Występuje na Wyżynie Kielecko-Sandomierskiej, Lubelskiej, w Niecce Nidziańskiej i w Pradolinie Toruńsko-Eberswaldzkiej.
Biologia i ekologia.
Bylina, hemikryptofit. Kwitnie od maja do czerwca, jest wiatropylna. Nasiona rozsiewane są przez wiatr (anemochoria) i roznoszone przez zwierzęta (zoochoria). Występuje na murawach, suchych zboczach, wśród skał, na stepie. Jest światłolubna i ciepłolubna, najczęściej rośnie na płytkich, gipsowych i węglanowych rędzinach inicjalnych i właściwych. Gatunek charakterystyczny dla związku "Festuco-Stipion" i Ass. "Potentillo-Stipetum". Liczba chromosomów 2n=44.
Zagrożenia i ochrona.
Roślina objęta w Polsce ścisłą ochroną gatunkową. Zagrożeniem dla niej jest zalesianie lub zaorywanie stepowych muraw, a także naturalne ich zarastanie zaroślami i lasem. Wymaga ochrony aktywnej.
Ostnica włosowata umieszczona na Czerwonej liście roślin i grzybów Polski (2006, 2016) w grupie gatunków narażonych na wymarcie (kategoria zagrożenia: VU).

</doc>
<doc id="452607" url="https://pl.wikipedia.org/wiki?curid=452607" title="Strzelba Franchi SPAS 12">
Strzelba Franchi SPAS 12

SPAS 12 – strzelba samopowtarzalna kalibru 12/70 (18,5 × 70 mm) produkowana przez włoskie przedsiębiorstwo Franchi S.p.A.
Opis ogólny.
Strzelba SPAS 12 została zaprojektowana w późnych latach 70. jako odmiana bojowa myśliwskiej strzelby Model 500 (SPAS 12 posiada identyczną automatykę). Była to broń przeznaczona dla armii i oddziałów policji, do prowadzenia ognia na niewielkie odległości. Przyszli użytkownicy żądali broni o większej szybkostrzelności, niż w przypadku strzelb powtarzalnych, a jednocześnie o dużej niezawodności, mogącej strzelać amunicją wytwarzającą przy strzelaniu gazy prochowe o niskim ciśnieniu.
W październiku 1979 przedsiębiorstwo Franchi rozpoczęło produkcję strzelby SPAS 11. Po testach pierwszej serii w konstrukcji wprowadzono drobne modyfikacje i w 1980 rozpoczęto produkcję ostatecznego wariantu SPAS 12.
Broń została wprowadzona na cywilny rynek w Stanach Zjednoczonych w roku 1983 jako strzelba sportowa, by ominąć prawa, które normalnie zakwalifikowałyby SPAS 12 jako broń nielegalną. Oficjalnie skrót SPAS oznaczał zatem "Sporting Purpose Automatic Shotgun" (strzelba automatyczna do zadań sportowych). Skrót SPAS oznacza również "Special Purpose Automatic Shotgun" (strzelba automatyczna do zadań specjalnych).
W 1994 roku w USA wprowadzono "Federal Assault Weapons Ban" (często określany skrótowo jako AWB). Ponieważ SPAS 12 posiada chwyt pistoletowy, kolbę składaną i magazynek o pojemności większej niż 5 naboi, została zaliczona do strzelb szturmowych i na mocy AWB zakazano importu i sprzedaży nowych egzemplarzy tej broni do USA. Wprowadzenie AWB było dużym ciosem dla produkcji i sprzedaży SPAS 12, ponieważ w USA sprzedawano więcej tych strzelb, niż na wszystkich pozostałych rynkach łącznie. Zamknięcie rynku amerykańskiego spowodowało ograniczenie produkcji SPAS 12 i w końcu przerwanie jej w 2000 roku.
Ponieważ SPAS 12 była projektowana jako broń wojskowa, jest to strzelba odporna na uszkodzenia i trudne warunki zewnętrzne. Dzięki możliwości wyłączenia automatyki możliwe jest strzelanie ze SPAS 12 wszystkimi dostępnymi rodzajami amunicji 12.
Tryby prowadzenia ognia.
Strzelba posiada 2 tryby prowadzenia ognia:
Zmiana trybu odbywa się poprzez wciśnięcie i przytrzymanie przycisku pod zamkiem. Trzymając przycisk, należy lekko pociągnąć do tyłu uchwyt do ładowania dla trybu samopowtarzalnego lub lekko popchnąć do przodu dla trybu powtarzalnego.

</doc>
<doc id="452615" url="https://pl.wikipedia.org/wiki?curid=452615" title="Jagienki">
Jagienki

Jagienki – przysiółek wsi Mokrzyca Wielka w Polsce, położony w województwie zachodniopomorskim, w powiecie kamieńskim, w gminie Wolin.
W latach 1975–1998 przysiółek administracyjnie należał do województwa szczecińskiego.

</doc>
<doc id="452618" url="https://pl.wikipedia.org/wiki?curid=452618" title="Theodor Svedberg">
Theodor Svedberg

Theodor H.E. Svedberg ("The Svedberg") (ur. 30 sierpnia 1884 w Valbo koło Gävle, zm. 25 lutego 1971 w Kopparberg) – szwedzki profesor chemii fizycznej Uniwersytetu w Uppsali (1912–1949) i Instytucie Chemii Jądrowej w Uppsali (od 1949), laureat Nagrody Nobla w dziedzinie chemii w 1926 za prace nad układami rozproszonymi.
Prowadził prace badawcze w dziedzinie chemii koloidów. Potwierdził doświadczalnie teorię ruchów Browna Einsteina i Smoluchowskiego. Oznaczył współczynnik dyfuzji w roztworach koloidalnych (1909). Opracował ultramikroskopową technikę elektroforezy (1919). Skonstruował ultrawirówkę (1922) i stworzył podstawy jej zastosowania do oznaczeń średnich mas cząsteczkowych polimerów.
Był członkiem Royal Society, National Academy of Sciences i innych stowarzyszeń naukowych, od roku 1935 również członkiem honorowym Polskiego Towarzystwa Chemicznego.
Jest autorem książek:

</doc>
<doc id="452620" url="https://pl.wikipedia.org/wiki?curid=452620" title="O dwóch takich, co ukradli księżyc (film)">
O dwóch takich, co ukradli księżyc (film)

O dwóch takich, co ukradli księżyc – polski film przygodowy dla dzieci i młodzieży z 1962 roku w reżyserii Jana Batorego na podstawie powieści Kornela Makuszyńskiego pod tym samym tytułem.
Opis fabuły.
We wsi Zapiecek na świat przychodzą bliźniacy – Jacek i Placek. Są niesamowicie żarłoczni, niesforni i leniwi. Wszystko wskazuje na to, że nic z nich nie będzie. Nie chcą pracować ani teraz, ani w przyszłości. Zamiast tego postanawiają ukraść złoty księżyc i go sprzedać. Przed wyruszeniem w drogę kradną matce ostatni bochenek chleba, który później zamienia się w kamień. Wkrótce wpadają w ręce złoczyńców. Gdy wyprawiają się do złotego miasta, poznają pozorną wartość wszystkich skarbów. Wracają więc do Zapiecka i pragną pomagać rodzicom w pracy.

</doc>
<doc id="452622" url="https://pl.wikipedia.org/wiki?curid=452622" title="HSK Komet">
HSK Komet

HSK Komet (HSK7, "Schiff 45") – niemiecki krążownik pomocniczy (rajder) Kriegsmarine okresu II wojny światowej, były motorowy drobnicowiec Ems. Przez marynarkę brytyjską oznaczony jako "Raider B".
Geneza i opis.
Został zbudowany w stoczni Deschimag, Werk Weser w Bremie jako statek handlowy - motorowiec "Ems", wodowany 16 stycznia 1937 (pojemność 3287 BRT). Używany był początkowo przez armatora Norddeutscher Lloyd. Na początku wojny został przebudowany na okręt wojenny - krążownik pomocniczy w stoczni w Hamburgu, wszedł do służby w Kriegsmarine 2 czerwca 1940. 
Posiadał silniki Diesla, zapewniające prędkość 14,5 węzłów. Okręt oznaczono HSK 7 ("Handelsstörkreuzer" – krążownik do zwalczania handlu) lub Schiff 45 ("Statek 45"), natomiast Brytyjczycy nadali mu nazwę kodową Raider B (drugi zidentyfikowany rajder).
Uzbrojenie główne stanowiło 6 pojedynczych zamaskowanych dział kalibru 150 mm C/16 L/45 z 1500 amunicji. Po dwa działa umieszczone były na burtach przed centralną nadbudówką, za opuszczanymi ścianami. Piąte działo było w osi podłużnej okrętu, za nadbudówką, a szóste - na rufie, w fałszywej nadbudówce. Uzbrojenie uzupełniało krótkolufowe, przestarzałe działo 60 mm L/18 na dziobie, do oddawania strzałów ostrzegawczych. Uzbrojenie przeciwlotnicze stanowiły dwa sprzężone półautomatyczne działka przeciwlotnicze 37 mm C/30 i cztery pojedyncze działka 20 mm. Miał też 6 wyrzutni torped 533 mm w dwóch podwójnych obrotowych aparatach zamaskowanych w nadbudówce i dwóch stałych wyrzutniach podwodnych, zapas wynosił 24 torpedy. Oprócz tego był wyposażony w 30 min dennych TMB. Załogę stanowiło w pierwszym rejsie 269 marynarzy. Przewoził też w ładowniach 15-tonowy ścigacz-stawiacz min LS-2 "Meteorit" i jeden wodnosamolot Arado Ar 196. Był najmniejszym spośród niemieckich krążowników pomocniczych i ostatnim z pierwszej fali rajderów.
I rejs bojowy.
Pierwszym dowódcą i autorem nazwy okrętu "Komet" został komandor Robert Eyssen, który przed wojną pływał po wodach polarnych na statku badawczym "Meteor". Jako obszar operacyjny wyznaczono mu południowy Pacyfik i Atlantyk, a następnie - rejon Australii. W ramach porozumienia Niemiec z ZSRR, miał się udać tam przez tzw. Przejście Północno-Wschodnie - na północ od ZSRR, radzieckimi wodami terytorialnymi, co było możliwe tylko latem (stronie radzieckiej nie ujawniano przeznaczenia jednostki).
Przejście drogą północną.
W pierwszy rejs bojowy "Komet" wypłynął z Gdyni 3 lipca 1940 i przeszedł w eskorcie trałowców M 17 i M 18 7 lipca do Bergen, gdzie uzupełnił paliwo ze zbiornikowca "Esso". Po ponad miesięcznym oczekiwaniu na Morzu Barentsa, w drugiej połowie sierpnia "Komet" przeszedł drogą północną na wschód, z pomocą radzieckich lodołamaczy "Lenin", a następnie "Stalin" i "Łazar Kaganowicz". Za przeprowadzenie okrętu Rosjanie zażądali zapłaty 950.000 marek (równowartość 130.000 dolarów). 5 września "Komet" przeszedł na południe przez Cieśninę Beringa.
Zamaskowany na radziecki statek "Dieżniew", "Komet" podjął działania na trasie Jokohama-Vancouver, ale nie napotkał statków alianckich. 2 października podczas startu uległ rozbiciu wodnosamolot okrętu. 14 października okręt spotkał się w atolu Lamotrek na Karolinach ze statkiem zaopatrzeniowym "Kulmerland". Został następnie ucharakteryzowany na japoński statek "Tokyo Maru" ("Kulmerland" - na "Manyo Maru"). 18 października obie jednostki spotkały się z krążownikiem pomocniczym HSK "Orion" i podjęły wspólne działania.
Działania na południowym Pacyfiku (z HSK "Orion").
25 listopada 1940 "Komet" napotkał i zatopił po przejęciu załogi, na wschód od Nowej Zelandii, pierwszy statek - nowozelandzki mały parowiec SS "Holmwood" (546 BRT), z ładunkiem owiec (kilkadziesiąt z nich załadowano na rajdery dla mięsa). 27 listopada oba rajdery po krótkiej walce zatrzymały i następnie zatopiły brytyjski motorowiec pasażerski MS "Rangitane" (16.712 BRT) płynący z Auckland do Liverpoolu (przejęto 299 osób załogi i pasażerów, zginęło 5).
Niemiecki zespół przeniósł się następnie na północ, w rejon Nauru. 6 grudnia oba rajdery zatopiły brytyjski parowiec "Triona" (4413 BRT) z ładunkiem żywności (zdjęto 68 osób, zginęły 3). W nocy 7/8 grudnia rajdery zaatakowały statki na redzie Nauru. 7 grudnia "Komet" zatopił tam norweski frachtowiec MS "Vinni" (5181 BRT) (przejęto 32 osoby), a po północy - nowozelandzki frachtowiec SS "Komata" (3900 BRT) ("Orion" w tym czasie zatopił statki "Triadic" i "Triaster"). 21 grudnia niemieckie okręty wysadziły większość jeńców (514 osób) na wyspie Emirau w Archipelagu Bismarcka. 22 grudnia niemieckie okręty rozdzieliły się, a "Kulmerland" popłynął do Japonii. 23 grudnia, przed planowaną operacją postawienia min przed Rabaulem ze ścigacza LS-2, zepsuł się jego silnik, dlatego dowódca "Kometa" zatopił ścigacz jako bezużyteczny. 27 grudnia rano "Komet", po uprzedzeniu radiowym ludności wyspy, zniszczył artylerią urządzenia portowe na Nauru (wystrzeliwując 125 pocisków 150 mm oraz pociski działek przeciwlotniczych). Spłonęło 13.000 t ropy i magazyn z 12.000 fosfatu. Operacja ta wywołała niezadowolenie rządu japońskiego, z powodu zamaskowania rajdera na statek japoński.
Działania wokół Antarktydy.
"Komet" następnie zmienił obszar operacyjny, przekraczając 3 stycznia równik, płynąc na południe. 1 stycznia 1941 Eyssen został awansowany na kontradmirała. Zaproponował on następnie akcję przeciwko statkom wielorybniczym wokół Antarktydy, zaaprobowaną przez Dowództwo Operacji Morskich (SKL). 12 lutego "Komet" przekroczył koło podbiegunowe, a 13 lutego osiągnął najdalszą pozycję na południe spośród niemieckich okrętów podczas II wojny światowej. Mimo to, napotkał jedynie przyjazne statki japońskie (miesiąc wcześniej na akwenie tym alianckie jednostki wielorybnicze zwalczał rajder HSK "Pinguin"). "Komet" zawrócił na północ i 12 marca spotkał się na Wyspach Kerguelena z "Pinguinem" i statkiem zaopatrzeniowym "Alstertor".
Działania na Oceanie Indyjskim i koło Nowej Zelandii.
"Komet" popłynął następnie na południowo-wschodni Ocean Indyjski, na zachód od Australii, nie napotykając tam jednak przez dwa miesiące statków. 25 marca uzupełnił paliwo z tankowca "Ole Jacob" (zdobytego uprzednio przez rajder HSK "Atlantis"). 21 maja do "Kometa" dołączył statek wielorybniczy "Adjutant" (zdobyty norweski "Pol IX"), który poprzednio służył jako statek rozpoznawczy zatopionego w międzyczasie rajdera "Pinguin". "Adjutant" został przystosowany następnie do stawiania min i uzbrojony w 20 min TMB, działo 60 mm i 2 działka 20 mm z rozbitego wodnosamolotu. Oba okręty popłynęły na południowy Pacyfik, opływając Australię od południa. 25 i 26 czerwca "Adjutant" pod dowództwem por. mar. Wilfrieda Karstena postawił po 10 min pod nowozelandzkimi portami Lyttelton i Port Nicholson, które jednak nie przyniosły efektów. 28 czerwca zbędny "Adjutant" został zatopiony przez "Kometa". Między 14 a 21 lipca "Komet" tankował paliwo z zaopatrzeniowca "Anneliese Essberger".
Działania w rejonie Wysp Galapagos.
Dowódca "Kometa" uzyskał zgodę na postulowany już wcześniej wypad w rejon Wysp Galapagos (do 22 kwietnia 1941 pozostających w amerykańskiej strefie neutralnej). 14 sierpnia 1941 zatopił tam brytyjski frachtowiec MS "Australind" (5020 BRT) płynący do Anglii z ładunkiem cynku i żywności (przejęto 42 osoby, zginęły 3, w tym kapitan). 17 sierpnia "Komet" zdobył holenderski frachtowiec MS "Kota Nopan" (7322 BRT) z cennym dla produkcji wojennej ładunkiem m.in. gumy, cynku i manganu, po czym 19 sierpnia zatopił brytyjski frachtowiec SS "Devon" (9036 BRT) płynący z drobnicą do Nowej Zelandii (zdjęto 134 osoby załogi). 21 września "Komet" i jego pryz spotkały się na południowy zachód od Galapagos z rajderem HSK "Atlantis", zdobytym przez niego statkiem "Silvaplana" oraz statkiem zaopatrzeniowym "Munsterland" płynącym z Jokohamy, z którego "Kota Nopan" uzupełnił paliwo. "Komet" przekazał na "Atlantis" 540 pocisków 150 mm oraz benzynę lotniczą, po czym wraz z "Kota Nopan" wybrał się 24 września w rejs powrotny do Niemiec. 10 października jednostki te opłynęły przylądek Horn.
Powrót do Niemiec i podsumowanie.
Na Atlantyku "Kota Nopan" odłączył się i 17 listopada zdołał dopłynąć do Bordeaux w okupowanej Francji. "Komet" zamaskowano na portugalski statek "S. Thome". 8 listopada przekroczył równik płynąc na północ. 17 listopada spotkał się z okrętem podwodnym U-652, a następnie U-561, które eskortowały go do Zatoki Biskajskiej. 26 listopada okręt, zamaskowany na przerywacz zagród minowych Sperrbrecher 52, pomyślnie dotarł do Cherbourga. W eskorcie trałowców i torpedowców przepłynął następnie do Dunkierki, przy tym 28 listopada zespół był atakowany przez brytyjskie ścigacze z Dover (uszkodzony został torpedowiec T 4, jeden marynarz z "Kometa" został ranny). 29 listopada "Komet" był atakowany przez bombowiec Bristol Blenheim, ale jedna 113-kilogramowa bomba, która trafiła okręt, nie wybuchła i wpadła do wody. 30 listopada 1941 okręt dotarł do Hamburga.
Podczas 516-dniowego rejsu "Komet" okrążył kulę ziemską, przepływając 87 000 mil morskich i osiągając najdalej wysuniętą pozycję na północ, jak i na południe, spośród niemieckich okrętów podczas wojny. Jego rejs drogą północną stanowił spore osiągnięcie nawigacyjne. Jedynie trzy osoby z jego załogi zostały ranne (w tym dwóch lotników). Zatopił 7 statków (w tym dwa wspólnie z "Orionem") i zdobył jeden, o łącznej pojemności 52.130 BRT (41.567,5 BRT, dzieląc tonaż zatopiony z "Orionem"). W toku całego rejsu "Komet" napotkał także kilka statków, których nie zdołał doścignąć. Dowódca okrętu kadm. Eyssen został 29 listopada odznaczony Krzyżem Żelaznym. Mimo to, sukcesy bojowe okrętu były mniejsze od wszystkich innych niemieckich krążowników pomocniczych, poza "Stierem".
II rejs bojowy.
W lutym 1942 dowódcą okrętu został komandor Ulrich Brocksien. Działa 150 mm wymieniono na nowsze C/36 o większym zasięgu (do 21,4 km zamiast 12 km). Zwiększono liczbę działek plot 37 mm z 2 do 4. Okrętu nie wyposażono jednak w nowy wodnosamolot ani ścigacz, nie otrzymał też min. Załogę zmniejszono z 269 do 251 ludzi.
W nocy 7 października 1942 "Komet" z eskortą wyruszył w drugi rejs z Vlissingen, tym razem przez kanał La Manche. 8 października zespół wszedł na nowo postawione pole minowe, na którym zatonęły kutry trałowe R 77, R 78, R 82 i R 86. Zespół zawinął do Dunkierki i wyruszył dalej po przetrałowaniu trasy. 13 października "Komet" wyszedł z Hawru z torpedowcami T 4, T 10, T 14, T 19 i trałowcami. Brytyjczycy, orientując się, że ważna jednostka niemiecka zmierza do portów południowej Francji, podjęli przeciwakcję pod kryptonimem "Bowery". W nocy 13 października zespół niemiecki został wykryty przez samolot Fairey Swordfish. Zgodnie z wyliczeniami, 14 października około godz. 2 zespół został przechwycony koło przylądka La Hague przez niszczyciele eskortowe typu "Hunt": brytyjskie: HMS "Cottesmore", "Quorn", "Albrighton" i norweskie: "Glaisdale" i "Eskdale" oraz kuter torpedowy MTB-236. Na ostrzelanym i trafionym dwoma torpedami MTB-236 "Komecie" doszło do silnego wybuchu wewnętrznego i zatonął on z całą załogą. Niemieckie okręty eskorty odniosły uszkodzenia (zwłaszcza T 10), lecz, mimo walki także z drugim alianckim zespołem (w tym ORP "Krakowiak"), dotarły do Saint-Malo.
"Komet" był drugą co do liczby ofiar jednostką zatopioną w kanale La Manche, po brytyjskim krążowniku HMS "Charybdis" (zatopionym w 1943). W lipcu 2006 wrak "Kometa" został odnaleziony przez Innesa McCartneya.

</doc>
<doc id="452626" url="https://pl.wikipedia.org/wiki?curid=452626" title="Teonomia">
Teonomia

Teonomia (z gr. "theós" - bóg, "nómos" - prawo) oznacza w chrześcijaństwie Prawo Boże tak, jak zostało ono wyrażone wprost lub wyinterpretowane z Biblii.
Pojęcie to poza tym znaczeniem szeroko stosowane jest w kręgach chrześcijańskiego rekonstrukcjonizmu w USA, znanych ze swych prób wprowadzenia praw i etyki Starego Testamentu do współczesnego społeczeństwa.

</doc>
<doc id="452627" url="https://pl.wikipedia.org/wiki?curid=452627" title="Ingres (baza danych)">
Ingres (baza danych)

Ingres – system zarządzania relacyjnymi bazami danych firmy Computer Associates, który został udostępniony 4 sierpnia 2004 na licencji open source – CA Trusted Open Source Licence (CATOSL).
Historia systemu Ingres sięga roku 1977, kiedy rozpoczęto prace nad projektem na Uniwersytecie Kalifornijskim Berkeley. Prace pod kierunkiem dr Michaela Stonebrakera trwały do roku 1985 na uniwersytecie. Następnie system zarządzania relacyjnymi bazami danych Ingres został skomercjalizowany i rozwijany przez firmę Relational Technologies. W 1989 firma Relational Technologies zmieniła nazwę na Ingres. W końcu firmę Ingres wykupiła firma Computer Associates. Od 1986 prowadzono prace nad kodem systemu Ingres na Uniwersytecie Kalifornijskim Berkeley pod kierunkiem prof. Michaela Stonebrakera. Efektem tych prac był opublikowanie w 1995 kodu nowego systemu zarządzania bazami danych pod nazwą Postgres95, przemianowanego w 1996 na PostgreSQL.

</doc>
<doc id="452629" url="https://pl.wikipedia.org/wiki?curid=452629" title="Jak to się robi z dziewczynami">
Jak to się robi z dziewczynami

Jak to się robi z dziewczynami – polski film fabularny (komedia) z 2002 roku, w reżyserii Przemysława Angermana.
Fabuła.
Dwójka przyjaciół "Bogo" i "Rychu" wkraczają w dorosłe życie, lecz nie potrafią sobie poradzić z kobietami. "Bogo" jest twardzielem, więc jest przekonany, że jego podryw jest skuteczny tylko nie zwraca uwagi na środki stosowane. "Rychu" jest marzycielem, który nie potrafi odnaleźć się w brutalnym życiu i nigdy nie miał dziewczyny. Przyjaciel "Rycha" chce mu pomóc w znalezieniu dziewczyny

</doc>
<doc id="452630" url="https://pl.wikipedia.org/wiki?curid=452630" title="Pomiar Świata">
Pomiar Świata



</doc>
<doc id="452631" url="https://pl.wikipedia.org/wiki?curid=452631" title="Sławków">
Sławków



</doc>
<doc id="452641" url="https://pl.wikipedia.org/wiki?curid=452641" title="Nederlandse Spoorwegen">
Nederlandse Spoorwegen

Nederlandse Spoorwegen, NS – główny kolejowy przewoźnik pasażerski w Holandii. Pociągi spółki korzystają z torów i infrastruktury kolejowej zarządzanej przez firmę ProRail, niegdyś część NS.
Przedsiębiorstwo jest w całości własnością rządu Holandii. Istniały plany publicznej emisji akcji spółki, lecz zostały one przełożone na bliżej nieokreśloną przyszłość.
Pokrycie Holandii siecią kolejowych przewozów pasażerskich jest bardzo dobre, pociągi docierają do prawie wszystkich miast, do większości z nich co najmniej raz lub dwa razy na godzinę. Pomiędzy największymi miastami kraju: Amsterdamem, Rotterdamem, Hagą i Utrechtem, pociągi NS kursują co 15 minut.
Pociągi kursują zwykle między 6 rano a północą, chociaż w aglomeracji Randstad NS zapewnia całonocną komunikację kolejową.
Oddziały NS.
Nederlandse Spoorwegen posiadają szereg jednostek zależnych.
W 2002 roku Nederlandse Spoorwegen planowały założenie spółki joint-venture Nedkoleje z Polskimi Kolejami Państwowymi w celu prowadzenia pasażerskich przewozów kolejowych w województwie zachodniopomorskim. Plany te nie zostały zrealizowane.
Pociągi uruchamiane przez NS.
Pociągi krajowe uruchamiane przez NS dzielą się na następujące kategorie:
NS posiada wspólny system taryfowy z trzema mniejszymi przewoźnikami pasażerskimi (Syntus i Connexxion na wschodzie, NoordNed na północy kraju).
Polityka firmy.
W NS funkcjonuje system zwrotu części lub całości ceny biletu w przypadku opóźnienia pociągu. w przypadku opóźnienia przekraczającego pół godziny firma zwraca połowę, a w przypadku opóźnienia większego niż godzina, całość ceny biletu. Obiektem refundacji nie są opóźnienia w przypadku podróży na krótkie odległości, ani też opóźnienia zapowiadane z kilkudniowym wyprzedzeniem. Zwrot ceny biletu nie jest pomyślany jako rekompensata za utratę czasu w wyniku opóźnienia, lecz jako zniżka w cenie biletu z powodu niezadowalającej jakości usługi.
Część kosztów pokrywa ProRail, ponieważ jest zwykle częściowo lub w całości odpowiedzialny za powstałe opóźnienia.
Od 1 stycznia 2004, palenie tytoniu jest zabronione w pociągach krajowych, wewnątrz dworców kolejowych i na zadaszonych peronach. Palenie marihuany jest również zabronione.
Od czerwca 2003 zaprzestano sprzedaży zimnych przekąsek i napojów na pokładzie pociągów krajowych. Zapotrzebowanie na tego typu usługę, niewielkie ze względu na niewielkie czasy podróży w Holandii, spadło dodatkowo wraz ze wzrostem liczby sklepów na dworcach kolejowych.
We wrześniu 2005 firma publicznie przeprosiła za swoje zaangażowanie w deportacje blisko 100 000 Żydów do nazistowskich obozów zagłady podczas II wojny światowej.

</doc>
<doc id="452643" url="https://pl.wikipedia.org/wiki?curid=452643" title="Postgres">
Postgres



</doc>
<doc id="452645" url="https://pl.wikipedia.org/wiki?curid=452645" title="Alim">
Alim



</doc>
<doc id="452654" url="https://pl.wikipedia.org/wiki?curid=452654" title="Psql">
Psql

psql – oficjalny terminalowy klient pozwalający na połączenie z bazą danych PostgreSQL. Jest to narzędzie pozwalające na wykonywanie zapytań SQL w sposób interaktywny lub z wcześniej przygotowanego pliku z poleceniami do wykonania. Narzędzie to jest podobne do SQLPlus w bazie danych Oracle, czy ISQL w bazie danych Sybase. Poza obsługą SQL program wspiera liczne metapolecania oraz obsługuje zmienne, co ułatwia pisanie skryptów z jego użyciem. Program ten może być także wykorzystywany do zapisywania wyników zapytań do plików lub ewentualnego wykorzystania przez skrypty powłoki.
Zobacz też.
Inne narzędzia do współpracy z PostgreSQL:

</doc>
<doc id="452655" url="https://pl.wikipedia.org/wiki?curid=452655" title="Sufi">
Sufi



</doc>
<doc id="452661" url="https://pl.wikipedia.org/wiki?curid=452661" title="Problem Dirichleta">
Problem Dirichleta

Problem Dirichleta polega na znalezieniu funkcji harmonicznej dla danego obszaru z danymi wartościami na brzegu. Problem ten został po raz pierwszy postawiony przez Lejeune’a Dirichleta dla równania Laplace’a.
Przykład – Równanie struny skończonej przymocowanej do ruchomego końca.
Rozważmy problem Dirichleta dla równanie falowego opisujący strunę zamocowaną pomiędzy ścianami na stałe do jednego koṅca z drugim koṅcem poruszającym się liniowo, tzn. równanie d’Alemberta na trójkątnym obszarze iloczynu kartezjańskiego czasu i przestrzeni:
Jak łatwo sprawdzić przez podstawienie rozwiązaniem równania z pierwszym warunkiem jest
Chcemy ponadto
Podstawiając
otrzymujemy warunek samopodobieństwa,
gdzie:
Spełnia go np. funkcja złożona
z formula_10 więc w ogólności
gdzie formula_12 jest funkcją periodyczną z okresem formula_13
i otrzymujemy więc ogólne rozwiązanie

</doc>
<doc id="452677" url="https://pl.wikipedia.org/wiki?curid=452677" title="Ziarnopłon">
Ziarnopłon

Ziarnopłon ("Ficaria" Schaeff.) – rodzaj roślin, należący do rodziny jaskrowatych. Gatunkiem typowym jest "Ficaria verna" Huds.
Morfologia.
Rośliny o niektórych korzeniach bulwiasto zgrubiałych. Liście szeroko owalne z sercowatą nasadą. Kwiaty żółte z 3 działkami kielicha. Owoce – mieszki z kilem i drobnym dzióbkiem.
Systematyka.
W systemach klasyfikacyjnych ujmujących szeroko rodzaj jaskier ("Ranunculus" "sensu lato"), ziarnopłon sprowadzany jest do rangi podrodzaju (subgenus "Ficaria" (Schaeffer.) Boiss.). W ostatnich latach wskazuje się jednak na celowość wyodrębniania rodzaju "Ficaria", podobnie jak szeregu innych drobnych rodzajów i pozostawianie rodzaju "Ranunculus" w wąskim ujęciu (choć obejmującego m.in. włosieniczniki "Batrachium"). Cechy molekularne i morfologiczne wskazują na to, że rodzaj "Ficaria" jest siostrzanym dla rodzaju "Coptidium", z którym tworzy klad, który oddzielił się od linii rozwojowej prowadzącej do współczesnych jaskrów, zanim oddzieliły się od tej linii kolejne klady "Myosurus"–"Ceratocephala" i "Krapfia"–"Laccopetalum". Stwierdzono, że genom jądrowy i plastydowy roślin z kladu "Ranunculus" "sensu stricto" zawiera około 160 podstawień genów w stosunku do genomu roślin z kladu "Ficaria"–"Coptidium". 
"Ficaria" Guettard 
Jeden z drobnych rodzajów z plemienia "Ranunculeae" z podrodziny "Ranunculoideae" Arnott, rodziny jaskrowatych ("Ranunculaceae") z rzędu jaskrowców ("Ranunculales"), należących do kladu dwuliściennych właściwych (eudicots). 
Gromada: okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Ranunculopsida" Brongn., podklasa jaskrowe ("Ranunculidae" Takht. ex Reveal), nadrząd "Ranunculanae" Takht. ex Reveal), rząd jaskrowce ("Ranunculales" Dumort.), podrząd "Ranunculineae" Bessey in C.K. Adams, rodzina jaskrowate ("Ranunculaceae" Juss.), podplemię "Ficariinae" A. Gray, rodzaj ziarnopłon ("Ficaria" Schaef.).

</doc>
<doc id="452680" url="https://pl.wikipedia.org/wiki?curid=452680" title="Franchi SPAS 12">
Franchi SPAS 12



</doc>
<doc id="452686" url="https://pl.wikipedia.org/wiki?curid=452686" title="Rani Mukherjee">
Rani Mukherjee



</doc>
<doc id="452690" url="https://pl.wikipedia.org/wiki?curid=452690" title="Strzelba Benelli M4 Super 90">
Strzelba Benelli M4 Super 90



</doc>
<doc id="452692" url="https://pl.wikipedia.org/wiki?curid=452692" title="RTV Euro AGD">
RTV Euro AGD

RTV Euro AGD (Euro-net sp. z o.o.) – polska sieć detaliczna oferująca elektronikę użytkową, telewizory i sprzęt RTV, duże i małe AGD, komputery, tablety, telefony, sprzęt fotograficzny, gry i konsole oraz akcesoria.
W 2023 posiadał 328 sklepów RTV Euro AGD w 218 miejscowościach oraz prowadzi sklepy internetowe euro.com.pl oraz oleole.pl. Sklepy stacjonarne RTV Euro AGD są najczęściej zlokalizowane w dużych miastach w centrach handlowych.
Historia.
RTV Euro AGD jest firmą polską i zostało założone w 1990. W pierwszych latach swojej działalności (1990–1994) firma operowała na rynku warszawskim, a w latach następnych rozbudowała sieć sprzedaży na terenie całej Polski. 
Spółka Euro-net w 2013 roku została ukarana grzywną w wysokości 515 365 zł przez UOKiK za reklamy wprowadzające w błąd.
W 2014 roku sieć posiadała 100 sklepów w całej Polsce. Sklep internetowy euro.com.pl został otwarty w 2007 roku.
Właścicielami firmy są trzy osoby fizyczne – Robert Kuczyński, który sprawuje funkcję prezesa zarządu i dyrektora ds. prawnych i organizacyjnych oraz Iwona i Waldemar Kukowie. Centrala firmy Euro-net sp. z o.o. mieści się przy ul. Muszkieterów 15 w Warszawie.
Produkty.
RTV Euro AGD jest autoryzowanym dealerem wielu światowych marek oraz najważniejszych polskich producentów.
Firma RTV Euro AGD sprzedaje m.in.:
Usługi.
Dział Obsługi Klienta RTV Euro AGD od 6 marca 2015 oferuje wsparcie w systemie "video czat" dla osób posługujących się językiem migowym. Projekt realizowany jest dzięki współpracy z Migam.org.
Kampania reklamowa.
W 2015 roku z okazji 25-lecia obecności na polskim rynku RTV Euro AGD prowadziło kampanię reklamową pod hasłem „Kupuj!”.
W maju 2018 roku wystartowała kampania „Spodziewanki” obejmująca cztery spoty telewizyjne, opowiadające historie dzieci, które stworzyły listy wymarzonych prezentów. W kampanii wzięło także udział troje nastoletnich blogerów.

</doc>
<doc id="452693" url="https://pl.wikipedia.org/wiki?curid=452693" title="Konrad Januszowic">
Konrad Januszowic

Konrad (ur. przed 1400, zm. prawdopodobnie 9 grudnia 1412 lub 1413) – przedstawiciel dynastii Piastów, najmłodszy syn księcia mazowieckiego Janusza I i Danuty Anny, córki księcia litewskiego Kiejstuta. 
Postać Konrada została wymieniona wyłącznie w "Genealogii Tomickiego". Jest on wymieniony wśród potomków księcia mazowieckiego z zaznaczeniem, że zmarł bezpotomnie. Imię Konrada jest imieniem agnatycznym i często występującym w linii mazowieckiej Piastów. Zmarł w młodym wieku, prawdopodobnie na długo przed śmiercią swego ojca. Miejsce pochówku Konrada nie jest znane.

</doc>
<doc id="452694" url="https://pl.wikipedia.org/wiki?curid=452694" title="Samozapylenie">
Samozapylenie



</doc>
<doc id="452697" url="https://pl.wikipedia.org/wiki?curid=452697" title="Franchi">
Franchi



</doc>
<doc id="452698" url="https://pl.wikipedia.org/wiki?curid=452698" title="Batata II">
Batata II

Vanderlei Gonçalves Barbosa pseudonim boiskowy Batata II (ur. 26 listopada 1973 w Barra do Piraí) – brazylijski piłkarz występujący na pozycji obrońcy.
Batata II karierę piłkarską rozpoczął w klubie Royal SC Barra do Piraí, by następnie grać w Internacional Limeira, Remo Belém. Sezon 1994/1995 spędził w lidze meksykańskiej w klubach CF Monterrey i CF La Piedad. Do Brazylii powrócił by zagrać jedną rundę w Ituano Itu, a przez następne cztery sezony zatrudnienie znalazł w Corinthians Paulista, z którym to klubem zdobył dwukrotnie mistrzostwo kraju, klubowe mistrzostwo świata i Puchar Brazylii. Później kolejno grał w rodzimych klubach Clube Atlético Mineiro, Ituano FC, Grêmio Esportivo Brasiliense do Núcleo Bandeirante i Náutico Recife. W okresie przygotowawczym do rundy wiosennej sezonu 2005/2006 został zatrudniony w Pogoni Szczecin. W barwach Granatowo-Bordowych zadebiutował w meczu przeciwko Amice Wronki (0:3) rozegranym w Szczecinie 11 marca 2006 roku. 24 kwietnia 2006 Pogoń Szczecin rozwiązała kontrakt z zawodnikiem, który powrócił do swojego poprzedniego klubu – Náutico Recife.

</doc>
<doc id="452699" url="https://pl.wikipedia.org/wiki?curid=452699" title="Vanderlei Goncalves Barbosa">
Vanderlei Goncalves Barbosa



</doc>
<doc id="452701" url="https://pl.wikipedia.org/wiki?curid=452701" title="Olli Rehn">
Olli Rehn

Olli Rehn (ur. 31 marca 1962 w Mikkeli) – fiński polityk i politolog, od 2004 do 2014 członek Komisji Europejskiej, eurodeputowany i poseł do Eduskunty, w latach 2015–2016 minister spraw gospodarczych, od 2018 prezes Banku Finlandii.
Życiorys.
Kształcił się w Macalester College w Saint Paul. W 1989 ukończył nauki polityczne na Uniwersytecie Helsińskim, a w 1986 uzyskał stopień doktora filozofii na Uniwersytecie Oksfordzkim.
Od 1987 do 1989 był przewodniczącym organizacji młodzieżowej centrystów, w latach 1988–1994 pełnił funkcję wiceprzewodniczącego Partii Centrum. W tym samym czasie był radnym Helsinek. W okresie 1991–1995 sprawował mandat deputowanego do Eduskunty, następnie przez rok zasiadał w Parlamencie Europejskim. Zajmował później stanowiska dyrektora gabinetu w Komisji Europejskiej, profesora na Uniwersytecie Helsińskim oraz doradcy politycznego premiera Finlandii.
Od lipca do listopada 2004 sprawował urząd komisarza UE ds. przedsiębiorczości (wspólnie z Jánem Figeľem), następnie został komisarzem UE ds. rozszerzenia w Komisji Europejskiej José Barroso. 27 listopada 2009 ogłoszono, iż w nowej KE z tym samym przewodniczącym ma objąć funkcję komisarza ds. gospodarczych i walutowych. Urzędowanie rozpoczął w lutym 2010 po zatwierdzeniu przez Parlament Europejski.
W 2014 ponownie z listy centrystów uzyskał mandat posła do Parlamentu Europejskiego. W związku z tym 1 lipca 2014 odszedł ze stanowiska w KE.
26 kwietnia 2015 zrezygnował z zasiadania w PE w związku z wyborem na posła do Eduskunty. 29 maja tegoż roku wszedł w skład nowego gabinetu Juhy Sipili jako minister spraw gospodarczych.
W październiku 2016 ogłoszono jego nominację na funkcję członka zarządu Banku Finlandii. Objął ją w grudniu 2016, odchodząc w konsekwencji z rządu i parlamentu. W lipcu 2018 został nowym prezesem fińskiego banku centralnego.

</doc>
<doc id="452709" url="https://pl.wikipedia.org/wiki?curid=452709" title="Paginacja">
Paginacja

Paginacja – przypisywanie kolejnych liczb (lub wyrażeń liczbowych) do kolejnych stron rękopisu lub druku. Jedna z dwóch metod numeracji obok foliacji polegającej na numerowaniu kolejnych kart.
Paginacja jest sposobem liczenia i porządkowania wszystkich zapisanych stron znajdujących się w publikacji, niezależnie od tego, czy są one opatrzone liczbą (strony liczbowane), czy też są jej pozbawione (strony nieliczbowane, w bibliografiach oznaczane skrótem nlb.). W archiwistyce liczbowania dokonuje się za pomocą umieszczenia na danej stronie paginy.
Sposoby paginacji:

</doc>
<doc id="452713" url="https://pl.wikipedia.org/wiki?curid=452713" title="Marcin Zborowski">
Marcin Zborowski

Marcin Zborowski herbu Jastrzębiec (ur. 1492, zm. 25 lutego 1565 roku) – cześnik koronny w latach 1527–1542, kasztelan krakowski w latach 1562–1565, wojewoda poznański w latach 1558–1562, wojewoda kaliski w 1550 roku, kasztelan kaliski w 1543 roku, starosta będziński od 1551 roku, starosta odolanowski, szydłowski w latach 1531–1546, tłumacki od 1565 roku, starosta stobnicki w 1563 roku, starosta tłumacki w 1564 roku, dworzanin królewski.
Życiorys.
Brat Piotra Zborowskiego, kasztelana małogoskiego. Był kalwinistą.
Wziął udział w wojnie litewsko-moskiewskiej, gdzie odznaczył się w bitwie pod Orszą. Poseł województwa krakowskiego na sejm krakowski 1523 roku, sejm piotrkowski 1534/1535 roku i sejm piotrkowski 1535 roku, sejm piotrkowski 1536/1537 roku, sejm piotrkowski 1538 roku, sejm krakowski 1538/1539 roku, sejm 1540 roku. W 1537 był jednym z przywódców "wojny kokoszej". W 1540 roku podejrzewany był o organizację rzekomego zamachu stanu. Wszedł w konflikt w starostwie śniatyńskim ze starostą i kasztelanem krakowskim Andrzejem Tęczyńskim. Był zamieszany w plany ożenku bogatej Halszki Ostrogskiej z jednym ze swoich synów, na co nie wyraził zgody król Zygmunt II August. Następnie Zborowski doprowadził w 1554 roku do śmierci jej męża Dymitra Sanguszki w Jaromierzu, podczas jego ucieczki z Polski.
Kariera polityczna Marcina Zborowskiego rozpoczęła się od jego działalności w obozie egzekucji praw i dóbr, co oznaczało pozostawanie w opozycji wobec króla Zygmunta I Starego. Zwycięstwo tego stronnictwa sprawiło, że po latach zmiennego szczęścia Zborowski otrzymał w 1563 roku najwyższą godność świecką Korony, czyli kasztelanię krakowską.
Bartosz Paprocki napisał o nim: ""Ten to Marcin Zborowski był za mojej pamięci bardzo możny w skarby i w majętności, był pan skromny, nie przesadzał się na szaty, ani na żadne niepotrzebne zbytki [...] u królów był w wielkiej łasce, przez wiarę, pilność i stateczność w posługach swych"(...) Wielkie szczęście jego i męstwo znaczne bardzo go zalecało królom, gdy przed nimi nie tylko nieprzyjacioły ich czasu potrzeby bijał, ale też czasu krotochwile zwierz wielki, wieprze, żubry, niedźwiedzie, pojedynkiem łowił. (...) Prawem się z żadnym sąsiadem nie obchodził, każdą krzywdę drogo zapłacił, a też prokuratory na rybnych stolech kijem bijał, o czem mi powiedał Kumelski, sławny prokurator".
Marcin Zborowski był ojcem siedmiu synów, z których sześciu przeszło do historii (w kolejności wiekowej):
Był właścicielem m.in. Solca i zamku w Korzkwi. Przebudował zamek Jastrzębiec w okolicach Szydłowa. Założył miasteczko Jastrząb.
Poprzez córkę Krystynę jego wnukiem był hetman Jan Karol Chodkiewicz.
Ocena.
Władysław Konopczyński określił go jako "warchoła-karmazyna", a Jerzy Besala uznał, że był to "właściwie morderca".

</doc>
<doc id="452714" url="https://pl.wikipedia.org/wiki?curid=452714" title="Acquis politique">
Acquis politique

Acquis politique (franc. dorobek polityczny) – pojęcie szersze niż Acquis communautaire, obejmuje także prawa, obowiązki i ustalenia wynikające z funkcjonowania 2 filaru Unii Europejskiej (Wspólna polityka zagraniczna i bezpieczeństwa).

</doc>
<doc id="452715" url="https://pl.wikipedia.org/wiki?curid=452715" title="Demon Days (album)">
Demon Days (album)

Demon Days – drugi album studyjny zespołu Gorillaz, wydany w maju 2005 roku, promowały go single „Feel Good Inc.”, „Dirty Harry”, „DARE” i „El Mañana/Kids With Guns”. Album uzyskał certyfikat platynowej płyty w Stanach Zjednoczonych oraz Polsce i podwójnej platynowej płyty w Wielkiej Brytanii. W Polsce dystrybutorem albumu jest wytwórnia EMI Music Poland. Wśród gości specjalnych, którzy pojawili się na płycie są: De La Soul, Martina Topley-Bird, Roots Manuva, Bootie Brown, Ike Turner, MF Doom, Neneh Cherry, Shaun Ryder, Bootie Brown, The London Community Gospel Choir i San Fernandez Youth Chorus. Album "Demon Days" został nagrany we własnym studiu zespołu "Kong Studios" i wyprodukowany przez zespół oraz Damona Albarna.
Okładka albumu nawiązuje do płyty "Let It Be" The Beatles.

</doc>
<doc id="452719" url="https://pl.wikipedia.org/wiki?curid=452719" title="Daniel Lopez Cruz">
Daniel Lopez Cruz

Daniel Cruz, właśc. Daniel Lopez Cruz (ur. 1 czerwca 1982 w Salvador w stanie Bahia) – brazylijski piłkarz występujący na pozycji obrońcy w klubie SE Itapira.
Kariera klubowa.
Daniel Cruz karierę piłkarską rozpoczął w klubie EC Juventude z miasta Caxias do Sul. Następnie występował w SC Corinthians Alagoano, CRB Maceió, Mogi Mirim EC oraz Rio Branco SC. W barwach tych klubów grał na poziomie Serie B i Serie C.
W maju 2005 roku po pozytywnym zaliczeniu testów podpisał umowę z Legą Warszawa. W barwach klubu rozegrał jedno oficjalne spotkanie w przegranym 1:4 meczu przeciwko FC Zürich w eliminacjach Pucharu UEFA 2005/2006. W okresie przygotowawczym do rundy wiosennej sezonu 2005/2006 został zatrudniony w Pogoni Szczecin. Zadebiutował w ligowym meczu przeciwko Amice Wronki (0:3) rozegranym na Stadionie Miejskim w Szczecinie 11 marca 2006 roku. Swoją pierwszą bramkę na polskich boiskach strzelił 19 września 2006 w meczu 1/16 finału Pucharu Polski przeciwko drużynie Lechii Gdańsk wygranym przez jego zespół meczu 2:0. W ekipie "Portowców" występował do końca rundy jesiennej sezonu 2006/2007.
W styczniu 2007 roku rozpoczął gre w brazylijskim klubie Coritiba FBC. W sierpniu 2008 roku został zawodnikiem portugalskiego klubu Naval 1º de Maio. Spędził w nim trzy sezony, i zdobył jedną bramkę, która dała jego drużynie zwycięstwo w meczu z FC Porto. Latem 2011 roku przeniósł się do azerskiego FK Qəbələ, gdzie zaliczył 36 spotkań w Premyer Liqa. Od 2014 roku jest on graczem klubu SE Itapira.

</doc>
<doc id="452720" url="https://pl.wikipedia.org/wiki?curid=452720" title="Paweł Bartosz Olszewski">
Paweł Bartosz Olszewski



</doc>
<doc id="452724" url="https://pl.wikipedia.org/wiki?curid=452724" title="Partia Rewolucyjno-Instytucjonalna">
Partia Rewolucyjno-Instytucjonalna

Partia Rewolucyjno-Instytucjonalna ("Partido Revolucionario Institucional", PRI) – meksykańska partia polityczna. Założona w 1929 roku i utrzymująca monopol władzy do 2000 roku. Początkowo nosiła nazwę Partii Narodowo-Rewolucyjnej. 30 marca 1938 zmieniła nazwę na Partię Rewolucji Meksykańskiej, a obecna nazwa została ustalona 18 stycznia 1946 roku. Partia w zależności od źródeł współcześnie zajmuje pozycje centrowe lub centroprawicowe oraz ideologie tzw. nacjonalizmu obywatelskiego.
Historia.
Ugrupowanie zostało założone pod nazwą Partia Narodowo-Rewolucyjna w 1929 roku przez prezydenta Plutarco Elías Callesa. Twórcy partii zależało na skonsolidowanie władzy po długim okresie konfliktów wewnętrznych wywołanych rewolucją meksykańską. Rok utworzenia partii związany był z rozbiciem powstania Cristero będącego ostatnim z konfliktów w porewolucyjnym Meksyku i porozumieniem z Kościołem katolickim. Partia Narodowo-Rewolucyjna stała się partią masową sprawującą władzę przez kolejne dziesięciolecia. Początkowo odwoływała się do idei rolniczo-robotniczych, nie odwołując się przy tym do żadnej konkretnej ideologii politycznej. Największym poparciem cieszyła się wśród robotników i chłopów oraz wojskowych.
Następca Callesa, Lázaro Cárdenas del Río przejął urząd prezydenta w roku 1934. w 1938 roku przekształcił on Partię Narodowo-Rewolucyjną w Partię Rewolucji Meksykańskiej. Nowe ugrupowanie przyjęło o wiele bardziej lewicowy i „proludowy” charakter. Cárdenas del Río zrezygnował z pragmatyzmu i umiarkowania przyśpieszając reformy. Przeprowadził on nacjonalizację złóż ropy naftowej i reformę rolną. Choć najwięksi plantatorzy byli co prawda wyłączeni z programu wywłaszczenia, w ramach reformy rolnej ziemia trafiła w ręce prawie jednej trzeciej ludności Meksyku. Cárdenas skupił zwolenników reformy rolnej w "Cofederacion Nacional de Campesinos" (Narodowa Federacja Rolników), w 1936 roku natomiast z inicjatywy działaczy marksistowskich założona została Confederacion de Trabajadores Mexicanos (Konfederacja Robotników Meksykańskich). Obydwa skupiające miliony pracowników, związki zawodowe stały się jednym z fundamentów Partii Rewolucji Meksykańskiej. Coraz bardziej radykalne reformy Cárdenasa przyczyniły się do pogorszenia relacji Meksyku ze Stanami Zjednoczonymi i Wielką Brytanią.
W latach 1940–1946 urząd prezydenta z ramienia PRN sprawował Manuel Ávila Camacho. W okresie jego rządów partia przesunęła się w stronę centrum i zbliżyła się w polityce zagranicznej do Stanów Zjednoczonych. Kurs ten kontynuowany był w okresie rządów Miguela Valdésa (1946–1952), w czasie prezydentury Valdésa PRN zmieniła nazwę na współczesną. Alemán Valdés kontynuował reformy Ávily Camacho korzystając z pomocy grupy doradców amerykańskiego prezydenta Franklina Delano Roosevelta. Pod jego rządami modernizacji uległa kolej oraz powstała sieć autostrad. W czasie jego rządów do rządu weszła grupa młodych ludzi która podjęła dalsze reformy. Adolfo Ruiz Cortines (1952–1958) kontynuował reformy, do kraju ponownie powrócili zagraniczni inwestorzy. Rząd nadał kobietom prawa wyborcze a liczba obywateli Meksyku w ciągu 24 lat podwoiła się. Od politycznego centrum w lewą stronę, PRI na krótko powróciła w okresie władzy Adolfo Lópeza Mateosa (1958–1964). Mateos rozdał obywatelom 12 milionów hektarów ziemi, wykupił udziały spółek zagranicznych w przemyśle (jednocześnie koniunktura gospodarcza przyciągała zagranicznych inwestorów), rozbudował system opieki socjalnej i medycznej oraz zapoczątkował budownictwo społeczne. Hasłem jego prezydentury było zdanie „Skłaniam się ku lewicy, lecz w ramach konstytucji”. Mimo lewicowych poglądów wydalił ze związków zawodowych nauczycieli i kolejarzy ich dotychczasowe komunizujące przywództwo. Represjom zostali poddani działacze i twórcy o komunistycznych poglądach.
Ostateczny odwrót od lewej części polityki rozpoczął się w latach 1964–1970, gdy władzę w PRI przejął konserwatywny Gustavo Díaz Ordaz. System rządów partii PRI uległ pewnym przeobrażeniom wskutek rozbitych przez rząd protestów studenckich w 1968, a także późniejszego kryzysu naftowego w 1982. W latach 80. coraz widoczne stało się dryfowanie partii w stronę prawicy. PRI przyjęła wówczas neoliberalny kurs prowadzenia gospodarki. W wyniku neoliberalnych reform PRI w 1987 roku deficyt spadł do 17% a w 1992 roku inflacja spadła z 159% do 12%. PKB rosło na stałym poziomie 3,9%. Z drugiej strony wzrosło bezrobocie które sięgnęło 18% populacji (a jeszcze wyższe było bezrobocie częściowe), spadkowi uległa też zdolność nabywcza pracy. 
W 1988 roku głównym ideologiem partii stał się absolwent Harwardu Carlos Salinas de Gortari zajmujący stanowisko technokratyczne i bliskie „liberalizmowi społecznemu”. Z inicjatywy Salinasa uchwalono nowy dokument programowy PRI zatytułowany jako Liberalizm społeczny, w dokumencie odrzucono etatyzm i neoliberalizm (choć PRI realizowała wiele postulatów tej doktryny) i postulowano politykę trzeciej drogi. Sukcesem de Gortari okazało się utworzenie programu walki z biedą – „Narodowy program solidarności” (nazwę zainspirowano polskim ruchem opozycyjnym NSZZ „Solidarność”). Część rozentuzjazmowanej sukcesem frakcji technokratycznej rozważała nawet możliwość zmiany nazwę partii na „Solidaridad”.
Salinas prowadził program prywatyzacji i deregulacji na skutek której liczba państwowych przedsiębiorstw uległa radykalnemu zmniejszeniu. W wyniku liberalnych reform PRI w 1987 roku deficyt spadł do 17% a w 1992 roku inflacja spadła z 159% do 12%. PKB rosło na stałym poziomie 3,9%. Z drugiej strony wzrosło bezrobocie które sięgnęło 18% populacji (a jeszcze wyższe było bezrobocie częściowe), spadkowi uległa też zdolność nabywcza pracy Pod koniec pierwszej połowy lat 90. rządy PRI zostały podkopane przez załamanie gospodarcze z 1994.
PRI utrzymywała się przy władzy przez 71 lat wygrywając wybory 14 razy z rzędu. Kres jej monopolowi przyniosły wybory w 2000 roku, kiedy po raz pierwszy urząd prezydenta objął kandydat innego ugrupowania, konserwatywnej Partii Akcji Narodowej ("Partido Acción Nacional", PAN), Vicente Fox Quesada. Zdobył on 43% głosów, pokonując kandydata PRI Francisco Labastida. Po wyborach generalnych w 2012 stanowisko prezydenta objął kandydat PRI Enrique Peña Nieto.

</doc>
<doc id="452729" url="https://pl.wikipedia.org/wiki?curid=452729" title="Stanisław Wachowiak">
Stanisław Wachowiak

Stanisław Wachowiak (ur. 7 maja 1890 w Smolicach, zm. 4 marca 1972 w São Paulo) – polski ekonomista i polityk, działacz gospodarczy, poseł na Sejm Ustawodawczy i Sejm I kadencji II Rzeczypospolitej (1920–1924), podsekretarz stanu w Ministerstwie byłej Dzielnicy Pruskiej (1920–1922), wojewoda pomorski (1924–1926), organizator Powszechnej Wystawy Krajowej w Poznaniu (1929).
Życiorys.
Urodził się w rodzinie robotnika rolnego Ignacego i Małgorzaty z Pośledników. Miał dziewięcioro rodzeństwa, w tym Andrzeja, dziennikarza i marynisty. W 1897 rodzina emigrowała zarobkowo do Westfalii, gdzie ojciec pracował jako górnik. Dzięki wsparciu finansowemu proboszcza parafii w Smolicach ks. Wawrzyńca Nowakowskiego Stanisław ukończył w 1911 gimnazjum w Recklinghausen. Rozpoczął studia ekonomiczne na Uniwersytecie Berlińskim, skąd przeniósł się na uniwersytet do Strasburga (wówczas niemiecka Alzacja). W 1913 został wydalony z uczelni wraz z dwoma kolegami za używanie języka polskiego w rozmowie w miejscach publicznych. Studia ukończył na Uniwersytecie Ludwika i Maksymiliana w Monachium, uzyskując w lutym 1915 doktorat "summa cum laude" na seminarium profesora Lujo von Brentano, którego był asystentem. Opublikował pracę "Die Polen in Rheinland-Westfalen" („Polacy w Nadrenii-Westfalii”).
Nie przyjmując oferty pracy w bawarskim ministerstwie finansów, powrócił w Poznańskie. Za rekomendacją ks. Stanisława Adamskiego rozpoczął pracę w banku spółdzielczym w Kościanie, w 1916 został dyrektorem Banku Ludowego w Inowrocławiu. Po klęsce państw centralnych w I wojnie światowej, rewolucji w Niemczech i zawieszeniu broni z Ententą był członkiem polskiej Rady Ludowej w Inowrocławiu i pierwszym polskim przewodniczącym Rady Miejskiej Inowrocławia (1919–1920). W czasie powstania wielkopolskiego przejął 5 stycznia 1919 władzę w mieście w imieniu Naczelnej Rady Ludowej i doprowadził do ewakuacji niemieckiego garnizonu Inowrocławia.
W 1920 został wybrany na posła na Sejm Ustawodawczy z okręgu Lubawa (nowo utworzone województwo pomorskie) z listy Narodowego Stronnictwa Robotników. Od 15 października 1920 do 29 kwietnia 1922 był podsekretarzem stanu w Ministerstwie byłej Dzielnicy Pruskiej. Krytyczny wobec Narodowej Demokracji, współpracował harmonijnie z Naczelnikiem Państwa (Piłsudskim).
W wyborach parlamentarnych 1922 ponownie wybrany na posła z okręgu nr 36 (Szamotuły) z listy Narodowej Partii Robotniczej. Od 1923 był prezesem klubu poselskiego NPR, w latach 1920–1924 członkiem Rady Naczelnej tej partii. Z mandatu poselskiego i stanowisk partyjnych zrezygnował po powołaniu go na funkcję wojewody pomorskiego (1924–1926). Wspierał budowę portu w Gdyni i samego miasta. W 1926 podpisał dekret erekcyjny miasta. W latach 1926–1929 był prezesem Zarządu i naczelnym dyrektorem Powszechnej Wystawy Krajowej w Poznaniu, a w latach 1931–1939 dyrektorem Związku Kopalń Górnośląskich „Robur” w Katowicach.
W czasie okupacji niemieckiej był wiceprezesem Rady Głównej Opiekuńczej w Generalnym Gubernatorstwie, pracując w Warszawie. W 1946, zagrożony aresztowaniem przez Ministerstwo Bezpieczeństwa Publicznego, wyjechał z Polski i przebywał odtąd na uchodźstwie w Wielkiej Brytanii oraz Irlandii, a od 1952 w Brazylii.
Upamiętnienie.
W Gdyni w dzielnicy Wzgórze Św. Maksymiliana istnieje ulica Wojewody Stanisława Wachowiaka (wcześniej ulica ta nosiła nazwę Ludwika Waryńskiego).
Stanisław Wachowiak jest także patronem ulic na osiedlu Piątkowo w Poznaniu oraz w Inowrocławiu i Wągrowcu.

</doc>
<doc id="452733" url="https://pl.wikipedia.org/wiki?curid=452733" title="Sergio Batata">
Sergio Batata



</doc>
<doc id="452736" url="https://pl.wikipedia.org/wiki?curid=452736" title="Działo kolejowe">
Działo kolejowe

Działo kolejowe – działo umieszczone na specjalnej platformie kolejowej i mogące prowadzić z niej ogień. Mniejszego kalibru działa, często umieszczone w obrotowych wieżach, wchodziły w skład pociągów pancernych. Działa kolejowe "sensu stricto" były samodzielnymi jednostkami dużego kalibru (od 200 mm do 800 mm), wykorzystywanymi jako artyleria oblężnicza.
W czasie I wojny światowej wiele dział kolejowych budowano, montując na łożach kolejowych działa wielkokalibrowej artylerii okrętowej – tak na przykład powstała armata kolejowa 13,5-calowa.
Najcięższym działem kolejowym z I wojny światowej była francuska 520 mm haubica Schneidera, największym działem kolejowym w ogóle była zaś niemiecka konstrukcja używana w czasie II wojny światowej Dora o kalibrze 800 mm. 
Pocisk wystrzelony z działa kolejowego, był również pierwszym sztucznym obiektem, który dotarł do stratosfery. Miało to miejsce za sprawą niemieckiego tzw. działa paryskiego, wykorzystywanego do ostrzeliwania stolicy Francji w 1918 r.

</doc>
<doc id="452737" url="https://pl.wikipedia.org/wiki?curid=452737" title="Alois Morgenstern">
Alois Morgenstern

Alois Morgenstern (ur. 13 czerwca 1954 w Spittal an der Drau) – austriacki narciarz alpejski, zawodnik klubu SV Spittal an der Drau.
Kariera.
Specjalizował się w slalomie. W latach 70. 9-krotnie zajmował miejsca w czołowej dziesiątce zawodów Pucharu Świata, pierwsze punkty zdobywając 3 marca 1974 roku w Voss, zajmując szóste miejsce. Jeden raz stanął na podium zawodów tego cyklu: 10 stycznia 1977 roku w Berchtesgaden był trzeci w slalomie. W zawodach tych wyprzedzili go jedynie Ingemar Stenmark ze Szwecji i kolejny Austriak, Klaus Heidegger. Najwyżej w klasyfikacji generalnej Pucharu Świata uplasował się w sezonie 1976/1977 – na 33. miejscu, zajmując jednocześnie 11. miejsce w klasyfikacji slalomu.
W 1976 roku wystartował na igrzyskach olimpijskich w Innsbrucku, gdzie zajął siódme miejsce w slalomie, co było najlepszym wynikiem wśród Austriaków (złoty medal zdobył Włoch Piero Gros). Na tej samej imprezie wystąpił także w gigancie, w którym po pierwszym przejeździe zajmował 18. miejsce. Drugiego przejazdu jednak nie ukończył i ostatecznie nie był klasyfikowany.
Po zakończeniu kariery sportowej zajął się pracą trenerską w piłce nożnej, prowadził m.in. młodzieżową drużynę z rodzinnej miejscowości Spittal.
Jego bratanek, Thomas Morgenstern, uprawiał skoki narciarskie.

</doc>
<doc id="452742" url="https://pl.wikipedia.org/wiki?curid=452742" title="Fizylierzy (okres napoleoński)">
Fizylierzy (okres napoleoński)

Fizylierzy – piechurzy uzbrojeni w karabiny skałkowe oraz krótkie pałasze. 
W wojsku Księstwa Warszawskiego nazywano tak lżej uzbrojone kompanie w pułkach piechoty. 
Ubiór fizylierów stanowiły kurtki granatowe, takiegoż koloru spodnie na zimę, a białe płócienne czechczery latem. Nosili czapki rogate z czarnego filcu ozdobione białym orłem, a poniżej blachą żółtą z numerem pułku. Podoficerowie oprócz karabinów byli uzbrojeni w pałasze.
Pododdziały fizylierów były kompaniami centralnymi pułków piechoty.

</doc>
<doc id="452744" url="https://pl.wikipedia.org/wiki?curid=452744" title="RV Glomar Challenger">
RV Glomar Challenger

RV Glomar Challenger – wiertniczy statek badawczy badający dna głębokich mórz. Przeznaczony do badań oceanograficznych i geologii morskiej. Zaprojektowany przez NSF i UC. Nazwa "Glomar" pochodzi od Global Marine.
W roku 1970 przy jego pomocy odkryto anhydryt na dnie Morza Śródziemnego.

</doc>
<doc id="452746" url="https://pl.wikipedia.org/wiki?curid=452746" title="IO Interactive">
IO Interactive

IO Interactive − niezależny duński producent gier komputerowych z siedzibą w Kopenhadze. Przedsiębiorstwo zostało założone we wrześniu 1998 przez grupę Reto-Moto. Zostało wykupione przez Eidos Interactive, a następnie przejęte przez Square Enix w kwietniu 2009. W czerwcu 2017 roku doszło do wykupu studia przez kadrę kierowniczą, przez co studio ponownie stało się niezależnym producentem. IO Interactive jest twórcą serii gier "Hitman".
Lista stworzonych gier.
Źródło: Gry-Online

</doc>
<doc id="452748" url="https://pl.wikipedia.org/wiki?curid=452748" title="IO">
IO



</doc>
<doc id="452749" url="https://pl.wikipedia.org/wiki?curid=452749" title="Statuty Karnkowskiego">
Statuty Karnkowskiego

Statuty Karnkowskiego lub Konstytucje Gdańskie (łac. "Statuta seu Constitutiones Carncovianae") – ogłoszone 15 marca 1570 przez biskupa kujawskiego Stanisława Karnkowskiego, potwierdzone przez sejm 20 czerwca 1570, precyzujące zwierzchnie prawa króla polskiego i Rzeczypospolitej w Gdańsku oraz na morzu.
Historia.
W roku 1570 sejm zatwierdził statuty biskupa Stanisława Karnkowskiego, określające zasady polityki morskiej oraz podległości Gdańska Rzeczypospolitej; dokument ten potwierdzał prawo króla do nakładania embarga na handel morski z dowolnym krajem; monarcha miał prawo budowania nowych portów i tworzenia floty wojennej; poszerzone zostały kompetencje sądownicze króla wobec Gdańska; w ustroju miasta zwiększono uprawnienia pospólstwa.
Opracowane przez Komisję Karnkowskiego, składały się z 67 artykułów, ograniczających znacznie samodzielność gdańskiej rady. Między innymi zastrzeżono dla króla prawo otwierania i zamykania portu i regulowania żeglugi; nałożono na członków gdańskiej rady i burmistrzów oraz na komendanta twierdzy w Wisłoujściu i Latarni obowiązek składania przysięgi na wierność królowi.
Statuty Karnkowskiego nie weszły w życie, m.in. wskutek porzucenia polityki morskiej Zygmunta II Augusta po jego śmierci i ustępstw Batorego (1577).

</doc>
<doc id="452751" url="https://pl.wikipedia.org/wiki?curid=452751" title="Tomasz Słowianin">
Tomasz Słowianin

Tomasz Słowianin (także zwany Tomasz z Giazury) – przywódca powstania antyfeudalnego, które wybuchło w 821 roku na terenie Cesarstwa Bizantyjskiego. Oficer armii bizantyjskiej, potomek słowiańskich przesiedleńców do Azji Mniejszej.
Życiorys.
Swym zasięgiem objęło prowincje położone w Azji Mniejszej oraz dzięki słowiańskiej pomocy prowincje bałkańskie. Przyczyną zrywu było żądanie przywrócenia kultu obrazów, który 6 lat wcześniej ponownie został zakazany przez cesarza Leona V Armeńczyka. Chłopstwo domagało się także ochrony państwa przed warstwą nowych właścicieli ziemskich, zwanych "dynatoi". 
Owi dynatoi ujarzmiali wolnych rolników zmuszając ich do udzielania świadczeń oraz podporządkowując ich własnemu sądownictwu. Na skutek ataku chana Bułgarów Omurtaga w 823 roku i nieudanemu atakowi na Konstantynopol powstanie upadło. Po klęsce spotkało się z ogromnymi i krwawymi represjami na wsi wśród buntowników i ich rodzin. Tomasz Słowianin został stracony przez nabicie na pal.

</doc>
<doc id="452754" url="https://pl.wikipedia.org/wiki?curid=452754" title="Oscar Camenzind">
Oscar Camenzind

Oscar Camenzind (ur. 12 września 1971 w Weggis) – były szwajcarski kolarz szosowy, mistrz świata z 1998 roku, czwarty zawodnik Giro d’Italia (1998).
Początek kariery.
Profesjonalną karierę Oscar Camenzind rozpoczął stosunkowo późno, bo dopiero w 25 roku życia tj. w sezonie 1996. Swój pierwszy zawodowy kontrakt podpisał z włoską ekipą Ceramica Panaria, a wcześniej aż pięć z sześciu sezonów spędzonych w gronie amatorów spędził w klubach z „włoskiego” kantonu w Szwajcarii – Ticino. W Panarii liderem był wówczas Rosjanin Pawieł Tonkow, lecz Camenzind nie wziął udziału w zwycięskim dla „Kozaka” Giro d’Italia 1996, a swój wieloetapowy debiut zaliczył dwa miesiące później na trasie Tour de France – w którym zresztą zajął dość wysokie, 36. miejsce. Pierwszy sezon wśród profesjonałów przyniósł mu cztery małe zwycięstwa odniesione wyłącznie na rodzimej ziemi z czego trzy etapowe w Grand Prix Wilhelm Tell.
Przejście do Mapei.
Zimą 1996/1997 Camenzind wraz z ośmioma kolegami (m.in. Tonkowem, Czechem Jánem Svoradą czy Polakiem, Zbigniewem Spruchem) przeszedł z Panarii do stale wzmacnianej supergrupy Mapei. Szwajcar pokazał, że jest zdolnym uczniem, bowiem już w sezonie 1997 okazał się najmocniejszym kolarzem na trasie Tour de Suisse. Jednak jeszcze tym razem nie dane mu było wygrać swego narodowego touru, bowiem na drugim etapie peleton odpuścił grupkę „harcowników” spośród, których najwięcej (i to aż 11:32) nad grupą zasadniczą nadrobił mało znany Francuz Christophe Agnolutto. Camenzind do wcześniej wygranego prologu dodał pewne zwycięstwo na trasie górskiego etapu do Davos, lecz do Agnolutto zabrakło mu ostatecznie 2:08. Niemniej zdołał zająć drugie miejsce w klasyfikacji generalnej wyścigu wyprzedzając m.in. Niemca Jana Ullricha. Miesiąc później na „Wielkiej Pętli” niepodzielnie rządził już Ullrich, lecz Camenzind jadący w koszulce mistrza Szwajcarii potwierdził swój rozwój dwunastym miejscem w klasyfikacji generalnej, będąc też bliskim etapowego sukcesu w Colmar, gdzie finiszował drugi za kompanem z 13-osobowej ucieczki Australijczykiem Neilem Stephensem.
Najlepszy sezon.
Najlepszym rokiem w karierze Oscara okazał się już trzeci sezon czyli 1998. Wiosną zajął on wysokie czwarte miejsce w Giro d’Italia za Włochami: Marco Pantanim i Giuseppe Guerinim oraz Tonkowem, któremu Camenzind musiał pomagać na trasie. W jeszcze lepszym stylu skończył on ów sezon, gdyż w październiku był praktycznie nie do pokonania. Najpierw 11 października w deszczowym wyścigu wywalczył po samotnej akcji na ostatnich kilometrach złoty medal na mistrzostwach świata w Valkenburgu, pokonując m.in. Belga Petera Van Petegema, Włocha Michele Bartoliego, rekonwalescenta z USA Lance’a Armstronga czy pechowego z powodu defektu faworyta gospodarzy Michaela Boogerda. Był to trzeci w historii szwajcarskiego kolarstwa złoty medal profesjonalnych mistrzostw świata na szosie, a pierwszy od sezonu 1951, gdy triumfował Ferdi Kübler. Po tym sukcesie Camenzind kontynuował pasmo zwycięstw i sześć dni później wygrał włoski klasyk Giro di Lombardia zamykający tradycyjnie cykl wyścigów o Puchar Świata. Tym razem najdłużej dotrzymał mu towarzystwa wspomniany wyżej Boogerd, którego Szwajcar zostawił w tyle dopiero na podjeździe Lago Colle Aperto niespełna 5 kilometrów przed metą w Bergamo.
Przejście do Lampre.
Ten sukces sprawił, iż z wielkiego Mapei przeszedł (jak się okazało na kolejne trzy sezony) do odradzającej się po trzech latach niebytu drużyny Lampre. Camenzind w tej ekipie miał być liderem na wyścigi etapowe i górzyste klasyki, zaś z myślą o innych celach jego śladem poszli też jeszcze Włoch Franco Ballerini oraz wspomniani już Spruch i Svorada. Pierwszy sezon w nowych barwach miał całkiem niezły – zajmował czołowe miejsca w szwajcarskich wyścigach wieloetapowych: Tour de Romandie i Tour de Suisse, czy górzystych klasykach takich jak: La Flèche Wallonne (Strzała Walońska) i Giro di Lombardia, lecz nie odnosił już tak spektakularnych zwycięstw jak sezon wcześniej. Jakkolwiek dni jego największej chwały już przeminęły, to w latach 2000-2001 nadal należało się z nim liczyć. W 2000 roku wygrał w końcu swój narodowy tour (Tour de Suisse) dystansując dwójkę Włochów z Fassa Bortolo: Dario Frigo i Wladimira Belli. Natomiast w następnym sezonie okazał się najmocniejszy na trasie najstarszego z klasyków czyli Liège-Bastogne-Liège rozgrywanego w belgijskich Ardenach. Na ostatniej prostej w Ans Camenzind najszybciej finiszował wówczas z 5-osobowej grupki mocnych kolarzy, w której byli też: Włosi Davide Rebellin i Francesco Casagrande, Bask David Etxebarria oraz niemający szczęścia do Szwajcara, Holender Boogerd.
Przejście do Phonak i koniec kariery.
Po sezonie 2001 bezdyskusyjnym wieloetapowym liderem Lampre stał się już jednak zwycięzca Giro d’Italia Włoch Gilberto Simoni, zaś Camenzind znalazł swe miejsce w grupie Phonak, która wtedy jeszcze miała szwajcarski (a nie hiszpański) „kręgosłup”, zaś były mistrz świata był najgłośniejszym nazwiskiem w gronie 24 kolarzy prowadzonych przez menadżera Ursa Freulera. Jednak blisko trzyletnie występy Camenzinda w biało-zielonych barwach Phonaku nie przyniosły wyników na miarę rozbudzonych wcześniejszymi sukcesami ambicji tego kolarza. Zwycięstwa na mało znaczącej niemieckiej etapówce w Saksonii czy drugie, trzecie miejsca we włoskich jednodniówkach (najcenniejsze w Giro di Lombardia 2002), to było wszystko czym potrafił się wykazać. Z profesjonalną szosą pożegnał się w niesławie. Wynik przeprowadzonego przed igrzyskami w Atenach w dniu 22 lipca 2004 roku przez Szwajcarski Komitet Olimpijski testu antydopingowego dał wynik pozytywny na obecność śladów EPO w jego organizmie. 33-letni Camenzind, którego czekała najprawdopodobniej 2-letnia dyskwalifikacja, przyznał się do winy, nie zażądał zbadania próbki „B” i na konferencji prasowej zwołanej na 10 sierpnia do Lucerny ogłosił zakończenie swej profesjonalnej kariery. Dla niego był to koniec przygody z zawodowym peletonem. Również dla drużyny Phonak był to początek szeregu „nieszczęść”, które doprowadziły do wstępnego wykluczenia jej z cyklu ProTour.

</doc>
<doc id="452758" url="https://pl.wikipedia.org/wiki?curid=452758" title="AdvancedAJAX">
AdvancedAJAX

AdvancedAJAX (advAJAX, Advanced Asynchronous JavaScript and XML) jest biblioteką napisaną w języku JavaScript pozwalającą na szybkie i efektywne korzystanie z możliwości AJAX-a. Zawiera ona szereg metod wspomagających wykonywanie zapytań, obsługę błędów, wykorzystanie interfejsu w połączeniu z formularzami HTML, jak również przedawnianie czasu połączenia i jego wznawianie. AdvancedAJAX (jak również sam AJAX) jest w pełni kompatybilny i funkcjonalny z następującymi przeglądarkami internetowymi:
AdvancedAJAX zyskał popularność wśród programistów dzięki łatwości obsługi i szybkości działania, zawiera ponadto, jako jedyne rozwiązanie tego typu, pełną dokumentację w języku polskim. AdvancedAJAX, w oparciu o przykładowe projekty, został szczegółowo opisany w takich czasopismach jak PHP Solutions i Magazyn Internet. Autorem obiektu jest Łukasz Lach.
Przykłady kodu źródłowego.
Proste pobranie strony i wyświetlenie wyniku w postaci okna dialogowego:
Zaawansowane żądanie HTTP, z dołączonymi argumentami i obsługą błędów:
Pełna współpraca AdvancedAJAX z formularzami HTML:

</doc>
<doc id="452760" url="https://pl.wikipedia.org/wiki?curid=452760" title="Tama Asuańska">
Tama Asuańska

Tama Asuańska – jedna z dwóch zapór na Nilu, w pobliżu miasta Asuan w Egipcie. Zbudowana w latach 1898–1902 przez inżynierów angielskich. Tama była dwukrotnie podwyższana: w latach 1907–1912 oraz 1929–1933. Została wybudowana w miejscu pierwszej katarakty Nilu (numerowanych kolejno od północy na południe). W Asuanie wybudowano później drugą tamę: Wysoką Tamę Asuańską.

</doc>
<doc id="452761" url="https://pl.wikipedia.org/wiki?curid=452761" title="PHP Data Objects">
PHP Data Objects

PHP Data Objects (w skrócie PDO) – rozszerzenie języka PHP udostępniające jednolity interfejs baz danych w postaci pojedynczej klasy z metodami wspólnymi dla różnych silników zarządzania bazą danych. Eliminuje to konieczność korzystania przez twórców oprogramowania z własnych lub zewnętrznych rozwiązań unifikujących sposób operowania na bazie danych.
PHP Data Objects jest dostępne w PHP od wersji 5.1 i obsługuje popularne narzędzia, takie jak MSSQL (dla systemu Windows tylko w wersji PHP ≤ 5.2.9), MySQL, Oracle, PostgreSQL czy Firebird.

</doc>
<doc id="452762" url="https://pl.wikipedia.org/wiki?curid=452762" title="Talos (syn Perdiks)">
Talos (syn Perdiks)

Talos (także Perdiks, Kalos; gr. Tálōs, łac. Talus, gr. Pérdiks, łac. Perdix ‘kuropatwa’, gr. Kálōs) – w mitologii greckiej uczeń Dedala.
Uchodził za syna Perdiks i siostrzeńca Dedala. Przewyższył umiejętności (pomysłowość, zręczność) swojego mistrza. Wuj z zazdrości zepchnął go ze szczytu Akropolu. W nagrodę za jego mądrość i talent, Atena zamieniła go w przepiórkę.
Jemu przypisywano wynalezienie piły (wzorował się na szczęce węża) i koła garncarskiego.

</doc>
<doc id="452764" url="https://pl.wikipedia.org/wiki?curid=452764" title="Stanley">
Stanley

Geografia.
Anglia:
Australia:
Miejscowości w USA:
Gminy w USA:
Hrabstwa w USA:

</doc>
<doc id="452765" url="https://pl.wikipedia.org/wiki?curid=452765" title="Halowe Mistrzostwa Świata w Lekkoatletyce 2004">
Halowe Mistrzostwa Świata w Lekkoatletyce 2004

10. Halowe Mistrzostwa Świata w Lekkoatletyce – zawody sportowe, które rozegrane zostały w dniach 5-7 marca 2004 w Budapeszcie w Budapest Sports Arena.

</doc>
<doc id="452767" url="https://pl.wikipedia.org/wiki?curid=452767" title="Sorrento">
Sorrento

Miejscowości we Włoszech:
Miejscowości w USA:
Gminy w USA:
Miejscowości w Australii:

</doc>
<doc id="452768" url="https://pl.wikipedia.org/wiki?curid=452768" title="Świstak stepowy">
Świstak stepowy

Świstak stepowy, bobak ("Marmota bobak") – gatunek gryzonia z rodziny wiewiórkowatych (Sciuridae), spokrewniony ze świstakiem alpejskim. Zamieszkuje stepy i górskie łąki w Europie Wschodniej i północno-zachodniej Azji.
Charakterystyka.
Długość ciała tych świstaków waha się pomiędzy 49–57,5 cm, przy masie ciała około 7,3 kg.
Ich umaszczenie zazwyczaj jest jasnobrązowe czasami z rudymi końcówkami. Na czubku głowy posiadają znacznie ciemniejsze barwy. Od strony brzucha są zazwyczaj brązowe(znacznie jaśniejsze niż głowa).
Były zabijane dla cennego futra.
Odżywianie.
Żywią się trawami oraz dzikimi zbożami występującymi na stepie. Jednak nie gardzą żadnym jedzeniem, ponieważ potrzebują kalorii przed zapadnięciem w sen zimowy.
Sposób życia.
Świstaki stepowe mogą żyć do 15 lat. Są towarzyskie i potrzebują kontaktów społecznych. Tworzą grupy składające się z 2–5 dorosłych osobników oraz 2 do 6 młodych. Na 1 km² może wspólnie żyć 15 takich grup. 
Są aktywne w czasie dnia. Spędzają od 12 do 16 godzin na powierzchni. Żyją w norach.

</doc>
<doc id="452769" url="https://pl.wikipedia.org/wiki?curid=452769" title="Dynatoi">
Dynatoi

Dynatoi (gr. "δυνατοί" 'potężni' l.p. "δυνατός" od "δύναμις" 'siła') – warstwa nowych właścicieli ziemskich w Bizancjum złożona z dowódców wojskowych, powstała po reformach cesarza Leona III i po nadawaniu żołnierzom ziemi jako źródła utrzymania, co miało na celu odciążenie ludności chłopskiej, która była zobowiązana do płacenia podatków na armię stale trzymaną w gotowości.
Dynatoi korzystali z nadań pronojarnych, ale w przeciwieństwie do chłopów obdzielanych pronojami nie służyli w piechocie, a wystawiali konnicę. U schyłku Bizancjum nadania pronojarne uległy feudalizacji, a grupa dynatoi scaliła się z innymi grupami możnowładczymi.

</doc>
<doc id="452775" url="https://pl.wikipedia.org/wiki?curid=452775" title="Rye">
Rye

Miejscowości we Francji:
Miejscowości w Wielkiej Brytanii:
Miejscowości w USA:
Gminy w USA:

</doc>
<doc id="452776" url="https://pl.wikipedia.org/wiki?curid=452776" title="Revere">
Revere

Miejscowości we Włoszech:
Miejscowości w USA:

</doc>
<doc id="452777" url="https://pl.wikipedia.org/wiki?curid=452777" title="Ortodoksja">
Ortodoksja

Ortodoksja (j. grecki: ὀρθός "orthós" – słuszny, δόξα "dóxa" – wiara, chwała/sława) – ścisła wierność doktrynie, dogmatowi, zwłaszcza religijnemu. Współcześnie jest tożsama rygorystycznemu przestrzeganiu jakiegoś zbioru zasad. 
Platon za swym mistrzem, Sokratesem, uważał (w „Państwie”), że ludzie mogą „myśleć” lub „mniemać”. „Myślenie” to domena wiedzy ("episteme"), zaś domeną wiary ("pistis") jest „mniemanie” (wyraz "doxa" ma podwójne znaczenie w j. greckim: „mniemanie” bądź „sława”). Dla antycznych filozofów „mniemanie” mogło prowadzić od prawdziwych przesłanek do prawdziwych wniosków, ale nie pozostawiało pewności co do tego, czy tak jest w istocie. Tylko „myślenie”, przebiegające wedle praw „logiki”, tj. nauki o prawach poprawnego rozumowania, gwarantowało taki skutek. 
Chrześcijaństwo.
„Orto-doksja” dosłownie oznacza „prawo-sławie”. Stąd przyjęło się to określenie używać w odniesieniu do wschodniobizantyjskiego chrześcijaństwa, zarówno we wschodniej, jak i w zachodniej części cesarstwa rzymskiego już od II w. n.e.
Sam termin „ortodoksyjny” w chrześcijaństwie oznaczać może:
Judaizm.
W początkach wieku XIX niektórzy Żydzi, głównie w Niemczech, rozpoczęli reformowanie judaizmu, zrywając z tradycją i starając się pogodzić religię z optymizmem Oświecenia i jego racjonalizmem. Ci Żydzi, którzy przeciwstawili się takim zmianom, stali się pierwszymi Żydami ortodoksyjnymi. Do dziś ortodoksyjny nurt judaizmu nie akceptuje daleko sięgających zmian, wychodząc z założenia, że Tora została dana Mojżeszowi i Żydom na górze Synaj przez Boga, a więc żadne prawo nie może zostać z niej ani usunięte, ani pominięte, ani zmienione.

</doc>
<doc id="452778" url="https://pl.wikipedia.org/wiki?curid=452778" title="Reilly">
Reilly

Miejscowości we Francji:
Gminy w USA:

</doc>
<doc id="452781" url="https://pl.wikipedia.org/wiki?curid=452781" title="Mineola (owoc)">
Mineola (owoc)



</doc>
<doc id="452784" url="https://pl.wikipedia.org/wiki?curid=452784" title="32 Pułk Lotnictwa Rozpoznania Taktycznego">
32 Pułk Lotnictwa Rozpoznania Taktycznego

32 Pułk Lotnictwa Rozpoznania Taktycznego – jednostka lotnicza Wojska Polskiego.
Odznaka pułkowa.
Odznaka o wymiarach 43x35 mm w centrum posiada emaliowaną tarczę z herbem Sochaczewa. Po bokach tarczy herbowej duże niebieskie cyfry stanowiące numer pułku 32. Tarcza oraz cyfry oparte na czarnej taśmie sugerującą kliszę filmową z napisem plrt. Nad tarczą duży srebrny orzeł z rozpostartymi skrzydłami w locie. Odznakę zaprojektował Ryszard Bera, Andrzej Sawiński i Kazimierz Kuchnio.

</doc>
<doc id="452791" url="https://pl.wikipedia.org/wiki?curid=452791" title="Michele Bartoli">
Michele Bartoli

Michele Bartoli (ur. 27 maja 1970 w Pizie) – włoski kolarz szosowy, dwukrotny medalista mistrzostw świata oraz dwukrotny zdobywca Pucharu Świata.
Początek kariery i pierwsze zwycięstwa.
Toskańczyk Michele Bartoli rozpoczął swą naukę w zawodowym peletonie na jesieni 1992 roku jako stażysta w grupie Mercatone Uno. W owym czasie (lata 1992-1994) u jego boku pierwsze kroki w kolarskiej elicie stawiał też inny przyszły as, rówieśnik Bartoliego Francesco Casagrande, zaś najważniejszymi postaciami tej ekipy byli: sprinter Adriano Baffi, holenderski klasyk Adri van der Poel, etapowiec Flavio Giupponi czy też zdolny góral Enrico Zaina. Do tego towarzystwa w sezonie 1994 dołączyli jeszcze coraz słynniejszy Mario Cipollini i zwycięzca Giro d'Italia z roku 1991 Franco Chioccioli.
Pierwsze zwycięstwa kolarz z Pizy odnotował już w lutym 1993 roku wygrywając dwa etapy i klasyfikację generalną nie rozgrywanego już obecnie wyścigu Settimana Siciliana (Tydzień Sycylijski). Rok później po raz pierwszy zdradził swe nieprzeciętne predyspozycje w wyścigach jednodniowych wygrywając w Belgii wyścigi Brabantse Pijl (Strzała Brabancka) oraz Grand Prix Pino Cerami (Memoriał naturalizowanego w Belgii Włocha zwycięzcy Paryż-Roubaix z roku 1960). Tymi wynikami niewątpliwie zwrócił na siebie uwagę w ojczyźnie klasyków, lecz szerszej publiczności dał się poznać dwa miesiące później podczas wielkiego Giro. Na górzystym etapie trzynastym ze słoweńskiego Kranj do austriackiego Linzu zabrał się w odjazd dziesięcioma niegroźnymi dla czołówki wyścigu kolarzami i na jednym z podjazdów oderwał się od towarzyszy ucieczki, zwyciężając po solowym rajdzie z przewagą dwóch i pół minuty nad najbliższym z nich.
Droga do włoskiej drużyny narodowej.
W sezonie 1995 głównym sponsorem ekipy, w której coraz większe poważanie zdobywał sobie Bartoli został producent ekspresów do kawy Saeco. Tymczasem Toskańczyk zaczął się pojawiać w czołówkach wyścigów o Puchar Świata. W marcu zajął piąte miejsce w klasyku Mediolan-San Remo, zaś miesiąc później był już trzeci w ardeńskim wyścigu Liège-Bastogne-Liège. Podczas tego wyścigu wszystkich zaskoczył niemłody już Szwajcar Mauro Gianetti, zaś Bartoli na finiszu przegrał jeszcze ze swym słynnym rodakiem Giannim Bugno, ale pokonał za to Francuza Laurenta Jalaberta. Natomiast pomiędzy obu wyżej wymienionymi imprezami zdołał wygrać rozgrywany we Flandrii 4-etapowy wyścig Driedaagse van De Panne-Koksijde. Jesień też przyniosła mu powody do zadowolenia. W pierwszej wrześniowej edycji Vuelta a España wywalczył wysokie dziewiąte miejsce w klasyfikacji generalnej po drodze finiszując na trzecich miejscach w Barcelonie i na Pla de Beret (w Pirenejach). Na zakończenie sezonu zaś był trzeci w Giro di Lombardia, gdzie w końcówce dał się ubiec bardziej doświadczonemu rodakowi Gianni Faresiniemu po czym przegrał finisz z innym swym ziomkiem Daniele Nardello. Niemniej dzięki temu wynikowi po raz pierwszy pojawił się w ścisłej czołówce ogólnej klasyfikacji Pucharu, a dokładnie na czwartym miejscu. Z Saeco przeszedł na dwa lata do mającej niezwykle mocny skład klasyczny ekipy MG-Technogym prowadzonej przez Giancarlo Ferrettiego. W kwietniu wygrał swój pierwszy pucharowy wyścig Ronde van Vlaanderen (Dookoła Flandrii). Uciekł wszystkim na wzniesieniu Kapelmuur i dotarł do mety w Meerbeke z przewagą 55 sekund jako członek 18-osobowej grupy pościgowej. Ponieważ później zajął też m.in. piąte miejsce w Leeds, drugie w Zurychu i szóste w Paryż-Tours w łącznej klasyfikacji pucharowej przesunął się na trzecią pozycję, lecz "księciem klasyków" wciąż pozostawał Belg Johan Museeuw. Po raz pierwszy został członkiem włoskiej ekipy narodowej wytypowanej na igrzyska olimpijskie w Atlancie jak i na mistrzostwa świata w Lugano. W Atlancie Bartoli finiszował ósmy (tuż przed Zbigniewem Spruchem), zaś w Lugano był trzeci (odjechali mu tylko Johan Museeuw i Mauro Gianetti). Te sukcesy jak i zwycięstwa w półklasykach pierwszej kategorii: Giro del Veneto, GP Fourmies oraz Giro dell'Emilia sprawiły, że sezon 1996 ukończył na piątym miejscu w rankingu UCI.
Największe sukcesy.
Najlepsze dla Bartoliego okazały jednak dopiero sezony 1997 i 1998. W tym czasie powtórzył on osiągnięcia "Lisa z Flandrii" (Museeuw) z lat 1995-1996 i również rok po roku triumfował w całym Pucharze Świata. Jednak oba te sukcesy zostały odniesione w skrajnie różnych okolicznościach. W sezonie 1997 Bartoli wygrał swój pierwszy Liège-Bastogne-Liège gubiąc na podjeździe do mety zwycięzcę La Flèche Wallonne z owego sezonu Laurenta Jalaberta. Ponadto był znów piąty w Mediolan-San Remo, szósty w Amstel Gold Race i Meisterschaft von Zurich, lecz pomimo tego po ośmiu z dziesięciu pucharowych imprez miał aż 47 punktów straty do prowadzącego Duńczyka Rolfa Sorensena, który wcześniej m.in. wygrał Ronde van Vlaanderen. Na szczęście dla Włocha Skandynaw pod koniec sierpnia w trakcie wyścigu etapowego Ronde van Nederland (Dookoła Holandii) doznał kontuzji, która wyłączyła go ze startów do końca sezonu. To zdarzenie oczywiście znacznie ułatwiło Bartoliemu pościg za nim. W Paryż-Tours finiszował jednak dopiero czternasty dzięki czemu zdobył 12 punktów i miał ich w sumie 240 w stosunku do 275 Sorensena. W ostatnim wyścigu tego cyklu (Giro di Lombardia) wystarczało mu więc zająć minimum piąte miejsce. Do mety w Bergamo dotarł na czele wraz z trzema innymi kolarzami: Laurentem Jalabertem oraz Włochami Francesco Casagrande i Paolo Lanfranchim. Będąc pewny swego odpuścił finisz, wyścig wygrał Francuz, zaś Bartoli mógł się cieszyć z kolejnych 40 punktów (za czwartą lokatę) i generalnego zwycięstwa w Pucharze. Sukcesy pucharowe oraz zwycięstwa w Trofeo Laigueglia, Rund um den Henninger Turm i Trofeo Melinda pozwoliły mu również awansować na trzecią pozycję w rankingu UCI.
Rok później nie było już żadnych wątpliwości komu należy się Puchar. Bartoli ponownie wygrał w wielkim stylu "ardeńską staruszkę" ze startem i metą w Liège. W decydującą akcję zabrał się z dwoma innymi najwyżej notowanymi kolarzami ówczesnego peletonu, co więcej obaj jego rywale: Laurent Jalabert i Szwajcar Alex Zülle reprezentowali tą samą ekipę ONCE. Jednak Włoch, lider grupy Asics nie tylko nie dał się zgubić atakującym go na zmianę zawodników hiszpańskiej drużyny, lecz najpierw zmęczył Zulle'go a potem zgubił też Jalaberta i wygrał z przewagą aż 1:13 nad Francuzem. Bartoli wygrał jeszcze latem Meisterschaft von Zurich, a poza tym był drugi w HEW-Cyclassics Hamburg, trzeci w Amstel Gold Race, czwarty w Giro di Lombardia i szósty w Ronde van Vlaanderen przez co uzbierał ogółem aż 416 punktów. Dzięki temu jako jedyny triumfator w 16-letniej historii Pucharu Świata wygrał z dorobkiem przeszło dwukrotnie większym od drugiego kolarza – Holender Leon van Bon miał ich tylko 190. Będąc u szczytu swych fizycznych możliwości Bartoli po raz pierwszy i jak się miało okazać po raz ostatni w karierze przymierzył się też poważnie do występu w Giro d'Italia. Przez dwa tygodnie toczył wyrównaną walkę z asami wyścigów etapowych: Włochem Marco Pantanim, Rosjaninem Pawłem Tonkowem i Alexem Zülle. Po czterech latach znów wygrał trzynasty etap tej imprezy (tym razem z metą w Schio), zaś w pierwszym tygodniu ścigania był drugi w Cuneo, Monte Argentario i Lago Laceno, zaś po piątym etapie jechał nawet dzień w różowej koszulce lidera. Nie wytrzymał jednak wyraźnie trudów całego wyścigu bo na siedemnastym odcinku w Dolomitach (do Selva di Val Gardena) przekroczył limit czasu i musiał się wycofać. W październikowym chłodzie wywalczył swój drugi w karierze brązowy medal na mistrzostwach świata w Valkenburgu. Znów uległ reprezentantom Szwajcarii i Belgii, tym razem złoto przypadło Oscarowi Camenzindowi, zaś w bezpośredniej walce o srebro Włoch poddał się prawie bez walki Peterowi Van Petegemowi. Ponieważ w trakcie sezonu wygrał też Driedaagse van De Panne-Koksijde oraz trzy jednodniówki: Giro della Provincia di Reggio di Calabria, GP Kanton Aargau (Gippingen) i Giro della Romagna ten wspaniały dla siebie sezon zakończył na pozycji lidera rankingu UCI z przewagą ponad 500 punktów nad zdetronizowanym Laurentem Jalabertem.
Przejście do Mapei.
Najlepszy kolarz roku 1998 dołączył po tym sezonie do zdecydowanie najlepszej wówczas ekipy światowego peletonu czyli włoskiej Mapei. Wiosnę miał udaną, jednak bez szczególnych rewelacji. W połowie marca wygrał najbardziej prestiżową z regionalnych włoskich etapówek czyli Tirreno-Adriático, zaś pod koniec tego miesiąca już po raz drugi zwyciężył w jednodniówce Brabantse Pijl. Jednak w swoich ulubionych belgijskich klasykach z Pucharu Świata czyli Ronde van Vlaanderen i Liège-Bastogne-Liège stać go było "tylko" na dwa czwarte miejsca. Otóż we Flandrii na podjeździe Kapelmuur z czołówki wyrwała się trójka Belgów: Peter Van Petegem, Frank Vandenbroucke oraz Johan Museeuw. Natomiast w Ardenach poza zasięgiem rywali byli: znajdujący się w życiowej formie Vandenbroucke oraz Holender Michael Boogerd, zaś trzeci finiszował rodak tego ostatniego Maarten den Bakker. Cztery dni wcześniej właśnie den Bakkera Toskańczyk pokonał w drodze po dość łatwe zwycięstwo na trasie Strzały Walońskiej. Trzyletnią świetną passę Włocha przerwał feralny upadek na trasie wyścigu Deutschland Tour (Dookoła Niemiec). Poważna kontuzja będąca konsekwencją tego zdarzenia wyłączyła Bartoliego ze startów już do końca owego sezonu i nawet wiosną 2000 roku nie wrócił on jeszcze do pełni zdrowia. Przypomniał się dopiero latem bowiem pod koniec czerwca wygrał Mistrzostwa Włoch, zaś miesiąc później francuski półklasyk Grand Prix Ouest France-Plouay (Wielką Nagrodę Zachodniej Francji) dzięki czemu zapewnił sobie miejsce w składzie włoskiej reprezentacji na wrześniowe igrzyska olimpijskie w Sydney i październikowe mistrzostwa świata w Plouay. W obu mistrzowskich imprezach był najlepszym z Włochów, ale na mecie tylko czwarty. Olimpijski wyścig zdominowała trójka kolarzy Telekomu: Niemcy Jan Ullrich i Andreas Klöden oraz Kazach Aleksandr Winokurow, natomiast na mistrzowskim finiszu w Plouay szybsi od Bartoliego byli Łotysz Romāns Vainšteins, Zbigniew Spruch i Hiszpan Óscar Freire. Co gorsza rozgoryczony niepowodzeniami Bartoli mocno pokłócił ze swym dotychczasowym superpomocnikiem i "uczniem", Paolo Bettinim, który dojrzewał już do myśli o własnych sukcesach.
Załamanie formy i przejście do Fassa Bortolo.
Rok 2001 zaczął bardzo obiecująco tzn. od zwycięstwa w Omloop Het Volk półklasyku tradycyjnie rozpoczynającym sezon w Belgii. Jednak potem było już o wiele gorzej, bowiem w ciągu pozostałych ośmiu miesięcy jeszcze tylko raz cieszył się ze zwycięstwa podczas sierpniowego wyścigu drugiej kategorii GP Citta di Camaiore. Coraz ciaśniej było mu też w ekipie Mapei i jeszcze przed końcem tego sezonu przeszedł do Fassa Bortolo. W nowej ekipie wyraźnie odżył. Już w lutym 2002 roku wygrał francuską etapówkę Tour Méditerranéen, zaś w kwietniu najpierw finiszował trzeci w Fleche Wallonne, a następnie dzięki wydatnej pomocy Rosjanina Siergieja Iwanowa pokonał Michaela Boogerda i Amerykanina Lance'a Armstronga podczas Amstel Gold Race. We wrześniu wygrał Giro dell'Emilia, lecz na mistrzostwa świata w Zolder nie pojechał bo nowy selekcjoner włoskiej reprezentacji Franco Ballerini w obliczu płaskiej trasy ustawił swą drużynę zdecydowanie pod ówczesnego króla sprinterów Mario Cipolliniego. Cipollini mistrzostwo zdobył i nikt decyzji Balleriniego nie miał prawa skrytykować. Niemniej i Bartoli potwierdził swą wartość wygrywając w połowie października półklasyk Mediolan-Turyn oraz ostatni z klasyków Pucharu Świata Giro di Lombardia dzięki czemu w pucharowej rywalizacji ponownie zajął miejsce na generalnym podium (trzecie jak w sezonie 1996).
Schyłek kariery.
Po słabej pierwszej połowie sezonu 2003 w sierpniu zajął drugie miejsca w belgijskiej etapówce Tour de la Region Wallonne oraz rodzimej jednodniówce Giro del Veneto, lecz co istotniejsze już we wrześniu wygrał półklasyk najwyższej kategorii Giro del Lazio (Dookoła stołecznej prowincji Lacjum). Jednak Ballerini znów pominął go przy ustalaniu składu na Mistrzostwa Świata i to pomimo faktu, iż urozmaicona trasa w kanadyjskim Hamilton z pewnością była Bartoliemu bardziej przyjazna od tej z Zolder. Niemniej "Baleron" konsekwentnie budował swą drużynę wokół jednego lidera (Paolo Bettiniego) oraz maksymalnie dwóch pomocników, zaś ambitny i wręcz egocentryczny Bartoli nie pasował do tej koncepcji. Włosi z Hamilton nie przywieźli medalu, bowiem Bettini finiszował dopiero jako czwarty. Tymczasem Bartoli na zakończenie sezonu w jeszcze lepszym stylu niż rok wcześniej wygrał klasyk Giro di Lombardia pewnie pokonując na finiszu młodego Angelo Lopeboselli'ego. Zimą 2003/2004 wraz ze swym młodym kolegą i rodakiem (bardzo utalentowanym etapowcem) Ivanem Basso przeniósł się do duńskiego Team CSC. Jednak trapiony kontuzjami nie zdołał błysnąć wynikami. Za jego najlepsze osiągnięcie w sezonie 2004 może uchodzić druga lokata w pierwszomajowym GP SATS tzn. duńskiej jednodniówce trzeciej kategorii. Nie dziwi więc, iż zniechęcony słabymi wynikami i przede wszystkim kłopotami zdrowotnymi przeszło 34-letni już kolarz zwołał konferencję prasową w Mediolanie na 24 listopada i na niej w towarzystwie swego dyrektora sportowego Bjarne Riisa poinformował kolarski świat o zakończeniu swej bogatej kariery.

</doc>
<doc id="452792" url="https://pl.wikipedia.org/wiki?curid=452792" title="Miloslav Mečíř">
Miloslav Mečíř

Miloslav Mečíř (ur. 19 maja 1964 w Bojnicach) – słowacki tenisista i trener tenisa, reprezentant Czechosłowacji w Pucharze Davisa, mistrz olimpijski z Seulu (1988) w grze pojedynczej i brązowy medalista w grze podwójnej.
Kariera tenisowa.
Praworęczny zawodnik z bekhendem oburęcznym, znany z bogatej palety zagrań, gry kombinacyjnej i umiejętności maskowania uderzeń (co przyniosło mu przydomek „kota”), odniósł szereg sukcesów w drugiej połowie lat 80. Pierwszy turniej zawodowy wygrał w 1985 w Rotterdamie, w tym samym roku triumfował w zawodach w Hamburgu. W sezonie 1986 po raz pierwszy osiągnął wielkoszlemowy finał – na US Open zmierzył się z Ivanem Lendlem, liderem rankingu światowego i obrońcą tytułu. Lendl odniósł zwycięstwo 6:4, 6:2, 6:0.
W sezonie 1987 triumfował w sześciu turniejach singlowych i sześciu deblowych. Trzykrotnie spotykał się w meczach z Lendlem – pokonał go w finale w Key Biscayne, przegrywał w finale w Hamburgu i półfinale French Open. W 1988 na igrzyskach olimpijskich w Seulu pokonał w półfinale Szweda Stefana Edberga (3:6, 6:0, 1:6, 6:4, 6:2), a w finale Amerykanina Tima Mayotte (3:6, 6:2, 6:4, 6:2). Do złota w grze pojedynczej dołożył brąz w deblu, zdobyty w parze z Milanem Šrejberem (w półfinale reprezentanci Czechosłowacji ulegli późniejszym triumfatorom, Kenowi Flachowi i Robertowi Seguso z USA). Ponadto w sezonie 1988 Mečíř osiągnął półfinał Wimbledonu, w ćwierćfinale eliminując Matsa Wilandera, dla którego była to jedyna porażka w Wielkim Szlemie w ciągu roku.
W 1989 Mečíř po raz drugi w karierze doszedł do finału turnieju wielkoszlemowego w grze pojedynczej. W Australian Open zmierzył się ponownie z Lendlem i ponownie nie sprostał Czechowi, tym razem ponosząc porażkę 2:6, 2:6, 2:6. Ponadto w 1989 Mečíř wygrał turniej w Indian Wells, co okazało się jego ostatnim zwycięstwem zawodowym.
Na początku lat 90. kariera Mečířa została przerwana kontuzjami. Łącznie odniósł 11 zwycięstw turniejowych w singlu, był w 13 finałach. W deblu odniósł 9 zwycięstw, przegrał 3 finały. W 1987 triumfował w ATP Finals deblistów. Najwyższe miejsce w rankingu gry pojedynczej zajmował w lutym 1988 – nr 4. Również na 4. miejscu był w klasyfikacji deblistów (w marcu 1988). Zarobki na korcie Słowaka przekroczyły dwa i pół miliona dolarów.
Poza igrzyskami olimpijskimi Mečíř bronił barw Czechosłowacji w Pucharze Davisa w latach 1983–1990. Zakończył występy bilansem 23 zwycięstw i 9 porażek. Wygrał wraz z zespołem narodowym Drużynowy Puchar Świata w 1987 oraz inauguracyjną edycję Pucharu Hopmana w grze mieszanej w 1989 (z Heleną Sukovą).
Wygrane turnieje
Finały turniejowe
Kariera trenerska.
Po zakończeniu kariery sportowej zajął się pracą trenera tenisowego. Prowadził m.in. reprezentanta RPA o czeskich korzeniach Marcosa Ondruskę oraz swojego rodaka Karola Kucerę, którego doprowadził do czołowej dziesiątki rankingu światowego. Pełnił również funkcję kapitana reprezentacji Słowacji w Pucharze Davisa.

</doc>
<doc id="452793" url="https://pl.wikipedia.org/wiki?curid=452793" title="Wincenty Reklewski">
Wincenty Reklewski

Wincenty Marceli Reklewski herbu Gozdawa, krypt.: "W. R.", (ur. 16 października 1786 w Obręcznej, zm. koniec października 1812 w Moskwie) − poeta polski okresu sentymentalizmu, żołnierz Wielkiej Armii napoleońskiej.
Życiorys.
Był jednym z synów Józefa Reklewskiego (średnio zamożnego szlachcica, sprawującego później urząd sędziego pokoju) i Anny Reklewskiej z Szabłowskich. 16 października 1786 roku został ochrzczony w kościele parafialnym we wsi Wszechświęte. Wczesne dzieciństwo spędził częściowo w rodzinnym majątku, a częściowo w pobliskim Sandomierzu, gdzie jego ojciec miał drewniany dworek. W latach późniejszych trafił do Nowej Słupi, gdzie pobierał naukę w szkole podwydziałowej (szkole średniej niższego typu). Bronisław Gubrynowicz w jednej ze swoich publikacji pisał o Reklewskim:
Jesienią 1804 roku zapisał się na Wydział Filozoficzny Uniwersytetu Jagiellońskiego w Krakowie. Spotkał tam swojego późniejszego przyjaciela, również poetę, Andrzeja Brodzińskiego. W roku 1806 przerwał jednak naukę i na apel księcia Józefa Poniatowskiego – naczelnika sił zbrojnych Księstwa Warszawskiego – przedostał się do Częstochowy, aby tam, jako ochotnik, wstąpić do oddziału pieszej artylerii polskiej wojsk Księstwa Warszawskiego. W dniu 12 lipca 1807 został mianowany podporucznikiem 2. batalionu w I Kompanii Artylerii Pieszej.
W czasie wojny polsko-austriackiej walczył m.in. pod Raszynem i Sandomierzem. 20 maja 1809 roku, po zdobyciu tego ostatniego, odznaczony Złotym Krzyżem Virtuti Militari oraz awansowany (2 lipca 1809) do rangi kapitana. Dwa tygodnie później (15 lipca 1809), po zawarciu rozejmu francusko-austriackiego, Reklewski wraz ze zwycięskim wojskiem polskim wkroczył do Krakowa. Spędził tam 2 lata (1809-1811), prowadząc jako dowódca 12. kompanii artylerii pieszej, intensywne szkolenia wojskowe, szkoląc rekrutów. Prowadził bogate życie towarzyskie i pisał wiersze. Poznał wówczas poetę Kazimierza Brodzińskiego (młodszego brata Andrzeja), który wstąpił do oddziału artylerii Wincentego Reklewskiego i był jego wiernym towarzyszem oraz oddanym przyjacielem. 7 maja 1811 roku wraz z wojskiem polskim Reklewski wyruszył do Warszawy. Przydzielono go do prac fortyfikacyjnych koło Modlina, jako poddyrektora fortyfikacji korpusu inżynierów. 4 czerwca 1812 roku wyruszył z dywizją gen. Sokolnickiego na wschód, aby wspierać wojska napoleońskie w inwazji na Rosję. Brał udział w bitwie pod Smoleńskiem, po której dostał awans na podpułkownika. Podczas walk zachorował i wkrótce został przewieziony do Moskwy. 
W przerwie między działaniami wojennymi (1809-1811), którą spędził w Krakowie, napisał kilkanaście sielanek, poematów i wierszy. Wiele z jego ówczesnych utworów, m.in. poemat heroikomiczny "Cecylia utracona", poematy "Robienie kwiatów" czy "Wieńce", pozostało w brudnopisie zaledwie zarysowanych i niedokończonych. Swe pierwsze utwory Reklewski tworzył prawdopodobnie jeszcze przed podjęciem studiów wyższych. W 1811 roku Reklewski wydał tomik wierszy sentymentalnych pt. "Pienia wiejskie" w nakładzie zaledwie 500 egzemplarzy. Owa 'wiejskość narodowa' czyni z Reklewskiego 'patrona sielanki narodowej." Znalazły się w nim ryciny według rysunków Michała Stachowicza wykonane w Wiedniu. W zbiorze tym zamieszczony jest również najstarszy drukowany polski wiersz o tematyce tatrzańskiej pt. "Górale". Przed wymarszem na Moskwę w 1812 roku Reklewski opracował literacko jedną z najstarszych polskich pieśni wojskowych – "Pieśń o żołnierzu tułaczu".
Mimo pogarszającego się stanu zdrowia, do końca wierzył, że uda mu się wrócić w rodzinne strony. Przyjacielowi zwierzał się:
Zmarł w moskiewskim lazarecie pod koniec października 1812 roku trawiony chorobą w wieku 26 lat.
Twórczość.
Reklewski był, przede wszystkim, autorem poezji opartej na motywach ludowych oraz sielanek, a także erotyków. Autografy Reklewskiego świadczą o tym, iż autor miał w zwyczaju układać swe utwory najpierw prozą, a dopiero później przeredagowywać je na poezję. W jego twórczości widać wyraźne wpływy szwajcarskiego poety i malarza Salomona Gessnera.
Ważniejsze utwory.
Parę wierszy Reklewskiego przedr. antologie (m.in.): L. S. Korotyński: "Poeci legioniści", Warszawa 1907; J. Tuwim: "Księga wierszy polskich XIX w." t. 1, Warszawa 1954; wyd. 2 Warszawa 1956; P. Hertz: "Zbiór poetów polskich XIX w." ks. 1, Warszawa 1959; Cz. Zgorzelski: "Ballada polska", Wrocław (1962) "Biblioteka Narodowa" seria I, nr 177.
Upamiętnienie.
Portret Wincentego Reklewskiego pędzla Józefa Oleszkiewicza przechowywany był w rodzinie Reklewskich przez około 100 lat po śmierci poety. Ostatnie wzmianki o obrazie prowadzą do Muzeum Katedralnego na Wawelu, gdzie w 1945 roku został wpisany na listę strat.
W roku 1815 w Pamiętniku Warszawskim wydrukowano wspomnienie o Wincentym Reklewskim pióra Kazimierza Brodzińskiego oraz część jego rękopiśmiennej spuścizny: "poema pastoralne" "Wieńce" i jeden sonet.
W 1850 roku z kolei, z inicjatywy krakowskiego zbieracza pieśni ludowych Żegoty Pauliego, ukazały się jego "Sielanki krakowskie". Starannie wydana książeczka o wymiarach 11×14 cm powtarza niektóre z utworów z "Pień wiejskich" oraz dodaje kilka innych. W późniejszych antologiach poezji polskiej pojawia się często duma Reklewskiego pt. "Halina", traktująca o bitwie pod Raszynem.
W 1927 roku Bronisław Gubrynowicz poświęcił Reklewskiemu obszerny szkic monograficzny uzupełniony o niepublikowane dotychczas "Robienie kwiatów" i fragmenty "Cecylii utraconej".

</doc>
<doc id="452794" url="https://pl.wikipedia.org/wiki?curid=452794" title="Miloslav Mecir">
Miloslav Mecir



</doc>
<doc id="452795" url="https://pl.wikipedia.org/wiki?curid=452795" title="Współczynnik termoelektryczny">
Współczynnik termoelektryczny

Współczynnik termoelektryczny – wartość fizyczna mówiąca jakie napięcie (wynikające z kontaktowej różnicy potencjałów) wytwarza się w połączonych ze sobą metalach (lub półprzewodnikach), jeśli różnica temperatur ich styków wynosi 1 K. Zjawisko termoelektryczne jest wykorzystywane do budowy termopar.

</doc>
<doc id="452797" url="https://pl.wikipedia.org/wiki?curid=452797" title="Nagonasienne wielkolistne">
Nagonasienne wielkolistne

Nagonasienne wielkolistne (Cycadophytina Cronquist) – podgromada roślin należąca do typu (gromady) nagonasiennych. 
Systematyka.
Czasem do nagonasiennych wielkolistnych zalicza się także paprocie nasienne (Pteridospermopsida), które w świetle najnowszych badań stawia się w randze typu (gromady).

</doc>
<doc id="452798" url="https://pl.wikipedia.org/wiki?curid=452798" title="North American Aerospace Defense Command">
North American Aerospace Defense Command

 
North American Aerospace Defense Command (NORAD), ("Dowództwo Obrony Północnoamerykańskiej Przestrzeni Powietrznej i Kosmicznej") – jednostka organizacyjna istniejąca od 12 maja 1958, w skład której wchodzą dwa kraje: USA i Kanada. 
W celu ochrony terytorium USA i jego sojuszników przewidywano budowę i modernizację 27 centrów na całym świecie za łączną sumę 8,5 miliarda dolarów.
Cele i zadania.
Celem jednostki jest kontrola przestrzeni powietrznej i kosmicznej nad Ameryką Północną.
Należy do tego:
Dodatkowo NORAD zajmuje się śledzeniem samolotów podejrzanych o przemyt narkotyków na teren USA i współpracuje w tej sprawie z innymi agencjami rządowymi.
Organizacja.
Dowództwo.
Dowódca NORAD-u jest wyznaczany przez prezydenta USA i premiera Kanady.
Jego sztab znajduje się w Peterson Air Force Base, a najbliższe centrum kontroli i dowodzenia jest w Cheyenne Mountain Air Station. W górze Cheyenne znajduje się także centrum dowodzenia amerykańskiego globalnego systemu obrony antyrakietowej.
28 lipca 2006 roku kierując się względami logistycznymi jak i z uwagi na ustanie zagrożenia atakiem rakietowym Dowództwo przeniesiono do Peterson Air Force Base. Ośrodek w Cheyenne jest jednak wciąż utrzymywany i w razie takiej konieczności może przyjąć ponownie dowództwo NORAD.
Jednostki.
Budowa CMAS rozpoczęła się w maju 1961 roku i trwała do lutego 1966 roku.
Koszty budowy wyniosły 142 miliony dolarów US, co w 1999 roku odpowiadałoby 18 miliardom dolarów US. Od tego czasu centrum jest stale unowocześniane i rozbudowywane.
Znajdują się tam między innymi:
W 1999 powinna była zakończyć się modernizacja CMAS nazwana CMU (ang. "Cheyenne Mountain Upgrade").
Program ten przewidywał instalacje i testowanie następujących elementów:

</doc>
<doc id="452804" url="https://pl.wikipedia.org/wiki?curid=452804" title="Rogatkokształtne">
Rogatkokształtne

Rogatkokształtne, rekiny rogate (Heterodontiformes) – monotypowy rząd ryb chrzęstnoszkieletowych (Chondrichthyes), obejmujący jedną rodzinę morskich gatunków zamieszkujących głównie Ocean Spokojny. Żyją w wodach tropikalnych i subtropikalnych na różnych głębokościach. Osiągają długość od 50–150 cm. Żywią się bentosem, krabami, jeżowcami i rybami. Niektóre gatunki są poławiane w celach konsumpcyjnych. W zapisie kopalnym są znane od dolnej jury, a w Polsce z dolnej kredy Wysoczyzny Łódzkiej.
Cechy charakterystyczne.
Heterodontiformes charakteryzują się najbardziej prymitywną budową wśród rekinów z grupy Galeomorphi. Mają ciało krępe, stosunkowo krótkie. Głowa z charakterystycznymi uwypukleniami wokół oczu (grzebienie nadoczodołowe). Oczy i małe tryskawki położone są na wierzchniej części głowy.
Brak przesłony migawkowej. 5 par szczelin skrzelowych – pierwsza jest największa. Wydłużone kapsuły nosowe są połączone głębokim rowkiem z otworem gębowym. Ostre zęby o zróżnicowanej budowie. Płetwa odbytowa obecna. Dwie płetwy grzbietowe z krótkimi kolcami, pokrytymi warstwą enameloidu (u pozostałych Galeomorphi brak kolców w płetwach grzbietowych). 103–123 kręgów.
Są jajorodne. Kapsuły jajowe mają kształt śruby.
Klasyfikacja.
Rząd Heterodontiformes obejmuje monotypową rodzinę Heterodontidae – rogatkowate, do której zaliczany jest rodzaj:
"Heterodontus"

</doc>
<doc id="452812" url="https://pl.wikipedia.org/wiki?curid=452812" title="Henrik Ibsen">
Henrik Ibsen

Henrik Johan Ibsen (pol. Henryk Ibsen; ur. 20 marca 1828 w Skien, zm. 23 maja 1906 w Christianii, obecnie Oslo) – dramatopisarz norweski.
Życiorys.
Przyszedł na świat w rodzinie kupieckiej jako najstarszy z pięciorga rodzeństwa. Kiedy miał 8 lat, jego ojciec zbankrutował. W 1843, zaraz po konfirmacji, Ibsen przeniósł się do Grimstad, gdzie pracował jako pomocnik aptekarski. W czasie sześciu lat spędzonych w Grimstad podjął pierwsze próby literackie. Jako osiemnastolatek został ojcem dziecka z nieprawego łoża, którego matką była starsza od Ibsena służąca. Z nieślubnym synem pisarz nie utrzymywał kontaktów.
W 1850 Ibsen przeniósł się do Christianii, gdzie odbył się jego debiut sceniczny – w teatrze Christiania wystawiono "Kjæmpehøien" ("Grób Hunów"). Wkrótce pisarz przeniósł się do Bergen, gdzie w latach 1851–1857 współtworzył wraz ze skrzypkiem Ole Bullem teatr Det Norske Theater. W teatrze tym pracował jako pomocnik reżysera i dramaturg. Na deskach Det Norske Theater odbyło się wiele premier sztuk Ibsena. W 1857 pisarz poznał Zuzannę Thoresen, z którą ożenił się rok później. Z tego związku przyszedł na świat syn Sigurd w 1859, który jako doktor prawa pracował w dyplomacji.
W 1857 Ibsen przeniósł się ponownie do stolicy, gdzie otrzymał stanowisko szefa Norweskiego Teatru Kristiania. Lata 1857–1864 określa się jako najcięższe w życiu pisarza. Rozczarowany postawą Norwegii, która nie pomogła Danii napadniętej przez Prusy, a także problemy finansowe rodziny sprawiły, że pisarz zdecydował się emigrować z kraju. Otrzymawszy stypendium z parlamentu norweskiego, wyjechał wraz z rodziną na południe. Przez kolejne 27 lat przebywał we Włoszech i w Niemczech, zamieszkując w Rzymie, Kopenhadze, Paryżu, Suezie, Dreźnie, Monachium, Sztokholmie, Sorrento, Amalfi.
We Włoszech nastąpił literacki przełom dramaturga. W przypływie nowych sił twórczych napisał tam "Branda" i "Peera Gynta". W 1868 r. Ibsen przeniósł się do Monachium, a kilka lat później – w 1875 – do Drezna. Tam też powstały jego głośne sztuki, takie jak "Nora", "Dzika kaczka" czy "Hedda Gabler". Dopiero w 1891 Ibsen powrócił do Norwegii, już jako znany i ceniony pisarz. Jego sztuki zaczęto wtedy grywać w całej Europie, zaś problemy, które poruszał Ibsen, wywoływały burzliwą debatę w norweskim społeczeństwie. Ostatnie lata życia Ibsen spędził w Christianii, gdzie był jednym z najznamienitszych obywateli.
Twórczość.
Pierwsze dramaty Ibsena zaliczyć można do nurtu narodowego romantyzmu – dramaturg był wówczas głównie pod wpływem utworów duńskiego pisarza Adama Oehlenschlägera. Widać to zwłaszcza w jego drugim utworze "Grób Hunów". Tematem wielu dramatów Ibsena były wydarzenia historyczne – bądź to z czasów starożytnego Rzymu ("Katylina", "Cesarz i Galilejczyk"), bądź ze średniowiecznej Norwegii ("Rycerze Północy", "Pretendenci do tronu", "Uroczystość na Solhaugu", "Pani zamku Östrot"). W wielu utworach inspirowanych historią Norwegii pisarz wykorzystał dawne baśnie, sagi i wierzenia ludowe.
Faza narodowego romantyzmu (1850–1863) zakończyła się w twórczości Ibsena wraz z "Pretendentami do tronu". Ibsen, rozczarowany postawą Norwegów w konflikcie między Danią a Prusami, porzucił raz na zawsze tematykę narodową, skupiając się na bardziej uniwersalnych tematach. Wiele dramatów napisanych po przełomie ukazuje sylwetki nieprzystosowanych do świata indywidualistów (Brand, Gregers Werle z "Dzikiej kaczki", Ruben ze "Gdy się zbudzimy spośród zmarłych"). Przeciwieństwem heroicznego pastora Branda jest inna słynna postać ibsenowska – Peer Gynt. Dramat, którego Peer jest głównym bohaterem, pełen jest alegorii i elementów baśniowych. Zalicza się go dziś do jednego z najpopularniejszych tekstów Ibsena. Do tej popularności przyczyniła się niewątpliwie utrzymana w duchu romantyzmu, a skomponowana przez Edvarda Griega muzyka.
W kolejnych latach Ibsen skupił się w swojej twórczości przede wszystkim na tematyce społeczno-obyczajowej, tworząc realistyczne dramaty bezlitośnie odsłaniające zakłamanie świata mieszczańskiego. Z tego okresu (1877–1882) pochodzą takie sztuki jak "Podpory społeczeństwa", "Nora", wystawiana także pod tytułem "Dom lalki", "Upiory" oraz "Wróg ludu". Elementy realizmu łączą się tutaj z naturalizmem, zwłaszcza w "Upiorach". Do nurtu mieszczańskiego zaliczyć można również napisaną nieco później "Heddę Gabler". Bohaterkami swych utworów Ibsen często czynił kobiety, kreując tak niezwykłe postacie jak Hedda Gabler czy Nora.
W ostatnim okresie twórczości Ibsena (1884–1906) dostrzega się często elementy symbolizmu. Jednocześnie Ibsen kreśli głębokie portrety psychologiczne swoich postaci. O tym, jak doskonałym psychologiem był dramaturg, świadczyć może fakt, że Sigmund Freud przywoływał w swoich esejach m.in. postać Rebeki West z "Rosmersholm". Ibsen był także mistrzem w budowaniu dialogu, w którym często powaga i wzniosłość ociera się niemal o patos, nigdy nie przekraczając tej cienkiej granicy.
Głównym obiektem zainteresowania Ibsena był zawsze człowiek i jego bolączki, próby szukania własnego „ja” i miejsca we współczesnym świecie. Dlatego sztuki norweskiego dramaturga nigdy nie straciły na aktualności i wciąż są wystawiane na deskach teatrów na całym świecie.
Dzieła.
Dramaty

</doc>
<doc id="452814" url="https://pl.wikipedia.org/wiki?curid=452814" title="Boogie-woogie">
Boogie-woogie

Boogie-woogie – styl gry fortepianowej zapoczątkowany przez Afroamerykanów, przeważnie w instrumentalnym bluesie, z charakterystycznymi, mocnymi figurami basowymi. Rozwinął się po 1920 roku w Chicago i St. Louis.
Styl wywodzi się z instrumentalnego bluesa, przy czym często w pierwszej fazie jego rozwoju zdarzały się formy pograniczne, sąsiadujące ze stylem "ragtime" oraz "stride piano". Utworem przełomowym jest "Pinetop's Boogie" (1928) autorstwa Pinetopa Smitha, ponieważ występuje tu po raz pierwszy nazwa tego stylu. Figury basowe i melodyjne bywają bardzo żywe, powodując u słuchaczy wesoły nastrój. 
Od niego swoją nazwę wziął swingujący taniec towarzyski pochodzący od tańca boston. Jest to taniec bardzo dynamiczny, o dużym zakresie ruchów. Obecnie tańczony zarówno do stylu muzycznego "boogie-woogie", jak i, częściej, do "rock and rolla". 
Głównymi przedstawicielami "boogie-woogie" byli Albert Ammons, Meade Lux Lewis oraz Pete Johnson. Grywali często razem, a ich legendarnym koncertem był wspólny występ w Nowym Jorku w Carnegie Hall (1938). Po tym wydarzeniu odźwierni musieli rzekomo poprosić niektórych uczestników koncertu, by zeszli z żyrandoli, na które się powspinali.
Dzisiejsi pianiści "boogie-woogie" wzorują się na stylu wymienionych wyżej artystów. Styl ten przeżył znaczący renesans od początku lat 70. ubiegłego stulecia, szczególnie w Austrii, Niemczech, Wielkiej Brytanii, Francji, Belgii i Holandii. Głównymi przedstawicielami "boogie-woogie" dziś są Axel Zwingenberger, Vince Weber, Nico Brina, Jörg Hegemann, Christian Bleiming, Michael Pewny, Christoph Steinbach, Frank Muschalle, Jean Bertrand, Martijn Schook, Silvan Zingg, Jools Holland, Henning Pertiet, Brendan Kavanagh oraz Terry Miles.

</doc>
<doc id="452815" url="https://pl.wikipedia.org/wiki?curid=452815" title="Topspin">
Topspin



</doc>
<doc id="452818" url="https://pl.wikipedia.org/wiki?curid=452818" title="Feudałowie">
Feudałowie



</doc>
<doc id="452819" url="https://pl.wikipedia.org/wiki?curid=452819" title="Perymetr">
Perymetr



</doc>
<doc id="452820" url="https://pl.wikipedia.org/wiki?curid=452820" title="Aleja marsz. Józefa Piłsudskiego w Łodzi">
Aleja marsz. Józefa Piłsudskiego w Łodzi

Aleja marszałka Józefa Piłsudskiego w Łodzi – jedna z głównych ulic Łodzi, która na odcinku od skrzyżowania z al. marsz. Edwarda Śmigłego-Rydza w kierunku wschodnim jest także częścią drogi wojewódzkiej nr 713, łączącej Łódź z Januszewicami.
Aleja stanowi fragment głównej, trzypasmowej arterii miasta potocznie nazywanej łódzką trasą W-Z (trasa na kierunku wschód-zachód). Trasa W-Z jest drogą łączącą (również za pomocą linii tramwajowej) śródmieście miasta z dwoma największymi osiedlami mieszkaniowymi Łodzi: Widzewem-Wschodem (na wschodzie) i Retkinią (na zachodzie).
Historia.
W 1840 r., w ramach włączenia nowych terenów w obszar rozwijającego się za sprawą przemysłu włókienniczego miasta, została m.in. utworzona za fragmentem dotychczasowej wschodniej granicy miasta tzw. Nowa Dzielnica, której osią komunikacyjną została ulica Główna (d. szosa rokicińska). Zaczynała się od ulicy Piotrkowskiej, a kończyła się przy ulicy Targowej, na wysokości Wodnego Rynku (ob. pl. Zwycięstwa) i parku Źródliska.
Szosa (droga) rokicińska była podówczas znaczącą arterią komunikacyjną łączącą Łódź z Rokicinami, w których znajdowała się stacja kolejowa na linii Kolei Warszawsko-Wiedeńskiej. Do chwili budowy Drogi Żelaznej Fabryczno-Łódzkiej do Koluszek, Łódź zaopatrywała się poprzez tę stację w surówce (przede wszystkim bawełnę i węgiel) oraz wywoziła swoje produkty włókiennicze – głównie na teren Cesarstwa Rosyjskiego. Stąd nazwa ulica „Główna”, jako podstawowy dla funkcjonowania łódzkiego przemysłu włókienniczego trakt komunikacyjny. Duże obciążenie tej trasy często powodowało, że wozy konne z ładunkiem wracały do miasta ulicą Nawrot.
W latach 60. XIX w. w ówczesnej wsi Widzew położonej wzdłuż szosy rokicińskiej, dwaj łódzcy fabrykanci Juliusz Kunitzer i Henryk Grohman zbudowali dwie duże fabryki: „Widzewską Manufakturę” (zakłady przemysłu bawełnianego) oraz fabrykę nici.
Kolejne nazwy ulicy:
Obiekty.
Współcześnie ulica pełni rolę miejsca, wzdłuż którego funkcjonują obiekty użyteczności publicznej oraz centra handlowo-biznesowo-rozrywkowe Łodzi.
Tworzą je:
Zobacz też.
Trasa W-Z w Łodzi

</doc>
<doc id="452823" url="https://pl.wikipedia.org/wiki?curid=452823" title="Sulęcin (ujednoznacznienie)">
Sulęcin (ujednoznacznienie)



</doc>
<doc id="452825" url="https://pl.wikipedia.org/wiki?curid=452825" title="Marcelin Wincenty Reklewski">
Marcelin Wincenty Reklewski



</doc>
<doc id="452826" url="https://pl.wikipedia.org/wiki?curid=452826" title="Gabriel Tarde">
Gabriel Tarde

Gabriel Tarde (ur. 12 marca, 1843 w Sarlat, Francji, zm. 13 maja, 1904 w Paryżu), francuski socjolog, psycholog społeczny, filozof i kryminolog. Przez większość życia pracował jako prowincjonalny wykładowca, pod koniec życia został profesorem Collège de France. Wszechstronny myśliciel, uznawany za jednego z prekursorów socjologii i psychologii społecznej.
Twórca psychologistycznej socjologii redukującej wszelkie zjawiska, w tym ponadindywidualne byty społeczne, do podstawowych, indywidualnych przeżyć psychicznych. Podstawowym procesem wobec Tarde jest naśladownictwo (l'imitation), będące specyficznym rodzajem powtarzalności zjawisk, oraz wynalazek umożliwiający zmianę zjawisk. Indywidualistyczna teoria Tardego konkurowała z socjologią młodszego o 15 lat Émile'a Durkheima, który przyjmował, że istnieją byty społeczne jako takie. 
Tarde zajmował się również m.in. psychologią tłumu i publiczności. Poświęcona tym zagadnieniom książka "Opinia i tłum" została przetłumaczona na język polski. Tarde odróżnił tłum: stan fizycznej bliskości pewnej liczby osób od publiczności, którą cechuje bliskość duchowa mimo przestrzennego rozproszenia. Zdaniem Tarde w czasach najnowszych to publiczność, a nie tłum, jest bardziej charakterystycznym typem zbiorowości. 
Gabriel Tarde był twórcą modelu komunikacji, który polegał na odrzuceniu bezpośredniego wpływu prasy, w zamian proponując ideę publiczności aktywnej. Prasa, według Tarde, nie kreowała opinii publicznej, jedynie pokazywała punkt widzenia. Nie ona tworzyła historię, ponieważ każdy temat, przed napisaniem, występował już w społeczeństwie i był obecny w rozmowach. Według Tarde rozmowa jest podstawą tworzenia opinii indywidualnej, zatem władza prasy w tworzeniu idei kurczy się jedynie do ukazania różnorodności punktów widzenia. 
Popularność durkheimowskiej szkoły socjologii spowodowała marginalizację myśli Tardego.
Niemniej jego prace stały się inspiracją dla wczesnej psychologii społecznej oraz socjologii interakcjonistycznej. Do jego prac nawiązywali badacze ze szkoły chicagowskiej. Everett Rogers rozwinął koncepcję "praw imitacji" w wydanej w 1962 roku książce "Diffusion of innovations". Współcześnie do twórczości Tardego odwoływali się Gilles Deleuze i Bruno Latour.

</doc>
<doc id="452828" url="https://pl.wikipedia.org/wiki?curid=452828" title="Nădlac">
Nădlac

Nădlac (węg. "Nagylak", słow. "Nadlak") – miasto w okręgu Arad w Rumunii. Liczy 8422 mieszkańców na powierzchni 133 km².
Znajduje się tu przejście graniczne z Węgrami, obok Borșu największe na rumuńsko-węgierskiej granicy.
Słowacy stanowią 48% mieszkańców miasta (2002), będącego ośrodkiem słowackiego kościoła luterańskiego w Banacie.

</doc>
<doc id="452829" url="https://pl.wikipedia.org/wiki?curid=452829" title="Nadlac">
Nadlac



</doc>
<doc id="452831" url="https://pl.wikipedia.org/wiki?curid=452831" title="Nagylak">
Nagylak

Nagylak – wieś na Węgrzech, w komitacie Csongrád. Leży na granicy z Rumunią. Do 1919 roku Nagylak stanowił część miejscowości Nădlac, która w wyniku postanowień traktatu w Trianon została przedzielona granicą państwową. Obecnie funkcjonuje tu przejście graniczne.

</doc>
<doc id="452833" url="https://pl.wikipedia.org/wiki?curid=452833" title="Lucky Strike Honda Racing F1 Team">
Lucky Strike Honda Racing F1 Team



</doc>
<doc id="452834" url="https://pl.wikipedia.org/wiki?curid=452834" title="Ödön Téry">
Ödön Téry

Ödön Vilmos Téry (wym. [], ur. 4 lipca 1856 w Óbéb w Rumunii, okręg Temesz – zm. 11 września 1917 w Budapeszcie) – węgierski lekarz, taternik, działacz turystyczny.
Urodził się jako Edmund Viliam Ricker. Niemiecka rodzina Rickerów pochodziła z Moguncji, ale w połowie XVIII w. opuściła rodzinne strony i przeniosła się do ówczesnej Austrii. Ojciec Edmunda urodził się w Dolnej Austrii, a w połowie XIX w. pracował jako zarządca majątku ziemskiego w węgierskim wówczas Óbéb, u zbiegu granic węgierskiej, serbskiej i rumuńskiej. W 1862 r. ojciec przyjął zmadziaryzowane nazwisko „Téry”, a młody Edmund poszedł do szkoły już jako „Ödön Vilmos Téry”.
Po uzyskaniu matury rozpoczął studia medyczne w Budapeszcie. Podczas studiów działał w stowarzyszeniu studentów-medyków. W czasie studiów odbył również jako ochotnik służbę wojskową, którą ukończył 1 października 1877 r. W międzyczasie, 7 listopada 1876 r., ożenił się z Emilią Mészáros, córką austriackiego radcy ministerialnego dra Ferenca Mészárosa. Początkowo zamierzał specjalizować się w chirurgii, lecz ostatecznie zdecydował się na kierunek ogólnolekarski. Studia ukończył w 1879 r.
W 1880 r. otrzymał posadę państwowego lekarza górniczego w miejscowości Štefultovo (dziś dzielnica Bańskiej Szczawnicy). Nie tylko leczył miejscowych górników, ale na łamach prasy walczył o poprawę ich warunków pracy, a wraz z żoną Emilią pomagał miejscowej biedocie. Wkrótce również został osobistym lekarzem mieszkającego w niedalekim Sv. Antonie hrabiego Filipa Coburga, właściciela wielkiego majątku ziemskiego zwanego „państwem Sitno” (od zamku Sitno), a także lekarzem owego „państwa”.
Ze względu na spory z funkcjonariuszami miejscowej administracji Téry w 1884 r. zrezygnował z posady lekarza górniczego i przyjął stanowisko (początkowo niepłatne) referenta w węgierskim ministerstwie spraw wewnętrznych, któremu w tamtych czasach podlegała również służba zdrowia. Szybko awansował i już 17 czerwca 1890 r. objął wysokie stanowisko radcy ministerialnego oraz inspektora ds. zdrowia, które piastował aż do śmierci. Ze stanowiskiem tym wiązała się konieczność częstych podróży, jednak odpowiadało to Téryemu, gdyż umożliwiało mu to poznawanie różnych regionów królestwa węgierskiego, w tym również ulubionych Tatr.
Mimo krótkiej kariery taternickiej był jednym z najznakomitszych wspinaczy swoich czasów. Do najważniejszych osiągnięć Téryego należą pierwsze wejścia na Pośrednią Grań (1876), Durny Szczyt (1877) i Małą Poślednią Turniczkę (1877). Na Pośrednią Grań wszedł ponownie w 1878 r. od strony Doliny Staroleśnej. Na koncie miał też trzecie wejście na Baranie Rogi (od strony Doliny Pięciu Stawów Spiskich, 1888). Do 1894 r. chodził po Tatrach jako turysta, m.in. na Gerlach i Łomnicę.
Od 1888 r. działał w budapeszteńskiej sekcji Węgierskiego Towarzystwa Karpackiego (MKE), natomiast od 1891 r. miał duże zasługi dla powstania i rozwoju Węgierskiego Towarzystwa Turystycznego (MTE, Magyar Turista Egyesület). W latach 1907–1910 był jego prezesem. Pracował także jako redaktor czasopisma „Turisták Lapja” (1889–1909). Był inicjatorem budowy schroniska w Dolinie Pięciu Stawów Spiskich (1898–1899), nazwanego później schroniskiem Téryego.
Został uhonorowany w węgierskich i niemieckich nazwach Małego Durnego Szczytu ("Téry-csúcs", "Téryspitze") oraz Baraniej Przełęczy ("Téry-horhos", "Téryscharte").

</doc>
<doc id="452835" url="https://pl.wikipedia.org/wiki?curid=452835" title="Mild Seven Renault F1 Team">
Mild Seven Renault F1 Team



</doc>
<doc id="452836" url="https://pl.wikipedia.org/wiki?curid=452836" title="Lotnisko Krosno">
Lotnisko Krosno

Lotnisko Krosno (kod ICAO: EPKR) – cywilne lotnisko położone w Krośnie w południowej części miasta, będące w zarządzie Gminy Krosno. Od 1969 roku figuruje w ewidencji lotnisk Urzędu Lotnictwa Cywilnego pod poz. 20 (nr rejestracyjny 22).
Dane lotniska.
Lotnisko użytku wyłącznego. Operacje lotnicze wyłącznie za pisemną zgodą Zarządzającego.
Lotnisko posiada pas asfaltowy na kierunku 110–290 z uproszczonym systemem świateł podejścia od strony 290.
Używana jest część trawiasta lotniska na północ od pasa asfaltowego w zależności od kierunku wiatru:
Źródło
Historia.
Projekt budowy lotniska narodził się dzięki gen. bryg. Ludomiłowi Rayskiemu i uchwale Rady Miasta w 1928 r. Roboty rozpoczęto w dwa lata potem i już w 1932 r. obiekt został ukończony. W 1937 r. podjęto jego rozbudowę ukończoną na przełomie 1938/1939. W 1938 r. przeniesiono tu Szkołę Lotniczą z Bydgoszczy.
Sport lotniczy w Krośnie sięga początkami 1931 r., kiedy zaczęto zbierać fundusze na budowę szybowców. Konstruowano go w „Bursie” w budynku gdzie obecnie mieści się ZSP nr 2 w Krośnie. W 1934 r. pierwszy szybowiec był gotowy i został zarejestrowany jako 44 w Polsce. W Krośnie powstało Koło Szybowcowe, a w 1938 r. nastąpiło oficjalne otwarcie Aeroklubu i Centrum Wyszkolenia Pilotów i Mechaników. Pierwszym prezesem Aeroklubu był inż. Kazimierz Pirgo (prezes powiatowej Ligi Obrony Powietrznej i Przeciwgazowej, zmarł wskutek obrażeń, których doznał 1 czerwca 1936 w Krośnie podczas zawodów lotniczych 7-go lotu południowo-zachodniej Polski im. kpt. Żwirki, gdy pilot Rayski z Aeroklubu Lwowskiego podczas lądowania samolotem RWD-8 zawadził o stolik sędziowski). Krośnieńscy konstruktorzy zgrupowani przy lotnisku w Krośnie, we współpracy z Politechniką Lwowską, pracowali nie tylko nad modelami samolotów, ale nawet nad prototypem rakiety z silnikiem z odrzutowym według konstrukcji z 1889 r. opatentowanych przez Adama Ostaszewskiego - "Leonarda ze Wzdowa". Spotkało się to z zainteresowaniem Niemców. Równolegle z budową krośnieńskiego lotniska (głównie z darowizn), powstały w niewielkiej odległości od Krosna, lotniska w Moderówce i Łężanach, tworząc dużą bazę szkoleniową. 1 września 1939 roku krośnieńskie lotnisko zostało zbombardowane, a lotnicy, którzy przeżyli po wejściu wojsk niemieckich, zostali aresztowani i w noc grudniową, wbrew konwencjom międzynarodowym, rozstrzelani przez Niemców na skarpie franciszkańskiej, inni zginęli w Katyniu. Niektórzy już w pierwszych dniach wojny zorganizowali oddziały walczące z hitlerowcami i byli pierwszymi przewodnikami dla grup żołnierskich udających się na Węgry.
Podczas okupacji Niemcy wykorzystywali wszystkie trzy, jako strategiczne lotniska w wojnie z ZSRR. Startowały z nich eskadry samolotów bombowych.
We wrześniu 1944 roku, Niemcy wysadzili obiekty na krośnieńskim lotnisku. Warto dodać, że w chwili wybuchu wojny wszystkie szybowce zostały ukryte i szczęśliwie przetrwały całą okupację. Mimo silnych represji, np. na pracującej w kasynie wywiadowczyni AK Krystynie Samborskiej „Zuch”, udało się przechować 4 szybowce w hangarze Aeroklubu na terenie Kopalni Mac Allan, które w czasie, gdy toczyły się „boje w Dolinie Śmierci, latały w tych okolicach”. Wkrótce po wyzwoleniu, bo już w październiku 1944 wznowiono sportowe loty, a 10 października 1945 reaktywowano pracę Aeroklubu. W Zakładach Fryderyka Tenerowicza uruchomiono pierwsze w Krośnie Lotnicze Zakłady Naprawcze. W 1958 r. przeniesiono z Wrocławia do Krosna Centrum Wyszkolenia Lotniczego a w 1968 r. powstało w Krośnie Centrum Wyszkolenia Spadochronowego. Rozpoczynało tu karierę wielu polskich pilotów, szybowników i spadochroniarzy. W 1977 r. Zarząd Aeroklubu Podkarpackiego i władze Krosna podjęły decyzję rozbudowy lotniska do celów małej komunikacji lotniczej, pasażerskiej i towarowej, przy wykorzystaniu samolotów krótkiego startu, typu An-2, An-28, Let L-410 Turbolet. W 1978 r. rozpoczęto rozbudowę. Ulepszona została droga startowa o 500 m (łącznej długości 1550 m) i dobudowano budynek administracyjny. W 1992 r. nastąpiła likwidacja Centrum Wyszkolenia Spadochronowego, a w 1993 r. powołana została Centralna Szkoła Lotniczo-Techniczna Aeroklubu Polskiego.
Obecnie na terenie lotniska działa Szkoła Lotnicza kształcąca spadochroniarzy, pilotów szybowców i samolotów. 10 czerwca 1997 r. Mszę św. na tym lotnisku z udziałem ok. 0,9 mln wiernych odprawił Jan Paweł II i kanonizował w tym miejscu Jana z Dukli. Corocznie odbywa się cykl imprez lotniczych z których najbardziej znane to Górskie Zawody Balonowe jedyne takie w Polsce. Kilkudniowy piknik lotniczy odwiedza ok. 30 tys. ludzi.

</doc>
<doc id="452839" url="https://pl.wikipedia.org/wiki?curid=452839" title="Klaus Augenthaler">
Klaus Augenthaler

Klaus Augenthaler (ur. 26 września 1957 w Fürstenzell, Bawaria)– piłkarz i trener niemiecki.
W latach osiemdziesiątych, Augenthaler należał do najlepszych i najbardziej znanych zawodników Europy. Piłkarz o pseudonimie „Auge” zawodowo związany był tylko z jednym klubem, monachijskim Bayernem. Występował tam na pozycji obrońcy, libero, sporadycznie jako defensywny pomocnik.
Obdarzony olbrzymim potencjałem, czasem nie do końca spełniał oczekiwania. Bywał chimeryczny. Wspaniałe mecze i cudowne zagrania przeplatał z nieporadnością i brakiem współpracy z partnerami. Te drugie na szczęście przydarzały mu się rzadziej.
Choć nie należał na boisku do wyjątkowych brutali, często bezpośrednie spotkanie z nim mogło skończyć się boleśnie. 23 listopada 1985, podczas meczu z Werderem Brema, ostro sfaulował napastnika gości, Rudiego Völlera. W wyniku poważnej kontuzji Völler pauzował przez pięć miesięcy. Wrócił do gry dopiero w przedostatniej kolejce.
Kilka wpadek, nieudanych meczów i lekkie wahania formy nie przeszkodziły Augenthalerowi zostać wielką gwiazdą, mającą stałe miejsce w panteonie sław Bayernu Monachium. Jego bramka strzelona z połowy boiska jesienią 1989 Eintrachtowi Frankfurt została wybrana golem lat osiemdziesiątych w RFN.
W reprezentacji zadebiutował 5 października 1983 w meczu z Austrią. Ówczesny selekcjoner Jupp Derwall nie miał jednak zbyt wielkiego przekonania do obrońcy Bayernu. W efekcie ominęły go Mistrzostwa Europy 1984. Większe uznanie zdobył u Franza Beckenbauera, następcy Derwalla. Grał częściej, choć też nie był wiodącą postacią. W owym czasie mówiono, iż Augenthaler dostaje powołania jedynie z uwagi na swoją przynależność klubową. Beckenbauer rzekomo miał mieć słabość do piłkarzy Bayernu Monachium.
Kluczową rolę w kadrze odegrał tylko raz: podczas włoskiego Mundialu w 1990 roku. Rozegrał wszystkie mecze. Spisał się dobrze i zamknął usta wszelkim malkontentom. Finał z Argentyną 8 lipca 1990 był jego ostatnim meczem w narodowych barwach.
Po mistrzostwach jego forma zaczęła drastycznie spadać. Choć nadal grał w podstawowym składzie monachijczyków, koniec zbliżał się dużymi krokami. W 1991 roku w półfinale Pucharu Mistrzów Bayern potykał się z mistrzem Jugosławii, Crveną Zvezdą Belgrad. Augenthaler, mimo dobrej gry, przyniósł Bayernowi pecha. W dziewięćdziesiątej minucie rewanżu, strzelił gola samobójczego, który wyeliminował niemiecką drużynę.
To postawiło kropkę nad i. Po skończonym sezonie Klaus zakończył karierę. Przez następnych sześć lat był asystentem kolejnych trenerów Bayernu, Juppa Heynckesa, Sørena Lerby, Ericha Ribbecka, Giovanni Trapattoniego i Otto Rehhagela. Od 1997 roku pracuje jako samodzielny trener.
Jako trener prowadził Grazer AK, 1. FC Nürnberg, Bayer 04 Leverkusen, VfL Wolfsburg, a od 2010 roku jest trenerem SpVgg Unterhaching.
Kariera zawodowa:
Sukcesy:

</doc>
<doc id="452846" url="https://pl.wikipedia.org/wiki?curid=452846" title="WilliamsF1 Team">
WilliamsF1 Team



</doc>
<doc id="452847" url="https://pl.wikipedia.org/wiki?curid=452847" title="Odon Tery">
Odon Tery



</doc>
<doc id="452850" url="https://pl.wikipedia.org/wiki?curid=452850" title="Morderca">
Morderca



</doc>
<doc id="452854" url="https://pl.wikipedia.org/wiki?curid=452854" title="Amonifikacja">
Amonifikacja

Amonifikacja ( ‘amoniak’, "facio" ‘czynię’) – proces przemiany azotu zawartego w związkach organicznych (głównie w białkach, kwasach nukleinowych, moczniku i kwasie moczowym), pochodzącego ze szczątków roślinnych i zwierzęcych, do amoniaku, zachodzący przy udziale mikroorganizmów (zwłaszcza bakterii amonifikacyjnych). Jest jednym z ogniw cyklu azotowego (obiegu azotu w przyrodzie), dzięki niemu organiczny azot staje się przyswajalny dla roślin. Fakt ten wykorzystywany jest w rolnictwie (stosowanie nawozów organicznych).
Amonifikacja zachodzi zarówno w warunkach tlenowych jak i beztlenowych – nie wymaga udziału tlenu.

</doc>
<doc id="452855" url="https://pl.wikipedia.org/wiki?curid=452855" title="Assire var Anahid">
Assire var Anahid



</doc>
<doc id="452857" url="https://pl.wikipedia.org/wiki?curid=452857" title="Latarnia Arystotelesa">
Latarnia Arystotelesa

Latarnia Arystotelesa – narząd gębowy, aparat żujący występujący wyłącznie u jeżowców regularnych, położony w otworze gębowym, zbudowany z kilkudziesięciu elementów, w tym wapiennych szczęk, płytek i pięciu ząbków, poruszanych za pomocą mięśni. Narząd służy do łapania, rozcinania, zdrapywania glonów lub osiadłych zwierząt ze skał, a układ płytek – do rozdrabniania pokarmu.
Nazwę nadano na cześć Arystotelesa, który jako pierwszy opisał ten narząd.

</doc>
<doc id="452859" url="https://pl.wikipedia.org/wiki?curid=452859" title="Mątwy">
Mątwy

Mątwy, sepie (Sepioidea) – drapieżne głowonogi dziesięcioramienne, tradycyjnie klasyfikowane w randze rzędu. Mają krótkie, krępe i owalne ciało o długości do 30 cm. Charakteryzują się workiem trzewiowym z dwiema płetwami niełączącymi się w tyle ciała, oraz znajdującymi się w części głowowej ramionami chwytnymi. U samców 1 lub 2 ramiona są przekształcone w hektokotylus. Szkielet wewnętrzny zredukowany do "os sepiae".
W sytuacji zagrożenia mątwa wystrzeliwuje ciemnobrązową substancję (sepię) z dużego worka czernidłowego. Tworzy się wówczas wokół niej ciemna osłona, która dezorientuje i zniechęca napastnika. Potrafią zmieniać barwę, dzięki czemu łatwo dostosowują się do koloru otoczenia.
Żyją na dnie ciepłych mórz; występują w m.in. Oceanie Atlantyckim, Morzu Śródziemnym i Morzu Południowochińskim. Są łowione w celach konsumpcyjnych.
Tradycyjnie klasyfikowane są w randze rzędu Sepioida. Obecnie dzielone są pomiędzy dwa rzędy dziesięciornic:
lub traktowane jako klad Sepioidea obejmujący te rzędy.

</doc>
<doc id="452861" url="https://pl.wikipedia.org/wiki?curid=452861" title="Mątwa">
Mątwa



</doc>
<doc id="452868" url="https://pl.wikipedia.org/wiki?curid=452868" title="Naproxen">
Naproxen



</doc>
<doc id="452869" url="https://pl.wikipedia.org/wiki?curid=452869" title="Robert Schulzberg">
Robert Schulzberg



</doc>
<doc id="452875" url="https://pl.wikipedia.org/wiki?curid=452875" title="Kwas beztlenowy">
Kwas beztlenowy



</doc>
<doc id="452878" url="https://pl.wikipedia.org/wiki?curid=452878" title="Stromatopelma calceatum">
Stromatopelma calceatum

Stromatopelma calceatum – gatunek pająka z rodziny ptasznikowatych. 
Wygląd.
Samica ma grzbiet żółty i pomarańczowy, natomiast spód czarny. Posiada barwny wzór w postaci plamek na odwłoku i radialnych pasków na karapaksie. Na odnóżach ma czarne plamki. Samiec ma delikatniejszą budowę, ma bardziej stonowane i mniej barwne kolory.
Wielkość.
Samica większa: do 5,5–6 cm długości, rozpiętość odnóży do 15 cm, samiec 3 cm długości, rozpiętość odnóży 10–12 cm.
Występowanie.
Występuje w Afryce Zachodniej, najczęściej w Sierra Leone. Zasiedla korony drzew.
Ekologia.
Jest gatunkiem ciepłolubnym. Żyje w klimacie o wysokiej wilgotności i temperaturze w granicach 27–29°. Jest drapieżnikiem. Wiedzie nocny tryb życia.
Rozmnażanie.
Samica znosi jaja po 6–8 tygodniach od zapłodnienia do kokonu. Po 3 tygodniach wylęga się z nich do 100 młodych, które po około miesiącu przeobrażają się w pełni wykształcone osobniki.
Długość życia.
Samice żyją 10–12 lat, samce po ostatniej wylince żyją 6–9 miesięcy.

</doc>
<doc id="452882" url="https://pl.wikipedia.org/wiki?curid=452882" title="Stulisz lekarski">
Stulisz lekarski

Stulisz lekarski ("Sisymbrium officinale" (L.) Scop.) – gatunek rośliny należący do rodziny kapustowatych ("Brassicaceae"). 
Rozmieszczenie geograficzne.
Występuje w stanie dzikim w Europie, Afryce Północnej i Azji. Jako gatunek zawleczony rozprzestrzenił się także na Azorach i w niektórych innych rejonach. W Polsce roślina pospolita na całym obszarze. Archeofit.
Biologia i ekologia.
Roślina jednoroczna. Siedlisko: przydroża, wysypiska, ugory, pola, nasypy kolejowe, mury. Gleby bogate w azot. W klasyfikacji zbiorowisk roślinnych gatunek charakterystyczny dla All. "Sisymbrion", Ass. "Sisymbrietum sophiae". Roślina trująca: Roślina zawiera glikozyd siarkocyjanianowy i w większych ilościach jest lekko trująca, nie tylko dla ludzi, ale również zwierząt domowych. Nasiona zawierają ok. 30% oleju, są jednak podobnie, jak cała roślina trujące.

</doc>
<doc id="452884" url="https://pl.wikipedia.org/wiki?curid=452884" title="Robert Schultzberg">
Robert Schultzberg

Robert Schultzberg (ur. 3 stycznia 1975 w Genewie) – pierwszy perkusista Placebo, zaproszony do zespołu przez Stefana Olsdala. 
Przy udziale Schultzberga zostało nagrane pierwsze studyjne demo oraz debiutancka płyta. Oprócz perkusji grał na didgeridoo. Opuścił grupę we wrześniu 1996 roku z powodu różnic charakterów i odmiennej wizji artystycznej, jeszcze przed nagraniem drugiej płyty, kiedy zastąpił go Steven Hewitt.
 

</doc>
<doc id="452886" url="https://pl.wikipedia.org/wiki?curid=452886" title="Herbert Paul Ludwig">
Herbert Paul Ludwig

Herbert Paul Ludwig (ur. 16 października 1904 w Grisbach (Saksonia), zm. 24 stycznia 1948 w Krakowie) – zbrodniarz hitlerowski, funkcjonariusz SS pełniący służbę w obozach koncentracyjnych oraz SS-Oberscharführer.
Z zawodu był robotnikiem. Członek NSDAP i SS od 1932, w 1940 po krótkim przeszkoleniu w obozie w Oranienburgu został przydzielony do obozu oświęcimskiego. Ludwig pełnił tam służbę do stycznia 1945, gdy odjechał z transportem więźniów do Gusen. W Auschwitz pełnił funkcję strażnika komanda więźniów zajmującego się karmieniem zwierząt, konwojenta komanda rolniczego i "Blockführera" (blokowego). Ludwig aktywnie brał udział w wywożeniu więźniów (zwłaszcza chorych i dzieci) do komór gazowych, bijąc ich przy tym i kopiąc. Oprócz tego nieustannie maltretował podległych sobie więźniów, zwłaszcza kijem lub pejczem.
Po zakończeniu wojny został aresztowany przez aliantów i ekstradowany do Polski. W pierwszym procesie oświęcimskim przed Najwyższym Trybunałem Narodowym w Krakowie Ludwig został skazany 22 grudnia 1947 na karę śmierci. Wyrok został wykonany przez powieszenie w Więzieniu Montelupich.

</doc>
<doc id="452887" url="https://pl.wikipedia.org/wiki?curid=452887" title="Digital Flat Panel">
Digital Flat Panel

DFP (ang. Digital Flat Panel) – interfejs video przeznaczony dla urządzeń z wyświetlaczami LCD, plazmowymi, itp.
Interfejs mniej skomplikowany, a przy tym znacznie tańszy niż Plug &amp; Display. Opracowany w firmie Compaq, a następnie zaakceptowany przez VESA. Wspierany przez takich producentów, jak Nvidia, ATI czy 3dfx, interfejs ten niewiele różni się od P&amp;D. Zrezygnowano jedynie z drogich funkcji dodatkowych (USB, FireWire, transmisji analogowej). Podobnie jak w przypadku P&amp;D, maksymalna rozdzielczość obrazu ograniczona jest do 1280 × 1024.

</doc>
<doc id="452888" url="https://pl.wikipedia.org/wiki?curid=452888" title="ED70">
ED70

ED70 (początkowo E58) – elektryczne zespoły trakcyjne wyprodukowane w roku 1958 przez zakłady Waggonbau Görlitz z przeznaczeniem do obsługi pasażerskiego ruchu dalekobieżnego jako szybki pociąg komunikacji międzymiastowej. Ogółem wyprodukowano 2 sztuki.
Konstrukcja.
ED70 były wyposażone luksusowo – bezprzedziałowe wagony posiadały wyłącznie miejsca siedzące pierwszej klasy, wyposażone w składane stoliki do konsumpcji potraw, ogrzewanie nawiewne, oświetlenie jarzeniowe, instalację nagłośnieniową, sygnalizację przywoławczą dla wezwania kelnera, indywidualne oświetlenie i centralne zamykanie drzwi wejściowych.
Ściany czołowe posiadały aerodynamiczne kształty, natomiast konstrukcja wózków oraz silników trakcyjnych była taka sama jak w zespołach EN56 – zmieniono jedynie przełożenie. Jednostki przystosowano do pracy ukrotnionej i zamontowano sprzęgi samoczynne Scharfenberga.
Eksploatacja.
Jednostki ED70 zakupiono w celu obsługi szybkich połączeń Warszawa – Katowice z prędkością 135 km/h, jednak po przeprowadzeniu próbnej eksploatacji okazało się, że posiadają one wady i ostatecznie zrezygnowano z dalszego ich importu po zakupie dwóch sztuk z planowanych dziesięciu.
Zakupione jednostki przydzielono do lokomotywowni Warszawa Grochów. Początkowo zatrudnione były na linii Warszawa – Katowice jako pociąg pospieszny "Górnik", a od 1964 pociąg ekspresowy "Lech" relacji Warszawa – Poznań Główny. Używano ich także w celu uświetnienia otwarć nowo elektryfikowanych linii. Po 1968 zostały wycofane z normalnej eksploatacji i stosowano je jako pociągi specjalne. W 1977 zostały skreślone z inwentarza, a na początku lat 80. złomowane.

</doc>
<doc id="452889" url="https://pl.wikipedia.org/wiki?curid=452889" title="Tajemnica twierdzy szyfrów">
Tajemnica twierdzy szyfrów

Tajemnica twierdzy szyfrów – polski, trzynastoodcinkowy serial telewizyjny osadzony w realiach końca II wojny światowej, emitowany od 7 września 2007 do 30 listopada 2007 w TVP1.
W 2015 roku serial był emitowany przez History.
O serialu.
Jest ekranizacją bestsellerowej powieści Bogusława Wołoszańskiego pt. "Twierdza szyfrów". Zdjęcia do serialu realizowano od marca do grudnia 2006 na Dolnym Śląsku w zamku Czocha, tytułowej „Twierdzy”, oraz w zamkach: Książ, Bolków i Pszczyna.
W 2007 serial znalazł się w ofercie Telewizji Polskiej podczas Marché International des Programmes de Communicatio (MIPCOM) w Cannes, a w następnych latach był emitowany na Słowacji, Węgrzech, w Czechach (cz. "Tajemství šifrovací věže"), Japonii, Portugalii. Hiszpanii (hiszp. "El secreto Nazi de la fortaleza") i Rosji (ros. "Тайна секретного шифра").
Produkcja była nominowana do Telekamery 2008 w kategorii "serial kryminalny i sensacyjny".
Fabuła.
Serial opowiada o działaniach wywiadów wojskowych USA i ZSRR poszukujących w ostatnich miesiącach II wojny światowej tajnej niemieckiej maszyny określanej jako „ryba-miecz”. Według zdobytych informacji jest ona zdolna odczytywać radzieckie szyfry jednorazowe uważane do tej pory za niemożliwe do złamania. Maszyna prawdopodobnie działała w tajnym ośrodku Pers Z w Jeleniej Górze, który został stamtąd ewakuowany w lutym 1945 roku. 12 kwietnia 1945 amerykańska grupa TICOM, kierowana przez komandora Howarda Compaigne’a, odnajduje „rybę-miecz” w niemieckim mieście Rosenheim. Urządzenie zostaje przewiezione do Stanów Zjednoczonych, gdzie w czasie rozpoczynającej się zimnej wojny zostaje użyte do odczytywania radzieckich depesz dyplomatycznych.
Oglądalność.
Serial oglądało średnio 2 970 721 widzów.

</doc>
<doc id="452891" url="https://pl.wikipedia.org/wiki?curid=452891" title="Plug &amp; Display">
Plug &amp; Display

P&amp;D (ang. "Plug and Display") – standard interfejsu stworzony i promowany przez organizację VESA ("Video Electronics Standards Association"). Do jego zalet należy możliwość przesyłania zarówno sygnałów analogowych (a więc podłączenia tradycyjnego monitora), jak i cyfrowych, w tym także transmisji USB czy FireWire. 30-pinowe złącze "P&amp;D", choć drogie, ma największe możliwości. Jego uniwersalność okupiona została jednak wysoką ceną, więc jest ono stosunkowo rzadko stosowane.

</doc>
<doc id="452897" url="https://pl.wikipedia.org/wiki?curid=452897" title="Suchowiej">
Suchowiej

Suchowiej – gorący i suchy wiatr południowy, południowo-wschodni lub wschodni; wiejący latem w europejskiej części Rosji, na stepach Ukrainy i w Kazachstanie; jego prędkość dochodzi do 20 m/s. Suchowiej powoduje wzrost temperatury do 35–40 °C i spadek wilgotności względnej do 10–15%.

</doc>
<doc id="452898" url="https://pl.wikipedia.org/wiki?curid=452898" title="Kłusak amerykański">
Kłusak amerykański

Kłusak amerykański, standardbred – rasa koni powstała pod koniec XVIII wieku w USA,
uważanych za najszybsze kłusaki i inochodźce na świecie.
Historia.
Duży wpływ na nią miał ogier pełnej krwi angielskiej Messenger (Mambrino – NN po Turf), sprowadzony do USA w 1786 r. oraz jego potomek Hambletonian (Messenger xx – Charles Kent po Bellfounder rasy norfolk trotter), ur. w 1849 r., którego uważa się za założyciela rasy. W połączeniu z miejscowymi klaczami, głównie ras morgan, canadian horse i narragansett pacer zapoczątkował rasę. Występuje inochód (konie chodzące inochodem to obecnie ok. 80% przedstawicieli rasy w USA, w Europie natomiast większość stanowią konie chodzące kłusem). Rasa używana w uszlachetnianiu innych ras.

</doc>
<doc id="452899" url="https://pl.wikipedia.org/wiki?curid=452899" title="Hans Schumacher">
Hans Schumacher

Hans Schumacher (ur. 31 sierpnia 1906 w Düsseldorfie, zm. 24 stycznia 1948 w Krakowie) – zbrodniarz hitlerowski, członek załogi obozu koncentracyjnego Auschwitz-Birkenau i SS-Unterscharführer.
Z zawodu był robotnikiem. Do NSDAP i SS należał od 1933. Od 1940 pełnił służbę w "SS-Totenkopf", najpierw w obozie w Ravensbrück, a następnie od końca lipca 1942 w Auschwitz-Birkenau. W obozie oświęcimskim Schumacher przebywał do jego ewakuacji w styczniu 1945, będąc początkowo wartownikiem, a później zarządcą magazynu żywnościowego.
Podczas akcji zagłady Żydów węgierskich w 1944 Schumacher brał udział w selekcjach na rampie i odprowadzaniu wyselekcjonowanych ofiar do krematoriów. Niezależnie od tego obchodził się okrutnie z więźniami, zwłaszcza Żydami, Polakami i jeńcami radzieckimi, nierzadko doprowadzając ich do śmierci lub ciężkiego kalectwa. Jako zarządca magazynu żywnościowego dopuszczał do sytuacji, iż podczas gdy więźniowie cierpieli głód, w podległym mu magazynie psuły się środki żywnościowe, które następnie wywożono na zniszczenie jako nienadające się na pokarm dla ludzi.
Po wojnie Schumacher został pociągnięty do odpowiedzialności za swoje zbrodnie i w pierwszym procesie oświęcimskim Najwyższy Trybunał Narodowy w Krakowie skazał go 22 grudnia 1947 na karę śmierci przez powieszenie. Wyrok wykonano w krakowskim więzieniu Montelupich.

</doc>
<doc id="452900" url="https://pl.wikipedia.org/wiki?curid=452900" title="Pafawag 5Bt/6Bt">
Pafawag 5Bt/6Bt

Pafawag 5Bt/6Bt (seria "ED73") – normalnotorowy czterowagonowy elektryczny zespół trakcyjny wyprodukowany w roku 1997 w zakładach Adtranz Pafawag we Wrocławiu dla PKP, po podziale PKP eksploatowany był przez Przewozy Regionalne. W 2019 roku jednostka została zezłomowana.
Historia.
W 1993 roku Pafawag podjął się budowy pierwszego dalekobieżnego elektrycznego zespołu trakcyjnego – ED72, którego konstrukcja bazowała na rozwiązaniach z EN57 i jego przedłużonej wersji EN71. Podczas produkcji ED72 sukcesywnie wprowadzono kolejne udoskonalenia, 22. egzemplarz, wyprodukowany w 1997 roku, ze względu na znaczące zmiany, w szczególności związane z charakterystyką trakcyjną, otrzymał nowe oznaczenie – ED73.
Ze względu na sytuację polityczno-gospodarczą oraz problemy finansowe PKP nie zamawiało więcej taboru. W 2001 roku koncern Adtranz wraz z wrocławską fabryką, został wykupiony przez Bombardiera. W ramach specjalizacji poszczególnych zakładów zdecydowano, że wrocławska fabryka będzie produkować pudła i wózki do lokomotyw, tym samym ED73-001 stał się ostatnim elektrycznym zespołem trakcyjnym wyprodukowanym przez Pafawag.
Konstrukcja.
ED73 był czterowagonowym składem przeznaczonym do obsługi międzyregionalnych przewozów pasażerskich. Wagony skrajne były wagonami rozrządczymi (sterowniczymi) i nosiły oznaczenia "ra" i "rb", wagony środkowe natomiast to wagony silnikowe, oznaczone "sa" i "sb". Wszystkie wagony posiadały po dwie pary odskokowo-przesuwnych drzwi na stronę wagonu, pod którymi znajdowały się schodki ułatwiające wsiadanie z niższych peronów, wszystkie drzwi w przejściach pomiędzy wagonami wyposażone były w pneumatyczne wspomaganie otwierania.
Wszystkie wagony posiadały po dwa dwuosiowe wózki: wagony skrajne – toczne 25ANp (prod. ZNTK Poznań), a wagony środkowe – napędne 14MN (prod. Adtranz Pafawag). Wózki posiadały wahaczowe prowadzenie zestawów, pneumatyczne usprężynowanie II stopnia, koła monoblokowe i hamulce tarczowe. W pojeździe zastosowano rozruch oporowy i sprężarki śrubowe
Zespół nie miał możliwości pracy w trakcji ukrotnionej z innymi pojazdami z rodziny "5B/6B" ze względu na zmianę przełożenia względem wcześniejszych pojazdów (70:19 w ED72 i 68:21 w ED73). Dzięki temu zwiększono prędkość maksymalną z 110km/h do 120 km/h.
Pojazd wyposażony był w ogrzewanie piecykowe, w wagonie pierwszej klasy (wagon "ra") znajdował się przedział dla osób niepełnosprawnych i przystosowana dla nich toaleta.
Eksploatacja.
22 grudnia 1997 po zakończeniu cyklu badań w CNTK, ED73-001 został przydzielony do MT Poznań (późniejszego Wielkopolskiego Zakładu Przewozów Regionalnych), gdzie był eksploatowany do 2005 roku. W 2005 roku skład, ze względu na konieczność wymiany części, został odstawiony na boczny tor w Gnieźnie, skąd w połowie 2006 roku trafił do Dolnośląskiego Zakładu Przewozów Regionalnych we Wrocławiu, gdzie został poddany generalnemu remontowi i z początkiem stycznia 2007 rozpoczął kursowanie.
Po kolejnej awarii w czerwcu 2008 skład został wyłączony z eksploatacji ze względu na brak części zamiennych. Dopiero w kwietniu 2009 podjęto decyzję o wykonaniu naprawy, po której w lutym 2010 skład rozpoczął obsługę pociągów Interregio Łódź – Warszawa Wschodnia. W marcu 2013 jednostka oczekiwała na wymianę kół monoblokowych i tarcz hamulcowych w bazie Łódzkiego Zakładu Przewozów Regionalnych w Idzikowicach. W lipcu 2019 Przewozy Regionalne zdecydowały się na sprzedaż jednostki celem zezłomowania. 7 sierpnia 2019 roku jednostka została zezłomowana, pomimo starań Polskiego Stowarzyszenia Miłośników Kolei i organizacji „Stacja Chrzanów” o wpisanie do rejestru zabytków - wniosek w tej sprawie skierowano do Ministerstwa Kultury i Dziedzictwa Narodowego oraz regionalnego konserwatora zabytków.

</doc>
<doc id="452902" url="https://pl.wikipedia.org/wiki?curid=452902" title="Vulcano">
Vulcano

Vulcano – wyspa wulkaniczna na Morzu Tyrreńskim, najbardziej na południe wysunięta w archipelagu Wysp Liparyjskich. Wchodzi w skład terytorium Włoch. Zajmuje powierzchnię 21 km², a zamieszkuje ją około 700 mieszkańców (2001 r.).
Vulcano jest zbudowana z trzech nakładających się na siebie centrów wulkanicznych. Na południu są to stare stratowulkany: Monte Aria (500 m), Monte Saraceno (481 m) i Monte Luccia (188 m), które częściowo się zapadły tworząc kalderę II piano.
Centrum i północną część wyspy zajmuje wulkan Fossa z kraterem Gran Cratere, w którym nadal czynne są fumarole, a na zachodzie z kraterem Lentia. Pierwszy zapis o działalności wulkanicznej wyspy pochodzi od Tukidydesa z końca V wieku p.n.e. Silna erupcja odnotowana była w 2. połowie IV wieku p.n.e. Aktywność wulkaniczna miała tu miejsce także w następnych stuleciach. W 1771 miał miejsce m.in. wypływ ryolitowego obsydianu. Ostatnia erupcja miała miejsce w latach 1888-1890. Rozpoczęła się od wyrzucenia bloków materiału zamykającego stary komin wulkaniczny. W miarę rozwoju erupcji wyrzucana była świeża lawa w postaci bloków, bomb wulkanicznych i popiołu. Eksplozje o różnej sile przedzielone były okresami spokoju, trwającymi od kilku minut do kilku dni. Nie było ani wypiętrzenia lawy, ani jej potoków. Ten typ erupcji wulkanicznej nazwano typem wulkaniańskim.
Na północnym skraju wyspy znajduje się wulkan Vulcanello (123 m), który wyłonił się z morza podczas erupcji w 183 r. p.n.e. i dopiero stopniowo połączył się z główną wyspą. Sporadyczne jego erupcje trwały aż do 1550.
W starożytnych czasach wyspa zwana była "Termessa" lub "Terrasia". Po rozszerzeniu się kultu boga ognia i kowali Hefajstosa nazwano ją "Hierà", ponieważ uważano, że bóg ten mieszka tam z Cyklopami. Grecy uważali, że na tej wyspie mieszka władca wiatrów Eol (Aeolus). Od niego pochodzi też inna (dawna) nazwa Wysp Liparyjskich – Eoliańskie. Z kolei Rzymianie nazwali wyspę Vulcano, uważając ją za komin kuźni boga ognia Wulkana (Vulcanusa), przy czym wyspa rosła, jak wierzyli, dzięki okresowemu oczyszczaniu paleniska kuźni. Trzęsienia ziemi towarzyszące erupcjom uważane były za zjawiska powodowane przez wykuwanie przez Wulkana broni dla boga Marsa i jego armii.
Już Rzymianie wydobywali na wyspie ałun oraz siarkę.
W XIX wieku generał Alessandro Nunziante zorganizował na wyspie współczesną eksploatację tych surowców. W kopalni siarki pracowali skazańcy. Po upadku rządów Burbonów w Królestwie Obojga Sycylii w 1860, Szkot James Stevenson zakupił północną część wyspy, ponownie otworzył kopalnie i założył winnice oraz sady drzew owocowych i fig. Mieszkał na wyspie aż do wielkiej erupcji wulkanicznej w 1888. Wtedy sprzedał ludności lokalnej swoją posiadłość i nigdy już nie powrócił na wyspę. Erupcje 1888-1890 ostatecznie wszystko zniszczyły i dopiero po II wojnie światowej wyspa ponownie zaczęła się zaludniać.
Obecnie podstawą gospodarki wyspy jest turystyka.

</doc>
<doc id="452903" url="https://pl.wikipedia.org/wiki?curid=452903" title="Kłusak orłowski">
Kłusak orłowski

Kłusak orłowski – rasa koni powstała w Rosji w XVIII wieku dzięki księciu Aleksiejowi Grigoriewiczowi Orłowowi, w wyniku krzyżowania ogiera arabskiego Smietanka z klaczami duńskimi, holenderskimi, a także meklemburskimi i arabskimi.
Wygląd i użytkowość.
Koń mocnej budowy, eleganckiego pokroju. Głowa o prostym profilu lub lekko garbonosa; szyja długa, wysoko osadzona, często łabędzia. Kłąb długi, grzbiet długi i czasem źle związany (miękki). Kończyny długie (często przesadnie), z niewielkimi szczotkami pęcinowymi (min. obwód pęciny 20 cm) i dużymi kopytami. Zad krótki, z wysoko osadzonym ogonem, skłonności do płytkiej klatki piersiowej. Umaszczenie zwykle kasztanowate, kare lub gniade, często występują odmiany. Konie siwe też nie są rzadkością. Wysokość w kłębie ponad 150 cm, średnio 162 cm.
Kłusaki orłowskie są wszechstronne, ale wyhodowano je jako konie zaprzęgowe. Z założenia przeznaczeniem tej rasy są wyścigi kłusaków; cechuje się ona imponującą akcją w kłusie. Konie te są jednak wolniejsze od nowoczesnych ras wyścigowych.
Historia.
Hrabia Aleksy Orłow-Czesmienskij ok. roku 1775 był już zbyt tęgi, by jeździć wierzchem; postanowił więc wyhodować rasę dobrych koni powozowych. Za 60 000 rubli kupił orientalnego ogiera Smietanka, który pozostawił po sobie zaledwie piątkę źrebiąt. Za założyciela rasy uważa się jego wnuka, ogiera Bars I (Połkan I po Smietanka – NN).
W późniejszym okresie, w celu zwiększenia prędkości kłusaków orłowskich krzyżowano je z szybszymi standardbredami, prace te były jednak bezplanowe i chaotycznie prowadzone. W ich wyniku udało się wyhodować kłusaka rosyjskiego (krzyżówkę dwóch ras), za to doprowadzono niemal do upadku kłusaków orłowskich. W ostatniej chwili zarząd Rosyjskich Stadnin Państwowych wydał ostre przepisy dotyczące ochrony rasy. Aktualnie konie te są hodowane przede wszystkim we wschodniej Bułgarii, w stadninie państwowej Karadja. Kłusak orłowski był używany do uszlachetniania miejscowych ras koni.
Jednym z najbardziej znanych koni tej rasy był ogier Kwadrat, który wygrywał niemalże wszystkie wyścigi w grupie otwartej (dla wszystkich kłusaków) i zamkniętej (tylko dla kłusaków orłowskich); jego pomnik stoi obecnie w jednej z rosyjskich stadnin. Innym interesującym kłusakiem orłowskim jest wałach Balagur, który najpierw startował w wyścigach kłusaków, następnie był koniem policyjnym, a potem brał udział w zawodach ujeżdżenia pod Alexandrą Korelovą na wysokim poziomie.

</doc>
<doc id="452906" url="https://pl.wikipedia.org/wiki?curid=452906" title="Mill Ends Park">
Mill Ends Park

Mill Ends Park – park na drodze SW Naito Parkway w Portland, w Stanach Zjednoczonych. Ma kształt koła o średnicy 61 cm i zajmuje powierzchnię około 0,29 m², co czyni go najmniejszym parkiem na świecie. Został utworzony w 1948 roku przez dziennikarza Dicka Fagana, który z okazji dnia Świętego Patryka postanowił zagospodarować otwór pod latarnię. W 1976 roku, siedem lat po śmierci Fagana, Mill Ends Park został oficjalnie uznany za park miejski.

</doc>
<doc id="452914" url="https://pl.wikipedia.org/wiki?curid=452914" title="Olympos Mons">
Olympos Mons

Olympos Mons - zespół muzyczny z Finlandii grający power metal, założony w 2002.

</doc>
<doc id="452919" url="https://pl.wikipedia.org/wiki?curid=452919" title="Dendral">
Dendral

Dendral – system ekspertowy, opracowany w połowie lat sześćdziesiątych (ok. 1965 roku) w Stanford University, przez zespół naukowców w składzie: Bruce Buchanan, Edward Feigenbaum oraz Joshua Lederberg (laureat Nagrody Nobla w dziedzinie chemii). Opracowanie tego systemu zajęło około 15 osobolat. Podstawowym zadaniem tego systemu było ustalanie struktury molekularnej nieznanych chemicznych związków organicznych na podstawie analizy widm spektroskopowych. System opracowano z wykorzystaniem języka Interlisp. W systemie Dendral wykorzystano specjalny algorytm opracowany przez J. Lederberga, w celu systematycznego generowania wszystkich możliwych struktur cząsteczkowych. Wiedza w systemie Dendral była reprezentowana zarówno w sposób proceduralny (generowanie struktur), jak i w formie reguł (moduł sterowany danymi) oraz ewaluacji. System osiągnął sprawność porównywalną, a w niektórych przypadkach przewyższającą, ekspertów-ludzi. System Dendral i pochodne od niego systemy stały się typowymi narzędziami w warsztacie zawodowych chemików.

</doc>
<doc id="452924" url="https://pl.wikipedia.org/wiki?curid=452924" title="Legend Maker">
Legend Maker

Legend Maker (wcześniej Mester de Juglaria) - zespół muzyczny z Kolumbii grający power metal, założony w 1994.

</doc>
<doc id="452926" url="https://pl.wikipedia.org/wiki?curid=452926" title="Obrońców Pokoju">
Obrońców Pokoju



</doc>
<doc id="452928" url="https://pl.wikipedia.org/wiki?curid=452928" title="Secret Sphere">
Secret Sphere

Secret Sphere - zespół muzyczny z Włoch grający power metal, założony w 1997.

</doc>
<doc id="452929" url="https://pl.wikipedia.org/wiki?curid=452929" title="Biskupi Miśni i Drezna">
Biskupi Miśni i Drezna



</doc>
<doc id="452930" url="https://pl.wikipedia.org/wiki?curid=452930" title="Szpik">
Szpik



</doc>
<doc id="452933" url="https://pl.wikipedia.org/wiki?curid=452933" title="MaliVai Washington">
MaliVai Washington

MaliVai Washington (ur. 20 czerwca 1969 w Glen Cove) – amerykański tenisista, reprezentant w Pucharze Davisa, olimpijczyk z Atlanty (1996).
Kariery zawodowej w tenisie próbowało także jego rodzeństwo. Brat Mashishka (ur. 19 grudnia 1974 w Delray Beach) nie osiągnął większych sukcesów, bardziej udanie startowała siostra, Mashona.
W 2009 roku otrzymał nagrodę Arthur Ashe Humanitarian Award (Nagroda Arthura Ashe).
Kariera tenisowa.
Kariera zawodowa Afroamerykanina Washingtona, tenisisty praworęcznego z oburęcznym bekhendem, przypadła na lata 1989–1999. Zarobił ponad trzy miliony dolarów.
W 1990 znalazł się po raz pierwszy w czołowej setce rankingu, a w sierpniu t.r. pokazał się z dobrej strony w turnieju w New Haven, gdzie w drodze do 1/8 finału pokonał Ivana Lendla, który tydzień wcześniej utracił pozycję lidera rankingu światowego. Przełomowy w karierze Washingtona okazał się sezon 1992 – wygrał 2 turnieje (Memphis w finale z Wayne'em Ferreirą; Charlotte, w finale z Claudiem Mezzadrim), był w dalszych 4 finałach (Auckland, Tampa, oba przegrane z Jaime'em Yzagą; Manchester, przegrany z Jacco Eltinghiem; New Haven, porażka ze Stefanem Edbergiem), osiągnął ponadto półfinały w Wellington, Scottsdale, Waszyngtonie, Canadian Open i Lyonie. Na US Open dotarł do 4 rundy, ulegając w pięciu setach Michaelowi Changowi (pokonał tego gracza wcześniej w sezonie). Na turnieju w New Haven pokonał 5. zawodnika rankingu światowego, Gorana Ivaniševicia. Wyniki te zapewniły mu najwyższą pozycję rankingową w karierze – w październiku 1992 został sklasyfikowany na 11. miejscu na świecie.
W sezonie 1993 Washington grał nieco mniej skutecznie, ale osiągnął kolejne 2 finały, w tym w Key Biscayne (przegrał z Pete’em Samprasem). Regularne starty w najważniejszych turniejach (Australian Open i French Open 4 runda, Wimbledon 2 runda, US Open 3 runda) zapewniły mu miejsce w niepunktowanym, ale dobrze płatnym Pucharze Wielkiego Szlema w Monachium, gdzie odpadł w pierwszym meczu z Michaelem Stichem. Udany występ zaliczył nieco wcześniej na dużym turnieju halowym w Sztokholmie, gdzie osiągnął półfinał po zwycięstwach m.in. nad Amosem Mansdorfem, Borisem Beckerem (trzeciego zawodnika rankingu Washington pokonał 6:1, 6:3) i Wayne'em Ferreirą.
W styczniu 1994 dotarł do ćwierćfinału Australian Open, pokonując m.in. wicelidera rankingu Michaela Sticha i wracającego do tenisa Matsa Wilandera; przegrał z Toddem Martinem (późniejszym finalistą). W dalszej części sezonu dochodził kilkakrotnie do półfinałów i ćwierćfinałów turniejowych, a w październiku 1994 wygrał turniej w Ostrawie, po finale z Arnaudem Boetschem.
W sezonie 1995, jesienią, w turniejach halowych w Ostrawie (gdzie bronił tytułu) i Essen awansował do finałów. W Ostrawie uległ w finale Wayne’owi Ferreirze, a w Essen, gdzie pokonał po drodze m.in. Andre Agassiego (nr 1. na świecie) i Thomasa Enqvista (nr 9.), w finale lepszy od Washingtona okazał się Thomas Muster.
W 1996 Amerykanin wygrał turniej w Bermuda, gdzie żaden z jego rywali nie był klasyfikowany w czołowej setce, a poza przeciwnikiem finałowym (Marcelem Filippinim, nr 105. na świecie) – nawet w gronie najlepszych 300 graczy rankingu. Regularne wyniki turniejowe zapewniały mu stałe miejsce w szerokiej czołówce, około 20–30. pozycji w rankingu.
W czerwcu i lipcu 1996 nierozstawiony Washington pokonał podczas Wimbledonu kolejno Richarda Fromberga, Thomasa Enqvista, Bohdana Ulihracha, Paula Haarhuisa, Alexa Rădulescu i Todda Martina w drodze do swojego jedynego finału wielkoszlemowego. Podczas ćwierćfinału z Radulescu i półfinału z Martinem bronił piłki meczowe. Radulescu zmienił decyzję sędziowską na korzyść Washingtona w jednym z kluczowych momentów meczu, a Martin w piątym secie prowadził już 5:1, by ostatecznie przegrać 8:10. Washington, drugi czarnoskóry finalista Wimbledonu po Arthurze Ashe, w decydującym meczu nie sprostał Richardowi Krajickowi przegrywając 3:6, 4:6, 3:6.
Amerykański tenisista w kolejnych latach zmagał się z kontuzjami, co wykluczało go na miesiące ze startów turniejowych. Nie zdołał osiągnąć już żadnego finału, w 1997 wypadł z czołowej setki. W grudniu 1999 zdecydował się na zakończenie kariery sportowej.
Jako deblista udzielał się rzadziej. Najwyżej był sklasyfikowany w kwietniu 1992 na nr 172. pozycji, a jedyny finał turniejowy osiągnął w 1995 w Bogocie (w parze ze Steve’em Campbellem).
Bronił barw narodowych w Pucharze Davisa, ale nie był podstawowym zawodnikiem kadry – w latach 1993–1997 wystąpił w 3 meczach międzypaństwowych. Grał wyłącznie w grze pojedynczej, wygrał 3 mecze, przegrał 2. W 1997 pokonał Gustava Kuertena, który kilka miesięcy później wygrał wielkoszlemowy turniej French Open. Ponadto Washington występował w Drużynowym Pucharze Świata (1995), a na igrzyskach olimpijskich w Atlancie (1996) dotarł do ćwierćfinału, gdzie przegrał z Sergim Bruguerą.
Washington osiągnął swój największy sukces – finał Wimbledonu – na kortach trawiastych, ale nie dysponował szczególnie mocnym serwisem ani nie atakował za często przy siatce. Preferował grę z głębi kortu. Po zakończeniu kariery zajął się m.in. komentowaniem tenisa w telewizji ESPN. Jeszcze jako aktywny zawodnik powołał w 1994 do życia "MaliVai Washington Kids Foundation", promującą tenis wśród młodzieży afroamerykańskiej.

</doc>
<doc id="452935" url="https://pl.wikipedia.org/wiki?curid=452935" title="Metody radiometryczne">
Metody radiometryczne



</doc>
<doc id="452937" url="https://pl.wikipedia.org/wiki?curid=452937" title="Emergencja">
Emergencja

Emergencja (łac. "emergo" – wynurzam się) – powstawanie jakościowo nowych form i zachowań z oddziaływania między prostszymi elementami. Przykładem takiego zjawiska jest proces myślenia, powstający z interakcji pomiędzy wieloma neuronami w ludzkim mózgu (choć żaden neuron nie jest sam z siebie zdolny do myślenia).
Zjawisko określa się jako emergentne, jeśli w jakimś sensie nie można go opisać, opisując jedynie jego części składowe. W ścisłym sensie naukowym oznacza to nieredukowalność danego zjawiska. Ponieważ jednak nieredukowalności w żadnym przypadku nie da się jednoznacznie udowodnić, pojęcie emergencji nie ma też jednoznacznej definicji i jest używane w różnych znaczeniach. Często oznacza po prostu, że znany nam uproszczony opis zjawisk niższego poziomu nie jest wystarczający do opisania zjawiska wyższego poziomu (czyli nie wiemy, jak ono powstaje).
Emergentne własności.
Zachowanie emergentne pojawia się, gdy opisujemy dużą liczbę prostych "jednostek" jako jeden "obiekt", którego zachowanie jest bardziej złożone niż zachowanie jednostek. W przypadku emergencji związanej z różnicami skali wielkości, powodem zwykle jest uporządkowanie i wzmocnienie jakichś specyficznych oddziaływań między jednostkami, wywołujące efekty obejmujące całą grupę. Zjawisko takie najczęściej jest niemożliwe do przewidzenia na podstawie obserwacji małych grup. Przykładowo żadne fizyczne cechy cząsteczek wchodzących w skład powietrza nie sugerują, że ich duża liczba utworzy obiekt (powietrze) mogący przekazywać fale dźwiękowe.
Jednym z powodów, dla których zachowania emergentne są trudne do przewidzenia, jest liczba oddziaływań między elementami, które należy uwzględnić przy ich symulowaniu. Często wystarczające jest uwzględnienie jedynie bardzo prostych oddziaływań: przykładowo określenie w prosty sposób reakcji każdej ryby na zachowanie jej sąsiadek wystarcza do zasymulowania ruchu całej ławicy. To samo nie jest jednak możliwe w przypadku powietrza z uwagi na astronomiczną liczbę cząsteczek do symulacji.
Z drugiej strony, sama liczba oddziaływań nie wystarczy do wytworzenia emergentnego zachowania. Jeśli nie zachodzą między nimi odpowiednie relacje, mogą one wzajemnie się wygaszać, generując w większej skali jedynie szum. Przykładowo liczba reakcji zachodzących w żywym zwierzęciu nie jest większa niż liczba reakcji zachodzących w jego gnijących zwłokach, ale w tym drugim przypadku nie obserwujemy złożonych i kompleksowych zachowań. Ten przykład pokazuje emergencję wynikającą z hierarchicznej organizacji. Więcej uwagi poświęca się jednak emergencji w zdecentralizowanych strukturach, takich jak np. wolny rynek.
Systemy o własnościach emergentnych mogą być postrzegane jako łamiące drugą zasadę termodynamiki, ponieważ samoistnie porządkują się, bez udziału centralnego źródła kontroli (np. wzrost kryształów). W rzeczywistości zasada ta nie jest łamana, gdyż dzieje się to zawsze kosztem oddawania entropii do otoczenia.
Zjawiska emergentne powstają po osiągnięciu przez system pewnego progu złożoności, powiązań lub organizacji. Pozwala to tłumaczyć takie zjawiska jak inteligencja bez odwoływania się do nadnaturalnych pojęć: nie musi być ona związana z niematerialną "duszą", a może wynikać z oddziaływania pomiędzy bardzo wieloma prostymi neuronami.
Emergentne struktury w przyrodzie.
Struktura emergentna to wzorzec, który nie powstał w wyniku jednego zdarzenia ani jednej reguły. Nie istnieje nadrzędna przyczyna powstawania takiego wzorca, a jedynie interakcje pomiędzy częściami prowadzą do wytworzenia porządku. Struktury takie można zaobserwować w wielu naturalnych zjawiskach, od fizycznych do biologicznych.
Układy fizyczne.
W fizyce emergencja opisuje cechę, prawo lub zjawisko obserwowalne w skali makroskopowej, ale nie występujące w skali mikroskopowej (mimo że obiekty makroskopowe można opisywać jako zbudowane z dużej liczby mikroskopowych obiektów). Przykładami są:
Niektóre współczesne teorie fizyczne określają nawet tak podstawowe pojęcia jak masa, przestrzeń i czas jako emergentne, będące przejawem bardziej fundamentalnych zjawisk (bozon Higgsa, teoria superstrun).
Układy biologiczne.
Najłatwiej obserwowalnymi układami emergentnymi są roje i ławice. Różne typy zachowań społecznych u zwierząt powodują powstanie różnych typów kolonii: mrowiska, gniazda termitów, roje pszczół, klucze ptaków, stada ssaków, ławice ryb czy watahy wilków. Przykład mrowiska jest szczególnie ciekawy do dokładniejszego opisu. Królowa nie wydaje mrówkom poleceń, co mają robić. Zamiast tego, każda mrówka reaguje na stymulację w postaci sygnałów chemicznych od larw, innych mrówek, intruzów, pożywienia i gromadzących się odpadów. Sama zostawia chemiczne ślady wpływające na zachowanie innych mrówek. Każda mrówka jest więc autonomiczną jednostką reagującą jedynie na swoje otoczenie. Pomimo braku centralnego ośrodka decyzyjnego, mrowiska przejawiają złożone zachowania i potrafią rozwiązywać zadawane im problemy. Przykładowo miejsce składowania martwych owadów umieszczane jest zawsze w maksymalnym oddaleniu od wszystkich wejść do mrowiska.

</doc>
<doc id="452949" url="https://pl.wikipedia.org/wiki?curid=452949" title="Tadeusz Wałach">
Tadeusz Wałach



</doc>
<doc id="452951" url="https://pl.wikipedia.org/wiki?curid=452951" title="Anuria">
Anuria



</doc>
<doc id="452952" url="https://pl.wikipedia.org/wiki?curid=452952" title="Maximilian Sciandri">
Maximilian Sciandri

Maximillian Baptist "Max" Sciandri (ur. 15 lutego 1967 w Derby) – brytyjski zawodowy kolarz szosowy, reprezentujący Włochy w latach 1989-1995, brązowy medalista olimpijski.
Początki.
Jest synem Włocha i Angielki, przeprowadził się wraz z rodzicami do Włoch (dokładnie Toskanii) i w wieku 9 lat rozpoczął przygodę z kolarstwem. Na zawodowstwo przeszedł w wieku 22 lat popisując kontrakt z mało znaczącą nawet na półwyspie Apenińskim (zabrakło dla niej miejsca liście startowej Giro d'Italia) drużyną Titanbonifica. Jednak dobre wyniki osiągnięte już w pierwszym sezonie startów (tzn. zwycięstwo w Giro di Romagna i druga lokata w Giro del Lazio) sprawiły, iż zainteresował się nim słynny dyrektor sportowy Davide Boifava. Dzięki temu Sciandri trafił do bardzo silnej ekipy Carrera na następne dwa lata (1990-91). W jej barwach od razu potwierdził swe umiejętności utalentowanego klasyka (broniąc swój tytuł z Romanii) i dał się też poznać jako dobry sprinter (wygrywając aż pięć z siedmiu odcinków hiszpańskiej etapówki Vuelta a Aragon). Rok później odniósł swe pierwsze prestiżowe zwycięstwo na trasie Giro d'Italia. Na etapie jedenastym do Savony uciekł w towarzystwie dwóch kolarzy, lecz tylko jemu i słynnemu Amerykaninowi Gregowi Lemondowi udało się ujść pogoni peletonu i to Sciandri okazał się szybszy od trzykrotnego triumfatora Tour de France. Jeszcze w tym samym roku po raz pierwszy wspiął się na podium pucharowej imprezy finiszując trzeci (za Belgiem Johanem Museeuwem i Francuzem Laurentem Jalabertem) w Mistrzostwach Zurychu.
Pasmo sukcesów.
Pierwszym przejawem odbudowywania swych więzów z kulturą anglosaską było podpisanie kontraktu z amerykańską Motorolą. Co więcej, w barwach właśnie tej ekipy Sciandri w sezonie 1992 wygrał nie tylko kolejny etap Giro d'Italia (trzeci odcinek do Arezzo), tym razem wygrywając finisz z peletoniku pozbawionego typowych sprinterów, lecz w dodatku wygrał klasyfikację generalną wyścigu Tour of Britain. Najlepszy dla Maksymiliana okazał się rok 1993 - ukończył ów sezon na dziewiątym miejscu w rankingu indywidualnym UCI i na trzecim w klasyfikacji ogólnej Pucharu Świata (przegrał wyraźnie tylko z Włochem Maurizio Fondriestem i wspomnianym już Museeuwem). W ramach Pucharu najlepiej wiodło mu się we Włoszech, gdzie zajął trzecie lokaty zarówno w marcowym Mediolan-San Remo jak i październikowym Giro di Lombardia. Poza Pucharem zwyciężył także w etapówce Tour de Luxembourg, prestiżowych jednodniówkach włoskich: Giro del Veneto i Coppa Placci oraz w jednym ze swych ulubionych wyścigów, tzn. francuskim GP Fourmies. Pośród tego pasma sukcesów zdarzyła się jednak Maxowi bardzo irytująca wpadka. Stanął przed sporą szansą na odniesienie etapowego triumfu na trasie 80. Tour de France. Na odcinku siódmym do Chalons-sur-Marne w 7-osobowej ucieczce znalazło się aż trzech kolarzy Motoroli. Sciandri, na którego pracowali obaj koledzy (Australijczyk Phil Anderson, i Kolumbijczyk Alvaro Mejia). Za najgroźniejszego ze swych rywali nie bez podstaw uznał Museeuwa. Co prawda udało mu się wyprzedzić szybkiego Belga, lecz niespodziewanie w ostatniej chwili obu pogodził Duńczyk Bjarne Riis, będący dopiero na progu swej wielkiej kariery. Po przejściu w sezonie 1994 pod skrzydła dyrektora Giancarlo Ferrettiego, tzn. do drużyny GB-MG, zdołał wygrać swój trzeci etap w Giro d'Italia, tym razem szesnasty do Stradelli, gdzie na ostatnich kilometrach nieznacznie odskoczył od peletonu wraz z Włochem Fabiano Fontanellim, którego ograł po zaciętym finiszu.
Zmiana obywatelstwa.
Zimą 1994/1995 włoski sponsor MG oddzielił się od belgijskiego GB, zaś Sciandri pozostając wierny Ferretiemu stał się członkiem ekipy MG-Technogym. W jego statusie zaszła jednak jeszcze jedna, poważniejsza zmiana. Oburzony ciągłym pomijaniem swojej osoby przy ustalaniu składu włoskiej ekipy narodowej na Mistrzostwa Świata, Max Sciandri postanowił skorzystać z posiadanego podwójnego obywatelstwa i wrócił na łono swej pierwszej ojczyzny by od tej pory reprezentować już Wielką Brytanię. W szeregach tej reprezentacji (jakkolwiek skromniejszej liczebnie) miał bowiem nie tylko pewne miejsce w składzie, lecz zarazem zagwarantowaną pozycję lidera. Na konto MG jak i na nowej-starej ojczyzny zapisał w sezonie 1995 zarówno upragnione zwycięstwo etapowe w Tour de France - na etapie jedenastym do Saint-Étienne zabrał się w 5-osobową ucieczkę, następnie odskoczył od niej wraz z Kolumbijczykiem Hernanem Buenahorą, którego bez trudu ograł w dwójkowym finiszu. Miesiąc później dał popis swych umiejętność przed angielską publicznością zwyciężając po solowej akcji w pucharowym Leeds International Classic. Rok później jeżdżąc ponownie w barwach Motoroli sprawił angielskim kibicom mały zawód przegrywając w Leeds po bezpośredniej walce z Włochem Andreą Ferrigato. Niemniej nieco wcześniej udało mu się zdobyć brązowy medal dla Wielkiej Brytanii wywalczony w Atlancie. Na trasie olimpijskiego wyścigu dwie rundy przed końcem odjechał od wcześniej uformowanej 12-osobowej czołówki w towarzystwie swych byłych kolegów z MG tj. Szwajcara Pascala Richarda i Duńczyka Rolfa Sørensena, lecz w końcówce okazał się od nich wyraźnie słabszy i musiał zadowolić się miejscem na najniższym stopniu podium.
Schyłek kariery.
Po odejściu Motoroli z zawodowego peletonu Sciandri znalazł sobie miejsce na kolejne trzy lata (1997-99) we Francji gdzie Marc Madiot stworzył ekipę La Francaise des Jeux. W tym okresie finiszował jako drugi za naturalizowanym Belgiem Andreiem Tchmilem w najszybszej (47,539 km/h) do 2004 roku edycji klasyku Paryż-Tours, zaś rok później wygrał dwa etapy we francuskiej etapówce najwyższej kategorii (HC) Critérium du Dauphiné Libéré. W sezonie 2000 swą obecnością (doświadczeniem i wciąż niezłą klasą) starał się wspomóc rodzimą ekipę Linda McCartney Team. Dla tej "wegetariańskiej" drużyny zdołał wygrać z kolei włoski semi-klasyk najwyższej kategorii Giro del Lazio. Po rozpadzie tego zespołu raz jeszcze wrócił do włoskiej ekipy - tym razem do Lampre, lecz w jej szeregach nie zanotował już znaczących rezultatów. Ostatnie kilka miesięcy spędził w drużynie swego dawnego pogromcy Riisa czyli Team CSC. Po przejechanym w trzeciej dekadzie kwietnia wyścigu etapowym Tour of Georgia (na wschodzie USA) udał się na krótki wypoczynek do brata mieszkającego na Florydzie. Tam zdecydował o zakończeniu kariery i zaangażowaniu się w rodzinny biznes, rozwiązując tym samym za porozumieniem stron umowę z zespołem Bjarne Riisa.

</doc>
<doc id="452954" url="https://pl.wikipedia.org/wiki?curid=452954" title="Neutronowa analiza aktywacyjna">
Neutronowa analiza aktywacyjna

Neutronowa analiza aktywacyjna (NAA; ang. "Neutron activation analysis") – technika polegająca na wywołaniu sztucznej promieniotwórczości oznaczanych składników poprzez napromieniowanie próbki strumieniem neutronów, a następnie ich oznaczeniu przez pomiar charakterystycznego promieniowania jądrowego emitowanego przez radionuklidy.
Podstawą oznaczenia są pomiary porównawcze względem wzorca, który był napromieniowany jednocześnie z analizowaną próbką. Można też zastosować technikę dodatku wzorca.
Proces wychwytywania neutronów polega na nieelastycznym zderzeniu neutronu z jądrem, w wyniku czego jądro przechodzi w stan wzbudzony, po czym niemal natychmiast emituje charakterystyczne szybkie promieniowanie gamma, samemu przechodząc w formę bardziej stabilną. W wielu przypadkach formą tą jest radionuklid, który także oddaje energię poprzez emisję opóźnionego promieniowania gamma. Dzieje się to w tempie znacznie wolniejszym, zależnym od czasu półtrwania radionuklidu.

</doc>
<doc id="452955" url="https://pl.wikipedia.org/wiki?curid=452955" title="Ulica Czerwona w Łodzi">
Ulica Czerwona w Łodzi

Ulica Czerwona w Łodzi – licząca 305 metrów ulica, łącząca Piotrkowską z ulicą Wólczańską. Znajduje się na granicy dzielnic Górna i Śródmieście.
Historia.
W latach 1824–1828 na południe od Nowego Miasta (na terenach miejskich oraz rządowych) utworzono kolejną osadę przemysłową, przeznaczoną pod osiedlenie przede wszystkim tkaczy lnu i bawełny, którą nazwano Łódka. Osada położona była wzdłuż traktu piotrkowskiego i rzeki Jasień, a także obejmowała wieś rządową Wólka, Zarzew oraz Widzew. Podczas regulacji ulicy Piotrkowskiej na terenie nowej osady, wyznaczono przebieg siedmiu nowych przecznic oraz m.in. dochodzącą do niej ulicę, którą nazwano Czerwona. Nowa ulica została po raz pierwszy przedstawiona na planie sporządzonym przez geometrę Jana Leśniewskiego w 1825 roku.
Ulica stanowiła dojazd od traktu piotrkowskiego do farbiarni przędzy Traugotta Langego, przy ul. Wólczańskiej. Wśród stosowanych przez farbiarnię barwników dominowała „czerwień turecka”, stąd nazwa ulicy. W 1832 farbiarnię nabył Ludwik Geyer. Na przełomie wieków XIX/XX większość działek i domów przy ulicy należała do fabrykanckiej rodziny Geyerów, bądź do spółki akcyjnej „L. Geyer”. W roku 1928 wybudowano w jezdni ulicy tory tramwajowe, przesunięte ok. roku 1970 na miejsce wyburzonej północnej pierzei ulicy.
Nazwę ulicy zmieniono tylko raz – w czasie wojny – na Rotgarnstrasse (tj. ulica czerwonej przędzy).
Komunikacja miejska.
Ulicą Czerwoną przebiegają następujące linie MPK Łódź:

</doc>
<doc id="452957" url="https://pl.wikipedia.org/wiki?curid=452957" title="Fotonowa analiza aktywacyjna">
Fotonowa analiza aktywacyjna

Fotonowa analiza aktywacyjna (ang. "photon activation analysis - PAA") to technika polegająca na pomiarze charakterystycznego promieniowania emitowanego przez radionuklidy, przy czym wywołanie sztucznej promieniotwórczości następuje w wyniku napromieniowania próbki fotonami.

</doc>
<doc id="452966" url="https://pl.wikipedia.org/wiki?curid=452966" title="Petro Poroszenko">
Petro Poroszenko

Petro Ołeksijowycz Poroszenko, (ur. 26 września 1965 w Bołgradzie) – ukraiński polityk i przedsiębiorca, z wykształcenia ekonomista. Minister spraw zagranicznych w latach 2009–2010, minister rozwoju gospodarczego i handlu w 2012, w latach 2014–2019 prezydent Ukrainy.
Życiorys.
W 1989 ukończył studia ekonomiczne na Uniwersytecie Kijowskim.
W latach 90. w okresie przemian zajął się prowadzeniem własnej działalności gospodarczej. W 1996 założył przedsiębiorstwo cukiernicze Roshen. Wpływy w branży cukierniczej przyniosły mu przydomek „króla czekolady”. Został również właścicielem kanału telewizyjnego 5 kanał. Działalność biznesowa przyniosła mu zyski, dzięki którym stał się jednym z najbogatszych Ukraińców (w 2014 „Forbes” plasował go na 6. miejscu tworzonej przez siebie listy, wyceniając jego aktywa na 1,3 miliarda USD).
W latach 1998, 2002 i 2006 uzyskiwał mandat deputowanego do Rady Najwyższej. Działał w Zjednoczonej Socjaldemokratycznej Partii Ukrainy. Odszedł z niej w 2001, utworzył w oparciu o grupę deputowanych Partię Solidarność, z którą wszedł do Naszej Ukrainy. Był jednym z przywódców pomarańczowej rewolucji, a także jednym z głównych jej sponsorów.
W 2004 objął kierownictwo Rady Bezpieczeństwa Narodowego i Obrony Ukrainy, ustąpił po kilku miesiącach na skutek konfliktu z ówczesną premier Julią Tymoszenko. W 2005 razem z czołówką Partii Solidarność wstąpił do Ludowego Związku „Nasza Ukraina” (PS formalnie nie została postawiona w stan likwidacji, lecz faktycznie zaprzestała w tym czasie dalszej działalności). Latem 2006 był kandydatem „pomarańczowej” koalicji na stanowisko przewodniczącego Rady Najwyższej, jego kandydatura upadła po przejściu Ołeksandra Moroza na stronę Partii Regionów. W 2007 nie znalazł się na liście wyborczej. W tym samym roku mianowano go przewodniczącym rady Narodowego Banku Ukrainy.
9 października 2009 został ministrem spraw zagranicznych Ukrainy, urząd ten zajmował do 11 marca 2010. Powrócił do rządu 23 marca 2012. W kontrolowanym przez Partię Regionów pierwszym gabinecie Mykoły Azarowa objął stanowisko ministra rozwoju gospodarczego i handlu. W wyborach w 2012 ponownie uzyskał mandat poselski jako kandydat niezależny. Zakończył następnie urzędowanie na stanowisku ministra. W 2013 został jednym ze sponsorów Euromajdanu, które doprowadziły do zmiany władzy w Kijowie.
29 marca 2014 ogłosił, iż zamierza startować w wyborach prezydenckich w 2014. W głosowaniu z 25 maja 2014 zwyciężył w pierwszej turze, otrzymując w niej 54,7% głosów. 7 czerwca 2014 złożył przysięgę w Radzie Najwyższej Ukrainy, rozpoczynając pięcioletnią kadencję prezydenta Ukrainy. 25 sierpnia 2014 zarządził przedterminowe wybory parlamentarne do Rady Najwyższej.
W styczniu 2019 oficjalnie ogłosił ubieganie się o reelekcję w wyborach prezydenckich w tym samym roku. W pierwszej turze głosowania z 31 marca z wynikiem ponad 15,9% głosów zajął drugie miejsce za Wołodymyrem Zełenskim, którego poparło 30,2% głosujących. W drugiej turze głosowania z 21 kwietnia Petro Poroszenko otrzymał 24,5% głosów, przegrywając tym samym ze swoim konkurentem. Zakończył urzędowanie 20 maja 2019, kiedy to zaprzysiężono jego następcę.
W maju 2019 jego ugrupowanie przyjęło nazwę Europejska Solidarność, a były prezydent stanął na jego czele. W wyborach w tym samym roku ponownie uzyskał mandat deputowanego.
Życie prywatne.
W 1984 poślubił Marynę. Ma czwórkę dzieci: synów Ołeksija (ur. 1985) i Mychajła (ur. 2001) oraz córki bliźniaczki Jewheniję i Ołeksandrę (ur. 2000).

</doc>
<doc id="452968" url="https://pl.wikipedia.org/wiki?curid=452968" title="Tatra K5AR">
Tatra K5AR



</doc>
<doc id="452970" url="https://pl.wikipedia.org/wiki?curid=452970" title="Ulica Tamka w Łodzi">
Ulica Tamka w Łodzi

Ulica Tamka w Łodzi – mała, licząca około 566 metrów ulica, łącząca ulicę Telefoniczną z Pomorską, w pobliżu osiedla akademickiego „Lumumbowo” w łódzkiej dzielnicy Śródmieście.
Przed I wojną światową ulica nazywała się „Morska”, w czasie okupacji niemieckiej nazwano ją „Florian-Geyer-Straße”. Obecna nazwa pochodzi prawdopodobnie od małej tamy, istniejącej niegdyś w tym rejonie na niewielkiej rzeczce. W gwarze łódzkiej miejscownik nazwy tej ulicy jest nieodmienialny, dlatego też nie powie się „mieszkam na Tamce”, a „mieszkam na Tamka”.
Zaraz po wojnie, w czasach szybkiej odbudowy, na dłuższej niegdyś ulicy Tamka wybudowano krańcówkę tramwajową, szczątki ówczesnych torów można było do 2012 spotkać po drugiej stronie ulicy Pomorskiej, naprzeciw Szkoły Podstawowej nr 79, w okolicy obecnego wydziału Biologii i Ochrony Środowiska Uniwersytetu Łódzkiego.

</doc>
<doc id="452973" url="https://pl.wikipedia.org/wiki?curid=452973" title="Arcybiskupi Bambergu">
Arcybiskupi Bambergu

Arcybiskupi i biskupi Bambergu – lista arcybiskupów Bambergu zawiera chronologiczną listę biskupów i arcybiskupów Bambergu od założenia biskupstwa w 1007. Od 1303 biskupom przysługiwał tytuł książęcy – księcia Rzeszy. Biskupa zwano dlatego "księciem biskupem" (). 29 września 1802 wojska bawarskie zajęły teren księstwa i ostatnim księciem biskupem był dlatego Christoph Franz von Buseck. W 1818 Bamberg został podniesiony do rangi arcybiskupstwa bamberskiego.
Przez wiele wieków biskupi Bambergu wywodzili się z grona szlachty frankońskiej. Niektórzy piastowali również jednocześnie biskupstwo Würzburga.
Lista biskupów i arcybiskupów

</doc>
<doc id="452975" url="https://pl.wikipedia.org/wiki?curid=452975" title="Krytyczna szybkość chłodzenia">
Krytyczna szybkość chłodzenia

Krytyczna szybkość chłodzenia (górna krytyczna szybkość chłodzenia) – najmniejsza szybkość chłodzenia stali, przy której jest możliwa przemiana martenzytyczna, czyli bezdyfuzyjna przemiana przesyconego węglem roztworu stałego węgla w γ–Fe (austenit) w martenzyt (hartowanie). Po hartowaniu w strukturze występuje martenzyt i austenit szczątkowy. 
W wyniku chłodzenia z szybkością mniejszą od krytycznej powstaje struktura stali, zawierająca sorbit, troostyt lub bainit. Krytyczna szybkość hartowania stali zależy od zawartości węgla i dodatków stopowych (różne położenie „krzywych C” na wykresach CTP).

</doc>
<doc id="452981" url="https://pl.wikipedia.org/wiki?curid=452981" title="P&amp;D">
P&amp;D



</doc>
<doc id="452982" url="https://pl.wikipedia.org/wiki?curid=452982" title="Arcybiskupi Bambergi">
Arcybiskupi Bambergi



</doc>
<doc id="452984" url="https://pl.wikipedia.org/wiki?curid=452984" title="Mariusz Szczygieł">
Mariusz Szczygieł

Mariusz Adam Szczygieł (ur. 5 września 1966 w Złotoryi) – polski dziennikarz, reportażysta, pisarz i wykładowca akademicki.
Od 1990 związany z "Gazetą Wyborczą", gdzie był uczniem Hanny Krall. W latach 1995–2001 prowadzący telewizyjnego talk-show "Na każdy temat". Założyciel i członek zarządu Fundacji Instytut Reportażu, w ramach której wraz z Wojciechem Tochmanem założył Wydawnictwo Dowody na Istnienie. Laureat Europejskiej Nagrody Książkowej za "Gottland" (2009), Nagrody im. Andrzeja Woyciechowskiego (2013), Grand Press (2013) oraz Nagrody Literackiej „Nike” za tom reportaży "Nie ma" (2019).
Życiorys.
W 1985 ukończył Liceum Ekonomiczne im. Stefana Żeromskiego w Legnicy, w 2000 Wydział Dziennikarstwa i Nauk Politycznych Uniwersytetu Warszawskiego.
Mając 16 lat, został współpracownikiem harcerskiego czasopisma „Na Przełaj”. W 1984 ukazał tam się jego artykuł pt. "Nie róbcie sensacji", o homoseksualnej prostytutce, będący jednym z pierwszych w PRL-owskiej oficjalnej prasie artykułów poświęconych problemom osób homoseksualnych. W 1986 na łamach „Na Przełaj” opublikowano reportaż Mariusza Szczygła i Ewy Żychlińskiej pt. "Rozgrzeszanie", który zainicjował cykl redakcyjny na temat życia młodych gejów i lesbijek w Polsce.
Dużą falę krytyki wywołał reportaż "Onanizm polski", który w 1993 wydrukowała „Gazeta Wyborcza”, w świątecznym numerze, między esejem Czesława Miłosza a wywiadem z Václavem Havlem. Tekst spowodował długą dyskusję na stronach „Gazety”, a wielu czytelników zwracało numer do redakcji (reporter porusza tę sprawę w książce "Niedziela, która zdarzyła się w środę", w rozdziale "Listy do onanisty").
W latach 1995–2001 był współprowadzącym programu Na każdy temat w Polsacie. Od 2001, kiedy skończył współpracę z TV Polsat, głównym tematem jego twórczości literackiej stała się historia i kultura Czech. Jego książka "Gottland", określana we Francji zbiorem esejów, w Niemczech – zbiorem opowiadań, w Polsce – zbiorem reportaży literackich, została w Czechach bestsellerem (2007). Jej bohaterowie to m.in. rodzina Batów, siostrzenica Franza Kafki, piosenkarki: Helena Vondráčková i Marta Kubišová, piosenkarz Karel Gott, pisarze: Jan Procházka i Eduard Kirchberger vel Karel Fabian, rzeźbiarz Otakar Švec, chirurżka plastyczna Jaroslava Moserová, 18-letni samobójca Zdeněk Adamec.
„Wiener Zeitung” określił "Gottland" jako „wielką literaturę pod płaszczem reportażu”, recenzent „Le Figaro” napisał: „To nie jest książka, to klejnot”. Uniwersytet w Lille uhonorował ją w kwietniu 2009 nagrodą Prix Amphi. Przyznają ją wykładowcy i studenci za najlepszą, ich zdaniem, książkę przetłumaczoną na francuski (pierwszą edycję wygrała "Hańba" Johna Maxwella Coetzee). Wspólnie z Wojciechem Tochmanem i Jackiem Hugo-Baderem jest wymieniany w antologiach zagranicznych poświęconych współczesnej polskiej sztuce reportażu. Jest uważany za ucznia Hanny Krall (wspomina o tym Krall w książce Jacka Antczaka "Reporterka").
Jego książki przetłumaczono na kilkanaście języków: angielski, czeski, estoński, hebrajski, hiszpański, niemiecki, rosyjski, rumuński, słowacki, słoweński, ukraiński, węgierski, włoski.
6 października 2019 zdobył Nagrodę Literacką „Nike” za tom reportaży "Nie ma".
Życie prywatne.
Jest ateistą. W 2022 w książce "Fakty muszą zatańczyć" dokonał tzw. coming outu jako osoba homoseksualna.
Książki.
Poza tym reportaże drukowane w antologiach:
Jest także odpowiedzialny za publikację antologii reportaży "20. 20 lat nowej Polski w reportażach według Mariusza Szczygła" wydanej w 2009 nakładem Wydawnictwa Czarne z Wołowca.
Publikacje.
W pismach: "CKM", "Fluid", "Gazeta Wyborcza", "Konfrontacje", "Na przełaj", "Polityka", "Radar", "Viva!", "Press", "Kultura" (Paryż), "Culture Europe" (Paryż); "Uncaptive Minds" (Waszyngton), "Die Presse" (Wiedeń), "Mlada Fronta DNES" (Praga), "Reflex" (Praga), "La Repubblica" (Rzym)

</doc>
<doc id="452985" url="https://pl.wikipedia.org/wiki?curid=452985" title="National Semiconductor">
National Semiconductor

National Semiconductor (skrót NS lub NSC) – amerykański producent półprzewodników, działający od 1959 do 2011 roku. 23 września 2011 został przejęty przez Texas Instruments za 6,5 miliarda dolarów.
Siedziba firmy znajdowała się w Santa Clara w Kalifornii w Stanach Zjednoczonych.
Historia.
Lata 60..
Firma została założona 27 maja 1959 w Danbury w Connecticut przez ośmiu inżynierów ze Sperry Rand Corporation. Przez pierwsze dziesięciolecie działalności produkowano głównie półprzewodniki dla zastosowań wojskowych i przemysłowych.
Lata 70..
Rozpoczęcie produkcji elektroniki konsumenckiej (kalkulatory, zegarki elektroniczne) i komputerów mainframe.
Lata 80..
Konkurencja z Intelem na rynku procesorów 32-bitowych; zakup firmy Fairchild Semiconductor.
Lata 90..
Zakup firmy Cyrix (sprzedanej później VIA) i siedmiu innych spółek celem rozwijania inicjatywy „PC on a chip” – skondensowania całego komputera do jednego układu scalonego.

</doc>
<doc id="452987" url="https://pl.wikipedia.org/wiki?curid=452987" title="Ulica Pomorska w Łodzi">
Ulica Pomorska w Łodzi

Ulica Pomorska w Łodzi – najdłuższa ulica w Łodzi. Liczy 11 318 m długości. Ma 608 numerów i krzyżuje się z 40 ulicami.
Ulica powstała pomiędzy 1821 a 1823 rokiem wraz z regulacją (wyznaczeniem) osady Nowe Miasto, która została umiejscowiona na południe od Starego Miasta. Ulica rozpoczyna się na placu Wolności, a kończy na skrzyżowaniu w Nowosolnej. Obecną nazwę (nadaną 11 lutego 1920 r. na uroczystym posiedzeniu rady miejskiej) zawdzięcza zaślubinom Polski z morzem. W okresie PRL patronem ulicy był Marceli Nowotko, w czasie wojny nazywała się Friedrichstrasse, natomiast pierwotna nazwa ulicy to Średnia.
Charakterystyka.
Ulicę przecina Rondo Solidarności. Do 2006 roku mająca jedną z najgorszych nawierzchni na odcinku od Placu Wolności do ulicy Konstytucyjnej. Po remontach przeprowadzonych między ulicą Sterlinga a rondem Solidarności (2005) oraz między tymże rondem a ulicą Konstytucyjną (sierpień – październik 2006) o wiele poprawił się komfort jazdy, a także bezpieczeństwo. Wyremontowano całkowicie torowisko i częściowo przystanki MPK. Nie remontowano torowiska na rondzie Solidarności, które zmodernizowane zostało w 2017. Po ulicy Pomorskiej kursują tramwaje oraz linie wyjazdowe i zjazdowe do Zajezdni Tramwajowej nr 1 przy ul. Telefonicznej.
Między kościołem św. Teresy a ulicą Lumumby, zaledwie po 7 miesiącach użytkowania nowej nawierzchni, w czerwcu 2007 rozpoczęto kolejny remont drogi (było to poprawienie stanu nawierzchni po nie do końca prawidłowo wykonanym remoncie) zakończony jeszcze przed końcem wakacji tego roku.
Odcinek od ulicy Konstytucyjnej do Mazowieckiej w latach 1986–1996 był zamknięty dla ruchu. Dokonano w tym czasie budowy wiaduktu nad przejazdem tramwajowym (obecnie linii 12, 15 i 18) oraz zmniejszono ostrość kąta skrzyżowania z ulicami Mazowiecką i Lawinową, gdzie znajduje się wiadukt nad linią kolejową nr 16 z Łodzi do Zgierza. Niegdyś wielokrotnie dochodziło do niebezpiecznych kolizji oraz nawet wypadków na tymże wiadukcie, co nasunęło pomysł budowy nowego, o wiele bezpieczniejszego. Ta inwestycja została także poparta przy okazji planów uczynienia z Pomorskiej trasy wylotowej z Łodzi w kierunku Brzezin, jako alternatywy dla ulicy Brzezińskiej. Jednak, z ciągłymi zmianami władz samorządowych, nie udało się tego zrealizować. Jako pamiątka pozostał wiadukt (mieszczący się w odległości ok. 150 metrów od starego), na który nie da się wjechać z żadnej strony.
W pobliżu skrzyżowania z ulicą Giewont, gdzie występuje, tworząc nieckę, obniżenie terenu z obu stron drogi, przy okazji każdych większych opadów, południowy pas ruchu przeobrażał się kiedyś w "rwącą rzekę". Kierowcy samochodów, aby nie zalać wodą wnętrza swoich pojazdów, zmuszeni byli do zmiany pasa ruchu, co, przy dużym natężeniu w godzinach, szczytu stwarzało poważne niebezpieczeństwo. Po interwencji ekipy Zarządu Dróg i Transportu w Łodzi (na początku sierpnia 2007) grunt przylegający do drogi od strony południowej został zniwelowany tak, aby woda nie zalegała na jezdni, a wraz ze spadkiem terenu, w sposób naturalny mogła uchodzić do mającej nieopodal swoje źródła rzeki Jasień. Po południowej stronie ulicy, na wysokości Widzewa Wschodu są podmokłe łąki, na których żyje sporo dzikiego ptactwa.
Od ul. Edwarda do Mileszek trasa jest używana do legalizowania taksometrów.

</doc>
<doc id="452989" url="https://pl.wikipedia.org/wiki?curid=452989" title="Utrecht (ujednoznacznienie)">
Utrecht (ujednoznacznienie)



</doc>
<doc id="452990" url="https://pl.wikipedia.org/wiki?curid=452990" title="DFP">
DFP



</doc>
<doc id="452991" url="https://pl.wikipedia.org/wiki?curid=452991" title="DVI-I">
DVI-I



</doc>
<doc id="452996" url="https://pl.wikipedia.org/wiki?curid=452996" title="Katarometr">
Katarometr

Katarometr (detektor termokonduktometryczny; ang. "thermal conductivity detector", TCD) – uniwersalny detektor stężeniowy stosowany w chromatografii gazowej. Wykorzystuje on wrażliwość niektórych oporników na małe zmiany temperatury, dzięki czemu umożliwia wykrycie prawie wszystkich związków, których przewodność cieplna różni się od przewodności cieplnej gazu nośnego.
Katarometr zbudowany jest z czterech oporników włączonych w ramiona mostka Wheatstone'a. Przez dwa z nich przepływa czysty gaz nośny. Służą one jako elementy porównawcze. Pozostałe dwa stanowią czujniki, przez które przepływa strumień gazu opuszczającego kolumnę chromatograficzną. Zawarte w strumieniu składniki zmieniają temperaturę czujników, co powoduje zachwianie równowagi elektrycznej mostka.

</doc>
<doc id="452997" url="https://pl.wikipedia.org/wiki?curid=452997" title="Kurczaki (Łódź)">
Kurczaki (Łódź)

Kurczaki – fragment dzielnicy Górna w Łodzi, funkcjonujący w świadomości mieszkańców, ale niebędący żadną formalną jednostką terytorialną miasta. Kurczaki jest natomiast częścią Łodzi w systemie TERYT (SIMC 0958140).
Nazwa tego fragmentu miasta pochodzi od karczowisk po wycince rosnącego tam lasu. Pierwotnie fragment ten nazywał się „Karczoki”, potem zmieniono na obecne Kurczaki.
Obecnie w Łodzi mianem „Kurczaki” określa się:

</doc>
<doc id="453005" url="https://pl.wikipedia.org/wiki?curid=453005" title="Erotyzm">
Erotyzm



</doc>
<doc id="453007" url="https://pl.wikipedia.org/wiki?curid=453007" title="Rüştü Reçber">
Rüştü Reçber

Rüştü Reçber (wym. ; ur. 10 maja 1973 w Korkuteli) – turecki piłkarz występujący na pozycji bramkarza, brązowy medalista Mistrzostw Świata 2002 oraz półfinalista Mistrzostw Europy 2008. W 2004 roku został umieszczony na prestiżowej liście FIFA 100, na której znalazło się 125 najlepszych żyjących piłkarzy świata.
Kariera klubowa.
Urodzony w położonym niedaleko Antalyi Korkuteli Rüştü rozpoczął piłkarską karierę w zespole Antalyaspor w 1991 roku. Został on odkryty przez obecnego trenera reprezentacji Turcji – Fatiha Terima podczas sesji szkoleniowych. Terim orzekł, że Reçber zostanie jednym z najlepszych bramkarzy w historii tureckiej piłki, mimo że w Antalyaspor był trzecim bramkarzem. Terim polecił go ponadto uwadze klubów z wielkiej tureckiej trójki w Stambule: Fenerbahçe SK, Galatasaray SK i Beşiktaş JK. W 1993 roku miał podpisać kontrakt z tym ostatnim klubem, ale miał wypadek samochodowy i nie zdał testów medycznych. Jeszcze w tym samym roku został sprzedany do czołowego klubu tureckiej Superligi – Fenerbahçe, ale na sezon 1993/1994 został wypożyczony z powrotem do klubu z Antalyi. Z Fenerbahçe zdobył 2 razy mistrzostwo Turcji (w 1996 i 2001), występował również w europejskich pucharach. W 2003 roku został kupiony przez mający problemy z obsadzeniem pozycji bramkarza klub FC Barcelona. W dniu meczu otwarcia Primera División w sezonie 2003/2004 Frank Rijkaard zdecydował, że w pierwszym składzie wystąpi Víctor Valdés, ponieważ Rüştü nie znał języka hiszpańskiego. Po tym wydarzeniu wszystko potoczyło się źle i Reçber wrócił do Fenerbahçe (na zasadzie wypożyczenia), z którym występował w Lidze Mistrzów, a w 2005 zdobył mistrzostwo Turcji. Rüştü miał spór z klubem po zdobyciu tytułu mistrzowskiego 2006/2007, który dotyczył jego przyszłości w Fenerbahçe. Beşiktaş wykorzystał tę okazję do podpisania kontraktu z Rüştü (wówczas wolnym piłkarzem) i w latach 2007-2012 Reçber grał w tym klubie.
Kariera reprezentacyjna.
W reprezentacji Turcji Rüştü Reçber zadebiutował w 1994 roku meczem z Islandią. Występował na Mistrzostwach Europy 1996. Cały czas był podstawowym graczem drużyny narodowej. Najwyższą formę zaprezentował na mistrzostwach świata 2002, na których zdobył z reprezentacją brązowy medal. Na turnieju w Korei i Japonii zdobył popularność nie tylko dzięki dobrej grze, ale również dlatego, że zwykł występować z czarnymi pasami wymalowanymi pod oczyma.
Na Euro 2008 pojechał jako bramkarz rezerwowy. Jednak w ostatnim meczu fazy grupowej z Czechami, pod koniec 2. połowy czerwoną kartkę i tym samym dwumeczowe zawieszenie otrzymał podstawowy bramkarz Volkan Demirel. W ćwierćfinale z reprezentacją Chorwacji Rüştü powrócił więc do składu. Po 120. minutach gry, w konkursie rzutów karnych obronił strzał Petricia, pomagając Turcji w awansie do półfinału. Wystąpił w półfinale z Niemcami, przegranym przez Turcję 2:3. Po meczu oświadczył, że kończy reprezentacyjną karierę. Raz jeszcze został powołany na mecz towarzyski z Finlandią 26 maja 2012 roku. Ostatni występ w kadrze narodowej był jednocześnie jego meczem numer 120.

</doc>
<doc id="453008" url="https://pl.wikipedia.org/wiki?curid=453008" title="Tunel (miejscowość)">
Tunel (miejscowość)

Tunel – nieoficjalna nazwa części wsi Uniejów-Rędziny w powiecie miechowskim, ze stacją kolejową Tunel.
Znajdują się tu dwa równoległe tunele kolejowe oddalone od siebie o około 40 m, o długości 768 m każdy. Przebiegają one pod wzniesieniem Biała Góra (416 m n.p.m.) wchodzącym w skład Wyżyny Miechowskiej. W 2005 nadano im nazwy „August” – tunelowi północnemu i „Włodzimierz” – tunelowi południowemu.
Według „Opisu drogi żelaznej Iwangrodzko-Dąbrowskiej” z roku 1885, autorstwa Stanisława Sienickiego
Przez stację Tunel przebiegają dwie ważne linie kolejowe:

</doc>
<doc id="453009" url="https://pl.wikipedia.org/wiki?curid=453009" title="Lumumbowo">
Lumumbowo

Lumumbowo – potoczna nazwa osiedla studenckiego w Łodzi, na osiedlu Radiostacja. Nazwa pochodzi od ulicy Patrice’a Lumumby, która przechodzi przez środek osiedla akademickiego Uniwersytetu Łódzkiego. Znajdują się tu też akademiki Uniwersytetu Medycznego i Politechniki Łódzkiej. Wschodnią część osiedla zajmuje ul. Strajku Łódzkich Studentów w 1981 roku, która przed rokiem 2018 nosiła nazwę ulicy Rodzeństwa Fibaków, a północną część ulica Styrska. 
Osiedle jest zintegrowanym zespołem domów studenckich uzupełnionym odpowiednią infrastrukturą techniczną.
Historia.
Osiedle powstało w latach 50. XX wieku. Pierwszym wybudowanym akademikiem był „Tygrys” (1951), potem powstały „Balbina” (1952) i „Medyk” oraz „Synapsa” (1953). Dzisiejsza ulica Patrice’a Lumumby przed I wojną nosiła nazwę "Dolne Stoki", natomiast w czasie okupacji niemieckiej "Wulfilastrasse". Przed nadaniem obecnej nazwy, ulica nosiła nazwę "Bystrzycka". W latach 80. XX wieku Jerzy Czubak organizował tu niezależny festiwal studencki Lodzstock. 1 marca 1988 roku w klubie Balbina odbył się pierwszy koncert zespołu Big Cyc. Miejsce to zostało przez grupę w 1998 roku upamiętnione specjalną tablicą. W 1991 roku Władysław Pasikowski kręcił sceny z Bogusławem Lindą i Cezarym Pazurą do swojego filmowego debiutu "Kroll". W 1997 roku w studenckim klubie Balbina doszło do spotkania Leszka Millera ze Stefanem Niesiołowskim.
Zabudowa i infrastruktura osiedla.
Na osiedlu znajduje się m.in.:
Na Osiedlu Akademickim funkcjonują dwie centrale telefoniczne: uczelniana i akademicka – umożliwia to bezpłatne połączenia między poszczególnymi akademikami, jest także możliwość bezpłatnego połączenia z uczelniami.
Nieopodal, przy ul. Styrskiej znajduje się Centrum Wychowania Fizycznego i Sportu Uniwersytetu Łódzkiego ze stadionem lekkoatletycznym i halą sportową, w której znajdują się: Pływalnia, siłownie oraz sale gimnastyczne z boiskami do siatkówki i koszykówki.
Lumumbowo znajduje się na obszarze rzymskokatolickiej parafii św. Teresy i św. Jana Bosko, przy której działa Duszpasterstwo Akademickie „Węzeł” prowadzone przez Zgromadzenie Salezjanów.
Na osiedlu przez bardzo wiele lat funkcjonowała przychodnia akademicka PaLMA, która do roku 2016 stanowiła Samodzielny Publiczny Zakład Opieki Zdrowotnej (SP ZOZ) dla szkół wyższych, a od roku 2016 stanowi placówkę działającą w ramach Centrum Medycznego im. Ludwika Rydygiera. Kilka lat temu przychodnię przeniesiono do lokalu przy ulicy Pomorskiej 59 (skrzyżowanie ulicy Pomorskiej oraz ulicy im. dr Seweryna Sterlinga) w Łodzi.

</doc>
<doc id="453013" url="https://pl.wikipedia.org/wiki?curid=453013" title="Supersedes">
Supersedes

Supersedes – zastąpienie artykułu znajdującego się w Usenecie jego nowszą wersją. W nagłówku nowego artykułu znajduje się pole o nazwie "Supersedes" i wartości równej identyfikatorowi wiadomości zastępowanej, np.:
Nowsza wersja wiadomości powinna zostać wysłana do tych samych grup dyskusyjnych i zawierać te same referencje, jak wiadomość zastępowana, w innych przypadkach starszą wersję wiadomości należy anulować. Supersedes jest obsługiwany przez wiele czytników news, jednak niektóre (w tym popularny Outlook Express) obsługują tylko anulowanie wiadomości.

</doc>
<doc id="453017" url="https://pl.wikipedia.org/wiki?curid=453017" title="Enkulturacja">
Enkulturacja

Enkulturacja to naturalny, bezbolesny proces ponadpokoleniowego, świadomego i nieświadomego nabywania kompetencji kulturowych, tworzących system wartości danej grupy społecznej, przez uczestnictwo w danej kulturze. 
Pojęcie to jest bliskie pojęciu socjalizacji.
Enkulturacja to te aspekty doświadczenia, uczenia się, które wyodrębniają człowieka spośród innych stworzeń, a za pomocą których osiąga on zarówno w początkowym jak i późniejszym okresie życia kompetencje w swojej kulturze.
3 typy adaptacji.
1.adaptacja do środowiska naturalnego
2.adaptacja do grupy społecznej
3.adaptacja do wzorów kultury
Enkulturacja to także termin używany w antropologii kultury. Można go rozpatrywać na przestrzeni dziejów, biorąc pod uwagę różne typy społeczeństw, a mianowicie: pierwotne, religijne i nowoczesne.
- w społeczeństwie pierwotnym środowiskiem enkulturacyjnym była rodzina rozszerzona (wielopokoleniowa), a także grupa sąsiedzka i rówieśnicza, dominowała wiedza konkretna (praktyczna i szczegółowa), a przekaz kultury i jej przyswojenie odbywały się poprzez uczenie się przez nawyk, uczestnictwo;
- w społeczeństwie religijnym środowisko enkulturacyjne stanowiła przede wszystkim rodzina rozszerzona, która uzyskała miano rodu, ważna była wspólnota lokalna, wiedza konkretna straciła na swej ważności na rzecz wiedzy abstrakcyjnej (teoretycznej, ogólnej), i oba typy były równoważne; enkulturacja odbywała się podobnie jak w społeczeństwie pierwotnym przez uczestnictwo, ale przemieszała się z nauką kultury przez refleksję;
- w społeczeństwie nowoczesnym środowiskiem enkulturacyjnym jest rodzina nuklearna, ale nadrzędne nad nią są instytucje wychowawcze i grupy rówieśnicze; dominuje przede wszystkim wiedza abstrakcyjna, czyli teoretyczna; przyswajanie kultury odbywa się na zasadzie uczenia się przez refleksję, czyli teorię, nie praktykę;

</doc>
<doc id="453022" url="https://pl.wikipedia.org/wiki?curid=453022" title="Hakan Şükür">
Hakan Şükür

Hakan Şükür (ur. 1 września 1971 w Sakaryi) – były turecki piłkarz występujący na pozycji napastnika, potomek albańskich imigrantów z Kosowa (dawne nazwisko "Shyqyri", imię Hakan jest popularne zarówno w Turcji, jak i Albanii), zawodnik reprezentacji Turcji, w roku 2004 został uznany najlepszym piłkarzem w historii Turcji. Podczas gry dla swojego kraju zdobył dużą popularność, w koszulce Turcji wystąpił 112 razy i zdobył aż 51 bramek. Przez wiele lat był jej kapitanem. Kojarzony jest także z występami w Galatasaray, dla którego zdobył ośmiokrotnie Mistrzostwo Turcji oraz Puchar UEFA. Podczas swojej kariery zdobywał wiele bramek w europejskich pucharach 16 w Lidze Mistrzów, 12 w Pucharze UEFA oraz 2 w Pucharze Zdobywców Pucharów. Mimo wysokiej liczby bramek, Şükür był także dobrym asystentem. Ze względu na status legendy oraz liczbę zdobytych goli jest często nazywany w Turcji "Królem". W 2014 roku został umieszczony na prestiżowej liście Golden Foot. Po karierze związanej z piłką nożną zdecydował się wejść do tureckiej polityki jako deputowany z listy Partii Sprawiedliwości i Rozwoju (AKP). Obecnie na stałe mieszka w Stanach Zjednoczonych po tym jak musiał uciekać z Turcji, gdy naraził się reżimowi Recepa Erdoğana.
Początki.
Urodził się w Adapazarı, w prowincji Sakarya, jego rodzice to Albańczycy, którzy wyemigrowali do Turcji. Şükür rozpoczynał swoją piłkarską karierę w klubie Sakaryaspor. Zadebiutował kiedy miał jeszcze 16 lat i już w swoim pierwszym sezonie sensacyjnie zdobył puchar Turcji. Później przeniósł się do Bursasporu, a następnie do Galatasaray.
Kariera klubowa.
W najbardziej rozpoznawalnym tureckim klubie Hakan już od początku grał w pierwszym składzie wygrywając dwukrotnie ligę Turcji. Podczas sezonu 1993-94 po raz pierwszy wystąpił w rozgrywkach Ligi Mistrzów, w rundzie kwalifikacyjnej turecki klub sensacyjnie wyeliminował Manchester United, przewagą bramek na wyjeździe. W grupach Hakan i cała ofensywa była wyjątkowo nie skuteczna i nie udało się wygrać żadnego meczu. W następnym sezonie kolejny raz pojawiła się szansa grania w tych rozgrywkach. W kwalifikacjach z Avenir Beggen zdobył 4 bramki w dwumeczu i bez problemu udało się zakwalifikować. Wreszcie w fazie grupowej udało się wygrać mecz z FC Barceloną, Hakan zdobył jedną bramkę, zakończyło się 2-1. Talentem napastnika zainteresowało się Torino które go do siebie ściągnęło, grał tam niecałe pół sezonu i zdobył jedną bramkę w pięciu spotkaniach.
Wrócił do Galatasaray i po powrocie osiągał jeszcze więcej. Cztery razy z rzędu wygrał ligę turecką. W latach 1995-2000 zdobył dla swojego klubu siedem bramek w Lidze Mistrzów. Prawdopodobnie najlepszym był mecz z Milanem gdzie rozegrał pełne 90 minut, strzelił bramkę i przy trzecim golu wywalczył rzut karny. Mecz ten nie zagwarantował jednak awansu z grupy, zagrali więc w Pucharze UEFA. Jak się okazało wygrali go, a Hakan był prawdopodobnie najważniejszą postacią zespołu, zdobył aż 6 bramek i 2 asysty w 9 meczach. W finale Galatasaray podejmowało Arsenal, zwyciężając w karnych po bezbramkowym remisie. Şükür wykorzystał jedenastkę.
Kluby za granicą.
Po bardzo udanych meczach rozgrywek europejskich został wykupiony do Interu Mediolan. Jego występy były ograniczone ze względu na obecność Ronaldo, Vieri'ego i Alvaro Recoby. Mimo wszystko uzbierał w kilku spotkaniach pełne 90 minut. Zadebiutował w przegranym meczu 1-2 z Reggianą notując asystę. Podczas czwartego meczu ligowego z AS Romą zdobył swoją pierwszą bramkę wygrywając tym razem 2-0. Jednak najbardziej rozpoznawalnym trafieniem Hakana był gol w derbowym meczu z AC Milan. Dostał wysokie podanie z za pleców od Clarence'a Seedorfa i pięknym wolejem umieścił piłkę w okienku bramki. Spotkanie to zakończyło się remisem 2-2. Podczas pobytu w Mediolanie grał z numerem 54, jak sam powiedział jednym z powodów miała być suma 5 i 4 ponieważ chciał występować z numerem 9. Jego następnym klubem była Parma, tworzył w tym zespole zgrany duet z Marco Di Vaio. Z tym klubem udało mu się wygrać puchar Włoch, jednak miał mały wkład w wygranie tytułu. Kolejnym klubem był Blackburn Rovers w którym zdobył 2 bramki z Fulham. Poważna kontuzja wyeliminowała go na dziesięć spotkań. Łącznie we wszystkich ligowych spotkaniach w lidze włoskiej i angielskiej zdobył 11 bramek i 7 asyst.
Powrócił do Galatasaray tym razem na stałe. W roku 2003 w zwycięskim pojedynku 2-0 z Juventusem zdobył dwie bramki, było to spotkanie w Lidze Mistrzów. Karierę zakończył w roku 2008, mając 36 lat.
Kariera reprezentacyjna.
Pierwsze kroki.
W drużynie narodowej Hakan Şükür zadebiutował w 1992 roku w meczu z Luksemburgiem. Zaprowadził reprezentację do pierwszego w historii występu na Mistrzostwach Europy, w kwalifikacjach zdobył 7 bramek. W finałach tak dobrze już nie grał, cały jego zespół nie zdobył nawet bramki przegrywając wszystkie spotkania. Był czołową postacią w kwalifikacjach do Mistrzostw Świata 1998 roku, zagrał pełny mecz z Holandią, z którą Turcy zwyciężyli, jedyną bramkę zdobył właśnie Şükür. Innym pamiętnym meczem było spotkanie z Walią zakończone niecodziennym wynikiem 6-4, w tym meczu zdobył aż 4 bramki i zanotował asystę. Mimo dobrych występów tureckiego napastnika nie udało się osiągnąć baraży.
Euro 2000 i Mistrzostwa Świata 2002.
Do kolejnego Euro Turcy także się zakwalifikowali, a Hakan znowu był niezawodny, zdobył między innym gola z Niemcami który wygrali 1-0. Udało się awansować, w ostatnim meczu Turcja grała z Belgią o wyjście z grupy, Hakan zdobył dwie bramki i został wybrany zawodnikiem meczu. W kolejnej fazie odpadli z Portugalią, przegrywając 2-0. W kwalifikacjach do mundialu, zdobył bardzo ważną i jedyną bramkę w wyjazdowym meczu ze Słowacją. W fazie play-off mierzyli się z Austrią, pierwszy baraż wygrany 1-0, zaś drugi aż 5-0, zaliczył w nim dwie asysty i dołożył gola. Na Mistrzostwach Świata w Korei i Japonii pełnił rolę kapitana, mimo bardzo wielu sytuacji szczególnie w meczu z Senegalem i półfinałowym meczu z Brazylią nie mógł trafić do siatki. Jednak w każdym meczu wychodził w pierwszym składzie, jako lider pełnił bardzo ważną funkcję. W meczu o trzecie miejsce Turcy podejmowali Koreę Południową. W końcu udało mu się zdobyć gola, zrobił to już w 11 sekundzie i tym samym pobił rekord najszybciej strzelonego gola w historii Mistrzostw Świata. Dołożył do tego asystę i został wybrany najlepszym zawodnikiem tego spotkani, jego zespół zdobył brązowy medal pokonując gospodarzy 3-2.
Dalsze losy.
Następnym krokiem były eliminacje do Euro 2004, Turcja niespodziewanie przegrała fazę play-off z Łotwą. Podczas kwalifikacji do kolejnego mundialu w Niemczech, Hakan był bez formy i nie zdobył żadnej bramki, udało się osiągnąć znowu baraże. Po zaciętych obu spotkaniach wynik zakończył się remisem 4-4 i ich rywale awansowali zasadą bramek na wyjeździe. Kwalifikacje do kolejnej imprezy czyli Euro 2008, były już bardziej udane. Zagrał niesamowity mecz z Mołdawią strzelając 4 bramki. Oprócz zdobywanych bramek notował ważne asysty, między innymi przy jedynej bramce w wygranym meczu z Węgrami. Mimo powrotu do dobrej formy, nie dostał powołania do finałów. Jego ostatnim meczem było spotkanie z Grecją. Łącznie dla reprezentacji zagrał 112 meczów i strzelił 51 goli.

</doc>
<doc id="453024" url="https://pl.wikipedia.org/wiki?curid=453024" title="Rustu Recber">
Rustu Recber



</doc>
<doc id="453027" url="https://pl.wikipedia.org/wiki?curid=453027" title="Baldwin I (cesarz łaciński)">
Baldwin I (cesarz łaciński)

Baldwin I Flandryjski (ur. w lipcu 1172, zm. w 1205) – pierwszy cesarz Cesarstwa Łacińskiego jako Baldwin I, hrabia Flandrii (jako Baldwin IX) i Hainaut (jako Baldwin VI), jeden z przywódców IV wyprawy krzyżowej, której efektem było zdobycie Konstantynopola i podbicie większej części Cesarstwa Bizantyjskiego.
Dzieciństwo i młodość.
Baldwin był synem Baldwina V z Hainaut i Małgorzaty I, hrabiny Flandrii, siostry Filipa Alzackiego. Po bezpotomnej śmierci Filipa, tytuł i władzę nad Flandrią odziedziczył jego szwagier Baldwin V (jako Baldwin VIII), a po nim jego syn (siostrzeniec Filipa) Baldwin VI (jako Baldwin IX).
W 1186 Baldwin wziął ślub z Marią z Szampanii (zm. 1204), córką hrabiego Henryka I z Szampanii i Marii, córki króla Francji Ludwika VII. Według przekazu kronikarza Gisleberta małżeństwo było zawarte z miłości i bardzo udane, choć Baldwin wykazywał więcej predylekcji do modlitw niż do łożnicy.
Maria pochodziła z rodu krzyżowców: jej brat, Henryk II z Szampanii, był królem Królestwa Jerozolimy w latach 1192–1197, jej wujowie, król Francji Filip II August i król Anglii Ryszard I Lwie Serce, byli uczestnikami III wyprawy krzyżowej. Także ród hrabiów Flandrii był związany z wyprawami krzyżowymi – wuj Baldwina Filip uczestniczył w dwóch krucjatach (zmarł na zarazę pod murami Akki).
W 1195, po śmierci rodziców, Baldwin odziedziczył Flandrię i Hainaut.
Hrabia Flandrii i Hainaut.
Baldwin odziedziczył Flandrię znacznie pomniejszoną, gdyż jego wuj Filip przekazał znaczną część hrabstwa (wydzieloną w odrębne hrabstwo Artois) jako posag siostrze Baldwina, Izabelli z Hainaut, przy jej małżeństwie z królem Francji, Filipem II Augustem. Mimo śmierci Izabelli w 1190 król Filip August zatrzymał posag jako uposażenie dla syna, przyszłego króla Francji Ludwika VIII. Zabiegi Baldwina o zwrot tych ziem uwieńczone zostały w 1200 traktatem z Péronne, na mocy którego król Filip II August zwrócił większą część hrabstwa.
W swojej walce z Filipem Augustem Baldwin sprzymierzył się z głównymi oponentami francuskiego władcy – królami Anglii Ryszardem Lwie Serce i Janem bez Ziemi oraz królem Niemiec Ottonem IV.
Wkrótce po zawarciu traktatu 23 lutego 1200 w Brugii Baldwin podjął zobowiązanie uczestniczenia w wyprawie krzyżowej. Po dwuletnich przygotowaniach 14 kwietnia 1202 wyruszył ostatecznie w drogę. Sposobiąc swoje posiadłości na dłuższą nieobecność, wydał dwa ważne statuty. Jeden z nich jest szczegółowym kodeksem karnym, drugi opisuje reguły dziedziczenia. Obydwa statuty są ważnymi elementami tradycji prawnej współczesnej Belgii.
Wraz z Baldwinem na wyprawę krzyżową wyruszyli jego bracia – Henryk i Eustachy, kasztelan Brugii – Jan z Nesle, hrabia Hugon de Saint-Pol na czele rycerstwa z Pikardii oraz hrabia Godfryd z Perche wraz z bratem Stefanem. Krzyżowcy spotkali się w marcu 1200 w Soissons, aby omówić plan przygotowań. Zadecydowano tam o wysłaniu poselstwa do miast włoskich z prośbą o pomoc w przewiezieniu armii krzyżowej. Hrabiego Baldwina reprezentowali Conon de Béthune i Alard Maquerau.
Baldwin pozostawił w Hainaut dwuletnią córkę i ciężarną żonę. Przez pierwsze dwa lata hrabina Maria sprawowała rządy we Flandrii i w Hainaut w imieniu męża. W początkach 1204 wyruszyła samotnie na wschód, aby połączyć się z Baldwinem. Młodszy brat Baldwina, Filip z Namur, został wówczas regentem Flandrii i opiekunem córek brata. Regentem Hainaut został wuj Baldwina, William z Thy, nieślubny syn Baldwina IV z Hainaut.
W międzyczasie, w wyniku intryg weneckiego doży Enrico Dandolo, IV wyprawa krzyżowa została skierowana do Konstantynopola. Jej celem było przywrócenie tronu księciu Aleksemu IV. Po bezskutecznej demonstracji siły na wodach otaczających Konstantynopol, krzyżowcy podjęli decyzję o ataku. Baldwin miał prowadzić straż przednią. Atak rozpoczął się 5 lipca i oddziałom Baldwina udało się zająć obóz cesarza Aleksego III. Kolejne dni nie przyniosły już takich sukcesów, dopóki 17 lipca Aleksy III nie zwątpił w skuteczność dalszej obrony i nie uciekł z miasta. Następnego dnia tłum uwolnił z więzienia obalonego w 1195 Izaaka II Angelosa (ojca pretendenta) i otworzył bramy krzyżowcom.
Na początku 1204 kolejny przewrót pałacowy wyniósł na tron Aleksego V Murzuflosa. Łacinnicy zostali wyparci z Konstantynopola, ale byli już zdeterminowani wziąć miasto siłą. Skuteczny okazał się atak z 12 kwietnia, kiedy krzyżowcom udało się zdobyć mury. Baldwin zajął porzucone namioty cesarskie (cesarz Aleksy V uciekł z miasta). Następne dni to czas plądrowania miasta i rzezi ludności. Trwało to do 16 kwietnia. Przystąpiono natychmiast do organizacji nowego państwa.
Cesarz łaciński.
Koronę cesarską zaproponowano najpierw Henrykowi Dandolo, który jednak odmówił jej przyjęcia. Kolejnymi kandydatami byli Baldwin i markiz Bonifacy z Montferratu. O rywalizacji między hrabią a markizem świadczy umowa z okresu między 25 kwietnia a 9 maja, mówiąca, że zwycięzca nada drugiemu kandydatowi dobra lenne w Azji Mniejszej i na jakiejś „wyspie w Grecji”. Większe szanse na cesarską koronę miał Bonifacy, cieszący się poparciem krzyżowców i ludności Konstantynopola. Kandydatura potężnego markiza nie odpowiadała jednak Wenecjanom. Na elekcji, która odbyła się 9 maja, jeden z weneckich elektorów, Pantaleon Barbo, zgłosił kandydaturę Baldwina. Po kilkugodzinnej dyskusji biskup Nevelon z Soissons obwieścił ludowi wybór Baldwina na cesarza łacińskiego Konstantynopola. Cesarz elekt został przez tłum podniesiony do góry i zaniesiony najpierw do Hagia Sofia, a potem do pałacu Bukoleon.
Koronacja odbyła się 16 maja 1204. Baldwina wyprowadzono z Bukoleonu i zaniesiono do Hagia Sofia. Tam ubrano go w strój koronacyjny składający się z krótkich, jedwabnych spodni, chitonu ze złotymi guzikami oraz tkanego złotem palium. W tym stroju poprowadzono Baldwina przed ołtarz. Tam hrabia Ludwik I z Blois wręczył mu sztandar, a Hugon z Saint-Pol miecz. Markiz Bonifacy w asyście dwóch biskupów oczekiwał na Baldwina z koroną. Ten podszedł do ołtarza, uklęknął, zdjęto z niego chiton i palium, biskupi wzięli od markiza koronę, pobłogosławili ją i włożyli na głowę Baldwina. Na szyi zawiesili mu wielki kamień, zakupiony jeszcze przez Manuela I. Z berłem i jabłkiem w ręku zasiadł na tronie i wysłuchał mszy. Następnie wsiadł na białego konia i pojechał do Bukoleonu, gdzie zasiadł na cesarskim tronie, dopełniając bizantyjskiego ceremoniału. Po koronacji cesarz wysłał list do papieża Innocentego, opisując przebieg krucjaty.
Żona Baldwina Maria, nieświadoma przebiegu IV wyprawy krzyżowej, dopłynęła do Akki, gdzie dotarły do niej wiadomości o koronacji męża. Zmarła na zarazę w sierpniu 1204, zanim dotarła do Konstantynopola.
Cesarstwo Łacińskie oparte było na zasadach feudalnych. Cesarz był suzerenem książąt, którzy otrzymali część podbitych terytoriów (lenno). Terytoria pod bezpośrednią władzą cesarza składały się z miasta Konstantynopol, terenów bezpośrednio przylegających do niego, zarówno po stronie europejskiej, jak i azjatyckiej oraz szeregu wysp (między innymi Lesbos, Lemnos, Chios i Tenos). Ponieważ krzyżowcy sprawowali kontrolę praktycznie tylko nad Konstantynopolem, priorytetowym zadaniem nowo powstałego państwa było zdobycie Salonik i złamanie bizantyjskiego oporu w Tracji. Baldwin napotkał w tym przedsięwzięciu opór ze strony kontrkandydata do tronu cesarskiego, Bonifacego z Montferrat, któremu nadał znaczne obszary w Macedonii wraz z tytułem króla Tessaloniki. Bonifacy spodziewał się uniezależnić od Baldwina i dlatego bojkotował jego projekt marszu i zdobycia Salonik, a zamiast tego obległ kontrolowany przez Baldwina Adrianopol. Wojna domowa wisiała na włosku, zwłaszcza że wśród krzyżowców dochodziło też do konfliktów narodowościowych. Mediacja doży weneckiego i hrabiego Ludwika z Blois zażegnała konflikt. W zamian za uznanie zwierzchnictwa Baldwina Bonifacy uzyskał potwierdzenie nadania lenna i dowództwo nad siłami krzyżowców operującymi w Grecji.
Zimą 1204–1205 Baldwin, przy pomocy swojego brata Henryka, rozszerzał tereny cesarstwa w Bitynii. W lutym 1205 nastąpiła jednak rewolta grecka w Tracji, której mieszkańcy zwrócili się do bułgarskiego cara Kałojana o opiekę. Powstańcy usunęli łaciński garnizon Adrianopolu, na co Baldwin zareagował oblężeniem miasta. Rozpoczęło się ono 29 marca 1205. Znacznie liczniejsze siły bułgarskie pod dowództwem Kałojana wyruszyły na odsiecz. 14 kwietnia 1205 pod murami Adrianopola siły bułgarskie stoczyły decydującą bitwę z łacinnikami. Brak jednolitego dowództwa i nadmierna brawura zachodniego rycerstwa sprawiły, że liczniejsze wojska bułgarskie nie miały problemów z otoczeniem obozu krzyżowców. Baldwin oświadczył, że nie ucieknie z pola bitwy. Do wieczora wojsko cesarstwa łacińskiego przestało istnieć. Na polu bitwy pozostało wielu największych dygnitarzy nowego Cesarstwa (Ludwik z Blois, biskup Piotr z Betlejem i inni). Pod osłoną nocy krzyżowcy opuścili plac boju.
Ponieważ los cesarza był nieznany, jego młodszy brat Henryk objął regencję. W połowie lipca 1205 potwierdzona została śmierć Baldwina w niewoli, choć jej okoliczności pozostają do dziś niejasne. Według listu, który car Kałojan napisał do papieża Innocentego III, Baldwin zmarł w niewoli z przyczyn naturalnych. Ludowa legenda bułgarska głosi, że przyczyną śmierci cesarza był romans z żoną cara Kałojana. Zdradzony car rozkazał obciąć Baldwinowi ręce i stopy i zrzucić do wąwozu. Według innej hipotezy Kałojan rozkazał egzekucję więźnia w ataku furii po rewolcie mieszkańców Philippopolis, którzy przekazali miasto Frankom. Jedna z wież twierdzy Wielkiego Tyrnowa nosi wciąż nazwę „Wieży Baldwina”.
Dzieci i następcy.
Brat Baldwina, Henryk, objął regencję w lipcu 1205, a w sierpniu tego roku został koronowany na cesarza. Drugi brat, Filip z Namur, pełnił funkcję regenta hrabstwa Flandrii aż do osiągnięcia pełnoletniości przez córki Baldwina, Joannę i Małgorzatę.
Fałszywy Baldwin.
W 1225 we Flandrii pojawił się człowiek Bertrand z Ray, podający się za zmarłego Baldwina. Jego obecność spowodowała niepokój w hrabstwie, a nawet zamieszki przeciwko rządom córki Baldwina, Joanny. Uzurpator został schwytany i skazany na śmierć w październiku 1225 w Lille.

</doc>
<doc id="453028" url="https://pl.wikipedia.org/wiki?curid=453028" title="Hakan Sukur">
Hakan Sukur



</doc>
<doc id="453030" url="https://pl.wikipedia.org/wiki?curid=453030" title="Kabina sekcyjna">
Kabina sekcyjna

Kabina sekcyjna – rozdzielnia prądu stałego 3 kV wyposażona w szynę zbiorczą, spolaryzowane wyłączniki szybkie prądu stałego (wyłączają prąd zwarciowy płynący w jednym kierunku, a w przeciwnym nie) i obwody pomocnicze. Kabiny szlakowe stosuje się między podstacjami energetycznymi, na liniach dwutorowych mniej więcej w połowie drogi między podstacjami. Głównym zadaniem kabiny sekcyjnej jest zmniejszanie spadków napięć i strat mocy w sieci trakcyjnej. Wyrównują także obciążenie zasilaczy trakcyjnych na podstacjach i zmniejszają długość odcinka pozbawionego napięcia w stanie awaryjnym. Kabiny sekcyjne umieszczane są w budynkach lub kontenerach.

</doc>
<doc id="453031" url="https://pl.wikipedia.org/wiki?curid=453031" title="Neutrony epitermiczne">
Neutrony epitermiczne

Neutrony epitermiczne – neutrony o energiach od 0,025 do 10 keV.
Folia kadmowa o grubości 1 mm absorbuje wszystkie neutrony termiczne, ale przepuszcza neutrony epitermiczne oraz prędkie. W typowym nieosłoniętym reaktorze, w przestrzeni napromieniowanej, neutrony epitermiczne stanowią około 2% wszystkich neutronów. Neutrony epitermiczne podobnie jak termiczne indukują na jądrze reakcję (n,γ). Reakcja ta wywołana przez neutrony epitermiczne, poprzez napromieniowanie nimi analizowanej próbki, znajdującej się w osłonie kadmowej, zwana jest ENAA ("epithermal neutron activation analysis").

</doc>
<doc id="453032" url="https://pl.wikipedia.org/wiki?curid=453032" title="Absolutum dominium">
Absolutum dominium

Absolutum dominium (łac. "nieograniczona władza") – określenie używane w Polsce XVI-XVIII wieku, w którym szlachta piętnowała dążenia króla do wzmocnienia władzy monarszej. Polska szlachta obawiała się, że królowie (przede wszystkim z dynastii Wazów) będą dążyli do formy rządów, w której władca skupia w swym ręku pełnię niekontrolowanej władzy. W rzeczywistości chodziło o to, by pełnia władzy w królestwie znalazła się w rękach oligarchii magnackich i ich szlacheckiej klienteli.

</doc>
<doc id="453034" url="https://pl.wikipedia.org/wiki?curid=453034" title="Księstwo Aten">
Księstwo Aten

Księstwo Aten – księstwo feudalne istniejące w latach 1205–1460. Powstało po zdobyciu Bizancjum przez krzyżowców. Było lennem Królestwa Tesaloniki, obejmowało Attykę i Beocję w środkowej Grecji i północno-wschodnią część półwyspu peloponeskiego.
Dzieje Księstwa.
Okres frankoński.
Księstwo powstało w wyniku podboju państwa utworzonego w latach 1200 – 1204 w Attyce, Beocji i północno-wschodnim Peloponezie przez urzędnika cesarskiego Leona Sgurosa. Jesienią 1204 roku dowodzeni przez Bonifacego z Montferratu krzyżowcy zajęli Beocję z Tebami oraz Attykę, zdobyli też niezależne od Sgurosa Ateny. W 1205 roku wkroczyli na Peloponez i oblegli siły Sgurosa w Koryncie i Nauplii. Bonifacy, który z terenów po Cesarstwie Bizantyńskim wykroił sobie w północnej Grecji Królestwo Tesaloniki oddał zdobyte ziemie jako lenno Ottonowi de la Roche. W 1210 roku został ostatecznie zdobyty Korynt. W 1212 roku władca sąsiedniej Achai zdobył Argos i Nauplię i przekazał je jako lenno Ottonowi de la Roche. Władcy Księstwa Aten pozostawali w zależności lennej od Królestwa Tesaloniki do czasu jego likwidacji w 1224 roku przez Teodora Angeloas Dukasa Komnena, władcę Epiru.
Księstwo zażywało w XIII stuleciu długiego okresu pokoju, z rzadka tylko władcy Aten angażowali się poza granicami państwa po stronie swoich sojuszników: w 1236 i 1238 roku udzielili pomocy zagrożonemu przez Cesarstwo Nicejskie cesarzowi łacińskiemu; w 1256 roku wsparli Eubeę przeciw Achai, co sprowadziło w 1258 roku najazd księcia Achai Wilhelma II Villehardouin na Beocję; w 1275 roku udzieli pomocy władcy Tesalii przeciw Bizancjum. Produkcja jedwabiu w rejonie Teb i handel nim z Wenecją i Genuą zapewniały stabilną sytuację ekonomiczną.
W 1308 roku po śmierci ostatniego władcy z rodu de la Roche, księciem Aten został wybrany Walter z Brienny. Snując plany podboju sąsiedniej Tesalii Walter zaprosił w 1310 roku do Aten żołnierzy Kompanii Katalońskiej. Nieporozumienia pomiędzy Katalończykami a księciem Aten doprowadziły do bitwy nad rzeką Kefisos w 1311 roku. Książę Aten poniósł śmierć, a wraz z nim większa część jego wojska. Księżna Aten, wdowa po Walterze, Joanna została wyparta z Aten. Zdołała jednak utrzymać w swoim ręku Argos i Nauplię. Miasta te pozostały we władaniu rodu z Brienne do 1381 roku.
Ateny pod rządami Kompanii Katalońskiej.
W 1311 roku władzę w Atenach objęła Kompania Katalońska. Zagrożeni przez sąsiadów w 1312 roku poddali się pod zwierzchnictwo Aragońskiego Królestwa Sycylii w osobach wyznaczanych im książąt aragońskich. Faktyczną władzę w Atenach sprawowali wyznaczani przez księcia namiestnicy. W pierwszych latach istnienia katalońskiego księstwa Aten Katalończycy odparli najazdy władców Tesalii, Epiru, Wenecjan z Eubei oraz młodego księcia Waltera z Brienne. W następnych latach: zajęli południową część Tesalii ze stolicą Neopatras po upadku państwa Angelosów w 1318 roku; prowadzili wojnę z Wenecjanami o posiadłości w Eubei; stopniowo jednak łupieżczy charakter Kompanii zaczął się zmieniać. W 1332 roku odparli chroniąc się za murami swoich twierdz kolejny najazd księcia Waltera z Brienne. Jednocześnie w państwie zaczęły narastać konflikty wewnętrzne. Odwołanie w 1359 roku cieszącego się dużym zaufaniem namiestnika Jakuba Fadrique i przysłanie w jego miejsce Piotra z Pou narzucającego w sposób apodyktyczny swe decyzje doprowadziło do wybuchu buntu. W 1362 roku Piotr z Pou i jego stronnicy zostali zamordowani w Tebach. Katalończycy wypowiedzieli posłuszeństwo księciu aragońskiemu. Władzę przejął Jakub Fadrique. Ostatecznie w 1367 roku książę aragoński Fryderyk III sycylijski odzyskał wpływy w państwie, ale wewnętrzne tarcia i konflikty już nie ustąpiły. W 1379 najemnicy z Nawarry odebrali Katalończykom Teby, gdzie do 1388 roku sprawowali władzę pod wodzą Jana z Uturbia.
Rządy Acciaiuolich.
W 1371 roku zarządzający baroniami na Peloponezie Nerio I Acciaiuoli zajął Korynt. W ciągu następnych 17 lat odebrał Katalończykom Attykę, a Nawaryjczykom Beocję z Tebami. W ten sposób Księstwo na ponad 80 lat przeszło pod władze florenckiego rodu Acciaiuoli. W 1394 roku na mocy testamentu Neria I Beocję i Teby objął jego syn Antoni, a resztę Księstwa córka Franciszka z mężem Karolem I Tocco. W rezultacie walk sukcesyjnych pomiędzy Karolem Tocco a Teodorem I Paleologiem, despotesem Morei, Ateny opanowali wówczas Wenecjanie i utrzymali się w nich do 1403 roku. Ostatecznie ziemie Księstwa zjednoczył po swoim panowaniem syn Neria, Antoni I Acciaiuoli.
Schyłek i upadek.
Po jego śmierci w 1435 roku Księstwo weszło w okres schyłkowy. O władzę w państwie walkę toczyli synowie zmarłego Nerio II i Antoni II, wypierając się kolejno z Aten. W 1451 roku, po śmierci Neria II władzę objął małoletni Franciszek I Acciaiuoli, a faktycznie jego matka Klara Zorzi i jej kochanek. W 1455 ich rządy zostały obalone przez Turków, którzy osadzili na tronie Franciszka II Acciaiuoli. W 1456 Turcy zajęli Attykę i Ateny zostawiając Franciszkowi II niepewne rządy nad Beocją i Tebami. W 1460 roku z rozkazu sułtana Mehmeda II Franciszek został zgładzony. Wraz z jego śmiercią przestało istnieć Księstwo Aten.

</doc>
<doc id="453041" url="https://pl.wikipedia.org/wiki?curid=453041" title="Jeffrey Williams">
Jeffrey Williams

Jeffrey Nels Williams (ur. 18 stycznia 1958 w Superior w stanie Wisconsin) – amerykański astronauta, inżynier lotniczy, pułkownik United States Army.
Wykształcenie i służba wojskowa.
Na ponad 50 typach różnych samolotów wylatał około 3000 godzin. Zdobył kwalifikacje instruktora spadochronowego.
Loty kosmiczne.
STS-101.
Misja STS-101 rozpoczęła się 19 maja 2000. Wahadłowiec Atlantis wyniósł Williamsa oraz sześcioro innych członków załogi na Międzynarodową Stację Kosmiczną. Wśród astronautów jedynie Williams nie miał doświadczenia i leciał w kosmos po raz pierwszy. Zadaniem załogi było przygotowanie stacji do połączenia z modułem serwisowym Zwiezda oraz przybycia pierwszej stałej załogi. 21 maja prom kosmiczny połączył się z ISS. Następnego dnia Williams odbył swój pierwszy spacer kosmiczny, podczas którego wraz z partnerem zamontował rosyjski manipulator Strieła 2 na zewnętrznej powierzchni stacji. 23 maja astronauci weszli na pokład ISS i wykonali szereg prac remontowych. 26 maja Williams opuścił stację i trzy dni później na pokładzie promu Atlantis wylądował w Centrum Kosmicznym im. Johna F. Kennedy’ego.
Sojuz TMA-8.
Start statku nastąpił z kosmodromu Bajkonur w Kazachstanie 30 marca 2006 o 2:30:20 UTC. Misją dowodził Pawieł Winogradow. Połączenie z Międzynarodową Stacją Kosmiczną nastąpiło – zgodnie z planem – 1 kwietnia o 4:19. Ok. 6:00 właz do stacji został otwarty i astronauci przeszli na jej pokład. W lipcu dołączył do nich Thomas Reiter i tym samym przywrócono trzyosobowy stan stałej załogi ISS, zmniejszony po katastrofie promu Columbia. Williams powrócił na Ziemię po 182 dniach pobytu w kosmosie. Kapsuła z astronautami wylądowała w rejonie miasta Arkałyk.

</doc>
<doc id="453051" url="https://pl.wikipedia.org/wiki?curid=453051" title="Przewód żółciowy wspólny">
Przewód żółciowy wspólny

Przewód żółciowy wspólny () – droga przepływu żółci z pęcherzyka żółciowego i wątroby do dwunastnicy. Powstaje z przewodu wątrobowego wspólnego, który łącząc się z przewodem pęcherzykowym, staje się przewodem żółciowym wspólnym. Ma średnicę ok. 5 mm oraz długość ok. 7 cm. W jego przebiegu wyróżnia się części: naddwunastniczą, zadwunastniczą, trzustkową i śródścienną. Część naddwunastnicza biegnie w obrębie więzadła wątrobowo-dwunastniczego na prawo od tętnicy wątrobowej właściwej i do przodu od żyły wrotnej. Część zadwunastnicza biegnie od przodu od żyły głównej dolnej i na prawo od żyły wrotnej, a część trzustkowa pomiędzy głową trzustki a częścią zstępującą dwunastnicy. Część śródścienna uchodzi zwykle wraz z przewodem trzustkowym głównym (Wirsunga) na brodawce większej na ścianie tylno-przyśrodkowej części zstępującej dwunastnicy. U końca zwykle rozszerza się tworząc bańkę wątrobowo-trzustkową, inaczej uchyłek Vatera (). 

</doc>
<doc id="453052" url="https://pl.wikipedia.org/wiki?curid=453052" title="Ołeksandr Moroz (polityk)">
Ołeksandr Moroz (polityk)

Ołeksandr Ołeksandrowycz Moroz, ukr. Олександр Олександрович Мороз (ur. 29 lutego 1944 w Budzie w rejonie taraszczanskim) – ukraiński polityk. W latach 1994–1998 oraz 2006–2007 przewodniczący Rady Najwyższej Ukrainy. W latach 1991–2012 lider Socjalistycznej Partii Ukrainy, wieloletni deputowany, kandydat na urząd prezydenta Ukrainy w wyborach w 1994, 1999, 2004, 2010 i 2019.
Życiorys.
W 1965 został absolwentem Ukraińskiej Akademii Rolniczej. W 1983 ukończył wyższą szkołę partyjną przy komitecie centralnym Komunistycznej Partii Ukrainy.
Po odbyciu służby wojskowej w radzieckich siłach zbrojnych przez dwanaście lat pracował jako inżynier i nauczyciel w rejonie Żytomierza i Kijowa. W 1972 został członkiem Komunistycznej Partii Związku Radzieckiego, stopniowo awansując w partyjnych strukturach.
Od 1990 zasiadał w Radzie Najwyższej Ukraińskiej SRR. Podczas ogłoszenia deklaracji niepodległości przewodził większości komunistycznej w parlamencie. W 1991 założył Socjalistyczną Partię Ukrainy, na czele której stanął. Do 2007 zasiadał nieprzerwanie w Radzie Najwyższej, w latach 1994–1998 po raz pierwszy był jej przewodniczącym.
Kandydował na urząd prezydenta Ukrainy w wyborach w 1994 (13%), 1999 (11%), 2004 (6%), co za każdym razem stanowiło 3. wynik. Wkrótce po odnalezieniu zwłok porwanego i zabitego w 2000 dziennikarza Heorhija Gongadze Ołeksandr Moroz poinformował o istnieniu nagrań, wykonanych w gabinecie Łeonida Kuczmy przez jego ochroniarza Mykołę Melnyczenkę, które miały sugerować związek ludzi prezydenta z tym zabójstwem.
W 2006 został ponownie przewodniczącym Rady Najwyższej (V kadencji) z poparciem Partii Regionów. Spowodowało to rozpad tzw. pomarańczowej koalicji SPU z Blokiem Nasza Ukraina i Blokiem Julii Tymoszenko. W przedterminowych wyborach w 2007 jego partia nie przekroczyła 3% progu wyborczego i dotychczasowy przewodniczący Rady Najwyższej znalazł się po raz pierwszy od 1990 poza parlamentem. W 2010 ponownie kandydował na urząd prezydenta Ukrainy (otrzymał 0,38% głosów). W 2019 kolejny raz zarejestrował się jako kandydat w wyborach prezydenckich, jednak na kilka dni przed pierwszą turą głosowania ogłosił swoją rezygnację. Jego nazwisko pozostało na kartach do głosowania (otrzymał 0,06% głosów).

</doc>
<doc id="453054" url="https://pl.wikipedia.org/wiki?curid=453054" title="Turkus">
Turkus

Turkus, kalait – minerał z grupy fosforanów.
Etymologia.
Nazwa turkusu pochodzi z francuskiego lub , co oznacza „turecki” – kamienie były kiedyś sprowadzane do Europy przez Turcję. Zamienna nazwa kalait (z gr. „ładny kamień”) jest obecnie już prawie nieużywana i zapomniana.
Właściwości.
Turkus często wykształca konkrecje i skupienia zbite, groniaste, grudkowate. Jego kryształy mają postać bardzo drobnych ziaren.
Czysty niebieski kolor jest rzadki, turkusy najczęściej zawierają liczne inkluzje innych minerałów lub skał (taka odmiana nosi nazwę turkusu matrycowego lub matrycy turkusowej). Kolor niebieski kryształom nadaje miedź, odcień zielony to skutek zawartości żelaza. Po podgrzaniu barwa turkusu zaczyna bardziej zbliżać się do zieleni.
Występowanie.
Turkus to minerał wtórny, osadzony z wód obiegowych w strefie utleniania kruszców miedzi, w zasobnych w fosfor łupkach. Występuje m.in. w Niszapurze czy Isfahanie w Iranie, w Arizonie, Nowym Meksyku i Nevadzie w Stanach Zjednoczonych, na Synaju w Egipcie, w Turyngii w Niemczech, na Dolnym Śląsku w Polsce, w Mandżurii w Chinach, w Afganistanie, Argentynie, Australii, Brazylii, Izraelu, Meksyku oraz Tanzanii. Pojawia się jako wypełnienie szczelin w łupkach i piaskowcach.

</doc>
<doc id="453059" url="https://pl.wikipedia.org/wiki?curid=453059" title="Boeing 767">
Boeing 767

Boeing 767 – szerokokadłubowy samolot pasażerski dalekiego zasięgu zaprojektowany i produkowany przez amerykańską korporację Boeing, występujący w 7 wersjach: 767-200, 767-200ER, 767-2C, 767-300, 767-300ER, 767-300ERF i 767-400ER.
Historia.
Geneza.
Efektem kryzysu paliwowego w latach 70. XX wieku był m.in. spadek przewozów towarowych i pasażerskich wśród linii lotniczych. Próbą wyjścia z kryzysu i zahamowaniu dalszych niekorzystnych tendencji było znalezienie maszyny zdecydowanie tańszej w eksploatacji niż używane w owym okresie na dalekich trasach trzysilnikowe McDonnell Douglas DC-10 i Lockheed L-1011 lub czterosilnikowy Boeing 747. Pierwszym samolotem będącym odpowiedzią producentów na potrzeby linii lotniczych był europejski Airbus A300, pierwszy dwusilnikowy samolot szerokokadłubowy. Również Boeing postanowił sprostać wyzwaniu i rozpoczął prace nad maszynami, których podstawową zaletą w porównaniu z innymi samolotami obsługującymi loty długodystansowe miał być niski koszt eksploatacji. Pod koniec lat 70. wytwórnia ogłosiła rozpoczęcie prac nad trzema nowymi modelami oznaczonymi jako Boeing 757, 767 i 777. Prace nad pierwszymi dwoma samolotami miały rozpocząć się od razu, a nad samolotem 777 dopiero na początku lat 90. XX wieku. Wersja 757 miała być maszyną wąskokadłubową przeznaczoną na trasy lokalne, 767 miał być szerokokadłubowym samolotem, przeznaczonym do obsługi średnich i dalekodystansowych połączeń.
Projekt.
Prace nad obydwoma samolotami ruszyły w 1978 roku. W celu obniżenia kosztów prac projektowych, w konstrukcji obydwu maszyn wykorzystano te same systemy i układy. Korzystano również w zakresie wcześniej przez Boeinga nie stosowanym, z cyfrowych programów wspomagających prace konstrukcyjne. Prace nad najmniejszym szerokokadłubowym odrzutowcem B767 rozpoczęły się w 1978 roku równolegle z pracami nad wąskokadłubowym Boeing 757. Początkowo planowano, że 767 wyposażony będzie w trzy silniki podobnie jak to miało miejsce w samolotach DC-10 i L-1011 jednak dzięki użyciu nowych silników turbowentylatorowych samolot mógł mieć jedynie dwie jednostki napędowe. Duży stopień skomputeryzowania kabiny załogi umożliwił rezygnacje z trzeciego członka załogi, mechanika pokładowego. Jego funkcje przejęły komputery pokładowe. Boeing nie zdecydował się jednak na zastosowanie systemu fly-by-wire, który w 1983 roku znalazł się na prototypowym A300B4-600. Pierwotnie zamierzano wybudować dwie wersje samolotu 767, model 767-100, przeznaczony dla 180 pasażerów oraz 767-200 z dłuższym kadłubem dla 250 pasażerów. Ostatecznie pozostawiono jedynie wersję 767-200, którą zmodyfikowano do kilku modeli. Budowę pierwszego prototypu (N767BA) ukończono 4 sierpnia 1981 roku, a do swojego dziewiczego lotu samolot wzniósł się 26 września tego samego roku. Ten i kolejne trzy maszyny wzięły udział w rozbudowanych badaniach i próbach jakim poddano samolot. Przeprowadzone testy odpowiadały czterdziestu latom eksploatacji maszyny. W jednej z prób, podczas której skrzydła poddano obciążeniu 550 ton, końcówki płatów wychyliły się o 4,5 metra ponad górną krawędź kadłuba. 30 lipca 1982 roku samolot z silnikami Pratt &amp; Whitney JT9D-7R4D otrzymał amerykański certyfikat typu, a 30 września tego samego roku certyfikat typu przyznano maszynie z silnikami General Electric CF6-80A.
Eksploatacja.
Pierwsze zamówienia na 767 pojawiły się już w 1978 roku. 14 lipca 1978 roku United Airlines złożyły zamówienie na 30 samolotów. W tym samym roku kolejne 13 egzemplarzy zamówiły American Airlines i 15 sztuk Delta Airlines. Pierwszy gotowy samolot z silnikiem Pratt &amp; Whitney trafił do United Airlines 19 sierpnia 1982 roku a 25 października tego samego roku do Delty trafiła pierwsza maszyna z silnikiem General Electric. We wrześniu tego samego roku samoloty rozpoczęły wykonywanie regularnych połączeń. 6 marca 1984 odbył się pierwszy lot Boeinga B767-200 w długodystansowej wersji 200ER (Extended Range). Pierwszym przewoźnikiem, który złożył zamówienie na wersję ER były etiopskie Ethiopian Airlines a pierwszą linią, która odebrała maszynę były izraelskie El Al. Dzięki zamontowaniu w centropłacie dodatkowego zbiornika paliwa pojemność zbiorników wersji 200ER wzrosła o około 40%, a zasięg zwiększył się z 7300 km do 12 200 km. Ogółem wybudowano 229 samolotów w obydwu wersjach 200 i 200ER. Przykładem możliwości samolotu 767-200ER był lot, jaki wykonała maszyna Air Mauritius 17 kwietnia 1988 roku wykonując przelot na dystansie 14 044 km w czasie 16 godzin i 27 minut.
Najpopularniejszą wersją modelu B767 jest wersja 300 różniąca się od poprzedniej większą długością, a co za tym idzie pojemnością. Pracę nad samolotem wersji 300 rozpoczęto w 1983 roku. Kadłub wersji 200 wydłużono wstawiając dwie sekcje: o długości 3,1 m przed skrzydłami i 3,35 m za nimi. Wzmocniono podwozie i konstrukcję podwozia. Pierwszą linią, która zamówiła tę wersję samolotu był japoński przewoźnik Japan Airlines. 14 stycznia 1986 roku ukończono budowę prototypu a pierwszy lot odbył się 30 stycznia 1986, zaś do służby Boeing B767-300 wszedł we wrześniu tego samego roku. W październiku 1986 roku pierwszy użytkownik, Japan Airlines, rozpoczął regularne rejsy z wykorzystaniem wersji 300. Podobnie jak w przypadku wersji 200 opracowano również odmianę długodystansową 200ER. Budowę prototypu o przedłużonym zasięgu ukończono 3 listopada 1986 roku a 9 grudnia tego samego roku maszyna wzniosła się po raz pierwszy w powietrze. Pierwszym użytkownikiem zostały linie American Airlines. Wybudowano 496 egzemplarzy w wersji 300/300ER
W styczniu 1993 roku United Parcel Service złożył zamówienie na wersję towarową maszyny 767-300ER. Dwa lata później, 8 maja 1995 roku ukończono budowę prototypu a 20 czerwca tego samego roku wzbił się on do dziewiczego lotu. Kadłub samolotu pozbawiono okien pasażerskich, wzmocniono podłogę, na której zainstalowano rolki do przemieszczania kontenerów i palet. W kadłubie zainstalowano duże drzwi towarowe odchylane do góry. Na górnym i dolnym pokładzie o łącznej objętości 454 m³ można przewozić maksymalnie 54 t ładunku. 16 października 1996 roku pierwsza maszyna w wersji towarowej trafiła do UPS.
Ostatnim rozwinięciem modelu B767 jest wersja 400ER, nad którą prace rozpoczęto w 1996 roku. Maszyna ta jest właściwie przedłużeniem wersji 300ER wykorzystującym elementy nowoczesnego modelu Boeing 777, z którego przeniesiono podwozie, układ hamulcowy i nowoczesny panel sterowania wyposażony w wyświetlacze LCD. Kadłub 300ER wydłużono wstawiając dwa dodatkowe segmenty: jeden o długości 3,36 m przed skrzydłami i drugi o długości 3,07 m za nimi. Zmodyfikowano skrzydła, zwiększając ich rozpiętość, a na końcach montując ukośne końcówki o rozpiętości 2,4 m i dużym skosie (nie są to winglety, których montaż był rozważany przez inżynierów Boeinga, ale ostatecznie do tego nie doszło). Budowę prototypu ukończono 26 sierpnia 1999 roku. Do pierwszego lotu ta maszyna wzbiła się 9 października tego samego roku. Certyfikat typu samolot otrzymał 20 lipca 2000 roku, a miesiąc później znalazł się we flocie pierwszego zamawiającego, linii Delta i Continental.
Na bazie maszyny 400ER Boeing planował budowę wersji 400ERX i 400ERX "Shink". Pierwsza z nich miała mieć zwiększoną masę startową do 210,9 ton, być zdolna do pokonania dystansu rzędu 11 400 km i zabierać na pokład 245 pasażerów. Wersja "Shink" miała mieć krótszy kadłub, a tym samym mniejszą pojemność. Zamachy bombowe z 11 września 2001 roku i załamanie się rynku przewozów lotniczych spowodowało anulowanie programu budowy obydwu wersji.
Ostatni pasażerski 767-300ER #P4-KEC dostarczono do Air Astana 26 czerwca 2014. Kontynuowana jest produkcja wersji towarowej 767-300ERF dla FedEx Express, który od 2011 roku zamówił 108 egzemplarzy, a pierwszy odebrano w 2013 roku. W 2011 roku Boeing otrzymał także kontrakt na wojskowy samolot transportowo-tankujący Boeing KC-46 Pegasus (oznaczenie producenta 767-2C), których Boeing ma dostarczyć od 2017 roku przynajmniej 179 sztuk dla USA i trzy dla Japonii. Dostawy dla FedEx zakończą się w 2023 roku, a produkcja dla wojska potrwa jeszcze dłużej.
Boeing 767 w Polsce.
Od 1991 model B767-300ER był wykorzystywany przez LOT na długodystansowych trasach z Warszawy do Nowego Jorku, Chicago, Toronto, Pekinu i Hanoi.
LOT posiadał także 2 maszyny Boeing 767 w wersji 200ER, które w 2008 roku zostały sprzedane linii lotniczej Mexicana.
W PLL LOT B767-300ER zostały zastąpione nowymi B787-8 Dreamliner, docelowo we flocie przewoźnika ma się znaleźć 12 takich maszyn.
1 listopada 2011 roku Boeing 767 lecący z Newark do Warszawy (lot LO16, rejestracja maszyny SP-LPC) awaryjnie lądował na lotnisku Okęcie na skutek problemów z podwoziem maszyny.

</doc>
<doc id="453067" url="https://pl.wikipedia.org/wiki?curid=453067" title="HLN">
HLN

CNN Headline News – telewizja informacyjna stworzona przez CNN w 1982 roku. Nadaje na terenie Stanów Zjednoczonych.
Historia.
Telewizja rozpoczęła nadawanie 1 stycznia 1982 r. pod nazwą CNN2. W 1983 r. zmieniła nazwę na Headline News. Stacja nadaje co 30 minut serwis informacyjny.

</doc>
<doc id="453069" url="https://pl.wikipedia.org/wiki?curid=453069" title="Ulica Południowa w Łodzi">
Ulica Południowa w Łodzi



</doc>
<doc id="453071" url="https://pl.wikipedia.org/wiki?curid=453071" title="Główne składowe">
Główne składowe



</doc>
<doc id="453076" url="https://pl.wikipedia.org/wiki?curid=453076" title="Ulica Rewolucji 1905 roku w Łodzi">
Ulica Rewolucji 1905 roku w Łodzi

Ulica Rewolucji 1905 r. – ulica w Łodzi mająca około 1,5 kilometra długości, biegnie od Piotrkowskiej do Uniwersyteckiej.
Pierwotna nazwa ulicy: Południowa.
Ulica powstała pomiędzy 1821 a 1823 rokiem wraz z regulacją (wyznaczeniem) osady Nowe Miasto, która została umiejscowiona na przeciwległym brzegu rzeczki Łódki, na południe od Starego Miasta. Osada zaprojektowana została na bazie kwadratu z oktagonalnym rynkiem (Nowy Rynek – dzisiejszy plac Wolności), na którym krzyżowały się prostopadle ulice. Kontur osady ograniczały ulice: Zachodnia, Północna, Wschodnia i Południowa.
W czasie wojny zmieniono nazwę na "Ziethenstraße". Po wojnie, w 1955 roku, nazwę ulicy Południowej zmieniono na ul. Rewolucji 1905 roku – nazwa ta pozostała do dziś. Zmiana nazwy ulicy odnosi się do walk, jakie toczyły się na barykadach u zbiegu ulic Wschodniej i (ówczesnej) Południowej. Walki te upamiętnia tablica, wmurowana w ścianę narożnej kamienicy, znajdującej się u zbiegu tych ulic.
Zabytki.
Na kamienicy przy ulicy Rewolucji 1905 r. pod nr 19 znajduje się prawdopodobnie jedyny zachowany do dziś w Łodzi napis w języku hebrajskim – afisz Łódzkiego Towarzystwa Niesienia Pomocy Chorym "Linas Hacholim". Po złożeniu 23 stycznia 2009 przez Grupę Pewnych Osób pisma w kancelarii prezydenta miasta Łodzi Jerzego Kropiwnickiego, napis został zabezpieczony przeźroczystą, pleksiglasową płytą.
Pod nr 44 mieści się zabytkowa, secesyjna Willa Leona Rappaporta. Pod nrem 69 znajduje się zabytkowa Fabryka Pereca Marguliesa i Dawida Wolmana.
Komunikacja miejska.
Ulicą Rewolucji 1905 r. przebiegają następujące linie autobusowe:

</doc>
<doc id="453077" url="https://pl.wikipedia.org/wiki?curid=453077" title="Marszałek wielki litewski">
Marszałek wielki litewski

Marszałek wielki litewski – urząd senatorski I Rzeczypospolitej.
Został utworzony za panowania króla Władysława Jagiełły prawdopodobnie już w 1398, w ostatecznej formie po 1409, kiedy powstał urząd marszałka wielkiego koronnego.
Formalnie był równy marszałkowi wielkiemu koronnemu i taki sam był jego zakres obowiązków na Litwie. W hierarchii ustępował jednak koronnemu. Pod nieobecność koroniarza mógł pełnić jego obowiązki. W roku 1569 po unii lubelskiej wszedł do senatu.
Od 1646 wraz z marszałkiem koronnym sprawował zwierzchnictwo na Gwardią koronną.
Wchodził w skład generalnego sądu kapturowego.

</doc>
<doc id="453082" url="https://pl.wikipedia.org/wiki?curid=453082" title="Piaski (Bydgoszcz)">
Piaski (Bydgoszcz)

Piaski – osiedle w granicach miasta Bydgoszczy, w jego północnej części.
Osiedle Piaski jest jednym z młodszych osiedli domków jednorodzinnych w Bydgoszczy. Sąsiaduje z kompleksem lasów sosnowych, przez które prowadzi znakowany czarno szlak pieszy umożliwiający bezpośrednie połączenie z rejonem Leśnego Parku Kultury i Wypoczynku.
Położenie.
Jednostka urbanistyczna Piaski usytuowana jest w północno-zachodniej części miasta między osiedlami: Opławiec i Czyżkówko na zachodzie, Smukała na północy i Jachcice na wschodzie i południu. Granicę zachodnią stanowi Brda, zaś wschodnią ul. Smukalska.
Pod względem fizyczno-geograficznym osiedle przedzielone jest granicą makroregionów: Pojezierza Południowopomorskiego i Pradoliny Toruńsko-Eberswaldzkiej. Stanowi ją ok. 30-metrowe zbocze doliny Brdy i pradoliny Wisły, której kontynuacją w kierunku wschodnim jest Zbocze Fordońskie sięgające Doliny Dolnej Wisły.
Część północna jednostki należy do mezoregionu Dolina Brdy i mikroregionów: Dolina Sandrowa Brdy (taras wysoki 75 m n.p.m.) i Dolina Smukalska (taras niski), zaś niższa część zachodnia i południowa do mezoregionu Kotlina Toruńska i mikroregionu Dolina Miejska Brdy. W części południowej, w pobliżu Brdy przy ul. Błotnej znajdują się jeziorka, które stanowią odcięte w połowie XIX wieku fragmenty dawnego meandru Brdy.
Charakterystyka.
W granicach jednostki urbanistycznej Piaski, na wysokim tarasie znajduje się zwarte osiedle mieszkaniowe, które od północy i wschodu graniczy z lasem sosnowym, od zachodu ze zboczem doliny Brdy, a od południa jego granicą jest 30-metrowa skarpa pradoliny. Osiedle jest otoczone terenami leśnymi, atrakcyjnymi przyrodniczo i krajobrazowo. Nie ma tutaj hałasu, przemysłu, ani nadmiernego ruchu pojazdów. Niedaleko znajduje się Leśny Park Kultury i Wypoczynku. Ze skarp rozpościerają się rozległe widoki na środkową i zachodnią część Bydgoszczy. Widać Osową Górę, Czyżkówko, Jachcice oraz dzielnice południowego tarasu. Do doliny Brdy prowadzą schody wkomponowane w zbocze. Nad rzeką znajduje się kilka „dzikich” plaż. Na tym odcinku Brda zachowuje charakter rzeki naturalnej, o rwącym nurcie i czystej, przejrzystej wodzie.
Ul. Smukalska łącząca osiedle z centrum miasta posiada alternatywę w postaci utwardzonej drogi gruntowej przez las, która prowadzi do obwodnicy parkowej Myślęcinka. W rejonie osiedla wytyczono ścieżki rowerowe, które mają umożliwić mieszkańcom bezpieczną jazdę w jego obrębie.
Na osiedlu znajdują się trzy ośrodki związane ze sferą religijną:
Nazwa.
Nazwa osiedla nawiązuje do piaszczystego gruntu, na którym jest położona najbardziej atrakcyjna osadniczo wysoka część osiedla.
Ludność.
W 1970 r. Piaski zamieszkiwało 400 osób, 20 lat później – 1,6 tys.. Liczba mieszkańców osiedla sukcesywnie wzrasta wskutek oddawania do użytku zespołów zabudowy jednorodzinnej. W 2002 r. Piaski zamieszkiwało 2,2 tys. osób, a w 2010 r. 2,4 tys..
Rekreacja.
Na terenie Piasków znajduje się ok. 4 ha terenów zieleni urządzonej i 113 ha zieleni nieurządzonej (46% powierzchni całej jednostki urbanistycznej). Głównym obszarem rekreacyjnym są lasy o urozmaiconej rzeźbie terenu, otaczające osiedle od północy i wschodu oraz zieleń przybrzeżna Brdy.
W 2011 r. na terenie osiedla znajdowały się następujące obiekty sportowe i rekreacyjne:
Osiedle posiada ścieżki rowerowe biegnące wzdłuż ul. Niewieścińskiej, Drzycimskiej i Smętowskiej. Studium transportowe Bydgoszczy przewiduje realizację m.in. dróg rowerowych wzdłuż ulicy Smukalskiej oraz Szamarzewskiego.
Rozwój terenów zieleni zawarty w planach urbanistycznych Bydgoszczy zmierza do powołania parku dzielnicowego w rejonie ulic: Obozowej i Mochelskiej, obejmującego istniejące tereny sportowe, stadion w budowie oraz zieleń krajobrazową.
Historia.
Osiedle Piaski nie posiada bogatych tradycji historycznych. Z mapy okolic Bydgoszczy Schulza z 1857 r. wynika, że w połowie XIX w. teren na wysokim tarasie Brdy nie był zasiedlony, natomiast u podnóża zbocza doliny Brdy istniała kolonia Jachcice, złożona z kilkunastu domostw. Cały obszar obecnej jednostki urbanistycznej Piaski został włączony do miasta Bydgoszczy w kwietniu 1920 r. Znajdował się on wówczas w obrębie gminy Jachcice, którą w całości wcielono do Bydgoszczy. W latach 1920-1954 był to słabo zurbanizowany, najbardziej wysunięty na północ fragment miasta.
Rozwój budownictwa mieszkaniowego na tym terenie datuje się od lat 60. XX w., jednak największe nasilenie zabudowy nastąpiło w latach 80. i 90. Wznoszono tutaj generalnie domy jednorodzinne finansowane ze środków własnych ludności. W 2010 r. na Piaskach nadal znajdowały się wolne tereny pod budownictwo mieszkaniowe, w tym atrakcyjne krajobrazowo, położone w pobliżu krawędzi teras doliny Brdy.
Sanktuarium Matki Bożej Trzykroć Przedziwnej.
Wzniesione jako dar Roku Jubileuszowego 2000 w spokojnym leśnym zakątku na krawędzi doliny Brdy na osiedlu Piaski. Stanowi niewielki kościółek z przytulnym wnętrzem i obrazem MB, otwarty cały dzień. We wnętrzu znajduje się barokowy ołtarz z obrazem Matki Bożej, figury Apostołów Piotra i Pawła oraz figura św. Michała Archanioła. Sanktuaria MTA są budowane na wzór kaplicy w Schönstatt (Vallendar k. Koblencji), w której miało miejsce założenie Ruchu Szensztackiego.
Matka Boża przedstawiana na obrazie w sanktuarium szensztackim czczona jest pod tytułem: Matka Boża Trzykroć Przedziwna (łac. "Mater Ter Admirabilis") jako Matka i Wychowawczyni nowego człowieka i nowej wspólnoty według nauki Ewangelii. Według wiernych, jej szczególne działanie z tego miejsca ma polegać na wypraszaniu pielgrzymom: łaski zadomowienia, łaski wewnętrznej przemiany, łaski skutecznego apostolstwa.
Rada Osiedla.
Jednostka urbanistyczna Piaski posiada własną Radę Osiedla, której siedziba znajduje się przy ul. Drzycimskiej 7
Linki zewnętrzne.
Widok osiedla w serwisie Google Maps

</doc>
<doc id="453090" url="https://pl.wikipedia.org/wiki?curid=453090" title="Koniczyna polna">
Koniczyna polna

Koniczyna polna ("Trifolium arvense" L.) – gatunek rośliny z rodziny bobowatych. Występuje w całej Europie, na znacznych obszarach Azji, w Afryce Północnej i Makaronezji, rozprzestrzenił się także na Azorach, w Australii, Ameryce Północnej i na Hawajach. W Polsce dość pospolity na całym niżu i w niższych położeniach górskich.
Biologia i ekologia.
Roślina jednoroczna (terofit) lub dwuletnia (hemikryptofit). Kwitnie od czerwca do września. Porasta suche wzgórza, nieużytki, piaski, zwłaszcza gleby piaszczyste, między trawami, przydroża. Roślina dość pospolita na całym niżu. Roślina wskaźnikowa gleb kwaśnych, w uprawach rolnych jest chwastem. W klasyfikacji zbiorowisk roślinnych gatunek charakterystyczny dla klasy (Cl.) "Koelerio-Corynephoretea". Liczba chromosomów 2n = 14.
Nazewnictwo.
Diagnoza z nazwą naukową gatunku "Trifolium arvense" opublikowana została przez Karola Linneusza w pracy "Species Plantarum", tom 2, s. 769, w wydaniu z roku 1753.
Potoczne nazwy używane w języku polskim: Kądziołka Matki Boskiej, kocie nerki, kończywiec, kończyzna, koteczki, kotki, łzy Matki Boskiej, małaszka, mikołajek, szare koćki, śpiuch, włosy Panny Marii.
Zastosowanie.
Roślina pastewna.
Z powodu twardych i gorzkich pędów nie nadaje się na paszę dla zwierząt. Niektóre źródła wskazują jednak na wykorzystanie koniczyny polnej jako źródła paszy.
Roślina lecznicza.
Koniczyna polna znajduje zastosowanie jako roślina lecznicza.

</doc>
<doc id="453102" url="https://pl.wikipedia.org/wiki?curid=453102" title="Daty nowego i starego porządku">
Daty nowego i starego porządku

Daty nowego i starego porządku (daty nowego stylu i starego stylu) – problem z dziedziny rachuby czasu związany z przechodzeniem poszczególnych krajów z kalendarza juliańskiego („starego porządku”) na gregoriański („nowego porządku”). 
Różnica dat nowego i starego porządku.
Różnica dat pojawiła się wraz z wprowadzeniem kalendarza gregoriańskiego w październiku 1582 roku. Kalendarz gregoriański wprowadzono w związku z tym, że kalendarz juliański opóźniał się w stosunku do zjawisk astronomicznych. Zreformowany kalendarz pomijał 10 dat dni od 5 do 14 października, tak aby dzień równonocy wiosennej ponownie przypadał 21 marca. W roku 1582 dzień 4 października był tak samo oznaczony zarówno w kalendarzu juliańskim jak i gregoriańskim. Natomiast dzień następny był oznaczony jako 5 października kalendarza juliańskiego i jako 15 października kalendarza gregoriańskiego. Wtedy powstała różnica 10 dni w datowaniach tych kalendarzy. Różnica ta powiększała się o jeden dzień w latach 1700, 1800 i 1900, które nie były przestępnymi według nowego porządku (365 dni), ale były przestępnymi według kalendarza starego porządku (366 dni). W rezultacie dzisiaj mamy różnicę wynoszącą 13 dni, gdyż lata 1600 i 2000 były przestępnymi w kalendarzu gregoriańskim.
Historia wprowadzenia.
Ze względu na fakt, że zmiana ta dokonała się w różnych krajach w różnym czasie, daty zapisane na dokumentach wytworzonych np. w XVI-, XVII-, a nawet XVIII-wiecznej (z I połowy wieku) Wielkiej Brytanii nie były utożsamiane z tak samo zapisanymi datami w Hiszpanii, Portugalii, Włoszech, Polsce i Francji.
Wymienione kraje wprowadziły kalendarz gregoriański w 1582 (cztery pierwsze 4 października tego roku, Francja 20 grudnia, licząc według nowego porządku), Austria, Czechy, Śląsk (wchodzące w skład Monarchii Habsburgów) w 1584, protestancka część Niemiec w 1700, natomiast Wielka Brytania i jej imperialne posiadłości 14 „nowego” września 1752. Imperium Rosyjskie zrobiło to jeszcze później: po rewolucji październikowej w 1917, a dokładnie 14 lutego 1918 (z ilustracji obok wynika jednak, że w Przywiślańskim Kraju – w zaborze rosyjskim – w dokumentach urzędowych stosowano również datowanie podwójne). Niemal równocześnie zrobiły to prawosławne kraje bałkańskie – Rumunia, Serbia, Bułgaria i Grecja (ta ostatnia dopiero w 1924 roku) – a z krajów muzułmańskich Turcja i Egipt. 
Wynikające z tego nieporozumienia skutkują na przykład tym, że wspomniana rewolucja nosi nazwę „październikowej”, choć rozpoczęła się według rachuby obowiązującego w większości Europy i w Ameryce nowego porządku 7 listopada 1917 (a według obowiązującego wówczas w Rosji starego porządku juliańskiego – 25 października). Innym przykładem jest data śmierci Szekspira i Cervantesa, określana na 23 kwietnia 1616, choć w rzeczywistości Szekspir zmarł dziesięć dni po Cervantesie: Anglicy do zapisu daty śmierci Szekspira używają bowiem stosowanej tam wówczas rachuby starego stylu. Z kolei Wilhelm III Orański wypłynął w 1688 z Holandii 11 listopada, a wylądował w Brixham w Anglii 5 listopada, choć przecież nie mógł wkroczyć do Anglii przed wyruszeniem na wyprawę, tylko po prostu czas rozpoczęcia podróży liczony jest według nowej rachuby, a dokonania Wilhelma w Anglii – według starej.
Początek roku kalendarzowego.
Wielka Brytania.
Dodatkowe komplikacje biorą się jeszcze stąd, że choć początkiem roku kalendarzowego był w większości Europy 1 stycznia, to w Wielkiej Brytanii liczono go od dnia Zwiastowania, przypadającego 25 marca. Dlatego, na przykład, dzień śmierci Elżbiety I Tudor 24 marca przypadł w ostatni dzień roku 1602 według rachuby brytyjskiej, choć według rachuby obowiązującej w pozostałej części Europy był to 1603. Choć według nowego porządku juliański 24 marca przypadał w zapisie gregoriańskim 3 kwietnia, to przyjęło się zapisywać datę śmierci tej królowej bez korekty daty dziennej i miesięcznej, a jedynie ze skorygowanym (na 1603) rokiem. Podobnie datę egzekucji Karola I Stuarta zapisywaną niegdyś jako 30 stycznia 1648 koryguje się obecnie na 1649, ale bez doliczania dodatkowych dni do daty dziennej.
Francja.
Wraz z Wielkanocą, 25 marca był używany jako Nowy Rok w wielu krajach chrześcijańskich. Święto zostało przeniesione na 1 stycznia we Francji przez Karola IX z 1564 roku wraz z ogłoszeniem Edyktu z Roussillon.
Podwójne datowanie.
Aby uniknąć nieporozumień podaje się niekiedy obie daty, w formacie [data juliańska]/[data gregoriańska], np. „24 grudnia 1602/3 stycznia 1603” albo „25 października/7 listopada 1917”. 
W ten sam sposób źródła polskie z XIX i początku XX wieku datowały wydarzenia zaszłe w zaborze rosyjskim: na ziemiach zabranych i w Królestwie Polskim. Kalendarz gregoriański (nowy styl) wyprzedza juliański (stary styl) o 13 dni (od 1900). W latach 1582–1699 różnica wynosiła 10 dni, w latach 1700–1799 – 11 dni, a w latach 1800–1899 – 12 dni. W miarę postępów rusyfikacji po upadku powstań listopadowego i styczniowego – stary styl stawał się stopniowo jedynym obowiązującym urzędowo sposobem datowania w tym zaborze. Sytuacja ta trwała do wycofania się Rosjan z Polski w 1915 pod wpływem wojsk niemieckich i austriackich.

</doc>
<doc id="453109" url="https://pl.wikipedia.org/wiki?curid=453109" title="Osiedle Traugutta (Krosno)">
Osiedle Traugutta (Krosno)

Osiedle Traugutta – jednostka pomocnicza gminy (osiedle) miasta Krosno. 
Osiedle położone jest w południowej części miasta, sięgającej od rzeki Lubatówka łącznie z lotniskiem, na terenie dawnego folwarku Guzikówka (posiadłość rodu Guzików), włączonego do miasta w 1867 r.
Od wschodu granicę stanowi Lubatówka, od północy – ul. Podkarpacka, od zachodu – ul. Zręcińska, a od południa – wsie Głowienka i Szczepańcowa. W roku 2019 liczba mieszkańców osiedla wyniosła 6 654.
Na tym terenie istniał dwór Maciejowskich, rozebrany na początku lat 70. XX wieku w trakcie budowy krośnieńskiej obwodnicy. Zachował się jeden z zabytkowych obiektów – dwór Mazurków.
Były to tereny, na których toczyły się walki pod miastem Krosnem w czasie napadu wojsk węgierskich w 1657 r., czy tatarskich, lub w ramach natarcia od strony Głowienki wojsk radzieckich we wrześniu 1944 r. Część zabudowy stanowią bloki mieszkalne (właściwe Osiedle Traugutta, Osiedle WSK), a część domy prywatne. Na obszarze dzielnicy znajdują się także tereny przemysłowe (WSK, BF Goodrich, CSL-T) oraz lotnisko sportowe. Pomiędzy Osiedlem Traugutta, Osiedlem WSK a lotniskiem znajdują się nieużytki – tereny dawnej cegielni, a następnie wysypiska odpadów. W planach jest rekultywacja tego terenu i przeznaczenie do celów rekreacyjnych.
Budowa Osiedla Traugutta (zazwyczaj zwane "Guzikówka", dawniej także potocznie "Jaskółcze wzgórze") rozpoczęła się w 1979, w 1981 zasiedlono pierwsze bloki, prace budowlane zakończyły się zaś w 1986. W latach 80. XX wieku była w planach także budowa drugiego etapu osiedla (przewidziana była na lata 1992–1994), jednak nie doszła ona do skutku.
Osiedle WSK składa się w głównej mierze z kilku budynków mieszkalnych pochodzących z okresu budowy lotniska w latach 30. XX wieku, bloków z wielkiej płyty zbudowanych w latach 80. XX wieku przez Spółdzielnię Mieszkaniową "Metalowiec" oraz nowych bloków wznoszonych od 2006 przez Towarzystwo Budownictwa Społecznego. W 2010 w jednym z zaadaptowanych przedwojennych budynków w sąsiedztwie lotniska powstał dom studencki PWSZ.
Na terenie osiedla znajdują się:

</doc>
<doc id="453116" url="https://pl.wikipedia.org/wiki?curid=453116" title="Spisz Polski">
Spisz Polski

Spisz Polski – niewielki region etnograficzny i geograficzny w południowej Polsce; północno-zachodni skrawek Spisza (ściślej – Zamagurza Spiskiego).
Geografia.
Polski Spisz leży między granicą polsko-słowacką na południu, rzeką Białką na zachodzie i północy oraz rzeką Dunajec na północnym wschodzie. Historycznie do Spiszu należy również pas terenu na północ i zachód od obecnego koryta Białki wskutek zmiany jej biegu w XVII wieku. Powierzchnia regionu wynosi 195,5 km².
Przez północną część polskiego Spiszu równoleżnikowo przebiega grzbiet Pienin Spiskich. Dalej na południe leży obniżenie, zajęte przez doliny potoków Łapszanka i Trybski Potok. Za tym obniżeniem, już na granicy ze Słowacją, wznosi się grzbiet Magury Spiskiej z najwyższym szczytem Polskiego Spiszu – Kuraszowskim Wierchem (1040 m).
Podział administracyjny.
Polski Spisz nie stanowi samodzielnej jednostki administracyjnej. Tworzy go 14 wsi w trzech gminach:
Atrakcje.
Kultura ludowa Spiszu, z pochodzenia m.in. góralska, a poddana przez stulecia wpływom węgierskim i słowackim, jest w skali Polski unikatowa. Spiszacy mają specyficzny lokalny ubiór ludowy, specyficzny sposób budowy zarówno wsi, jak i poszczególnych zagród.
Charakterystyczna dla Spiszu, a nietypowa dla reszty Polski, jest architektura murowanych kościołów we Frydmanie, Niedzicy, Trybszu, Łapszach i Kacwinie. Cennym zabytkiem jest drewniany kościół w Jurgowie. Interesujące są pasterskie szałasy na halach na południe od Jurgowa. Unikatem w Polsce są zachowane w Kacwinie spichrze, tzw. sypańce.
Zabytkiem o długiej i intrygującej historii jest zamek w Niedzicy. Atrakcją turystyczną jest zapora na Dunajcu. Utworzony przez nią Zbiornik Czorsztyński jest ośrodkiem rekreacyjnym.
Zalesione, górskie tereny polskiego Spiszu oferują wiele możliwości uprawiania turystyki. Wytyczono kilka tras rowerowych. W zimie działają wyciągi narciarskie w Jurgowie, Czarnej Górze, Niedzicy i Kacwinie.
Historia.
Przed 1918.
Obszary dzisiejszego Polskiego Spiszu do XI lub XII wieku prawdopodobnie należały do Polski. Ówczesny przebieg polskiej południowej granicy nie jest dokładnie znany i ma charakter orientacyjny. Później przeszły pod władanie Królestwa Węgier. Nie wchodziły w skład ziem objętych zastawem spiskim. Następnie obszary te dzieliły losy całego Spisza. Zasiedlone zostały przez rodzinę Berzeviczych z Lomnicy, która w 1209 roku otrzymała tereny od rzeki Poprad do Gór Śnieżnych, jak nazywano wówczas Tatry. Ośrodkiem władzy na Zamagurzu stał się zamek w Niedzicy, wzniesiony około 1320 przez ten ród. Berzeviczy władali zachodnim Zamagurzem do początku XVI wieku. W czasach anarchii na Węgrzech tereny te przechodziły z rąk do rąk. W drugiej połowie XVI wieku władali tymi obszarami także polscy magnaci – Hieronim Łaski, a po nim jego syn Olbracht Łaski, występując zawsze jako poddani króla Węgier. Ten ostatni sprzedał swoje prawa do Zamagurza Jerzemu Horvathowi z Palocsy. W rękach rodu Horvathów Zamagurze pozostawało przez około stulecie. Kolejne perturbacje pod koniec XVII wieku, związane z wojnami religijnymi i węgierskimi powstaniami antyhabsburskimi, oddały te tereny pod władzę rodu Giovanellich. Dopiero w 1776, po definitywnym objęciu władzy na Węgrzech przez Habsburgów, Zamagurze wróciło w ręce Horvathów. Od połowy XIX wieku, po likwidacji stosunków feudalnych, majątki szlacheckie na Zamagurzu przeszły w ręce węgierskiego rodu Salamonów (w Niedzicy) i niemieckiego rodu Jungenfeldów (w Falsztynie i Łapszach Niżnych), którzy utrzymali się na tych terenach aż do wkroczenia Armii Czerwonej.
Lata 1918–1924.
W odróżnieniu od terenów Spiszu położonych bardziej na południe i wschód, na dzisiejszym Polskim Spiszu przetrwała w zwartej masie ludność polskojęzyczna. Z tego powodu po rozpadzie Austro-Węgier pod koniec 1918 północny Spisz, obok północnej Orawy i Śląska Cieszyńskiego, stał się przedmiotem sporu między nowo powstałymi państwami sukcesyjnymi Austro-Węgier: Polską i Czechosłowacją. Obie strony opierały swoje żądania terytorialne na zasadzie etnicznej, jednak określenie przynależności narodowej Spiszaków Zamagurskich okazało się problemem nie do rozwiązania. Strona czechosłowacka zmierzała do zachowania dotychczasowej granicy galicyjsko-węgierskiej, natomiast strona polska żądała przyłączenia do Polski sporych obszarów północnego Spiszu.
Jesienią 1918 przez cały Spisz przetoczyła się fala politycznych demonstracji antyhabsburskich i antywęgierskich, po których stało się jasne, że Budapeszt utracił kontrolę nad lokalnymi władzami. Powstała próżnia polityczna, w której pierwszy ruch wykonała Czechosłowacja, podejmując próbę zorganizowania swojej administracji na spornych terenach. W połowie listopada 1918 w Lubowli ukonstytuowała się polska Rada Narodowa Spisza. Zaraz potem na rozkaz ówczesnego wojskowego komendanta powiatu nowotarskiego Mariusza Zaruskiego oddziały polskiego wojska – Kompania Wysokogórska i strzelcy podhalańscy – zajęły Jaworzynę Tatrzańską i Zamagurze wraz z pasem otaczających je terenów. W toku tych działań wojska polskie zostały zatrzymane w potyczce pod Kieżmarkiem 8 grudnia 1918. Na zajętych terenach przystąpiono do tworzenia polskiej administracji. 24 grudnia 1918 w Popradzie i 31 grudnia 1918 r. w Chyżnem przedstawiciele polskiej i słowackiej administracji zawarli prowizoryczne porozumienia o rozgraniczeniu terenów działania polskiej i czechosłowackiej administracji na Spiszu.
13 stycznia 1919 pułkownik Vix, szef misji sprzymierzonych w Budapeszcie, powołując się na rozkaz naczelnego dowódcy sił sprzymierzonych marszałka Ferdynanda Focha, zażądał od rządu polskiego wycofania wojsk ze Spisza i Orawy. Jak się później okazało, marszałek Foch nie wydał takiego rozkazu, a działanie płk. Viksa było samowolne. Tym niemniej, wskutek kryzysu władzy w Warszawie, nie zweryfikowano tego na czas i wojska polskie zgodnie z rozkazem opuściły Spisz. 23 stycznia 1919 tereny te zostały zajęte przez wojska czechosłowackie. Do ponownego wypadu wojsk polskich na Spisz doszło latem 1919, gdy do północnego Spiszu zbliżała się Węgierska Armia Czerwona. Kompania Wysokogórska została jednak wycofana po dotarciu do Matlar. Wycofanie wojsk polskich pozwoliło na odbudowę administracji czechosłowackiej, która przeciwdziałała aspiracjom polskim. Mając swobodę działania na miejscu oraz sympatie przeważającej części miejscowej ludności, władze czechosłowackie prowadziły wśród górali intensywną, zakończoną sukcesem akcję propagandową i narodowościową. Polacy ze swojej strony utworzyli kilka organizacji budzących polskie poczucie narodowe wśród „spiskich Górali” i nadających publiczny rozgłos polskiej sprawie na Spiszu. W Krakowie powstał Narodowy Komitet Obrony Spisza, Orawy, Czadeckiego i Podhala, któremu przewodniczył mocno już wówczas schorowany Kazimierz Przerwa-Tetmajer, a którego filarem był ksiądz Ferdynand Machay. W Zakopanem działał Związek Podhalan.
W początkach 1919 polsko-czechosłowackim sporem o Spisz, Orawę, Czadeckie i Zaolzie zajęła się Rada Najwyższa konferencji wersalskiej. W pierwszej kolejności sprzymierzeni nakazali Polsce i Czechosłowacji przeprowadzenie bezpośrednich rokowań, które przeprowadzono w Krakowie w lipcu 1919, ale bez rezultatów. Wobec fiaska rokowań, we wrześniu 1919 Rada Najwyższa zadecydowała, że o przynależności przygranicznych terenów Spiszu rozstrzygnie plebiscyt. Polska żądała przeprowadzenia plebiscytu na całym żądanym obszarze, obejmującym ówczesne powiaty Kieżmark, Spiska Stara Wieś i Stara Lubowla oraz część powiatu popradzkiego na północ od drogi Smokowce – Milbach – Łomnica. Rada Najwyższa zgodziła się jednak na plebiscyt jedynie na terenie powiatu Spiska Stara Wieś oraz gmin Zdziar i Jaworzyna Tatrzańska powiatu kieżmarskiego. Później z plebiscytu wyłączono jeszcze gminę Ždiar. Tereny sporne miały zostać obsadzone przez wojska francuskie i być zarządzane przez komisję sprzymierzonych. Jednak wojska francuskie obsadziły Spisz dopiero w kwietniu 1920, do tego w tak znikomej liczbie, że nie przeszkodziło to działaniom władz czechosłowackich. Tymczasem już w 1919 obie strony rozpoczęły nieprzebierającą w środkach kampanię propagandową. W jej toku doszło do kilku zabójstw na tle politycznym – zamordowano dwóch czechosłowackich urzędników (bojówki terrorystyczne POW) i tragicznie zginął jeden z polskich działaczy plebiscytowych, nauczyciel akademicki ze Lwowa – Józef Wiśmierski. W Spiskiej Starej Wsi działał polski komitet plebiscytowy z prof. Walerym Goetlem na czele. Przedstawicielem Polski przy komisji sprzymierzonych był dr J. Diehl.
Na początku lipca 1920 Polska znajdowała się w krytycznej fazie walk z bolszewikami. Wykorzystując tragiczne położenie Polski, rząd czechosłowacki wymógł na Polsce zrzeczenie się plebiscytu na Spiszu. 2 lipca 1920 Polska i Czechosłowacja podpisały w Spa w Belgii układ, mocą którego rezygnowały z plebiscytu i oddawały rozstrzygnięcie co do spornych odcinków granicy w ręce Rady Ambasadorów. Werdykt Rady zapadł szybko. 28 lipca 1920 Rada przyznała Polsce 13 spiskich wsi z 8747 mieszkańcami, zajmujących łącznie 195,5 km². Do rozstrzygnięcia pozostał jeszcze spór o Jaworzynę i Zdziar, który został przedstawiony Lidze Narodów. Rezolucją powziętą na konferencji 12 marca 1924 Liga pozostawiła te tereny przy Czechosłowacji. W wykonaniu tej rezolucji Polska i Czechosłowacja 6 maja 1924 w Krakowie podpisały protokół o przebiegu granicy, który zatwierdziła Rada Ambasadorów 5 września 1924. Z polskich roszczeń pozostały jedynie ułatwienia w ruchu granicznym w Wysokich Tatrach. Dokonano również drobnych zmian przebiegu granicy w ramach jej ostatecznej delimitacji.
Rozstrzygnięcie Rady Ambasadorów oceniono jako niekorzystne dla Polski, a cały spór – jako klęskę polskiej dyplomacji. Przyznany Polsce skrawek Spiszu został odcięty od związanych z nimi gospodarczo terenów Jaworzyny Tatrzańskiej (doliny Białki). Przez całe międzywojenne dwudziestolecie północny Spisz był obszarem polskiej dyplomatycznej irredenty.
Przyłączone do Polski tereny Spiszu wraz z Orawą stanowiły powiat spisko-orawski z ekspozyturą starostwa w Łapszach Niżnych. W 1925 Polski Spisz włączono do powiatu nowotarskiego.
Lata 1938–1939.
We wrześniu 1938 Polska zaczęła coraz wyraźniej artykułować żądania terytorialne wobec Słowacji. 25 października 1938 polski konsul generalny w Bratysławie przedstawił władzom autonomicznej już wtedy Słowacji wyraźnie sformułowane polskie żądania. Władze słowackie zgodziły się na podjęcie rokowań, jednak przystąpiły do nich dopiero po polskiej groźbie najazdu zbrojnego, przekazanej rządowi w Pradze 31 października 1938 przez polskiego posła Kazimierza Papée. Do wymiany not dyplomatycznych doszło 1 listopada 1938. Polska narzuciła Czechosłowacji miesięczny termin wytyczenia granicy zgodnej z polskimi żądaniami. Pierwsze posiedzenie komisji delimitacyjnej odbyło się 16 listopada 1938 w Żylinie. Po tym jak 18 listopada doszło do starć polsko-czechosłowackich w rejonie Czadcy, a 24 listopada – do ataku miejscowej ludności na polską komisję w Orawskim Podzamku, polska delegacja zerwała rokowania. 25 listopada 1938 polskie władze oświadczyły władzom słowackim, że sporne tereny zostaną obsadzone przez polskie wojsko do południa 27 listopada. 26 listopada Słowacy ewakuowali swoje wojska i władze z tych terenów. 27 listopada pod Ždiarem doszło do potyczki wojsk polskich i czechosłowackich, 29 listopada – do starcia pod Smerdžonką. 25 listopada komisje polska i czechosłowacka (właściwie przedstawiciele słowackiej autonomii) spotkały się w Czorsztynie, 27 listopada rokowania zostały wznowione w hotelu „Maraton” w Zakopanem, zaś 1 grudnia 1938 podpisano umowę o przebiegu granicy.
Na Spiszu Polsce przypadły:
Taki stan przetrwał do czasu wybuchu II wojny światowej. Po podbiciu Polski III Rzesza przekazała Słowacji tereny przyłączone do Polski w 1920 i w 1938, z których część armia słowacka zajęła już w kampanii wrześniowej. Odpowiednią umowę podpisano w Berlinie 21 listopada 1939. 22 grudnia 1939 sejm niepodległej już wtedy Słowacji wcielił te ziemie do swego państwa.
Lata 1945–1958.
W styczniu 1945 północny Spisz został zajęty przez Armię Czerwoną, która nie dopuściła do jakichkolwiek zmian terytorialnych na tym terenie. Na mocy tymczasowej umowy z 20 maja 1945 Czechosłowacja zobowiązała się oddać Polsce ziemie spiskie przyłączone do Polski w 1920. Polski Rząd Tymczasowy w czerwcu 1945 w Moskwie usiłował podjąć rokowania z Czechosłowacją na temat polskich roszczeń terytorialnych, jednak do rokowań w ogóle nie doszło. Wobec tego na początku lipca 1945 polskie władze obsadziły północny Spisz do granic przedwojennych. Ponieważ na Orawie doszło do starć milicji polskiej ze słowacką, 17 lipca 1945 Spisz obsadziło wojsko.
Ostateczne wytyczenie granicy polsko-czechosłowackiej na Spiszu nastąpiło na mocy umowy zawartej w Warszawie 13 czerwca 1958. Granica ta przebiega obecnie tak, jak w latach 1920–1938.

</doc>
<doc id="453129" url="https://pl.wikipedia.org/wiki?curid=453129" title="John Montagu (4. hrabia Sandwich)">
John Montagu (4. hrabia Sandwich)

John Montagu, 4. hrabia Sandwich (ur. 3 listopada 1718, zm. 30 kwietnia 1792 w Londynie) – brytyjski arystokrata i polityk, pierwszy lord Admiralicji i minister północnego departamentu. Uważa się, że jako niezbyt sprawny szef marynarki brytyjskiej przyczynił się do zdobycia niepodległości przez Stany Zjednoczone. Przypisuje mu się wymyślenie sandwiczy. Nazwa Wysp Sandwicha (obecnie Hawaje) została nadana przez kapitana Jamesa Cooka na cześć hrabiego.
Życiorys.
Wczesne lata życia.
Był synem Edwarda Montagu, wicehrabiego Hinchingbrooke (najstarszego syna 3. hrabiego Sandwich), i Elizabeth Popham, córki Alexandra Pophama. Po śmierci ojca w 1722 otrzymał grzecznościowy tytuł wicehrabiego Hinchingbrooke. Po śmierci dziadka w 1729 odziedziczył tytuł 4. hrabiego Sandwich i po osiągnięciu pełnoletniości zasiadł w Izbie Lordów.
Wykształcenie odebrał w Eton College oraz w Trinity College na Uniwersytecie w Cambridge, jednak opuścił uczelnię bez uzyskania tytułu naukowego. Następnie podróżował po Europie. Zwiedził Francję, Włochy, Grecję i Turcję. Nauczył się nawet języka tureckiego.
Po powrocie do Wielkiej Brytanii w 1739 Sandwich zajął miejsce w Izbie Lordów. Należał do grona stronników księcia Bedforda. Był krytykiem poczynań gabinetu Walpole’a. Wkrótce został jednym z komisarzy przy Admiralicji kierowanej wówczas przez Bedforda.
Kariera polityczna.
W 1749 Sandwich został szefem brytyjskiej delegacji na kongresie w Bredzie. Wziął następnie udział w negocjacjach przed podpisaniem pokoju w Akwizgranie w 1748, kończącego wojnę o sukcesję austriacką. Dokonania Sandwicha podczas negocjacji pokojowych zwróciły nań uwagę wpływowego księcia Newcastle, który lobbował w kraju za przyznaniem Sandwichowi jakiegoś rządowego stanowiska.
Starania Newcastle’a odniosły skutek i w lutym 1748 Sandwich otrzymał stanowisko pierwszego lorda Admiralicji. Sandwich pozostał jednak w sojuszu z księciem Bedford, co zraziło doń Newcastle’a. W 1751 książę doprowadził do usunięcia Sandwicha z gabinetu. Wówczas w proteście zrezygnował Bedford, który sprawował w rządzie stanowisko ministra południowego departamentu.
Następne lata Sandwich spędził w swoich posiadłościach, nie uczestnicząc czynnie w życiu politycznym, aczkolwiek utrzymując kontakty z Bedfordem i lordem Ansonem. W 1763 nowy premier, lord Bute, ponownie mianował Sandwicha pierwszym lordem Admiralicji. Hrabia rychło jednak został przeniesiony na stanowisko ministra północnego departamentu, które utracił w 1765 (w międzyczasie był oskarżony o zniesławienie Johna Wilkesa). 
Do gabinetu powrócił w 1768, jako poczmistrz generalny. W 1770 Sandwich ponownie stanął na czele ministerstwa północnego departamentu. W 1771 po raz trzeci w karierze objął kierownictwo Admiralicji. Okres jego urzędowania przypadł na czas wojny o niepodległość Stanów Zjednoczonych. Był powszechnie krytykowany w kraju za niekompetencję i obarczany odpowiedzialnością za utratę kolonii.
Poza tym Sandwich był protektorem Jamesa Cooka, który na jego polecenie badał obszar Oceanu Spokojnego. W 1773 zorganizował wyprawę Constantine'a Phippsa na biegun północny.
Lord Sandwich ostatecznie odszedł z gabinetu w 1782 i do śmierci nie angażował się w życie publiczne. Tytuł parowski odziedziczył jego najstarszy syn, John.
Rodzina.
14 marca 1741 poślubił Dorothy Fane (22 marca 1717 - 17 lipca 1797), córkę Charlesa Fane'a, 1. wicehrabiego Fane, i Mary Stanhope, córki Alexandra Stanhope’a. John i Dorothy mieli razem jednego syna, Johna. W 1755 małżonkowie znaleźli się w separacji. Wkrótce stan zdrowia lady Sandwich pogorszył się i w 1767 została ona uznana za niezrównoważoną psychicznie.
W 1759 Sandwich nawiązał romans z Marthą Ray, późniejszą słynną śpiewaczką operową. Martha urodziła mu pięcioro dzieci, z których największą sławę uzyskał Basil Montagu, prawnik i filantrop. Martha została zamordowana w 1779 przez swojego kochanka, Jamesa Hackmana.

</doc>
<doc id="453132" url="https://pl.wikipedia.org/wiki?curid=453132" title="Euanthe">
Euanthe

Euanthe (Jowisz XXXIII) – mały księżyc Jowisza, odkryty przez astronomów z Uniwersytetu Hawajskiego, pod przewodnictwem Scotta Shepparda w 2001 roku.
Nazwa.
Nazwa księżyca pochodzi od mitycznej Euante ("Euanthe"), która uchodziła za matkę Charyt (choć zwykle tę rolę przypisuje się Eurynome).
Charakterystyka fizyczna.
Euanthe jest jednym z najmniejszych księżyców Jowisza, jego średnicę ocenia się na około 3 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 22,8 magnitudo.
Euanthe obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Ananke.

</doc>
<doc id="453133" url="https://pl.wikipedia.org/wiki?curid=453133" title="Sindh">
Sindh

Sindh (Sindhi: सिन्ध; urdu: سندھ) – prowincja Pakistanu o powierzchni 140 914 km², położona w dolnym biegu Indusu. Zamieszkana przez 33 038 773 ludzi, w zdecydowanej większości muzułmanów posługujących się zbliżonym do urdu językiem sindhi. Od zachodu i północy graniczy kolejno z Beludżystanem i Pendżabem; od strony wschodniej terytorium styka się poprzez pustynię Thar z Indiami.
W większości jest to spalona słońcem pustynna równina, której uprawy (głównie bawełna i ryż) uzależnione są od regularnego nawadniania. Ilość docierającej tu wody zależy od tego, ile zostanie jej zużyte w leżącym wyżej Pendżabie i ile zostanie zatrzymane w sztucznych zbiornikach, takich jak położone na obrzeżach Himalajów Mangla i Tarbela. Problemem jest także zmniejszanie się powierzchni pól uprawnych, spowodowane rosnącym zasoleniem gleby.
Sindh, należący niegdyś do Afganistanu, w XIX wieku zajęli Brytyjczycy. Na mocy podziału Indii w 1947 roku stał się częścią Pakistanu. Region opuściła wtedy mniejszość hinduska. Główne miasta to: Karaczi (stolica prowincji i największy port kraju) oraz Hajdarabad.

</doc>
<doc id="453146" url="https://pl.wikipedia.org/wiki?curid=453146" title="Specjacja allopatryczna">
Specjacja allopatryczna

Specjacja allopatryczna – typ specjacji, czyli powstawania nowych gatunków, w której decydującą rolę odgrywa powstanie bariery geograficznej, uniemożliwiającej fizyczny kontakt pomiędzy rozdzielonymi populacjami. Przykładem takiej bariery może być powstanie rzeki lub krateru bądź też rozsunięcie się płyt kontynentalnych. Ponieważ nowo powstałe populacje nie mogą się ze sobą krzyżować, nie zachodzi między nimi wymiana genów, a ewolucja każdej populacji odbywa się niezależnie, nawet jeśli warunki środowiskowe w obu miejscach pozostają identyczne. Po pewnym czasie zmiany w obu populacjach mogą okazać się tak duże, że krzyżowanie się pomiędzy nimi jest niemożliwe (izolacja rozrodcza), co oznacza, że powstały nowe gatunki.
Udokumentowano proces specjacji allopatrycznej w populacjach wójcika ("Phylloscopus trochiloides") w Azji. Dwie populacje wójcika w centralnej Syberii nie krzyżują się, połączone są jednak wąskim pasem mieszańców biegnącym wokół Wyżyny Tybetańskiej. Tworzą więc tzw. gatunek pierścieniowy.
Udokumentowano zachodzący proces wzmocnienia bariery reprodukcyjnej pomiędzy formami modraszków ("Agrodiaetus"), które powstały w wyniku procesu specjacji allopatrycznej.

</doc>
<doc id="453147" url="https://pl.wikipedia.org/wiki?curid=453147" title="Juscelino Kubitschek">
Juscelino Kubitschek

Juscelino Kubitschek de Oliveira (JK, ur. 12 września 1902 w Diamantinie, zm. 22 sierpnia 1976 w Resende) – brazylijski polityk, prezydent kraju (wówczas Republiki Zjednoczonych Stanów Brazylii) w latach 1956-1961.
Życiorys.
Jego ojciec, João César de Oliveira, zmarł, gdy przyszły prezydent miał ledwie dwa lata. Jego matka zaś, nauczycielka, Júlia Kubitschek, była pochodzenia czeskiego. Warto w tym miejscu zwrócić uwagę na fakt, iż Juscelino był znany przez całe swoje życie bardziej pod nazwiskiem matki, niż ojca.
Kubitschek, który studiował medycynę, stosunkowo szybko zainteresował się i zaczął działać w polityce. W wieku 32 lat (czyli w 1934) został wybrany na członka lokalnego parlamentu rodzinnego stanu Minas Gerais. Jednakże w niedługi czas potem został zmuszony do powrotu do praktyki lekarskiej, ponieważ zaliczano go do przeciwników rządzącego ówcześnie dyktatora Getúlio Vargasa.
Mimo to w 1940 został mianowany burmistrzem Belo Horizonte. W 1945 ponownie został stanowym parlamentarzystą, zaś w 1950 objął funkcję gubernatora swojego rodzinnego stanu. Pięć lat później kandydował zaś na stanowisko prezydenta jako socjaldemokrata i wygrał. Jego hasło wyborcze brzmiało: „Pięćdziesiąt lat postępu w pięć”.
Jego rządy rzeczywiście zaznaczyły się znacznym rozwojem kraju, co wszelako nacechowane było silnie nacjonalizmem i populizmem. Za jego rządów założono miasto Brasília, która od 1960 jest stolicą Brazylii. Zbudowano ją wedle założeń modernistycznych na podstawie projektu Lucio Costy i Oscara Niemeyera Soaresa.
Jednakże, wedle krytyków prezydenta, cena rozwoju była zbyt wielka – ukuli nawet hasło: „Pięćdziesiąt lat inflacji w pięć”.
W 1961 Kubitschek odszedł ze stanowiska prezydenta, zastąpiony przez Jânio Quadrosa. Po przejęciu władzy przez wojskową juntę w 1964 został na dziesięć lat pozbawiony praw publicznych. Wybrał więc emigrację do USA i krajów Europy. Powrócił jednak w 1967, ale w 1976 zginął w wypadku samochodowym. 350 tysięcy ludzi uczestniczyło w jego pogrzebie w założonej przez niego stolicy. Obecnie spoczywa w nowym mauzoleum, otwartym w 1981.
Niejasności wokół śmierci Kubitschka spowodowały w maju 2013 roku wszczęcie śledztwa przez Komisję Prawdy, powołaną dwa lata wcześniej przez prezydent Dilmę Rousseff celem wyjaśnienia zbrodni dawnej junty. W grudniu 2013 roku komisja orzekła, że śmierć Kubitschka w wypadku została upozorowana, większość dokumentacji powstałej w prowadzonym wówczas śledztwie została spreparowana pod założoną tezę, a świadkowie zostali przekupieni lub zastraszeni.
Trzecie największe lotnisko w Brazylii, międzynarodowy port lotniczy Brasília nosi jego imię (port. "Aeroporto Internacional de Brasília – Presidente Juscelino Kubitschek").
Jego córka, Márcia Kubitschek (1942-2000) pełniła w latach 1991-1994 funkcję wicegubernatora Dystryktu Stołecznego.

</doc>
<doc id="453153" url="https://pl.wikipedia.org/wiki?curid=453153" title="Ulica Zachodnia w Łodzi">
Ulica Zachodnia w Łodzi

Ulica Zachodnia – ulica w środkowej części Łodzi, długości około 2,1 kilometra, biegnąca od węzła przy targowisku „Dolna” do ul. Zielonej, gdzie przechodzi w al. Kościuszki.
Historia.
Ulica powstała w latach 1821–1823 wraz z regulacją (wyznaczeniem) osady sukienników, którą nazwano Nowe Miasto. Nowa osada została umiejscowiona na przeciwległym brzegu rzeczki Łódka, na południe od Starego Miasta. Osiedle zaprojektowane zostało na bazie kwadratu z oktagonalnym rynkiem (Rynek Nowego Miasta – dzisiejszy plac Wolności), na którym krzyżowały się prostopadłe ulice. Kontur osady ograniczały ulice: Zachodnia, Północna, Wschodnia i Południowa.
W czasie II wojny światowej zmieniono nazwę ulicy na Hermann-Göring-Strasse.
Na początku lat 40. XIX w. ulica Zachodnia została połączona na północy z ulicą Stodolnianą na Starym Mieście. Odcinek południowy Południowa – Zielona powstał ok. połowy XIX wieku. Dwujezdniowy odcinek ul. Ogrodowa – ul. Lutomierska (a zapewne do Limanowskiego) został oddany do użytku 21 lipca 1951 roku jako tzw. trasa „Północ-Południe” (N-S). W roku 1953 oddano do użytku węzeł komunikacyjny na skrzyżowaniu z ul. Ogrodową. Drugą (wschodnią) jezdnię na odcinku południowym trasy „Północ-Południe”, pomiędzy ulicami Zieloną a Ogrodową, wybudowano po 1965 roku. Ostatni, północny odcinek ul. Limanowskiego – ul. Zgierska wybudowano ok. połowy lat 70. XX w.
W ten sposób dołączono do Zachodniej przedwojenne ulice Stodolnianą, Wesołą i Masarską biegnące od Pałacu Poznańskiego do rejonu obecnego targowiska „Dolna” (gdzie ulica Zachodnia łączy się z ul. Zgierską). Na całej długości od ul. Zielonej do rynku przy Dolnej wybudowano dwujezdniową drogę z torami tramwajowymi pośrodku. Podczas tej operacji wyburzono kilkadziesiąt kamienic tworzących wschodnią pierzeję ulicy na przestrzeni prawie 1 km, między ulicami Ogrodową a Zieloną, w tym wiele cennych przykładów budownictwa modernistycznego. Powstała w ten sposób luka w zabudowie centrum miasta negatywnie odbija się na estetyce ulicy.
Synagogi przy Zachodniej.
Przy ulicy istniały:

</doc>
<doc id="453158" url="https://pl.wikipedia.org/wiki?curid=453158" title="Fred Perry (tenisista)">
Fred Perry (tenisista)

Frederick John Perry (ur. 18 maja 1909 w Stockport, zm. 2 lutego 1995 w Melbourne) – brytyjski tenisista, zwycięzca ośmiu turniejów wielkoszlemowych w grze pojedynczej, dwóch w grze podwójnej i czterech w grze mieszanej, zdobywca Pucharu Davisa, mistrz świata w tenisie stołowym.
Był synem Samuela Perry’ego, działacza związkowego i członka Izby Gmin z ramienia Partii Pracy. Początkowo uprawiał tenis stołowy, sięgając po kilka medali mistrzostw świata – w Sztokholmie w 1928 roku po srebro w deblu (z Charlesem Bullem) oraz brąz w grze mieszanej (z Winifred Lang) i w rywalizacji drużynowej, w Budapeszcie w 1929 roku po złoto w grze pojedynczej oraz medale brązowe w deblu (z Bullem) i drużynie. Był również kilkakrotnie mistrzem Anglii.
Kariera tenisowa.
W wieku 18 lat rozpoczął treningi tenisowe, którym z czasem poświęcił się całkowicie.
Pierwszy sukces w tenisie ziemnym odniósł w 1930 roku, wygrywając międzynarodowe mistrzostwa Argentyny. W 1931 roku awansował do najlepszych dziesięciu tenisistów świata. W 1932 roku był w finale debla na Wimbledonie, w parze z Patem Hughesem. W 1933 roku wygrał po raz pierwszy mistrzostwa USA (obecnie US Open), a rok później odniósł już trzy wielkoszlemowe zwycięstwa – na mistrzostwa USA, Australian Championships (obecnie Australian Open) i Wimbledon.
W 1935 roku wygrał także mistrzostwa Francji (obecnie French Open), jako pierwszy zawodnik w historii tenisa odnosząc zwycięstwa we wszystkich turniejach wielkoszlemowych. Poza zwycięstwem w Paryżu wygrał w 1935 roku także Wimbledon. Łącznie triumfował w grze pojedynczej na tym turnieju trzy razy, pokonując w kolejnych finałach Jacka Crawforda (1934) i Gottfrieda von Cramma (1935, 1936).
Perry wygrał łącznie osiem turniejów wielkoszlemowych w grze pojedynczej, a dalsze sześć w deblu i mikście, partnerując w grze podwójnej Patowi Hughesowi oraz w grze mieszanej Dorothy Round Little, Sarah Palfrey Cooke i Betty Nuthall.
W 1937 roku Perry zakończył karierę amatorską i przeniósł się do Stanów Zjednoczonych, gdzie występował w zawodowym cyrku pod patronatem Billa Tildena. Stoczył m.in. ponad 150 pojedynków ze swoim poprzednikiem w roli mistrza Wimbledonu, Ellsworthem Vinesem. W 1938 i 1941 roku zdobywał mistrzostwo USA zawodowców.
Jako syn związkowca przełamał stereotyp angielskiego mistrza tenisowego, bogatego arystokraty. Stał się na długie lata symbolem sukcesu tenisa brytyjskiego; od jego zwycięstwa na Wimbledonie w 1936 roku, Wielka Brytania czekała na kolejnego mistrza swojego najważniejszego turnieju aż do 2013 roku, kiedy to zwyciężył Andy Murray. Perry grał także skutecznie w reprezentacji narodowej w Pucharze Davisa. Odniósł 45 zwycięstw w 52 pojedynkach (34 zwycięstwa w 38 meczach singlowych), prowadząc zespół narodowy do zdobycia trofeum w 1933 roku. Brytyjczycy przełamali tym samym okres dominacji Francji, a zarazem ponad 20-letni czas własnych porażek w Pucharze. Obecność Perry’ego w drużynie przesądziła o skutecznej obronie Pucharu Davisa w trzech kolejnych latach, do 1936 roku włącznie.
Poślubił aktorkę amerykańską Helen Vison i przyjął obywatelstwo USA, w czasie II wojny światowej służył w armii amerykańskiej. W 1947 roku ostatecznie zakończył karierę sportową; rok później założył firmę produkującą konfekcję sportową Fred Perry Sportswear. Komentował również tenis w radiu dla rozgłośni BBC oraz publikował artykuły w czasopismach sportowych. W 1975 roku został uhonorowany miejscem w międzynarodowej tenisowej galerii sławy, a w 1984 roku przy kompleksie tenisowym Wimbledonu odsłonięto jego pomnik.
Fred Perry był zawodnikiem praworęcznym. Jego najsilniejszym uderzeniem na korcie był forhend, a dobrą grę wspierał odpornością psychiczną. Jako pierwszy zawodnik stosował z powodzeniem uderzenia w pełnym biegu. Wyróżniał się na korcie regularnością gry i harmonijnością zagrań.
W styczniu 1995 roku Perry gościł w Melbourne w czasie turnieju Australian Open; w hotelu doznał złamania żeber i zmarł wskutek powikłań kilkanaście dni później.
Marka odzieżowa.
W 1952 we współpracy z austriackim piłkarzem Tibbym Wegnerem uruchomił sygnowaną swoim nazwiskiem markę odzieżową, która produkowała koszulki tenisowe. Koszulka polo początkowo była produkowana tylko w kolorach białym i czarnym. Zaprezentowane na turnieju w Wimbledonie szybko stały się popularne. Logo firmy – wieniec laurowy – było wzorowane na oryginalnym symbolu Wimbledonu.
W 1995 marka została sprzedana japońskiej firmie Hit Union, jednak zachowała swoją niezależność i jej dziedzictwo jest kultywowane przez rodzinę Perry. Marka była sponsorem brytyjskiego tenisisty Andy’ego Murraya od początku jego kariery do 2009.

</doc>
<doc id="453161" url="https://pl.wikipedia.org/wiki?curid=453161" title="Orszoł prążkowany">
Orszoł prążkowany

Orszoł prążkowany ("Trichius fasciatus") – gatunek chrząszcza z rodziny poświętnikowatych i podrodziny kruszczycowatych.
Osiąga długość 9–14 mm. Na czarnych: głowie, przedpleczu, tarczce, pygidium i spodzie ciała występuje gęste, żółte owłosienie, a na przedpleczu i pygidium także białokremowe, aksamitne plamy. Pokrywy mają tło żółtopomarańczowe do brunatnożółtego z przyciemnionym szwem oraz czarny wzór z plam o zmiennej formie i układzie. Ubarwienie to jest przykładem mimikry batesowskiej – orszoł upodabnia się do wyposażonych w żądło trzmieli w celu ochrony przed drapieżnikami. Samicę można odróżnić od innych europejskich orszołów po głęboko wciętym pygidium, natomiast samca po budowie narządów kopulacyjnych. Samica od samca różni się m.in. silniej punktowanym nadustkiem i szerszymi goleniami przedniej pary odnóży.
Samice składają jaja w rozkładającym się drewnie drzew liściastych, którym przez 2 lata żywią się larwy. Owady dorosłe spotyka się na pobrzeżach lasów, polanach i porębach, najczęściej w czerwcu i lipcu. Żywią się nektarem ostów, jeżyn, głogów, potrafią zjadać również inne części roślin. Aktywne są w dni słoneczne.
Owad eurosyberyjski. W Europie rozsiedlony od Hiszpanii na zachodzie po Wielką Brytanię, Norwegię i Półwysep Kolski na północy oraz Włochy i Bałkany na południu. W Azji znany z Zakaukazia, Syberii (prócz tundry) i Japonii. W Polsce preferuje pogórza i góry, na niżu występując tylko lokalnie.
W 2005 umieszczony został na „Czerwonej liście gatunków zagrożonych Republiki Czeskiej. Bezkręgowce” jako gatunek narażony.

</doc>
<doc id="453164" url="https://pl.wikipedia.org/wiki?curid=453164" title="1975 w literaturze">
1975 w literaturze



</doc>
<doc id="453165" url="https://pl.wikipedia.org/wiki?curid=453165" title="Northrop X-4 Bantam">
Northrop X-4 Bantam

Northrop X-4 Bantam (z ang. "kogucik") – mały dwusilnikowy odrzutowy samolot eksperymentalny w układzie pół-bezogonowym, bez stateczników poziomych na ogonie. Rolę sterów wysokości pełniły kombinacje klap i lotek nazywane klapolotkami. Samolot zbudowano w celu zbadania jak zachowa się maszyna w takim układzie przy prędkościach bliskich bariery dźwięku, oraz testów stabilności przy tych prędkościach.
Historia rozwoju.
Firma Northrop Corporation zbudowała dwa egzemplarze samolotu X-4, ale pierwsza z maszyn okazała się niedoskonała technicznie, dlatego po wykonaniu 10 lotów testowych została uziemiona i użyta w charakterze zapasu części zamiennych dla drugiego egzemplarza.
Podczas testów w latach 1950-1953 w bazie NACA, X-4 wykazywał duże niestabilności wzdłużne przy lotach z prędkościami bliskimi bariery dźwięku, dlatego też wywnioskowano, że statek powietrzny w takiej konfiguracji, przy ówczesnym poziomie technologicznym, nie nadaje się do lotów z prędkościami bliskimi prędkości dźwięku.
Wielu inżynierów wierzyło w latach 40. XX wieku, że brak poziomego usterzenia ogonowego pozwoli uniknąć powstawania fali uderzeniowej pomiędzy skrzydłami a statecznikami poziomymi. W istnieniu tej fali upatrywano problemu ze stabilnością przy prędkościach bliskich prędkości dźwięku rzędu 0,9 Macha.
Wzorując się na niemieckiej maszynie z czasów II wojny światowej Me 163 Komet i powojennym brytyjskim de Havilland DH.108 Swallow zbudowano dwa samoloty X-4. Amerykańskie lotnictwo armii podpisało kontrakt na budowę maszyn z firmą Northrop Aircraft Company 11 czerwca 1946 roku, ze względu na jej doświadczenie w budowie konstrukcji lotniczych typu latające skrzydło takich jak N-9M, YB-35 czy YB-49.
W rezultacie prac badawczych skonstruowano bardzo mały samolot o zwartej budowie mieszczący dwa silniki odrzutowe, pilota, aparaturę badawczą i zbiornik z zapasem paliwa na 45 minut. Praktycznie wszystkie prace związane z obsługa naziemną maszyny mogły być wykonywane bez użycia drabiny, a osoba stojąca na ziemi mogła bez trudu zajrzeć do kabiny pilota. Zastosowano w nim także nowatorskie rozwiązanie dzielonych klap, które mogły działać jak hamulce aerodynamiczne.
Historia użycia.
Pierwszy egzemplarz samolotu X-4 został dostarczony w listopadzie 1948 roku do bazy sił powietrznych w Muroc (obecnie Edwards) w Kalifornii. Po testach na ziemi pierwszy lot maszyny odbył się 15 grudnia tego samego roku, ale ze względu na niesprzyjającą pogodę kolejne loty zostały zawieszone do kwietnia roku następnego. Po wykonaniu dziesięciu lotów stwierdzono, że maszyna posiada pewne niedoskonałości techniczne, dlatego dalsze testy zawieszono. Drugi samolot X-4 dostarczono już po zawieszeniu lotów pierwszej maszyny, ale ponieważ nowy egzemplarz okazał się doskonalszy testy wkrótce wznowiono. Do zakończenia badań i przekazania obu maszyn wojsku i agencji NACA w lutym 1950 roku, drugi egzemplarz wykonał 20 lotów. Pierwsza maszyna, już nigdy nie wzbiła się w powietrze i została przeznaczona na części zamienne dla drugiego egzemplarza.
Dalsze testy miały na celu zbadanie zachowania samolotu przy prędkościach bliskich bariery dźwięku, które ostatecznie oceniono jako negatywne. Wywnioskowano, że samoloty ze skośnymi skrzydłami i bez usterzenia ogonowego nie nadają się do lotów z prędkościami około 1 Macha, ze względu na słabą stabilność i trudności w sterowaniu. Projekt został zakończony zanim opracowano technologię sterowania fly-by-wire, która pozwoliła rozwiązać napotkane podczas testów X-4 problemy. Późniejsze konstrukcje samolotów bezogonowych takie jak X-36, Have Blue, F-117 Nighthawk czy Bird of Prey zostały zaprojektowane w oparciu o doświadczenia zdobyte w trakcie testów X-4.
Oba egzemplarze samolotów X-4 przetrwały cały program testów i zostały przekazane do Akademii Sił Powietrznych w Colorado Springs, a drugi do Muzeum Sił Powietrznych Stanów Zjednoczonych.

</doc>
<doc id="453168" url="https://pl.wikipedia.org/wiki?curid=453168" title="Vagrant Story">
Vagrant Story

 – gra wydana przez firmę Square (obecnie Square Enix) w 2000 roku początkowo na konsolę PlayStation, następnie na platformy PlayStation 3 oraz PlayStation Portable. Zespół odpowiedzialny za tworzenie gry to ludzie wcześniej związani z projektem Final Fantasy Tactics, a następnie pracujący nad Final Fantasy XII. Najważniejsze osoby to Yasumi Matsuno (producent, projektant grafiki), Akihiko Yoshida (projektant tła i grafiki), Hiroshi Minagawa (projektant grafiki) i Hitoshi Sakimoto (muzyka).
Miejsce akcji.
Starożytne państwo, dotąd żyjące w pokoju. Lea Monde, stolica potężnego kraju, którego mieszkańcy przez 2000 lat pewnie stąpali po ziemi. Miasto jest otoczone mocnymi fortyfikacjami. Nad jego centrum góruje Wielka Katedra, która niesie ze sobą ducha dawnych mieszkańców krainy. Jednak długa i wspaniała historia ma tragiczne zakończenie. Wielkie trzęsienie ziemi rujnuje wiele domostw i grzebie ich mieszkańców. Ale życie powraca do miasta. Nadludzka moc drzemiąca w zakamarkach ponurych lochów wskrzesza przerażający pomiot. Stare, zapomniane uliczki i korytarze, zaczynają patrolować grupy żołnierzy, kiedy w starych, posępnych podziemiach legiony szkieletów i hordy bestii obejmują już warty. Żądne krwi upiory i demony opuszczają swoje groby, a żywe zbroje ostrzą swoją broń.
Twórcy gry.
Tłumaczeniem gry na język angielski zajmował się Alexander O. Smith.

</doc>
<doc id="453179" url="https://pl.wikipedia.org/wiki?curid=453179" title="Squaresoft">
Squaresoft



</doc>
<doc id="453181" url="https://pl.wikipedia.org/wiki?curid=453181" title="Mateusz (biskup krakowski)">
Mateusz (biskup krakowski)

Mateusz, znany pod przydomkiem lub herbem Cholewa (zm. 18 października 1166 w Krakowie) – biskup krakowski.
Życiorys.
Był scholastykiem stopnickim. W 1143 roku nominowany biskupem przez księcia Władysława Wygnańca. W 1144, za poparciem Bolesława Kędzierzawego, został biskupem krakowskim – sakrę biskupią przyjął w Rzymie. Kiedy w 1146 książę Władysław Wygnaniec został wygnany do Niemiec, biskupowi udało się ułożyć poprawne stosunki z młodszymi braćmi księcia, którzy objęli władzę w dzielnicy senioralnej w Krakowie. Pozostawał w bliskich stosunkach z palatynem Piotrem Włastem. W czasie rządów biskupa do Krakowa w 1162 roku zostały na Zwierzyniec sprowadzone norbertanki, a rok później w Miechowie założono klasztor bożogrobców. Biskup w 1148 roku konsekrował zachowany do dziś Kościół św. Augustyna i św. Jana Chrzciciela w Krakowie.
Dziedzictwo literackie.
Biskup Mateusz posiadał gruntowne wykształcenie. Znał dobrze historię oraz literaturę łacińską - klasyczną i średniowieczną. 
Około roku 1147 zredagował wraz z Piotrem Włastem (Duninem) list do Bernarda z Clairvaux, w którym zaprasza go do odwiedzenia Polski. 
Kronika Wincentego Kadłubka przedstawia biskupa Mateusza jako głównego informatora na temat wczesnych dziejów Polski. W pierwszych trzech księgach występuje on jako główny uczestnik dialogu, w którym opowiada i komentuje historię polską od czasów najdawniejszych. 
W dawniejszych wydaniach "Kroniki Kadłubka" Mateusz był nawet uważany za autora trzech pierwszych ksiąg (błędnie określanych jako "Kronika Mateusza Cholewy").
Uważa się, że biskup Mateusz był nauczycielem Wincentego Kadłubka w krakowskiej szkole katedralnej, więc mógł mieć wpływ na jego poglądy historyczne i literackie.

</doc>
<doc id="453182" url="https://pl.wikipedia.org/wiki?curid=453182" title="Powieść gotycka">
Powieść gotycka

Powieść gotycka – odmiana powieści uprawiana głównie na przełomie XVIII i XIX wieku, nazywana również "romansem grozy". Typowymi jej elementami były: tajemnicza czy wręcz upiorna atmosfera narracji, odczuwane podczas lektury poczucie grozy (stąd również nazwa „powieść grozy”), nawiedzone budowle, średniowieczne gotyckie zamki (stąd nazwa „powieść gotycka”), pułapki, śmierć, choroba, szaleństwo, klątwa itp., zaś bohaterami zazwyczaj była jakaś antynomiczna para, gdzie jeden biegun reprezentowany był przez osobnika o wyraźnie demonicznych cechach (jak na przykład Manfred w utworze Walpole’a), zaś drugim biegunem była czysta i niewinna osoba (zazwyczaj jakaś dziewica), jak Antonia w "Mnichu". Istotnym elementem powieści gotyckiej był fakt zaistnienia jakiejś ciemnej zbrodni, która odciskała piętno na fabule, a także wymowie ideowej powieści. Powieść gotycka była modyfikacją powieści sentymentalnej XVIII wieku. Wywarła znaczny wpływ na rozwój literatury romantycznej, a także horroru. Stanowiła również istotny element współczesnego prądu kulturalnego zwanego gotycyzmem.
Powieść gotycka była reakcją na racjonalizm epoki oświecenia, a pierwsze książki powstały w Anglii. Za wyznacznik i jednocześnie wzorzec gatunku uważa się "Zamczysko w Otranto. Powieść gotycka" (tyt. oryg. "The Castle of Otranto", 1764, wydanie polskie 1974) autorstwa Horacego Walpole’a. Podtytuł nadany przez Walpole’a stał się nazwą dla całej rodziny tego typu powieści. Jednak pierwszy prawdziwy sukces powieść gotycka odniosła dopiero w realizacji Ann Radcliffe. Do najbardziej znanych utworów tego nurtu należą "Mnich" Matthew Gregory’ego Lewisa, a także "Italczyk" wspomnianej już Ann Radcliffe. Powieścią gotycką jest też "Frankenstein" Mary Shelley, jakkolwiek zawiera on pogłębioną refleksję na temat życia ludzkiego. Elementy powieści gotyckiej są zauważalne w Wichrowych wzgórzach Emily Brontë. W Polsce powieść gotycką zainicjowała w XIX wieku Anna Mostowska, uprawiał ją także Zygmunt Krasiński. Popularność powieści gotyckiej zanikła jednak z początkiem XX wieku.
Literaturoznawcy wyróżniają trzy odmiany powieści gotyckiej:

</doc>
<doc id="453183" url="https://pl.wikipedia.org/wiki?curid=453183" title="Kolej dużych prędkości">
Kolej dużych prędkości

Kolej dużych prędkości (KDP) – podsystem kolejowych przewozów pasażerskich charakteryzujący się znacznie większą prędkością handlową pociągów niż pozostałe rodzaje przewozów.
Termin kolej dużej prędkości odnosi się zwykle do całości usługi transportowej i związanej z nią infrastruktury, a nie tylko do taboru kolejowego. Tak więc do funkcjonowania kolei dużej prędkości niezbędne są nie tylko pociągi dużej prędkości, ale przede wszystkim specjalne linie kolejowe, zwykle także dworce kolejowe oraz odrębne systemy biletowe.
Charakterystyka.
Istotnym ograniczeniem systemów transportu pasażerskiego opartych na autostradach i portach lotniczych jest tzw. "kongestia" systemów transportowych, którą można rozumieć jako nasycenie ruchem samochodowych i lotniczych tras transportowych.
W wielu miastach na autostradach tworzą się korki drogowe w godzinach szczytu. Podobnie jest w przypadku portów lotniczych, które często działają na granicy maksymalnej przepustowości. Na tym tle KDP oferują możliwość przewiezienia bardzo dużej liczby pasażerów, z większymi prędkościami niż pozwalają na to samochody, przy uniknięciu zatorów drogowych.
Przewaga kolei dużych prędkości nad transportem samochodowym polega głównie na większym bezpieczeństwie oraz możliwości uzyskania dużo większej prędkości przejazdu na wybranych trasach. Dla podróży, dla których punktem startowym i docelowym nie są okolice dworców kolejowych czas ten staje się porównywalny z samochodem (bez uwzględnienia czasu związanego ze znalezieniem miejsca do zaparkowania i samym parkowaniem, oraz przy założeniu braku lub najwyżej obecności niewielkich korków drogowych), co jest argumentem często podnoszonym przez krytyków kolei dużych prędkości. Niemniej podróż koleją jest uważana za wygodniejszą niż samochodem oraz bardziej produktywną dla pasażerów, którzy nie muszą skupiać uwagi na prowadzeniu samochodu i mogą wykorzystać ten czas na inne zajęcia.
Prędkości osiągane przez współczesne odrzutowce pasażerskie są z reguły ok. trzykrotnie wyższe niż te, z jakimi poruszają się składy dużych prędkości. Tym niemniej, w przypadku podróży na trasach rzędu 400–800 km, czas podróży samolotem i pociągiem jest zwykle porównywalny. Składają się na to dwa główne czynniki:
Budowa kolei dużych prędkości ma uzasadnienie w relacjach, w których istnieje bardzo duży popyt na przejazdy pasażerskie
(powyżej 5 mln osób rocznie), a odległości największej liczby przejazdów zamykają się w przedziale 200-800 km.
Najbardziej rozbudowane systemy kolei dużych prędkości istnieją w Chinach, Japonii, Francji, Niemczech, Hiszpanii, Włoszech, Wielkiej Brytanii i Korei Południowej.
Prędkości.
Kryterium uznania kolei za kolej dużej prędkości jest prędkość handlowa pociągów. Jest ona różna w różnych krajach i przykładowo według UIC jest to kolej osiągająca prędkość powyżej 250 km/h.
W Unii Europejskiej kryteria zaliczenia do kolei dużych prędkości zostały określone w Załączniku I do dyrektywy Rady
96/48 z dnia 23 lipca 1996 r. w sprawie interoperacyjności transeuropejskiego systemu kolei dużych prędkości:
W innych krajach stosuje się niższe progi prędkości kwalifikującej linię do kategorii kolei dużych prędkości i przykładowo w USA wynosi ona według Federal Railroad Administration od 110 mph (177 km/h) do 150 mph (241 km/h).
Pociąg na poduszce magnetycznej Maglev jest posiadaczem światowego rekordu prędkości wynoszącego 603 km/h. 
Obowiązujący rekord prędkości pojazdu szynowego (pociągu konwencjonalnego), poruszającego się po szynach wynosi 574,8 km/h, został uzyskany przez testowy zespół trakcyjny TGV V150 3 kwietnia 2007 we Francji.
Historia.
Kolej była pierwszym efektywnym środkiem masowego transportu lądowego, pozostając do czasu upowszechnienia się transportu samochodowego w latach 20. XX w. monopolistą w tej dziedzinie. Po II wojnie światowej rozbudowa infrastruktury drogowej uczyniła transport samochodowy wydajnym środkiem komunikacyjnym, jednocześnie rozwijało się również lotnictwo cywilne. Transport kolejowy, szczególnie pasażerski, stracił na znaczeniu. W szczególności załamanie przeżyła kolej pasażerska w Stanach Zjednoczonych, gdzie władze federalne wspierały rozwój transportu lotniczego, nie angażując aż tak mocno swojej uwagi w transport kolejowy, jak miało to miejsce w Europie.
Transport drogowy, mimo posiadania wielu zalet, nie jest jednak rozwiązaniem zapewniającym wysoką prędkość podróży na odległościach rzędu 300-1000 km, szczególnie w obszarach silnie zurbanizowanych. Rozwój środków transportu szynowego, ukierunkowany na zwiększenie ich prędkości, rokował nadzieje na znaczne przyspieszenie tego typu podróży.
Pierwsza kolej dużej prędkości, we współczesnym znaczeniu tego określenia, powstała w Japonii. Linię kolejową Tōkaidō Shinkansen otwarto w 1964 r. Do tego czasu prędkości normalnych pociągów nie przekraczały 160 km/h. Pociągi klasy Shinkansen serii 0, zbudowane przez firmę Kawasaki Heavy Industries, osiągały prędkości rzędu 210 km/h na trasie Tokio – Nagoja – Kioto – Osaka.
Japońskie doświadczenia stały się inspiracją dla kolei francuskich. Francuzi jako pierwsi w Europie uruchomili w 1967 roku pociąg dużej prędkości Le Capitole jeżdzący z prędkością 200 km/h między Paryżem i Tuluzą. Był to zwykły elektrowóz z klasycznymi wagonami pasażerskimi. We Włoszech w 1976 roku uruchomiono pociąg Pendolino jeżdżący z prędkością 200 km/h. Francja, prowadząca doświadczenia nad wieloma metodami szybkiego transportu, ostatecznie zdecydowała się na budowę sieci kolei dużych prędkości w oparciu o tradycyjną technikę kolejową, wykorzystującą nowo wybudowane linie kolejowe i zespoły trakcyjne o specjalnej konstrukcji. Pierwszy pociąg TGV wyruszył na trasę Paryż – Lyon w 1981 roku z prędkością 260 km/h. Francuzi w kolejnych latach stopniowo podwyższali prędkość aż do osiągnięcia aktualnej prędkości pociągów pasażerskich TGV wynoszącej 320 km/h.
Od tego czasu kolejne kraje wdrażały systemy kolei dużych prędkości, oparte na produktach krajowego przemysłu lub pozyskanej technologii. Kolej dużych prędkości, pomyślana w dużej mierze jako metoda walki o pasażerów z transportem lotniczym i samochodowym, odniosła niezaprzeczalny sukces. W chwili obecnej koleje dużych prędkości funkcjonują w wielu krajach Europy i Azji, istnieje też wiele projektów budowy nowych linii kolei dużych prędkości.
Pomimo przewagi elektrowozów w światowych systemach kolei dużych prędkości niektóre kraje takie jak Wielka Brytania (od 1976) oraz USA (od 2018) stosunkowo od dawna używają lokomotyw spalinowych jeżdżących z prędkością 201 km/h. 
Systemy kolei dużych prędkości.
Od początku istnienia połączenia kolei dużych prędkości służą głównie do transportu między centrami wielkich miast, takimi jak Paryż – Lyon we Francji, Tokio –  Osaka w Japonii czy Berlin – Frankfurt nad Menem w Niemczech. Jedyną istniejącą obecnie trasą KDP w Stanach Zjednoczonych jest "Northeast Corridor" (Boston – Nowy Jork – Waszyngton), choć w planach jest budowa wielu nowych linii tego typu. Od roku 2006 rozpoczęto w Chinach na dużą skalę budowę ogólnokrajowej sieci kolei dużych prędkości. W ciągu 5 lat (do czerwca 2011) wybudowano w Chinach 9676 km linii kolei dużych prędkości, w tym 3515 km linii, na których pociągi osiągają prędkość 300 km/h bądź większą, co plasuje Chiny na pierwszym miejscu na świecie.
Z ekonomicznego punktu widzenia, koleje dużych prędkości są zorientowane przede wszystkim na podróżujących w celach służbowych. Tym niemniej coraz powszechniejsze jest korzystanie z pociągów dużej prędkości przez pasażerów podróżujących w celach prywatnych, szczególnie wypoczynkowych. Dzięki relatywnie niskim cenom, niższym często niż w przypadku transportu lotniczego, pociągi stały się popularnym środkiem transportu.
Koleje dużych prędkości stały się również w wielu przypadkach czynnikiem przyspieszającym rozwój gospodarczy obszarów, do których dociera. W chwili obecnej niektóre planowane trasy mają za cel pierwszoplanowy połączenie obszarów wysokorozwiniętych gospodarczo z biedniejszą prowincją, jak na przykład linia Madryt – Sewilla w Hiszpanii.
W drugiej połowie 2011, zaplanowano uruchomienie najszybszej konwencjonalnej linii wysokich prędkości LGV Est, na której regularnie osiągana jest prędkość 320 km/h.
Kolej dużych prędkości w Polsce.
W 2005 zaprezentowany został projekt kolei dużych prędkości w Polsce, będący odpowiedzią na potrzebę szybkiego transportu kolejowego między największymi miastami w kraju. Budowa pierwszej linii ze stacją węzłową w pobliżu Kalisza, łączącej Warszawę, Łódź, Kalisz, Wrocław i Poznań (tzw. Linia kolei dużych prędkości Y), było pierwotnie planowane na 2014 rok.
W 2010 pojawił się projekt budowy drugiej linii kolei dużych prędkości łączącej Warszawę, Płock, Włocławek, Toruń (z odgałęzieniem do Bydgoszczy), Grudziądz, Kwidzyn, Gdańsk, Sopot i Gdynię.
W 2014 roku Polskie Koleje Państwowe rozpoczęły planową jazdę pociągów pasażerskich z prędkością 200 km/h na fragmencie Centralnej Magistrali Kolejowej.

</doc>
<doc id="453184" url="https://pl.wikipedia.org/wiki?curid=453184" title="Keith Bostic">
Keith Bostic

Keith Bostic (ur. 26 lipca 1959) – amerykański programista, znany z wieloletniego zaangażowania w prace nad systemem BSD w ramach laboratorium CSRG na Uniwersytecie Kalifornijskim w Berkeley oraz w firmie BSDI (Berkeley Software Design Inc.), sprzedającej jego komercyjną wersję jako BSD/OS. Jest jednym z współautorów opublikowanego w 1996 roku 3 wydania podręcznika systemu BSD. 
Bostic znany jest także jako autor nvi, jednego z klonów edytora vi. Założył z żoną firmę Sleepycat Software, produkującej bazę danych Berkeley DB.

</doc>
<doc id="453193" url="https://pl.wikipedia.org/wiki?curid=453193" title="Pacte civil de solidarité">
Pacte civil de solidarité

Pacte civil de solidarité, PACS (Obywatelska Umowa Solidarności, Pakt Solidarności) – rejestrowany związek partnerski we Francji, legalizujący związki nieformalne między dwojgiem osób bez względu na płeć, istniejący od 1999 roku. W 2001 roku również szwajcarski kanton Genewa wprowadził PACS.
Konsekwencje prawne.
PACS powstał w czasie, gdy Lionel Jospin był na czele francuskiego rządu, mimo protestów ze strony prawicy i organizacji chrześcijańskich. Niesie on ze sobą wspólne deklaracje majątkowe od momentu zarejestrowania (do 2006 roku: po trzech latach od rejestracji związku), nowe zasady dziedziczenia, opiekę społeczną oraz współodpowiedzialność za długi (zaciągnięte w czasie związku na potrzeby życia codziennego). Nie pozwala on jednak na wspólną adopcję dzieci, partnerzy zachowują również rozdzielność majątkową (o ile ich kontrakt nie przewiduje inaczej). PaCS, podobnie jak małżeństwo, zwalnia od podatku spadkowego po zmarłym partnerze (konieczne jest jednak spisanie testamentu; sam kontrakt nie gwarantuje, że partner automatycznie stanie się spadkobiercą).
Rozwiązanie PACSu jest uproszczone w porównaniu do małżeństwa: wystarczy, by jeden z partnerów wysłał do odpowiedniego urzędu w swojej miejscowości ("tribunal d’instance") list polecony informujący o zerwaniu paktu cywilnego. Efekt takiej deklaracji jest natychmiastowy.
Statystyki.
W niespełna półtora miesiąca po zalegalizowaniu prawa w całej Francji zarejestrowano 6211 Obywatelskich Umów Solidarności. W regionie paryskim 75% umów podpisały pary homoseksualne (później dane na temat orientacji seksualnej sygnatariuszy umów utajniono). Jedynie 70 spośród 473 uprawnionych sądów we Francji nie odnotowało wpłynięcia wniosków o zalegalizowanie związku. Najwięcej umów (1914) zawarto w Île-de-France, w Nantes 136, w Grenoble 119 i w Lille 101. Zdecydowanie mniej umów odnotowały tradycyjnie prawicowe miasta francuskiego Południa: Marsylia (77), Tuluza (73) i Tulon (31), gdzie w sumie podpisano mniej umów niż w Dunkierce czy Limoges. Według parlamentarnego raportu ze stycznia 2006 roku 170,000 par zawarło PACS.
90% umów partnerskich zawartych we Francji w 2006 roku dotyczyło par heteroseksualnych. PACS-y stanowiły 17,7% wszystkich rodzajów legalnych związków zawieranych we Francji w 2005 roku (reszta to małżeństwa).
W szwajcarskim kantonie Genewa do lutego 2005 roku związek taki zawarło 215 par jednopłciowych i 54 pary przeciwnej płci, a 19 już zawartych związków rozwiązano.
W roku 2007 zawarto 102 tys. PACS-ów we Francji (33% wzrost w stosunku do 2006 r.), w tym samym roku odnotowano spadek małżeństw, których zawarto 266 tys. Odsetek rozpadu związków dla PACS był nieznacznie większy (18,9%) niż dla małżeństw (18,2%). W 2010 roku zawarto 205 558 PACS-ów (9 143 par homoseksualnych i 196 415 par heteroseksualnych) oraz 251 654 małżeństw.
Słowo „pacs” weszło na stałe do języka francuskiego. Tak też powstał czasownik "pacser", oznaczający akt zawarcia PACS-u; "un couple pacsé" – para „spaksowana”, "se pacser" – zawrzeć PACS.

</doc>
<doc id="453198" url="https://pl.wikipedia.org/wiki?curid=453198" title="Kołatek domowy">
Kołatek domowy

Kołatek domowy, kołatek wrężyk ("Anobium punctatum") – gatunek owada z rodziny kołatkowatych z rzędu chrząszczy.
Charakterystyka.
Występuje w całej Europie, skąd został zawleczony do Australii, Afryki Południowej, Nowej Zelandii i Ameryki Północnej. Najpospolitszy kołatek w Polsce.
Jest groźnym szkodnikiem, którego larwy żerują w nawet bardzo starym kilkusetletnim drewnie drzew iglastych i liściastych. Kilka pokoleń kołatków domowych może całkowicie zniszczyć meble i różne konstrukcje budowlane. Najbardziej lubią miejsca chłodne i wilgotne jak piwnice, nie tolerują natomiast takich suchych miejsc jak strychy i pomieszczenia z centralnym ogrzewaniem.
Za najskuteczniejszy sposób zabezpieczenia przed kołatkiem domowym uważa się nasycenie drewna środkami owado- i grzybobójczymi o długotrwałym działaniu. Natomiast wyroby już zasiedlone mogą być dezynsekowane metodą termiczną lub sposobami chemicznymi.
Kołatek domowy osiąga wielkość 2–4 mm. W drewnie zaatakowanym przez kołatka domowego widoczne są otwory wielkości 1 mm, z których wysypuje się mączka drewna. Niekiedy można usłyszeć odgłosy głośnego stukania, raczej niekojarzące się z tak małym owadem. Nie jest to odgłos żerowania – to samiec wybrał twardy fragment drewna i mocno w niego uderza, wytwarzając odgłos podobny do kołatania. Od tego dźwięku pochodzi nazwa tego owada.
Larwy kołatka domowego.
Larwa kołatka ma biało-kremową barwę, walcowate ciało i drąży kanały w drewnie o szerokości od 1 do 3mm, które wypełnione są mączką drzewną i odchodami szkodnika. Kołatek larwa osiąga długość do 4mm. Larwy kołatka domowego żerują zarówno w części bielastej drewna jak i – zależności od gatunku drewna - w twardzielu. Kołatek larwa ma cykl rozwojowy trwający przeważnie od 1 do 4 lat, chociaż może trwać on również w mniej sprzyjających warunkach od 2 do 8 lat. Larwy kołatka domowego doprowadzają drewno w którym żerują do kompletnej degradacji.
Kołatek domowy a zabytki.
Kołatek domowy to najczęściej spotykany szkodnik drewna w obiektach zabytkowych, w tym w zabytkowym drewnie w obiektach sakralnych, kościołach. Kołatek domowy upodobał sobie szczególnie żerowanie w ławkach, organach i ołtarzach. Najczęściej stosowaną metodą na zwalczanie kołatka w zabytkowych kościołach jest fumigacja kościoła.

</doc>
<doc id="453200" url="https://pl.wikipedia.org/wiki?curid=453200" title="Talar (województwo łódzkie)">
Talar (województwo łódzkie)

Talar – osada położona w województwie łódzkim, w powiecie pabianickim, w gminie Dobroń (nad Grabią, dopływem Widawki).
Przez wiele lat, formalnie aż do 2008 r., była częścią wsi Ldzań.
Powstała jako osada młyńska. Pierwszy właściciel młyna w Talarze o nazwisku Mikołaj Tatarka notowany jest 8 października 1568 r. Obarczony on został należnością 60 grzywien za wybudowanie drugiego już młyna. Młyny w Talarze widnieją także na mapach z przełomu XVIII/XIX w. 
Pod koniec XIX w. młyn na prawym brzegu Grabi spłonął, lecz wkrótce został odbudowany. Ten młyn pracował do 1965 r. i mełł 4 tony zboża na dobę. Także drugi młyn (lewobrzeżny) pochodzi z XIX w. Zachowały się w nim wszystkie urządzenia, lecz turbinę zastąpił silnik elektryczny. 
Ostatnim właścicielem młynów była rodzina Fiszerów, po czym młyny upaństwowiono i oddano w użytkowanie Gminnej Spółdzielni "Samopomoc Chłopska" z Dobronia. Po zaprzestaniu produkcji młyny przeszły na bezpośrednią własność gminy Dobroń.
Okoliczne stawy są zarybione i w części z nich można odpłatnie uprawiać wędkarstwo.
Na skraju lasu między Talarem a Morgami i Rokitnicą powstało wiele domków letniskowych i miejscowość ta stała się lokalną atrakcją turystyczną.
Szlaki turystyczne.
Przez osadę prowadzi niebieski turystyczny Szlak "Osady Braci Czeskich" (65 km): Widawa (PKS) – Ruda – Chrząstawa – Faustynów – Walewice – Pożdżenice – Zelów – Zelówek – Bocianicha – Grzeszyn – Gucin – Rokitnica – Talar – Barycz – Ostrów – Łask Kolumna (PKP, PKS).

</doc>
<doc id="453204" url="https://pl.wikipedia.org/wiki?curid=453204" title="Apeldoorn">
Apeldoorn

Apeldoorn – miasto w prowincji Geldria ("Gelderland"), około 40 km na wschód od Amersfoort, w środkowej części Holandii. 
Miasto jest regionalnym centrum. Najstarsze wzmianki o mieście, niegdyś zwanym "Appoldro", pochodzą z VIII wieku. Miasto powstało jako osada na skrzyżowaniu dróg z Amersfoort do Deventer i drogi z Arnhem do Zwolle. Mapa z 1740 pokazuje miasto jako A"p"eldoorn.
Apeldoorn było niegdyś mało znaczącą wioską, do czasu dużych projektów budowlanych XIX wieku i tych po II wojnie światowej.
W mieście znajduje się stacja kolejowa Apeldoorn.
30 kwietnia 2009 roku, w Apeldoorn miała miejsce próba zamachu na członków holenderskiej rodziny królewskiej, w wyniku której zginęło sześć postronnych osób oraz zamachowiec, a kilkanaście innych zostało rannych.
Od 1974 roku rozgrywany jest zimowy maraton w Apeldoorn.
W mieście rozwinął się przemysł papierniczy, maszynowy, włókienniczy, spożywczy oraz farmaceutyczny.

</doc>
<doc id="453207" url="https://pl.wikipedia.org/wiki?curid=453207" title="Kalendarium powstania warszawskiego – 22 sierpnia">
Kalendarium powstania warszawskiego – 22 sierpnia

22 sierpnia, wtorek.
O godz. 2.30 żoliborskie oddziały powstańcze ponownie próbowały nawiązać kontakt ze Starówką; Niemcy jednak stworzyli silną zaporę ogniową – zaskoczenie nie powiodło się. Część sił powstańczych osiągnęła linię torów kolejowych przy Dworcu Gdańskim, jednakże silny opór nieprzyjaciela zmusił oddziały Armii Krajowej do wycofania się w aleję Wojska Polskiego i na ul. Adama Mickiewicza. Takie samo natarcie, w celu połączenia sił z oddziałami żoliborskimi ruszyło ze Starego Miasta – z rejonu ulic Bonifraterskiej i Konwiktorskiej, osiągając wysokość ul. Międzyparkowej. Zupełny brak powodzenia ataku ze strony Żoliborza zmusił oddziały staromiejskie do wycofania się na pozycje wyjściowe.
Powstańcy zdobyli ważną niemiecką placówkę mieszczącą się w restauracji „Cristal” w Alejach Jerozolimskich, utrzymywali cały plac Teatralny (łącznie z Ratuszem i klasztorem Kanoniczek), stracili natomiast ruiny Arsenału. Daremne próby Niemców zdobycia fabryki Bormanna przy ul. Srebrnej.
W nocy kilka samolotów aliantów dokonało zrzutów nad śródmieściem.
Nadająca z Moskwy radiostacja im. Tadeusza Kościuszki nadała ostatnią audycję, jednocześnie nawołując do słuchania stacji Polskiego Komitetu Wyzwolenia Narodowego – Radia Lublin, uruchomionego 10 sierpnia.
Tego dnia na Starym Mieście zginęli m.in. Bolesław Matulewicz, Jan Reutt i Stanisław Sadkowski (Stefan Czarny), żołnierze batalionu "Zośka".

</doc>
<doc id="453212" url="https://pl.wikipedia.org/wiki?curid=453212" title="Teoria nadprzewodnictwa Ginzburga-Landaua">
Teoria nadprzewodnictwa Ginzburga-Landaua

Teoria nadprzewodnictwa Ginzburga-Landaua – w fizyce teoria opisująca nadprzewodnictwo, czyli zjawisko polegające na prawie całkowitym zaniku oporu elektrycznego, które pozwala na przepływ prądu o bardzo dużym natężeniu prawie bez strat. Pole magnetyczne nie może wniknąć do wnętrza nadprzewodnika, co powoduje, że wykonany z niego przedmiot lewituje nad magnesem. Teoria została zaproponowana przez Witalija Ginzburga i Lwa Landaua.
Teoria fenomenologiczna.
Teoria nadprzewodnictwa Ginzburga-Landaua podobnie jak inne teorie przejść fazowych ma charakter fenomenologiczny, co znaczy, że opisuje zjawisko w postaci pewnego równania nie odnosząc się do jego źródeł. Powstaje ona dzięki umiejętnemu dopasowaniu matematycznych zależności, ale nie pozwala na zrozumienie zjawisk zachodzących w mikroświecie, które są podstawą nadprzewodnictwa. W niskich temperaturach (ciekły hel –272 °C) zjawisko to opisuje teoria BCS, ale załamuje się ona w przypadku nadprzewodnictwa wysokotemperaturowego (ciekły azot –196 °C).
Teoria nadprzewodnictwa Ginzburga-Landaua jest użyteczna kiedy zjawiska w skali mikro są nieistotne do przewidzenia zjawisk zachodzących w nadprzewodniku. Opiera się na rozumowaniu zbliżonym do stosowanego w termodynamice, czyli nauce o procesach cieplnych w gazach. Pojawiają się w niej parametry takie jak "masa efektywna" oraz "ładunek efektywny", którym odpowiada masa pary Coopera, czyli dwóch sparowanych elektronów oraz ładunek elektronu. Teoria nadprzewodnictwa Ginzburga-Landaua nie wyjaśnia dlaczego parametry te mają akurat taką postać i dopiero dzięki BCS można zrozumieć podstawy fizyczne zjawiska.
Energia swobodna.
Teoria nadprzewodnictwa Ginzburga-Landaua została oparta na wcześniejszej teorii Landaua dotyczącej przejścia fazowego drugiego rzędu. Energia swobodna formula_1 nadprzewodnika w okolicy przejścia fazowego może być wyrażona jako zespolony parametr rzędu formula_2 który opisuje poziom nadprzewodnictwa.
W teorii Ginzburga-Landaua postuluje się lagranżjan pola formula_3 tzn.:
gdzie:
Minimalizując metodą wariacyjną energię swobodną dla takiego pola otrzymujemy zależność opisaną równaniem:
Druga z nich to głębokość wnikania pola magnetycznego w nadprzewodnik formula_12 opisana zależnością:
gdzie formula_14 – wartość parametru rządu w stanie równowagi przy braku pola elektromagnetycznego.
Parametr Ginzburg-Landau formula_15 można obliczyć z zależności:
Dla nadprzewodników niskotemperaturowych:
a dla wysokotemperaturowych:
Dla przewodników niskotemperaturowych przejście fazowe jest pierwszego rzędu, a dla wysokotemperaturowych drugiego, co zostało dowiedzione podczas wyprowadzania dualnej teorii Ginzburg-Landau.
Najważniejszym odkryciem opartym na teorii Ginzburg-Landau, było zaobserwowanie zjawiska polegającego na kwantyzacji kanałów, którymi silne pole magnetyczne penetruje nadprzewodnik, tworząc charakterystyczne sześciokątne struktury.

</doc>
<doc id="453214" url="https://pl.wikipedia.org/wiki?curid=453214" title="Rezerwat przyrody im. dr. Stefana Jarosza">
Rezerwat przyrody im. dr. Stefana Jarosza



</doc>
<doc id="453215" url="https://pl.wikipedia.org/wiki?curid=453215" title="Yasumi Matsuno">
Yasumi Matsuno

 jest pracownikiem Square Enix (wcześniej znanego jako Square). Urodził się w 1965 roku. W trakcie studiów był zafascynowany AD&amp;D i zespołem Queen. W 1995 po odejściu z zespołu programistycznego "Quest" przyłączył się do Square.
Linki zewnętrzne.
http://www.mobygames.com/developer/sheet/view/developerId,57150/
http://squarehaven.com/people/Yasumi-Matsuno/

</doc>
<doc id="453216" url="https://pl.wikipedia.org/wiki?curid=453216" title="Rezerwat przyrody im. prof. Mariana Raciborskiego">
Rezerwat przyrody im. prof. Mariana Raciborskiego



</doc>
<doc id="453221" url="https://pl.wikipedia.org/wiki?curid=453221" title="Rezerwat przyrody im. prof. dr. Zygmunta Czubińskiego">
Rezerwat przyrody im. prof. dr. Zygmunta Czubińskiego



</doc>
<doc id="453222" url="https://pl.wikipedia.org/wiki?curid=453222" title="Rezerwat przyrody im. dr. Bogdana Dyakowskiego">
Rezerwat przyrody im. dr. Bogdana Dyakowskiego



</doc>
<doc id="453223" url="https://pl.wikipedia.org/wiki?curid=453223" title="Tracheola">
Tracheola

Tracheola (łac. "tracheola", l.mn. "tracheolae") – najcieńsze, końcowe odgałęzienie tchawki, bez oskórka, mające błoniaste pozbawione tenidiów ściany. Wnika pomiędzy komórki, rzadziej do ich wnętrza. Kończy się komórkami oddechowymi (gwiaździstymi). Tracheole mają średnicę poniżej 1 μm, tak niewielką, że niemożliwa jest ich wentylacja, są więc wypełnione płynem, w którym rozpuszczają się gazy.

</doc>
<doc id="453224" url="https://pl.wikipedia.org/wiki?curid=453224" title="Good Night and Good Luck">
Good Night and Good Luck

Good Night and Good Luck – amerykański dramat filmowy z 2005 roku, w reżyserii George’a Clooneya. Jego akcja rozgrywa się w Stanach Zjednoczonych w dobie makkartyzmu. 
Nagrody.
Film był nominowany do Oscara w 2006 r. w 6 kategoriach: Najlepszy Film, Najlepsza Reżyseria – George Clooney, Najlepszy Aktor – David Strathairn, Najlepszy Scenariusz Oryginalny, Najlepsze Zdjęcia i Najlepsza Scenografia.

</doc>
<doc id="453225" url="https://pl.wikipedia.org/wiki?curid=453225" title="Rezerwat przyrody im. prof. W. Szafera">
Rezerwat przyrody im. prof. W. Szafera



</doc>
<doc id="453226" url="https://pl.wikipedia.org/wiki?curid=453226" title="Rezerwat przyrody im. prof. Adama Wodziczki">
Rezerwat przyrody im. prof. Adama Wodziczki



</doc>
<doc id="453229" url="https://pl.wikipedia.org/wiki?curid=453229" title="Siatkarz">
Siatkarz



</doc>
<doc id="453233" url="https://pl.wikipedia.org/wiki?curid=453233" title="Janusz Patrzykont">
Janusz Patrzykont

Janusz Patrzykont (ur. 5 maja 1912 w Kramsku, zm. 9 grudnia 1982 w Poznaniu) – polski koszykarz, piłkarz ręczny, wioślarz, hokeista, reprezentant kraju w koszykówce, wielokrotny mistrz polski we wszystkich uprawianych dyscyplinach, po zakończeniu kariery zawodniczej trener koszykarski.
Od 1930 był zawodnikiem AZS Poznań. Reprezentant Polski podczas igrzysk w Berlinie 1936. Jego kariera wiąże się z pierwszymi sukcesami polskiej koszykówki na arenie międzynarodowej. Należał do sławnej „Wielkiej Piątki”, która pokonała Łotwę, wówczas Mistrza Europy. W wieku 35 lat został trenerem AZS Poznań. Po zakończeniu kariery pozostał w Poznaniu, gdzie zmarł 9 grudnia 1982 roku. Został pochowany na Cmentarzu Junikowo w Poznaniu w Alei Zasłużonych (AZ-2-P-19).

</doc>
<doc id="453234" url="https://pl.wikipedia.org/wiki?curid=453234" title="Wolfgang Rolff">
Wolfgang Rolff

Wolfgang Rolff (ur. 26 grudnia 1959 w Lamstedt, Dolna Saksonia) – niemiecki piłkarz występujący na pozycji lewego pomocnika.
W latach osiemdziesiątych należał do całego utalentowanego pokolenia niemieckich piłkarzy, stanowiących o sile Bundesligi. Najlepszy okres kariery spędził w Hamburgu, w pierwszej połowie dekady. Ówczesny HSV, którego Rolff był ważnym elementem, należał do ścisłej europejskiej czołówki.
23 lutego 1983 zadebiutował w reprezentacji meczem z Portugalią. Wystąpił na Mistrzostwach Europy w 1984 roku, podczas których RFN poniosła porażkę, nie wychodząc z grupy.
Sam Rolff nie stracił zaufania kolejnego selekcjonera Franza Beckenbauera, który najpierw zabrał go na meksykański mundial 1986, a potem turniej Euro 1988. Na pierwszej z tych imprez wystąpił epizodycznie. Na drugiej grał w podstawowym składzie, ale spisał się poniżej oczekiwań.
Ostatni mecz w reprezentacji rozegrał 26 kwietnia 1989 w meczu z Holandią.
W opinii fachowców Rolff nigdy nie był wybitnym piłkarzem. Często krytykowano jego powołania do reprezentacji, szczególnie za kadencji Beckenbauera. Był mało finezyjnym, solidnym rzemieślnikiem. Z perspektywy czasu, w pamięci kibiców, niewiele przetrwało z jego poczynań.
Zagorzali zwolennicy Bundesligi pamiętają najczęściej jeden fakt w karierze Rolffa, nie przynoszący mu chwały. 26 marca 1983, będąc zawodnikiem HSV, podczas meczu na szczycie z Bayernem Monachium, niezamierzenie, aczkolwiek brutalnie sfaulował gracza gości, Paula Breitnera. W efekcie, Breitner doznawszy skomplikowanej kontuzji, zmuszony został do przedwczesnego zakończenia kariery.
Po zakończeniu kariery rozpoczął pracę trenerską. Najczęściej w roli asystenta, w klubach, Hamburger SV, VfB Stuttgart, Bayer 04 Leverkusen i reprezentacji Kuwejtu. Od lipca 2004 roku jest asystentem Thomasa Schaafa w pierwszoligowym Werderze Brema.

</doc>
<doc id="453235" url="https://pl.wikipedia.org/wiki?curid=453235" title="Obszar ochrony ścisłej">
Obszar ochrony ścisłej

Obszar ochrony ścisłej – obszar chroniony na terenie parku narodowego lub rezerwatu przyrody. Obowiązuje w nim całkowite i trwałe zaniechanie bezpośredniej ingerencji człowieka w stan ekosystemów, tworów i składników przyrody oraz w przebieg procesów przyrodniczych.
Obszary ochrony ścisłej określano dawniej nazwą "rezerwat ścisły" (np. utworzony w 1948 rezerwat przyrody Tomanowa-Smreczyny w Tatrach to obecnie obszar ochrony ścisłej „Pyszna, Tomanowa, Pisana”).

</doc>
<doc id="453237" url="https://pl.wikipedia.org/wiki?curid=453237" title="Kalendarium powstania warszawskiego – 23 sierpnia">
Kalendarium powstania warszawskiego – 23 sierpnia

23 sierpnia, środa.
Walka oddziałów batalionu „Ruczaj” o podstację telefonów (tzw. mała PAST-a) przy ul. Piusa XI 19 (obecnie ul. Piękna) zakończyła się nad ranem polskim zwycięstwem. Do niewoli wzięto 76 żołnierzy niemieckich, w tym 5 rannych.
Nadal ciężkie walki o Stare Miasto. Z cekaemu zestrzelono samolot niemiecki; spadł na ul. Hipoteczną. Natarcie Niemców na wszystkich możliwych odcinkach, m.in.: na szpital Jana Bożego (ul. Bonifraterska), zakłady Fiata (ul. Sapieżyńska), PWPW. Walki miały miejsce w sąsiedztwie pałacu Krasińskich i pasażu Simonsa.
Tego dnia duże sukcesy oddziałów powstańczych zarówno na południu, jak i w północnej części Śródmieścia. Zdobyto kościół św. Krzyża i sąsiadujące z nimi budynki Komendy Głównej Policji i Ministerstwa Spraw Wewnętrznych w pałacu Zamoyskich przy Nowym Świecie 67 i 69 oraz Krakowskim Przedmieściu 1. Uwolnienie kilkudziesięciu cywilów, ośmiu księży, 20 polskich policjantów i wzięcie do niewoli 80 niemieckich żandarmów. Zdobyto 3 pojazdy, dużo broni i odbito zakładników. Nieudane uderzenie powstańców na Uniwersytet Warszawski – użyto wtedy dwóch samochodów pancernych „Kubuś” i transportera „Szary Wilk”.
Z meldunku sytuacyjnego Karola Ziemskiego: "Bez zmian. Duże zmęczenie fizyczne i psychiczne. Poszczególne jednostki wykazują załamanie się."
Zginął na Mokotowie, raniony odłamkiem granatu, Seweryn Dziubałtowski – polski botanik i fitosocjolog.
Przeniesienie radiostacji Błyskawica z budynku PKO na Jasnej do lokalu kawiarni „Adria” na ul. Moniuszki 10.

</doc>
<doc id="453239" url="https://pl.wikipedia.org/wiki?curid=453239" title="Hornblenda">
Hornblenda

Hornblenda – z niem. die Hornblende (A.G.Werner 1789 r.) – minerał z grupy amfiboli, ważny składnik skał magmowych (zasadowych i melanokratycznych – ultrazasadowych) oraz skał metamorficznych. Ma wiele odmian polimorficznych, w których występują wszystkie kationy zawarte we wzorze:
NaCa2(Mg,Fe,AL)3(SiAl)8O22(OH)2 – uwodniony krzemian rozmaitych metali.
Minerały z grupy hornblendy są najważniejszymi przedstawicielami amfiboli. Do grupy tej należą:
Do szeregu kryształów mieszanych hornblendy należą: edenit, czermakit, pargasyt, hastingsyt, kaersutyt, barkewikit.
Występowanie.
Minerał skał magmowych i metamorficznych:
Występuje przede wszystkim w granicie, sjenicie, diorycie. Często pojawia się w gabrze, gdzie tworzy się z diallagu. Hornblenda bazaltowa pojawia się w wielu skałach wulkanicznych. Pospolicie występuje w metamorficznych amfibolitach i łupkach amfibolitowych. Piękne okazy spotyka się w wielu miejscach.
W Polsce: Spotykana w andezytach z góry Wdżar k. Czorsztyna i w okolicy Szczawnicy. Pospolity składnik amfibolów z rejonu Tatr i Sudetów oraz gabra okolic Sobótki, Nowej Rudy i Ząbkowic Śląskich.
Miejsca występowania: Norwegia – Arenda, Włochy – w lapillach wulkanicznych Wezuwiusza, Czechy – okolice Pilzna.
Zastosowanie.
Brak.

</doc>
<doc id="453243" url="https://pl.wikipedia.org/wiki?curid=453243" title="Pętla (transport publiczny)">
Pętla (transport publiczny)

Pętla (pętlica) – element infrastruktury służący do zmiany kierunku ruchu pojazdu, w postaci odcinka trasy (toru, jezdni), zakrzywionego w planie o 180°.
Pętle występują przede wszystkim w sieciach tramwajowych, w przypadku jeśli stosowane są wagony jednokierunkowe, a na trasie stosowane są dwa tory jazdy. Pojazdy dwustronne dwukierunkowe na szlakach jednotorowych w celu zmiany kierunku ruchu nie wymagają dodatkowych elementów infrastruktury. Przystanek końcowy znajduje się przy samej pętli lub na odcinku szlaku bezpośrednio przed pętlą. Analogicznych urządzeń w postaci placów lub zawracającej jezdni używa się dla autobusów i trolejbusów. Rzadziej spotyka się pętle na liniach metra, np. niektóre linie w Oslo, w Paryżu i w Nowym Jorku, a wyjątkowo na szlakach pełnej kolei, np. S-Bahn w Stuttgarcie, czy pętla nawrotna na dużej obwodnicy kolejowej Krakowa.
Na końcowych przystankach linii tramwajowych i autobusowych mogą być obiekty towarzyszące służące celom eksploatacyjnym, takie jak zabudowania socjalne dla kierowców lub motorniczych, stacje transformatorowe lub dyspozytornie.
Najprostszym rozwiązaniem pętli pojazdów szynowych jest pojedynczy tor w kształcie litery U. Rozwiązania takie stosuje się zwłaszcza tam, gdzie brak miejsca na ułożenie większej liczby torów i rozjazdów, bo jego wadą jest to, iż pierwszy z pojazdów, który wjedzie na pętlę również pierwszy musi go opuścić. Utrudnia to wykorzystanie pętli dla linii kursujących na różnych trasach (opóźnienie na jednej linii może się wówczas odbić opóźnieniem na drugiej), a wręcz uniemożliwia wykorzystanie jej dla linii kursujących z różnymi częstotliwościami. Dlatego, o ile to tylko jest topograficznie i finansowo możliwe, stosuje się ukrotnienie torów na pętli w celu odstawiania pojazdów lub umożliwienia uzyskania właściwej kolejności odjazdu pociągów różnych linii. Przy takim rozwiązaniu tramwaj każdej linii, po dojechaniu do końcowego przystanku dla wysiadających, może ustawić się na torze przeznaczonym dla jego linii i tam oczekiwać swojej pory odjazdu, i nie ma potrzeby uzależniania terminu odjazdu jednej linii od drugiej.
Wariantem tego rozwiązania jest układ pętli powiązanej z rozwiązaniem hiszpańskim, w którym pojazd każdej linii ma własny przystanek (peron) zarówno dla wsiadających, jak i wysiadających (jak na schemacie stacji kolejowej Olympic Park w Sydney obok na rysunku oraz jak na zdjęciu z wrocławskiego Oporowa pod rysunkiem).
W przypadku krótszych pojazdów praktyczniejszym od pętli rozwiązaniem jest plac do zawracania wymagający przebycia krótkiego odcinka na biegu wstecznym. W przypadku tramwajów spotyka się trójkąty torów, funkcjonujące w podobny sposób. Mogą na nim zawracać pojazdy jedno- i dwukierunkowe. W Polsce trójkątów nawrotnych liniowo używa się obecnie w Grudziądzu (linia 1, końcówka Dworzec PKP), Konstantynowie Łódzkim (linia 43A, fragment sieci łódzkiej) i w Sosnowcu (linia 24, końcówka Okrzei) oraz okresowo we Wrocławiu (przy ul. Wierzbowej, tymczasowo kursowała tam linia 33 PLUS). W Gdańsku z powodu braku terenu na pętle, trójkąt torowy planuje się na odgałęzieniu linii do Piecek-Migowa przy ul. Bulońskiej. Z powodu likwidacji torów tramwajowych do centrum Gliwic i braku miejsca na budowę pętli, trójkąt nawrotny stosuje się przy zajezdni tramwajowej w Gliwicach dla linii kursujących w kierunku Zabrza (linie 1,4).
Przy remontach torowisk oraz w celu zmniejszenia utrudnień związanych z zablokowaniem toru przez awarię pojazdu (tramwaju) stosuje się "łączniki międzytorowe" zwane "wekslami" (od niem. "wechseln" – zmieniać), na których oprócz zmiany toru i ominięcia pojazdu zdefektowanego można dokonać zmiany kierunku pojazdu dwukierunkowego dwustronnego (w przypadku pociągu wyposażonego w wagon doczepny konieczne jest objechanie go przez wagon z kabinami motorniczego).
Na liniach jednotorowych podobną funkcję może spełniać mijanka, normalnie wykorzystywana do wymijania się pojazdów jadących w przeciwnych kierunkach.
Niegdyś w kolejnictwie do zawracania pociągu w celu obrócenia lokomotywy stosowano "obrotnicę", stosowano ją także do zmiany toru i „oblotu” wagonów przez lokomotywę zamiast rozjazdu na stacjach z małą ilością miejsca. Obecnie używa się niemal wyłącznie pojazdów dwukierunkowych.
Łódź.
W Łodzi i okolicach na określenie pętli (oraz przystanku końcowego) używa się powszechnie terminu "krańcówka" (od słowa "kraniec", czyli koniec, w tym przypadku trasy). 

</doc>
<doc id="453246" url="https://pl.wikipedia.org/wiki?curid=453246" title="Pętla (komunikacja)">
Pętla (komunikacja)



</doc>
<doc id="453248" url="https://pl.wikipedia.org/wiki?curid=453248" title="Wilhelm Ostwald">
Wilhelm Ostwald

Wilhelm Friedrich Ostwald, łot. "Vilhelms Ostvalds" (ur. 2 września 1853 w Rydze, zm. 4 kwietnia 1932 w Lipsku) – chemik i filozof przyrody pochodzenia niemieckiego, profesor chemii w Polytechnikum Riga (1882–1887) i chemii fizycznej Uniwersytetu w Lipsku (1887–1906); laureat Nagrody Nobla w dziedzinie chemii w roku 1909 za prace dotyczące katalizy, warunków równowagi chemicznej oraz szybkości reakcji chemicznych; twórca systemu barw, członek Niemieckiego Związku Monistów; ojciec Wolfganga Ostwalda.
Życiorys.
Dzieciństwo i młodość.
Urodził się w Rydze w rodzinie Niemców bałtyckich. Był synem Gottfrieda Wilhelma Ostwalda (1824–1903), bednarza, osadnika niemieckiego pochodzącego z Berlina. Jego matka, Elisabeth z d. Leuckel (1824–1903) była córką piekarza z Hesji. Miał dwóch braci: Eugena (1851–1932) i Gottfrieda (1855–1918). 
Skończył szkołę podstawową i gimnazjum w rodzinnym mieście (1872). Był słabym uczniem – dwukrotnie powtarzał klasę – ale zapamiętano jego zainteresowanie chemią (np. stworzył w domowej kuchni prymitywne laboratorium). Od dziecka interesował się też malarstwem, literaturą i muzyką (grał na fortepianie i wiolonczeli). 
Zaczął pozytywnie wyróżniać się po rozpoczęciu studiów chemicznych na Uniwersytecie w Dorpacie (1872). Ukończył je w 1877 uzyskując doktorat. Rok później habilitował się.
Praca zawodowa.
Po ukończeniu studiów został zaangażowany w macierzystej uczelni na stanowisku asystenta i wykładowcy. Był też nauczycielem chemii w gimnazjum. Jego pasja badawcza i zdolności dydaktyczne zostały szybko dostrzeżone, na co wskazuje przebieg kariery od stanowiska asystenta do profesora (przed ukończeniem 30 lat życia):
Jedną ze zmian organizacyjnych, wprowadzonych przez Ostwalda do systemu kształcenia wyższego, było zastosowanie zasady przyznawania dyplomów ukończenia studiów w Instytucie Chemii Fizycznej na podstawie pracy dyplomowej. Zasada została przejęta przez inne jednostki Uniwersytetu i inne uczelnie na świecie (dzisiejsze magisteria).
Do współpracy w Instytucie Ostwald zapraszał naukowców z wielu krajów Europy i Ameryki. Doktoryzowali się tu, poza Niemcami, m.in. Anglicy, Amerykanie, Rosjanie, Japończycy, Polacy. Należeli do tej grupy polscy fizykochemicy: Jan Zawidzki (1866–1928) i Mieczysław Centnerszwer (1874–1944).
Wilhelm Ostwald utrzymywał naukowe kontakty z wybitnymi fizykochemikami swojej epoki, m.in. J. van ’t Hoffem – laureatem pierwszej Nagrody Nobla w dziedzinie chemii w roku 1901 (teoria roztworów), S. Arrheniusem – laureatem Nagrody Nobla w roku 1903 (dysocjacja elektrolityczna), W. Nernstem – laureatem Nagrody Nobla w roku 1920 (ogniwa galwaniczne), J.W. Gibbsem – autorem m.in. fundamentalnych dla chemii fizycznej prac: "On the Equilibrium of Heterogeneous Substances" (1876) i "Elementary Principles in Statistical Mathematics" (1902). 
Na uczelniach w Nowym Jorku i Bostonie Ostwald wygłaszał popularne wykłady na temat historii chemii, które zostały opublikowane w formie książkowej pt. "Leitlinien der Chemie" (tytuł wydania polskiego: "Jak powstała chemia. Siedem wykładów popularnych z historii chemii"; przekład drugiego, uzupełnionego wydania niemieckiego, tłum. Ludwik Bruner i Stanisław Tołłoczko). 
Współdziałanie Ostwalda z innymi naukowcami epoki nie zawsze było poprawne – bywał uznawany za badacza-romantyka, często odrzucającego przekonania większości. Uważał, że – zgodnie z zasadami pozytywizmu – należy odrzucać koncepcje teoretyczne, które nie mają silnych podstaw empirycznych. Kontrowersje dotyczyły m.in. teorii atomowo-molekularnej budowy materii. Ostwald długo nie akceptował odrębnego rozpatrywania pojęć „materia” (zob. materia w fizyce i filozofii) i „energia” (zob. energia w fizyce i filozofii i „akt”) twierdząc, że materia jest tylko jedną z form występowania energii. W roku 1895 opublikował książkę pt. "Die überwindung des wissenschaftlichen Materialismus" (wydana w j. polskim w roku 1897 pt. "Krytyka materyalizmu naukowego").
W roku 1906 (w wieku 53 lat) złożył dymisję i odszedł na emeryturę. Do śmierci w roku 1932 pracował w Großbothen, w prywatnej willi nazwanej „Energia”, w której utworzył własne laboratorium i bibliotekę. Jego izolacja pogłębiła się w roku 1914, po wybuchu I wojny światowej. Ostwald miał nadzieję na honorowe pokojowe negocjacje. Współpracownicy – Niemcy zarzucali mu brak zaangażowania w sprawy wojny, a koledzy zagraniczni – brak potępienia niemieckich działań. 
Nowym polem aktywności badawczej stała się kolorystyka, mieszcząca się między nauką (w tym fizykochemią) i sztuką – poszukiwania możliwości ilościowego opisu harmonii barw, analogicznego do harmonii dźwięków. W ostatnim okresie koncentrował się przede wszystkim na ogólnych rozważaniach filozoficzno-psychologicznych, studiowaniu biografii wielkich chemików i pisaniu książek. We wstępie do wspomnianego wyżej zbioru wykładów z lat 1905–1906 napisał m.in.:
Zakres badań.
Chemia fizyczna (kinetyka, statyka, elektrochemia).
Ostwald jest uważany z jednego z twórców nowoczesnej chemii fizycznej – nazywany ojcem chemii fizycznej. Interesował się przede wszystkim termodynamiką, statyką i kinetyką chemiczną (m.in. kataliza, wyznaczanie rzędu reakcji metodą izolacyjną i metodą całkową) i elektrochemią (teoria dysocjacji elektrolitycznej). Na podstawie teoretycznych i eksperymentalnych badań wody i roztworów wodnych sformułował kilka dotychczas obowiązujących praw i definicji, np.:
Nagrodę Nobla w dziedzinie chemii otrzymał w roku 1909 za prace dotyczące katalizy, warunków równowagi chemicznej (statyka chemiczna) oraz szybkości reakcji chemicznych (kinetyka chemiczna).
W chemii analitycznej ważną rolę odgrywa wciąż teoria kwasowo-zasadowa barwników, określająca np. zakres zmiany barwy wskaźników pH. W ramach prac w dziedzinie termodynamiki chemicznej Ostwald intensywnie rozpowszechniał fundamentalne w tej dziedzinie prace Josiah Gibbsa. W każdym obszarze badań doświadczalnych Ostwald wnosił istotny wkład jako twórca przyrządów pomiarowych (niektóre z rozwiązań są stosowane do dzisiaj).
Technologia chemiczna.
Wyniki teoretycznych i doświadczalnych badań katalizy Ostwald wykorzystał praktycznie w odniesieniu do katalitycznego utleniania amoniaku do tlenków azotu w obecności stopu platyna-rod jako katalizatora. 
Badania umożliwiły określenie optymalnych z punktu widzenia równowagi reakcji warunków przemysłowego utleniania amoniaku i otrzymywania kwasu azotowego oraz nawozów azotowych. Technologia została wdrożona w skali przemysłowej w wielu krajach jako metoda Ostwalda. Zastąpiła wcześniejsze technologie, w których wykorzystywano naturalną saletrę chilijską lub tlenki azotu otrzymywane metodą utlenianie azotu w łuku elektrycznym (metoda Ignacego Mościckiego, stosowana mniej masowo). 
System barw.
Dążąc do rozwiązania problemów barw, ich percepcji i harmonii W. Ostwald zgromadził liczne próbki barwników, które wytwarzał we własnym laboratorium. Opracował m.in. atlas zawierający 2500 barw, opisanych z użyciem trzech podstawowych barw chromatycznych. Usystematyzował barwy korzystając z modelu w formie podwójnego stożka. Miejsce poszczególnych barw na jego 24 trójkątnych przekrojach, uporządkowanych według barw dopełniających zgodnie z kołem barw, Ostwald uzależnił od nasycenia barwy zasadniczej (chromatycznej) i dwóch barw achromatycznych – bieli i czerni (chromatyczność narastająca od osi bryły do zewnątrz).
Opisy barw, oparte na zaproponowanym systemie, Ostwald próbował wykorzystać do sprecyzowania zasad harmonii barw – ich łączenia w sposób analogiczny do łączenia akordów (harmonia dźwięków) – i odczuwania ich piękna (analogicznie do odczuwania piękna muzyki lub poezji).
Rozważania filozoficzno-psychologiczne.
Oddając się ogólnym rozważaniom filozoficznym Wilhelm Ostwald próbował pojęcia celu i sensu życia człowieka wyrażać z wykorzystaniem metodyki nauk ścisłych. Rozważania mieściły się w nurcie monizmu (zob. monizm przyrodniczy, monizm teoretyczny). Sformułował m.in. matematyczny wzór, wyrażający szczęście jako funkcję siły jego pragnienia (zob. też ) oraz ilości „energii”, której wymaga przebycie drogi do zaspokojenia tego pragnienia. Był twórcą „energetyzmu” i uważał, że w rzeczywistości istnieje tylko energia. Proponował „usunięcie przeciwstawności” między materią i duchem przez sprowadzenie ich do "trzeciego" pierwiastka, mianowicie do energii. Tworząc mętną filozoficzną koncepcję energetyzmu, pretendującą do wzniesienia się „ponad” materializm i idealizm, do „przezwyciężenia” ich przeciwstawności, Ostwald rozwijał w istocie rzeczy nowy wariant filozofii subiektywnego idealizmu. Włodzimierz Lenin krytykował energetyzm w specjalnym paragrafie swojej książki "Materializm a empiriokrytycyzm", zatytułowanym: "Czy do pomyślenia jest ruch bez materii?"
Inne obszary działalności.
Po opuszczeniu uczelni w roku 1906 Ostwald prowadził m.in. działalność filantropijną. Wspierał ruch pacyfistyczny, reformę edukacyjną i Niemiecki Związek Monistów Ernsta Haeckela ("Deutscher Monistenbund"), którego był przewodniczącym. Podejmował próby promowania międzynarodowego języka ido oraz wspierania organizacji "Die Brücke", której celem miało być stymulowanie i koordynowanie międzynarodowej współpracy intelektualnej i kulturowej (próby były nieudane). 
Uczestniczył w tworzeniu międzynarodowego "Association of Chemical Societies". Był założycielem "Deutsche Elektrochemische Gesellschaft" (1894) – stowarzyszenia, które w roku 1902 przekształcono w „Deutsche Bunsen-Gesellschaft für angewandte physikalische Chemie”.
Publikacje (wybór) i działalność wydawnicza.
Wilhelm Ostwald napisał 45 książek, wiele broszur, ok. 500 artykułów naukowych oraz 5000 recenzji i ponad 10 tys. zachowanych listów. Był redaktorem kilku czasopism naukowych i filozoficznych, m.in. "Zeitschrift für Physikalische Chemie", czasopisma założonego wspólnie z Jacobusem van 't Hoffem w roku 1887; osobiście do roku 1922 edytował 100 tomów.
Założył też w roku:
Jest autorem szeregu książek, m.in.:
Główne prace z dziedziny kolorystyki, to:
Swoje rozważania filozoficzne zawarł m.in. w pracach:
Polskie przekłady dzieł filozoficznych:
Odznaczenia i wyróżnienia.
Otrzymał Nagrodę Nobla w dziedzinie chemii w roku 1909 za prace w zakresie katalizy, statyki i kinetyki chemicznej. Otrzymał tytuły Doctor honoris causa kilku uniwersytetów w Niemczech, Wielkiej Brytanii i Stanach Zjednoczonych. Został honorowym członkiem stowarzyszeń naukowych w Niemczech, Szwecji, Norwegii, Holandii, Rosji, Wielkiej Brytanii i USA. W roku 1899 król Saksonii nadał mu tytuł „Geheimrat”.
Życie rodzinne.
Wilhelm Ostwald ożenił się w roku 1880 z Heleną von Reyher (1854–1956 lub 1946, zgodnie z inskrypcja nagrobną). Mieli dwie córki: Grete (1882–1960) i Elisabeth (1884–1968), oraz trzech synów: Wolfganga (1883–1943), Waltera (1886–1958) i Karla Ottona (1890–1958). Wolfgang Ostwald został chemikiem, znanym z osiągnięć w fizykochemicznych badaniach elektrycznych i optycznych właściwości koloidów.

</doc>
<doc id="453253" url="https://pl.wikipedia.org/wiki?curid=453253" title="Jeff Strasser">
Jeff Strasser

Jeff Strasser (ur. 5 października 1974 w mieście Luksemburg) – były luksemburski piłkarz, występujący na pozycji obrońcy, karierę zakończył w klubie Grasshopper Club.
Strasser rozpoczynał swoją karierę w zespole Union Luxembourg, występującym w 1. lidze swojego kraju. Szybko zadebiutował w reprezentacji Luksemburga. Później przeszedł do francuskiego FC Metz. Od 1999 jest jedynym zawodnikiem z Luksemburga w 1. Bundeslidze. Najpierw podpisał kontrakt z 1. FC Kaiserslautern, z którym w 2000 roku zajął 5. miejsce w lidze. W 2002 przeszedł do klubu Borussia Mönchengladbach, w którym od 2005 do 2006 był kapitanem. Latem 2006 na zasadzie wolnego transferu przeszedł do drużyny Racingu Strasbourg. W 2007 roku powrócił do FC Metz, z którego w 2009 r. przeniósł się do luksemburskiego Fola Esch. W Fola Esch wystąpił jednak tylko 2 razy i jeszcze w 2009 r. przeniósł się do szwajcarskiego klubu Grasshopper Club. Po wygaśnięciu 30 czerwca 2010 roku kontraktu z zespołem zakończył karierę piłkarską.
W reprezentacji Luksemburga był kapitanem i piłkarzem grającym w najlepszym klubie. Dla drużyny narodowej zagrał w sumie 98 razy i zdobył 7 goli.
Od 2010 roku rozpoczął pracę w klubie Fola Esch. Najpierw pracował z drużynami juniorskimi, a w sierpniu 2011 roku został trenerem pierwszego zespołu. W sezonie 2012/13 doprowadził klub do pierwszego od 1930 roku mistrzostwa Luksemburga. We wrześniu 2017 został szkoleniowcem 1. FC Kaiserslautern.

</doc>
<doc id="453254" url="https://pl.wikipedia.org/wiki?curid=453254" title="Zenzō Shimizu">
Zenzō Shimizu

 – japoński tenisista, reprezentant w Pucharze Davisa.
Życiorys.
Shimizu należał do pokolenia zawodników, którzy tworzyli jedną z najsilniejszych drużyn w historii japońskiego tenisa, a zarazem jedną z czołowych współczesnych ekip na świecie. W 1921 wspólnie z Ichiya Kumagae poprowadził reprezentację Japonii do zwycięstwa w rywalizacji "all-comers" (bez udziału obrońcy tytułu) Pucharu Davisa, w finale pokonali Australijczyków Jamesa Andersona i Johna Hawkesa). Po tym sukcesie Japończycy zmierzyli się we właściwym finale z broniącymi trofeum Amerykanami. Wprawdzie tenisiści z Azji przegrali mecz o tytuł 0:5, ale po walce; sam Shimizu nie wykorzystał prowadzenia 2:0 w setach i 5:3 w trzecim secie z Williamem Tildenem. Shimizu uległ również Williamowi Johnstonowi, a w parze z Kumagae deblowi Watson Washburn i Richard N. Williams.
Shimizu, który debiutował w zespole narodowym nieco wcześniej w 1921 w meczu przeciwko Indiom, kontynuował starty w Pucharze Davisa do 1927. Występował zarówno w grze pojedynczej, jak i podwójnej, odniósł łącznie 12 zwycięstw, a przegrał 13 pojedynków. Pełnił później funkcję kapitana reprezentacji w Pucharze Davisa.
Z powodzeniem startował również indywidualnie. Był pierwszym Japończykiem rywalizującym na kortach Wimbledonu, a w 1920 osiągnął na tym turnieju finał "all-comers" (odpowiednik współczesnego półfinału). W meczu tym zmierzył się z Tildenem, który pokonał Japończyka, a następnie broniącego tytułu Australijczyka Pattersona. Shimizu został dobrze zapamiętany przez Tildena, który poświęcił mu wiele słów w swojej książce "The Art of Lawn Tennis"; Amerykanin charakteryzował tam swojego rywala jako gracza o dużym zmyśle taktycznym, z dobrym bekhendem i grą wolejową, skutecznego z głębi kortu. Nieco niżej ocenione zostały forhend i serwis Shimizu.

</doc>
<doc id="453255" url="https://pl.wikipedia.org/wiki?curid=453255" title="James Mill">
James Mill

James Mill (ur. 6 kwietnia 1773 w Angus, Szkocja, zm. 23 czerwca 1836 r. w Kensington) – szkocki filozof, historyk, polityk i ekonomista. Przedstawiciel utylitaryzmu i liberalizmu ekonomicznego. Prowadził także badania w dziedzinie teorii edukacji (swe poglądy ukazując najpełniej w wychowaniu syna, Johna Stuarta Milla).
Życiorys.
Był bliskim współpracownikiem Jeremy'ego Benthama, i entuzjastą jego filozofii, utylitarystą na polu moralności, polityki i wychowania. Autor "History of India, Elements of Political Economy, An Essay on Government" (1820) oraz "Analysis of the Phenomena of the Human Mind" (1829).
Zaliczał się do tzw. utylitarystów. Sądzili oni, że powołaniem człowieka jest dążenie do szczęścia. Każdy człowiek ma swoją wizję szczęścia, więc najlepiej nie ingerować w owo dążenie do szczęścia. Jest to wizja skrajnego liberalizmu ekonomicznego. Twierdzili również, że do szczęścia dążą wszyscy, ale osiągają je nieliczni. Udziałem większości staje się nieszczęście, ale tak musi być, ponieważ ludzie dążąc do szczęścia kreują postęp. Jeżeli będziemy w to ingerować, będziemy hamować postęp. Doszli do wniosku, że ludzie to też gatunek i te same zasady obowiązują co do życia człowieka. Największe szanse mają jednostki najsilniejsze.
Jeszcze ostrzej postrzegał to darwinizm społeczny – toczy się wiekuista walka o byt i dlatego gatunek musi opierać się na jednostkach silnych.

</doc>
<doc id="453259" url="https://pl.wikipedia.org/wiki?curid=453259" title="H9N2">
H9N2

H9N2 – szczep wirusa ptasiej grypy, powstały z mutacji podstawowego wirusa typu A. W 1999 i 2003 r. szczep H9N2 spowodował chorobę u trzech osób w Hongkongu, wszystkie wyzdrowiały.

</doc>
<doc id="453266" url="https://pl.wikipedia.org/wiki?curid=453266" title="Kałużnica czarnozielona">
Kałużnica czarnozielona

Kałużnica czarnozielona ("Hydrophilus piceus") – gatunek chrząszcza z rodziny kałużnicowatych.
Duży roślinożerny chrząszcz o wodnym trybie życia. Żyje w wodach stojących takich jak stawy, martwe odnogi rzek oraz oczka wodne. Jak wszystkie kałużnicowate ma bardzo długie głaszczki i o wiele krótsze od nich czułki. Pływa poruszając niezależnie odnóżami. Posiada ciemnooliwkowe ubarwienie. Strona grzbietowa mocno wypukła a brzuszna płaska, larwy prowadzą drapieżny tryb życia polując z ukrycia na drobne skorupiaki i mięczaki. Jest największym wodnym chrząszczem Polski.

</doc>
<doc id="453278" url="https://pl.wikipedia.org/wiki?curid=453278" title="Żarłaczokształtne">
Żarłaczokształtne

Żarłaczokształtne (Carcharhiniformes) – rząd drapieżnych ryb chrzęstnoszkieletowych (Chondrichthyes), znacznie zróżnicowanych morfologicznie. Zamieszkują ciepłe wody morskie i oceaniczne. Do żarłaczokształtnych zalicza się ponad 260 gatunków opisanych naukowo. Niektóre gatunki są niebezpieczne dla człowieka. W zapisie kopalnym są znane od późnej jury.
Cechy charakterystyczne.
Ciało wrzecionowate, tułów cylindryczny. Przesłona migawkowa na oczach. Pięć par szczelin skrzelowych, przy czym 1–3 ostatnich zachodzi nad nasadę płetwy piersiowej. Ostre, mocne zęby. Dwie płetwy grzbietowe bez kolców (tylko u "Pentanchus profundicolus" jedna). Występuje płetwa odbytowa. Górny płat płetwy ogonowej większy od dolnego. Jajorodne, jajożyworodne lub żyworodne.
Klasyfikacja.
Do żarłaczokształtnych zaliczane są rodziny:

</doc>
<doc id="453279" url="https://pl.wikipedia.org/wiki?curid=453279" title="PACS">
PACS



</doc>
<doc id="453288" url="https://pl.wikipedia.org/wiki?curid=453288" title="Gilberto Silva">
Gilberto Silva

Gilberto Silva, właśc. Gilberto Aparecido da Silva (ur. 7 października 1976 w Lagoa da Prata) – brazylijski piłkarz grający na pozycji pomocnika.
Gilberto Silva (wychowanek klubu América FC) trafił do podstawowej jedenastki Arsenalu F.C. od razu po przyjściu z Atlético Mineiro. W pierwszym sezonie rozegrał 51 spotkań cały czas partnerując Patrickowi Vieirze.

</doc>
<doc id="453302" url="https://pl.wikipedia.org/wiki?curid=453302" title="Św. Alfons Liguori">
Św. Alfons Liguori



</doc>
<doc id="453304" url="https://pl.wikipedia.org/wiki?curid=453304" title="Kordaitowe">
Kordaitowe



</doc>
<doc id="453307" url="https://pl.wikipedia.org/wiki?curid=453307" title="Gertruda Mieszkówna">
Gertruda Mieszkówna

Gertruda (ur. ok. 1025, zm. 4 stycznia 1108) – córka króla Polski Mieszka II Lamberta i Rychezy; od 1043 lub 1044 żona Izjasława I, wielkiego księcia kijowskiego (od 1054). Jako autorka łacińskich modlitw prozą poetycką, zapisanych w Kodeksie Gertrudy jest najdawniejszym pisarzem polskim znanym z imienia.
Losy do 1043 roku.
Była córką Mieszka II Lamberta, króla Polski, i Rychezy. Miejsce i dokładna data jej narodzin nie są znane; Teresa Michałowska uznaje za najprawdopodobniejsze miejsca narodzin Gertrudy Kraków bądź Gniezno. Prawdopodobnie urodziła się około 1025 roku. Jako pierwszy tę hipotezę wysunął Stanisław Kętrzyński.
O jej dzieciństwie i młodości brak bliższych informacji. Wczesną młodość spędziła najpewniej w Gnieźnie. Późną jesienią bądź zimą 1031, w obliczu upadku władzy Mieszka II w Polsce, Rycheza wraz z trojgiem dzieci, w tym Gertrudą, opuściła kraj i udała się na dwór niemiecki Konrada II. W Niemczech Gertrudę umieszczono prawdopodobnie w jednym z klasztorów żeńskich w prowincji kolońskiej, gdzie nabywała wykształcenie. 
Ślub z Izjasławem I.
Po utrwaleniu się rządów Kazimierza I Odnowiciela Gertrudę, jego siostrę, postanowiono wydać za syna księcia Jarosława Mądrego, Izjasława. Najpewniej na przełomie 1042 i 1043 opuściła ona Niemcy, być może przez pewien czas przebywała w Krakowie, i pod koniec 1043 zawarła mariaż z Izjasławem. . Małżeństwo to miało umocnić sojusz polsko-ruski. Kazimierz I Odnowiciel, brat Gertrudy, był żonaty z Marią Dobroniegą, siostrą Jarosława Mądrego i ciotką Izjasława.
Jako żona Izjasława.
Pierwsze lata po zawarciu mariażu z Izjasławem Gertruda spędziła w Turowie, stolicy ziemi turowskiej, którą jej mąż otrzymał wówczas od ojca na własność. Po śmierci księcia Włodzimiera w 1052 Izjasławowi przypadła we władanie ziemia nowogrodzka. Najprawdopodobniej Gertruda przebywała więc w Nowogrodzie od 1052 do 1054, kiedy to zmarł Jarosław Mądry, a Izjasław został księciem kijowskim. W tym okresie Gertruda urodziła mu trzech synów: Mścisława, Światopełka-Michała (ur. 1050) oraz Jaropełka. Niewykluczona pozostaje także kwestia urodzenia nieznanej z imienia córki. Poświadczona źródłowo jest rozjemcza rola Gertrudy w konflikcie Izjasława ze środowiskiem skupionym wokół klasztoru pieczerskiego na początku lat 60. XI wieku.
15 września 1068 klęska poniesiona z rąk plemienia Połowców i niepokoje w stolicy zmusiły Izjasława do porzucenia tronu i ucieczki z Kijowa. Jesienią 1068 Gertruda wraz z mężem znalazła się w Krakowie. Rządzący wówczas Polską książę Bolesław, bratanek Gertrudy, wiosną 1069 zbrojnie wyruszył na Ruś i przywrócił Izjasława na tron kijowski . Połock otrzymał wówczas syn Izjasława i Gertrudy, Światopełk-Michał. W maju 1072 uczestniczyła w uroczystym zjeździe w Wyszogrodzie.
Wiosną 1073 para książęca z dziećmi znowu musiała uchodzić do Polski. 22 marca Izjasław i Gertruda opuścili Kijów. Najpóźniej w kwietniu Gertruda znalazła się ponownie w Krakowie. Tym razem Bolesław Śmiały opowiedział się po stronie opozycji ruskiej i przywłaszczył część klejnotów znajdujących się w posiadaniu Izjasława. Wobec braku szans na interwencję polską Gertruda z mężem, bądź z własnej woli, bądź wygnani przez Bolesława, opuścili w 1074 Kraków i udali się do Niemiec na dwór Henryka IV. .
W Niemczech para książęca znalazła początkowo schronienie na dworze Dediego, margrabiego łużyckiego. Na początku 1075 doszło do spotkania Henryka IV z Izjasławem (w którym prawdopodobnie uczestniczyła także Gertruda); król Niemiec zobowiązał się wysłać poselstwo do księcia kijowskiego Światosława z zadaniem pertraktacji na rzecz wygnanej pary. Parze książęcej udało się także pozyskać dla swojej sprawy papieża Grzegorza VII, który listownie wyraził poparcie ich starań. 
Latem 1075 z Kijowa powróciło poselstwo wysłane przez Henryka IV; Światosław zdołał przekonać wysłanników króla Niemiec, zajętego wówczas pacyfikacją powstania w Saksonii, do porzucenia sprawy przywrócenia Izjasława na tron. W obliczu tego faktu oraz śmierci opiekuna pary książęcej, Dediego, nadzieje na odzyskanie tronu kijowskiego przy pomocy niemieckiej straciły rację bytu. Z kolei znaczne wzmocnienie pozycji koronowanego w 1076 Bolesława i śmierć Światosława odmieniły sytuację polityczną na korzyść wygnanej pary książęcej: król Polski, chcąc zabezpieczyć swoje wpływy na Wschodzie, postanowił na powrót osadzić Izjasława na tronie kijowskim. Zimą 1076 bądź wiosną 1077 Gertruda wraz z mężem znalazła się ponownie w Krakowie. Wiosną ruszyła kolejna polska wyprawa zbrojna i już 15 lipca 1077, po krótkich pertraktacjach z bratem Wsiewołdem, Izjasław zasiadł na tronie. Gertruda odzyskała tym samym pozycję wielkiej księżnej kijowskiej, którą utraciła po skrytobójczej śmierci męża 3 października 1078. 
W powyższym okresie powstał wspaniale iluminowany Kodeks Gertrudy (1068–1087) oraz najstarszy z pisanych tekstów astrologicznych z terenu Polski, Speculum astrologicum, pochodzący prawdopodobnie z 1068 r.
Losy po śmierci męża.
Po śmierci męża Gertruda przebywała na dworze najmłodszego syna Jaropełka, księcia turowskiego i włodzimierskiego. Przebywała wówczas we Włodzimierzu, nie odgrywając większej roli politycznej. 
W 1084 Jaropełk ruszył zbrojnie przeciwko panującemu w Kijowie Wsiewołdowi. W wyniku działań zbrojnych w tym samym roku Gertruda stała się zakładniczką syna Wsiewołda, Włodzimierza Monomacha; zdobył on Łuck, w którym schroniła się opuszczona przez syna księżna-wdowa. Została ona następnie przewieziona do Kijowa i, być może, osadzona w klasztorze żeńskim św. Mikołaja. Około 1086, po zawarciu pokoju, Gertruda powróciła do Włodzimierza Wołyńskiego. 
W listopadzie 1086 Jaropełk został zamordowany. Od tego momentu opiekę nad Gertrudą przejął najprawdopodobniej jej jedyny pozostały przy życiu syn, Światopełk-Michał, który jeszcze za jej życia został wielkim księciem kijowskim. Gertruda dalsze lata życia spędziła najprawdopodobniej w Kijowie. Zmarła 4 stycznia 1108 roku w wieku około 83 lat. Nie jest znane miejsce jej pochowania.
Rodzina.
Potomstwo.
Gertruda i Izjasław I (ur. ok. 1024/1025, zm. 3 października 1078) doczekali się trzech synów. Byli to:
Gertruda określiła Jaropełka mianem "unicus", co znaczy "umiłowany". Inne znaczenie tego słowa to "jedyny", stąd niektórzy badacze sądzili, że był to jej jedyny syn, zaś pozostali pochodzili z bliżej nieznanego innego związku Izjasława. Obecnie pochodzenie trzech synów Izjasława od Gertrudy nie ulega wątpliwości.

</doc>
<doc id="453308" url="https://pl.wikipedia.org/wiki?curid=453308" title="Sasanka łąkowa">
Sasanka łąkowa

Sasanka łąkowa ("Pulsatilla pratensis" ) – gatunek rośliny wieloletniej, należący do rodziny jaskrowatych. Występuje w stanie dzikim w niemal całej Europie (z wyjątkiem Europy Zachodniej). W Polsce w stanie dzikim jest rzadka. Można ją spotkać na niżu oraz w południowym pasie wyżyn.
Biologia i ekologia.
Bylina, hemikryptofit. Siedlisko: świetliste, suche zbocza, słoneczne obrzeża lasów i zarośli. Kwitnie od marca do kwietnia, czasami powtórnie zakwita jesienią. Roślina nie wytwarza nektaru, ale jest chętnie odwiedzana przez owady dokonujące zapylenia krzyżowego, gdyż wytwarza bardzo dużo pyłku. Nasiona rozsiewane są przez wiatr. Liczba chromosomów 2n = 16, 32.
Zagrożenia i ochrona.
Roślina objęta w Polsce ścisłą ochroną gatunkową. W Czerwonej liście roślin i grzybów Polski jest umieszczona w grupie gatunków narażonych na wyginięcie (kategoria zagrożenia VU). 
Źródłem zagrożenia dla tej rośliny jest zarastanie muraw, na których występuje, przez drzewa i krzewy oraz wyższe trawy, a także zaorywanie ich. 
Nie jest jednak poważniej zagrożona, ostatnio nawet rozprzestrzenia się i zajmuje nowe siedliska.

</doc>
<doc id="453311" url="https://pl.wikipedia.org/wiki?curid=453311" title="Arjun Rampal">
Arjun Rampal

Arjun Rampal (ur. 26 listopada 1972) jest indyjskim aktorem filmowym i supermodelem, należy do czołowych twórców współczesnego Bollywood. Mieszka w Mumbaju z żoną sławną w Indiach modelką Mehr Jesia i dwiema córkami Mahikaa i Myra. Jej religią jest zaratusztrianizm (pochodzi z rodziny Parsów), on jest hinduistą

</doc>
<doc id="453312" url="https://pl.wikipedia.org/wiki?curid=453312" title="Libdca">
Libdca

libdca (dawniej libdts) to biblioteka służąca do dekodowania strumienia dźwięku zakodowanego za pomocą kodeka DTS Coherent Acoustics, rozwijana na licencji GNU GPL przez Gildasa Bazina w ramach projektu VideoLAN.
Pierwsze wydanie biblioteki miało miejsce w lutym 2004 roku, w grudniu 2004 roku z powodu roszczeń patentowych usunięto kody źródłowe ze strony domowej i zaprzestano dalszego rozwoju biblioteki. W 2006 roku na stronie domowej z powrotem udostępniono źródła biblioteki.

</doc>
<doc id="453316" url="https://pl.wikipedia.org/wiki?curid=453316" title="Obszar ochrony ścisłej im. prof. dr. Zygmunta Czubińskiego">
Obszar ochrony ścisłej im. prof. dr. Zygmunta Czubińskiego



</doc>
<doc id="453317" url="https://pl.wikipedia.org/wiki?curid=453317" title="Dynastia Hanowerska">
Dynastia Hanowerska



</doc>
<doc id="453319" url="https://pl.wikipedia.org/wiki?curid=453319" title="Libdts">
Libdts



</doc>
<doc id="453321" url="https://pl.wikipedia.org/wiki?curid=453321" title="Góra Świętej Anny (Wzgórza Włodzickie)">
Góra Świętej Anny (Wzgórza Włodzickie)

Góra Świętej Anny (na niektórych mapach również Góra Anny, 647 m n.p.m.) – szczyt w południowo-zachodniej Polsce w Sudetach Środkowych, w paśmie Wzgórz Włodzickich. Wzniesienie położone jest w południowej części Nowej Rudy, w północno-środkowej części Wzgórz Włodzickich.
Opis.
Jest to kopulaste wzniesienie, które tworzy razem z Krępcem mały charakterystyczny grzbiet, w kształcie siodła o dość stromych zboczach, z podkreślonymi wierzchołkami wzniesień. Wzniesienie góruje nad Nową Rudą, stanowiąc wyjątkowy punkt widokowy na panoramę okolicy. Na szczycie znajduje się kamienna wieża widokowa z 1911 roku. Poniżej szczytu znajduje się barokowy kościół pw. św. Anny z XVII w. oraz schronisko turystyczne z 1903 roku. Północno-wschodnie zbocze poniżej szczytu porośnięte lasem mieszanym regla dolnego z przewagą drzew liściastych, pozostałe zbocza zajmują łąki i pola uprawne.
Szlaki turystyczne.
Przez szczyt przechodzą dwa znakowane szlaki turystyczne:

</doc>
<doc id="453324" url="https://pl.wikipedia.org/wiki?curid=453324" title="Kalendarium historii Rumunii">
Kalendarium historii Rumunii

Kalendarium historii Rumunii – uporządkowany chronologicznie, począwszy od czasów najdawniejszych aż do współczesności, wykaz dat i wydarzeń z historii Rumunii oraz jej krain historycznych: Wołoszczyzny, Mołdawii, Dobrudży i Siedmiogrodu.

</doc>
<doc id="453325" url="https://pl.wikipedia.org/wiki?curid=453325" title="Obszar ochrony ścisłej Grabina im. prof. Adama Wodziczki">
Obszar ochrony ścisłej Grabina im. prof. Adama Wodziczki

Obszar ochrony ścisłej Grabina im. prof. Adama Wodziczki – obszar ochrony ścisłej w ramach Wielkopolskiego Parku Narodowego, położony nad Jeziorem Góreckim. Obszar leśny o powierzchni 8,49 ha, na którym ochronie podlega najbardziej naturalny w tym rejonie fragment lasu dębowo-grabowego, stanowiący wzorzec dla odnowień w Parku.
Drzewa w rezerwacie (graby, dęby szypułkowe i bezszypułkowe) mają około 150 lat. W podszycie dominuje leszczyna. Sporadycznie rosną też jarzęby brekinie i klony polne. W runie napotkać można przytulię leśną, marzankę wonną, przylaszczkę pospolitą, gajowca żółtego, lilię złotogłów, podkolan biały i gnieźnika leśnego.
Obszarowi patronuje prof. Adam Wodziczko – polski biolog, botanik, inicjator powstania Wielkopolskiego Parku Narodowego. W pobliżu przebiega szlak turystyczny czerwony z Puszczykówka do Osowej Góry oraz niebieski z Mosiny do Stęszewa, a także Pierścień Rowerowy dookoła Poznania.

</doc>
<doc id="453328" url="https://pl.wikipedia.org/wiki?curid=453328" title="Góra Św. Anny">
Góra Św. Anny



</doc>
<doc id="453332" url="https://pl.wikipedia.org/wiki?curid=453332" title="Nowy Cmentarz w Zakopanem">
Nowy Cmentarz w Zakopanem

Nowy Cmentarz w Zakopanem "Na Palenicy" – cmentarz pod Gubałówką przy ul. Nowotarskiej 41 w Zakopanem.
Historia.
Cmentarz został poświęcony przez ks. Kazimierza Kaszelewskiego w 1908; natomiast decyzja o jego lokalizacji zapadła w lutym 1904 na zebraniu rady gminy.
W 1906 wywłaszczono 19 właścicieli parceli. Ponieważ cmentarz okazał się za mały, już w 1925 powiększono go o parcelę kupioną od Józefa Gąsienicy Bystrzana, a następnie był ciągle powiększany aż do 1986. Dzięki staraniom księdza Jana Tobolaka w 1924 zbudowano na terenie cmentarza murowaną kaplicę.
Prawdopodobnie pierwszym pochowanym na cmentarzu był kupiec – Józef Fabian Słowik (31 grudnia 1907). W swojej ponadstuletniej historii cmentarz niejednokrotnie gromadził wielotysięczne tłumy. Stało się tak 17 sierpnia 1910 roku na pogrzebie Klimka Bachledy (obecni byli m.in. Henryk Sienkiewicz, hr. Władysław Zamoyski). W grudniu 1924 roku pochowano tam tragicznie zmarłego starego przewodnika Jana Gąsienicę Daniela. W maju 1926 roku Zakopane żegnało Bartłomieja Obrochtę. W roku 1929 były to pogrzeby taternickie. Najpierw pochowano taternika Mieczysława Świerza, a po kilku miesiącach Lidę i Marzenę Skotnicówny. W roku 1932 pożegnano Stanisława Krzeptowskiego.
W czasie okupacji cmentarz stał się miejscem licznych egzekucji przeprowadzanych przez hitlerowców.
Na cmentarzu znajduje się kwatera żołnierzy poległych podczas I wojny światowej, to austriacki Cmentarz wojenny nr 378 – Zakopane, jest to część kwatery XIII. Pochowano na nim kilkunastu poległych żołnierzy z I, II i III brygad Legionów Polskich pochodzących z Podhala. Chowano na nim także zmarłych w okresie powojennym Legionistów. Przeniesiono na ten cmentarz prochy gen. Andrzeja Galicy, Mariana Januszajtisa, Mieczysława Boruty-Spiechowicza a Kazimierz Sosnkowski ma mogiłę symboliczną.
24 października 1981 roku na grobie Olgi Małkowskiej odsłonięto pomnik upamiętniający twórców polskiego harcerstwa.
Pochowani.
Przy nazwiskach podane liczby oznaczają kolejno nr kwatery, nr pasa grobów, kolejność w danym pasie.

</doc>
<doc id="453333" url="https://pl.wikipedia.org/wiki?curid=453333" title="Sława">
Sława

1. wielki rozgłos zdobyty talentem, wielkimi czynami, zasługami itp.
2. opinia o kimś, o czymś, zwłaszcza dobra
3. sławny człowiek

</doc>
<doc id="453334" url="https://pl.wikipedia.org/wiki?curid=453334" title="Zjednoczenie Niemiec (1866–1871)">
Zjednoczenie Niemiec (1866–1871)

Zjednoczenie Niemiec (1866–1871) – kilkuletni proces jednoczenia państw niemieckich, zakończony proklamacją Cesarstwa Niemieckiego (II Rzeszy).
Historia.
Kongres wiedeński w 1815 roku ustalił podział ówczesnej Europy. Mimo to już w tym okresie istniały silne tendencje zjednoczeniowe wśród niemieckiego społeczeństwa. W miejsce rozwiązanego w 1813 roku Związku Reńskiego utworzono Związek Niemiecki (1815), pod przewodnictwem cesarza Austrii. Wewnątrz niego zarysowywała się stopniowo rywalizacja między Prusami a Austrią.
Wzrost nastrojów zjednoczeniowych przypadł na lata Wiosny Ludów. Zawiązany wtedy ogólnoniemiecki parlament, zwany od miejsca obradowania frankfurckim, podjął po długich debatach decyzję o zjednoczeniu Niemiec pod przewodnictwem Prus (tzw. koncepcja małoniemiecka) i ofiarowaniu korony cesarskiej Fryderykowi Wilhelmowi IV. Król jednak odmówił jej przyjęcia, a w 1850 roku Prusy zostały zmuszone do ponownego uznania zwierzchnictwa Austrii. Stan ten jednak stawał się wraz z upływem czasu anachronizmem. Rzeczywistą przewagę zyskiwały bowiem Prusy, między innymi wskutek szybkiego rozwoju przemysłu i wzrostowi gospodarczemu. Dwie należące do nich prowincje – Nadrenia i Śląsk – to dwa z czterech największych okręgów przemysłowych w Europie. Wzrostowi roli Prus sprzyjał też rozwój powiązań gospodarczych w ramach Niemieckiego Związku Celnego (duży liberalizm gospodarczy), poza którym znajdowała się Austria.
W 1862 roku urząd premiera (a także ministra spraw zagranicznych) Prus objął Otto von Bismarck, polityk, który potrafił wykorzystać słabości przeciwników. Rok wcześniej na tronie pruskim zasiadł Wilhelm I Hohenzollern, dotychczas sprawujący regencję w zastępstwie ciężko chorego brata.
Bismarck, który pragnął zjednoczenia ziem niemieckich, zdawał sobie sprawę, że nie obędzie się bez starć zbrojnych. Dlatego też rozpoczął reformy i dążył do unowocześnienia armii pruskiej. Twórcą potęgi armii pruskiej był Helmut von Moltke. Decyzje Bismarcka budziły nieufność zarówno wśród społeczeństwa, jak i parlamentu. Polityk jednak odrzucał skargi mówiąc: „Nie odpowiadam przed wami, odpowiadam tylko przed królem”.
Austria była groźnym wrogiem, dlatego Bismarck przygotował rozgrywkę militarno-dyplomatyczną mającą na celu kolejno pozyskanie, a później sprowokowanie Austrii do wojny. W 1864 roku umyślnie spowodował konflikt z Danią (wojna duńska (1864)), zachęcając i obiecując Austrii wygraną. Tak też się stało. Koalicyjne wojska prusko-austriackie rozbiły duńską piechotę. Zawierając pokój z Danią w tym samym roku, Bismarck przeszedł do kolejnej części swojego planu. Na zdobytych ziemiach, graniczących z Austrią, nakazał mobilizację i ćwiczenia wojsk. Te, naruszając granicę prusko-austriacką, spowodowały wystosowanie w 1866 ultimatum z żądaniami przerwania manewrów wojskowych. Bismarck zignorował dokument, czego efektem w tym samym roku była wojna prusko-austriacka.
Doskonale wyekwipowana i wyszkolona pruska armia, dowodzona przez von Moltkego okazała się zaporą nie do przejścia i w bitwie pod Sadową 3 lipca 1866 roku rozgromiła oddziały austriackie.
Bismarck zaproponował układ pokojowy, który został zawarty w Pradze, w tym samym roku. Wbrew obawom Austrii, premier Prus żądał od niej niewielkiej tylko kontrybucji (40 mln talarów) oraz rozwiązania Związku Niemieckiego. Sprzeciwił się propozycji króla i generalicji, by włączyć do Prus Saksonię i zabrać Austrii Czechy. Nie chciał bowiem uczynić z Austrii nieprzejednanego wroga, tylko wyeliminować z walki o wpływy w Niemczech. Ponadto państwo Habsburgów mogło w przyszłości stać się cennym sojusznikiem. W zamian za to utworzył Związek Północnoniemiecki, na czele którego stanęły Prusy. Pomniejsze państwa niemieckie oraz Bawaria nie uznały zwierzchnictwa Prus, bojkotując układ.
Na drodze do zjednoczenia Niemiec został jeszcze jeden odwieczny wróg – Francja. Napoleon III nie mógł zgodzić się dobrowolnie na powstanie silnych Niemiec. Od czasów Ludwika XIV rząd francuski wolał mieć na swojej wschodniej granicy kilkanaście niegroźnych państw, aniżeli jedno silne.
Francja bała się osaczenia przez kolejną niemiecką rodzinę (wcześniej z Habsburgami toczyli nieustanną walkę o hegemonię w Europie). W tym okresie tron Hiszpanii pozostawał nieobsadzony, Bismarck zaproponował więc dalekiego krewnego Wilhelma I, z rodziny Hohenzollern-Sigmaringen. Zaniepokojony Napoleon III wysłał do Wilhelma I posłów w celu wyjaśnienia pogłosek. Pruski monarcha, nie wiedząc nic o planach Bismarcka, uspokoił posłów odrzucając niedorzeczne pogłoski. Jednocześnie będąc lojalnym wobec swojego kanclerza, wysłał mu depeszę, w której przedstawił swoją odpowiedź dla Napoleona III. Rozwścieczony takim obrotem spraw Bismarck wykorzystał depeszę i sfabrykował ją tak, iż z treści jej wynikało, że to Francja prosi o obsadę hiszpańskiego tronu przez krewnego Wilhelma I. Kanclerz zadbał, by depesza ta (tzw. depesza emska) trafiła do prasy niemieckiej. Tak też się stało. Wkrótce przedrukowano ją w języku francuskim, wywołując tym samym oburzenie i wojnę wypowiedzianą przez Francję 19 lipca 1870 roku.
Szybka ofensywa armii pruskiej i kapitulacja armii francuskich pod Sedanem i Metzem (oblężenie twierdzy) pozbawiła Francję złudzeń. Upokorzona, musiała podpisać preliminaria pokojowe w Paryżu (początek komuny paryskiej) 26 lutego 1871 roku. Pokój frankfurcki podpisano 10 maja 1871 roku we Frankfurcie nad Menem.
W ramach układu pokojowego, Francja musiała oddać nowo powstałemu Cesarstwu Niemieckiemu bogate i dobrze uprzemysłowione terytoria Alzacji i część Lotaryngii o łącznej powierzchni 14 508 km² oraz zapłacić olbrzymią, jak na tamte czasy, sumę 5 miliardów franków w złocie. Do czasu spłaty kontrybucji wojska niemieckie stacjonowały w północnej Francji, oczywiście na rachunek tejże.
Jeszcze wcześniej, 18 stycznia 1871, w pałacu wersalskim doszło do proklamacji Cesarstwa Niemieckiego, a Wilhelm I został ogłoszony cesarzem niemieckim. W skład zjednoczonych ziem niemieckich nie weszła Austria.

</doc>
<doc id="453335" url="https://pl.wikipedia.org/wiki?curid=453335" title="Szkoła szwedzka">
Szkoła szwedzka

Szkoła szwedzka jest to nazwa przełomowego nurtu w szwedzkim kinie niemym, który zdobył światowe uznanie pod koniec I wojny światowej i w okresie tuż po niej.
Ramy czasowe.
Przyjmuje się, że okres rozkwitu nurtu to lata 1916-1923, jakkolwiek o jego początkach można mówić już około roku 1914, a wybrzmiewał jeszcze przez kilka lat po 1923 roku, do około 1927, choć w tym końcowym okresie nie powstawały już tak wybitne filmy jak te z okresu głównego.
Przedstawiciele.
Reżyserzy:
Operatorzy:
oraz producent 
Znaczenie.
Na początku lat 20. XX wieku powszechnie w środowisku filmowym (Carl Theodor Dreyer, Louis Delluc i inni) uważano kinematografię szwedzką za najlepszą artystycznie na świecie - właśnie za sprawą "szkoły szwedzkiej". 
Dokonała przełomu w dziedzinie adaptacji literatury: zamiast streszczać znaną książkę, jak to do tamtej pory czyniono, filmowcy szwedzcy zaczęli szukać środków, jak oddać jej klimat i prawdziwy sens przy użyciu środków ekranowych.
Stworzyła filmy uważane przez wielu historyków (Kwiatkowski, Toeplitz, Garbicz, Klinowski) za pierwsze naprawdę dojrzałe i spójne artystycznie, formalnie i intelektualnie dzieła filmowe.

</doc>
<doc id="453339" url="https://pl.wikipedia.org/wiki?curid=453339" title="Bell X-5">
Bell X-5

Bell X-5 – pierwszy samolot o zmiennej w locie geometrii skrzydeł, zainspirowany niemiecką konstrukcją z czasów II wojny światowej Messerschmitt P.1101. Chociaż geometria skrzydeł niemieckiej maszyny mogła być zmieniana tylko na ziemi, inżynierowie z wytwórni Bell Aircraft Corporation, konstruktora samolotu "X-5", opracowali system silników elektrycznych do przestawiania kąta płatów w locie.
Budowa.
"Bell X-5" posiadał skrzydła o zmiennej geometrii, które mogły być ustawione w trzech pozycjach: pod kątem 20°, 40° i 60°. Przestawianie kąta skrzydeł odbywało się przy pomocy śruby, która ustawiała kąt płata i hamulców, które go blokowały w żądanej pozycji. Czas przestawiania skrzydeł ze skrajnych pozycji wynosił 30 sekund. Konstrukcja skrzydeł obracających się na sworzniu była taka, że środek masy był taki sam w każdym położeniu skrzydeł. Pomimo to samolot miał tendencję do wpadania w korkociąg, który przy pewnych położeniach skrzydeł nie dawał szansy na wyprowadzenie samolotu i w konsekwencji drugi egzemplarz maszyny uległ katastrofie na skutek takiego właśnie korkociągu.
Historia użycia.
Zbudowano dwa egzemplarze samolotu "X-5", z których pierwszy został ukończony 15 lutego, a oblatany 20 czerwca 1951 roku. Druga maszyna wykonała swój pierwszy lot 10 grudnia tego samego roku. Łącznie wykonano prawie 200 lotów na obu egzemplarzach samolotów z prędkościami dochodzącymi do 0,9 Macha na pułapie 12 200 m. 14 października 1953 roku drugi egzemplarz "X-5" uległ katastrofie niedaleko bazy Edwards podczas testów zachowania maszyny w korkociągu. Pilot maszyny nie był w stanie wyprowadzić jej do lotu poziomego i w konsekwencji rozbił się ginąc na miejscu.
Ocalały egzemplarz używany był do 1958 roku, a później trafił do Muzeum Sił Powietrznych Stanów Zjednoczonych w bazie lotniczej Wright-Patterson.
"X-5" dowiódł przydatności zmiennej geometrii skrzydeł w samolotach przeznaczonych do działania w szerokim zakresie prędkości. Pomimo problemów ze stabilnością maszyny, koncepcja maszyny została później zastosowana w samolotach bojowych takich jak F-14 Tomcat czy General Dynamics F-111.

</doc>
<doc id="453342" url="https://pl.wikipedia.org/wiki?curid=453342" title="Brooklyn Nets">
Brooklyn Nets

Brooklyn Nets – amerykański klub koszykarski, mający siedzibę w Nowym Jorku, w dzielnicy Brooklyn. Występują w Dywizji Atlantyckiej, Konferencji Wschodniej w National Basketball Association (NBA). Swoje domowe spotkania Nets rozgrywają w Barclays Center.
Historia.
Początki zespołu sięgają sezonu 1967–1968, kiedy to drużyna ta występowała w lidze ABA. Początkowo nazywała się New Jersey Americans, w następnym sezonie zespół przeniósł się jednak do Nowego Jorku i zmienił nazwę na New York Nets (żeby się rymowała z Mets i Jets – drużynami odpowiednio: baseballową i footballową). W NBA drużyna zadebiutowała w sezonie 1976–1977 i – jak się okazało – był to jedyny sezon w którym grała w Nowym Jorku. W 1977 została bowiem ponownie przeniesiona do New Jersey. W dniu 11 maja 2010 roku rosyjski miliarder Michaił Prochorow nabywa 80% udziałów New Jersey Nets oraz 45% udziałów w nowej arenie sportowej Barclays Center. 30 kwietnia 2012 roku Nets oficjalnie przeprowadzili się do Brooklynu, zmieniając przy tym nazwę z New Jersey Nets na Brooklyn Nets.
Drużyna Nets dwukrotnie grała w finałach NBA. Po raz pierwszy zagrali w 2002 roku przegrali jednak z broniącymi tytułu Los Angeles Lakers. Rok później Nets kolejny raz dotarli do finału NBA, ale znów przegrali tym razem raz musieli uznać wyższość San Antonio Spurs. Jak dotąd w klubie pracowało 23 trenerów, a mecze rozgrywane były w 8 różnych halach.
Zawodnicy.
Kadra w sezonie 2020/21.
"Stan na 12 lutego 2022"
Zastrzeżone numery.
Włączeni do Basketball Hall of Fame.
"*Związany z zespołem podczas jego występów w lidze ABA."
Nagrody i wyróżnienia.
All-Star Weekend.
Uczestnicy meczu gwiazd
Statystyczni liderzy klubu.
Pogrubienie – oznacza nadal aktywnego zawodnika występującego w zespole.
"Kursywa" – oznacza nadal aktywnego zawodnika występującego w innym zespole.
„Nazwisko*” – uwzględnia statystyki z ligi ABA.
Punkty (sezon regularny – stan na koniec rozgrywek 2014/15)
11. Mike Gminski (6 415)
12. Billy Paultz* (6 297)
13. Bill Melchionni* (6 230)
14. Otis Birdsong (5 968)
15 Keith Van Horn (5 700)
16. Albert King (5 595)
17. Kendall Gill (4 932)
18. Darwin Cook (4 699)
19. Kenny Anderson (4 655)
20. "Deron Williams" (4 609)
21. Kenyon Martin (4 269)
22. Rick Barry* (4 252)
23. Stephon Marbury (3 963)
24. Bernard King (3 901)
25. Brian Taylor* (3 804)
26. Dražen Petrović (3 798)
27. "Devin Harris" (3 747)
28. Darryl Dawkins (3 687)
29. Walt Simon* (3 634)
30. Armen Gilliam (3 611)
Minuty
Zbiórki
Asysty
Przechwyty
Bloki

</doc>
<doc id="453351" url="https://pl.wikipedia.org/wiki?curid=453351" title="Polskie Zrzeszenie Hoteli">
Polskie Zrzeszenie Hoteli

Polskie Zrzeszenie Hoteli – stowarzyszenie działające w zakresie hotelarstwa z siedzibą w Warszawie. 
Historia.
W 1928 w celu podniesienia rangi i ochrony zawodu hotelarz oraz w celu ochrony prawnej nazw hoteli powstała Naczelna Organizacja Polskiego Przemysłu Hotelowego). Organizacja wydawała biuletyn informacyjny, w którym propagowała informacje o branży hotelarskiej w kraju i na świecie, a także wskazówki dla gestorów bazy noclegowej. Organizacja zapoczątkowała pierwsze szkoły hotelarskie w Polsce (w Zakopanem, Wiśle, Warszawie) – kładąc ogromny nacisk na kształcenie pracowników branży, które obejmowało naukę języków obcych (30 godzin tygodniowo) oraz liczne kursy dla barmanów, kucharzy, kelnerów, stewardów. Ważnym działaniem organizacji było wywieranie nacisku na władze lokalne w celu obniżenia podatków lokalnych. Ponadto organizacja prowadziła tzw. czarne listy – nierzetelnych klientów i biur podróży. Działalność zrzeszenia przerwała II wojna światowa. 
Pewną kontynuacją było powołanie w 1962 Polskie Zrzeszenie Hoteli Turystycznych. Od 1996 stowarzyszenie działa pod obecną nazwą. Zrzeszenie organizowało w Warszawie targi „Trend Hotel” oraz współorganizowało na Międzynarodowych Targach Poznańskich targi „Tour-Salon”. Zrzeszenie prowadziło system rekomendacji hoteli, konkursy dla barmanów i kucharzy oraz konkurs wiedzy o hotelarstwie im. Leonarda Wellmanna i konkurs „O złoty klucz”.
Cele.
W latach 1970-2004 zrzeszenie miesięcznik "Hotelarz".

</doc>
<doc id="453353" url="https://pl.wikipedia.org/wiki?curid=453353" title="Polska Izba Turystyki">
Polska Izba Turystyki

Polska Izba Turystyki (PIT) – istniejąca od 1990 ogólnopolska organizacja samorządu gospodarczego przemysłu turystycznego. Od 1995 wydaje firmom zrzeszonym w izbie certyfikaty.
Cele działalności.
Do podstawowych zadań izby należy:

</doc>
<doc id="453354" url="https://pl.wikipedia.org/wiki?curid=453354" title="Linia 2 metra w Paryżu">
Linia 2 metra w Paryżu

Linia 2 paryskiego metra jest drugą linią zbudowaną w Paryżu w 1900 roku. Nie rozbudowywana od 1903 r. Z początku nazywana jako "2 Nord" "(2 północna)". W 2006 roku ogłoszono chęć wymiany taboru na tej linii. Nowe pociągi zostały wprowadzone pod koniec 2007 r.

</doc>
<doc id="453362" url="https://pl.wikipedia.org/wiki?curid=453362" title="Dwie wieże">
Dwie wieże

Dwie wieże (ang. "The Two Towers") – drugi tom powieści (błędnie nazywanej trylogią) pt. "Władca Pierścieni" autorstwa J.R.R. Tolkiena. Tom ten obejmuje księgę trzecią ("Zdrada Isengardu") i czwartą ("Podróż do Mordoru") powieści, a został po raz pierwszy wydany 11 listopada 1954 roku w Wielkiej Brytanii.
Tytuł.
"Władca Pierścieni" składa się z sześciu „ksiąg” poza wstępem, prologiem oraz rozszerzeniami. Powojenne braki papieru wymusiły na wydawcy opublikowanie powieści w trzech oddzielnych tomach. Akcja "Dwóch wież" obejmuje księgi trzecią oraz czwartą.
Zgodnie ze słowami Tolkiena „Dwie wieże to możliwie najwłaściwszy tytuł, który określa treść różniących się od siebie ksiąg trzeciej i czwartej; można pozostawić go nie do końca jasnym.” Proponowany tytuł, który miano nadać Księdze III nosił nazwę „Zdrady Isengardu”. Księgę IV zatytułowano „Wędrówką Powierników Pierścienia” lub „Pierścień Wędruje na Wschód”. Tytuły „Zdrada Isengardu” oraz „Pierścień Wędruje na Wschód” zostały wykorzystane w "wydaniu Tysiąclecia".
W korespondencji z Tolkien rozważał nazwanie wież Orthankiem i Barad-dûr, Minas Tirith oraz Barad-dûr lub Orthankiem oraz Wieżą Cirith Ungol. Jednakże miesiąc później napisał on załącznik, który umieszczono na końcu "Wyprawy" oraz naszkicował ilustrację mającą znaleźć się na okładce, które utożsamiono z Minas Morgul oraz Orthankiem.
Treść.
Księga III: Zdrada Isengardu.
Podczas gdy Aragorn poszukuje Frodo Bagginsa, dobiega do niego dźwięk rogu. Odnajduje on śmiertelnie rannego, przeszytego strzałami Boromira. Przed śmiercią Boromir mówi Aragornowi, że Meriadok Brandybuck oraz Peregrin Tuk zostali złapani przez Uruk-hai Sarumana pomimo wysiłków, które Boromir włożył w ich ochronę. Aragorn dowiaduje się także, że Frodo zniknął zaraz po tym, jak Boromir próbował odebrać mu Pierścień oraz tego, że Boromir żałuje swoich czynów. W ostatnich chwilach życia prosi on Aragorna o obronę Minas Tirith przed siłami Saurona. Wraz z Legolasem oraz Gimlim, którzy walczyli z orkami, Aragorn oddaje hołd Boromirowi oraz spuszcza jego ciało w dół Wielkiej Rzeki Anduiny na łódce. Trójka bohaterów wyrusza w pościg za Uruk-hai. W międzyczasie Merry i Pippin uciekają w chwili, gdy Uruk-hai zostają zaatakowani przez konnicę Rohanu. Udają się do leżącego w pobliżu Lasu Fangorn, gdzie na swojej drodze napotykają entów. Po rozważaniu tego, czy hobbici są przyjaciółmi czy też wrogami, przywódca entów, Drzewiec, nakłania radę entów do przeciwstawienia się Sarumanowi, co sugerują Merry i Pippin po tym, gdy istoty zdają sobie sprawę z tego, że olbrzymie połacie lasu zostały wycięte, by zasilić ogromne piece potrzebne armii Isengardu.
Aragorn, Gimli oraz Legolas spotykają Jeźdźców Rohanu, którymi dowodzi Éomer, bratanek króla Théodena. Trójka dowiaduje się, że kawaleria zaatakowała grupę orków noc wcześniej oraz że nie pozostawili żadnego przy życiu. Aragorn odkrywa jednak ślady bosych stóp (hobbici nie noszą butów) prowadzące do Fangornu, gdzie spostrzegają starca, który znika zaraz po tym, gdy go zauważyli – zakładają, że to Saruman. Krótko po tym spotykają Gandalfa (znów biorą go za Sarumana) który miał zginąć w kopalni Morii. Mówi on im o swoim upadku w otchłań, walką na śmierć i życie z Balrogiem, której konsekwencją był powrót do życia i wielka siła. Przestał być Gandalfem Szarym, a został Gandalfem Białym. Czwórka udaje się do stolicy Rohanu, Edoras, gdzie Gandalf leczy Théodena z choroby, która powodowała bierność, którą przejawiał ku zagrożeniu, jakie stwarza Saruman. W tym samym czasie szpieg Sarumana (a także zaufany doradca króla Théodena) Gríma, Gadzi Język, który to właśnie spowodował ową chrobę zostaje wygnany z Rohanu. Aragorn, Gimli, Legolas oraz wojska króla kierują się ku Rogatemu Grodowi, starożytnej twierdzy Rohanu w dolinie Helmowego Jaru. Gandalf odjeżdża, zanim rozpoczyna się oblężenie. W Rogatym Grodzie armia Rohanu której przewodzi Théoden oraz Aragorn, stawia opór siłom Sarumana. Najeźdźca odnosi sukcesy, dopóki Gandalf nie przybywa z pomocą. Wówczas szala zwycięstwa ostatecznie przechyla się na stronę Rohanu, zaś orkowie uciekają do lasu entów, z którego żaden nie wychodzi żywy. Gandalf, Aragorn, Gimli oraz Legolas wraz z Théodenem i Éomerem udają się do Isengardu.
Spotykają Merry’ego i Pippina oraz zastają Isengard spustoszonym przez entów, którzy zalali go niszcząc tamę Iseny oraz oblegli główną wieżę Orthanku, w której uwięzieni zostali Saruman i Gríma. Gandalf proponuje Sarumanowi szansę na odkupienie swoich przewin, lecz ten odmawia, przez co zostaje wykluczony z zakonu czarodziejów oraz Białej Rady. Gríma zrzuca coś z okna na Gandalfa, lecz nie trafia go. Przedmiot zostaje podniesiony przez Pippina. Okazuje się, że to jeden z Palantirów-Widzących Kryształów. Nie mogąc stłumić ciekawości, hobbit spogląda w niego oraz dostrzega Oko Saurona, lecz wychodzi cało z tej sytuacji. Gandalf i Pippin udają się następnie ku Minas Tirith w Gondorze celem przygotowania przed nieuchronną wojną przeciwko Mordorowi, podczas gdy Théoden, Merry, Aragorn, Legolas i Gimli pozostają w tyle, by zebrać wojska Rohanu i wyruszyć z pomocą Gondorowi.
Księga IV: Podróż do Mordoru.
Frodo i Samwise Gamgee spotykają i łapią Golluma, który śledził ich w trakcie ich wyprawy do Góry Przeznaczenia celem zniszczenia Jedynego Pierścienia. Stwór zapragnął przywłaszczyć sobie artefakt, który odebrano mu wcześniej. Sam nie ufa mu, lecz Frodo odczuwa żal, patrząc na biedne stworzenie. Gollum obiecuje przeprowadzić dwójkę do Czarnej Bramy Mordoru i przez pewien czas przypomina zachowaniem swoje wcześniejsze ja – Sméagola. Prowadzi ich przez ukrytą ścieżkę przez Martwe Bagna, by uniknąć wykrycia przez orków. Po dotarciu do Czarnej Bramy Gollum przekonuje Froda i Sama, by przez nią nie przechodzili, jako że zostaliby z pewnością złapani. Mówi im o sekretnej ścieżce prowadzącej do Mordoru. Dlatego też udają się na południe do jednej z prowincji Gondoru – Ithilien, gdzie zostają pojmani przez grupę strażników, której dowodzi Faramir, brat Boromira. Frodo i Sam zobaczyli ogromnego Olifanta-słonia Południowców. Faramir i strażnicy prowadzą Froda i Sama do tajemnej kryjówki, gdzie Sam wyjawia, że Frodo jest Powiernikiem Pierścienia. Frodo jest zmuszony wyjaśnić, w jaki sposób pragnie zniszczyć Pierścień. Następnego poranka Faramir pozwala im odejść, lecz ostrzega że Gollum może ukrywać przed bohaterami prawdę o sekretnej ścieżce.
Gollum prowadzi dwójkę obok twierdzy Minas Morgul, a następnie po długich, stromych schodach Cirith Ungol oraz do gniazda wielkiego pająka – Szeloby. Gollum ma nadzieję, że odnajdzie Pierścień wśród szczątek Froda, które pozostawi po sobie potwór. Szeloba obezwładnia Froda. Sam odgania Golluma, który ucieka z jamy potwora. Następnie rani go za pomocą ostrza Froda, Żądła. Widząc Froda bladym i bez życia, Sam zakłada, że jest on martwy i zastanawia się, czy w ramach zemsty nie powinien złapać Golluma zamiast kontynuowania powierzonego mu zadania. Decyduje się jednak je dokończyć i zabiera Pierścień, lecz gdy orkowie zabierają jego ciało, Sam śledzi ich i dowiaduje się że, nie jest martwy, lecz tylko nieprzytomny. Sam mdleje, gdy orkowie docierają do bramy Wieży Cirith Ungol. Książka kończy się zdaniem: „Frodo był żywy lecz pojmany przez Wroga”.
Adaptacje.
Część z wydarzeń zawartych w "Dwóch wieżach" a także "Wyprawie" została zobrazowana w filmie "Władca Pierścieni" w reżyserii Ralpha Bakshiego.
W 1999 roku w w Chicago miała miejsce światowa premiera adaptacji scenicznej "Dwóch wież" w reżyserii Neda Mochela.
Tytuł adaptacji filmowej Petera Jacksona odnosi się do wież Barad-dûr Mordoru i Orthanku Isengardu. W jednym z dialogów Saruman mówi:
W różnorakich zwiastunach filmu narracja prowadzona przez Gandalfa i Galadrielę jednoznacznie wskazuje na Barad-dûr i Orthank.
Zarówno film ', jak i filmowy sequel – ' – porzuciły równoległą narrację w miejsce bardziej chronologicznego prezentowania poszczególnych wydarzeń. Pierwszy z rozdziałów tego tomu powieści de facto przypomina koniec "". Późniejsze wydarzenia "Dwóch wież" przedstawiające losy Froda i Sama zostały zobrazowane w "Powrocie króla". Dokonano także znaczących zmian w głównej linii fabularnej, motywowanych częściowo chęcią nadania większej głębi obu postaciom. Mimo że wszystkie trzy filmy Jacksona różnią się w stosunku do materiału źródłowego, "Władca Pierścieni: Dwie wieże" prawdopodobnie zawiera najwięcej zmian.
Przyjęcie.
The New York Times ocenił książkę pozytywnie, nazywając ją "nadzwyczajnym, niezwykle ujmującym dziełem, dzięki swej nieskrępowanej narracji, moralnemu ciepłu oraz pięknu płynącym z prostoty, lecz przede wszystkim ekscytacji jakie w nas wzbudza".
Mimo zauważenia, że „Dwie Wieże” "stawiają wygórowane żądania względem cierpliwości czytelnika" oraz zawierają fragmenty które "mogą zostać pominięte, przy czym nie wpłynie to ani na treść ani na formę", chwalił tom, twierdząc że "żaden pisarz prócz nigdy nie stworzył tak przemawiającej i prawdziwej mitologii i nie nadał jej takiego życia […] opisanego najpiękniejszą prozą którą widziała ta dekada w druku".

</doc>
<doc id="453366" url="https://pl.wikipedia.org/wiki?curid=453366" title="Eva Longoria">
Eva Longoria

 
Eva Jacqueline Longoria (ur. 15 marca 1975 w Corpus Christi) – amerykańska aktorka i modelka.
Popularność przyniosły jej role w serialu telewizyjnym "Gotowe na wszystko" oraz w komedii "Nawiedzona narzeczona". Jest twarzą firmy kosmetycznej L’Oréal Paris oraz lodów Magnum. Od 2007 roku prezentuje nową kolekcję sportowo-wakacyjną Bebe Sport.
Życiorys.
Córka Enrique Longorii Jr. oraz Elly Evy Mireles. Wychowywała się w katolickiej rodzinie meksykańskiego pochodzenia wraz z trzema starszymi siostrami – Elizabeth, Emily i Esmeraldą. W 1997 wybrano ją Miss Corpus Christi USA.
Po ukończeniu szkoły średniej zapisała się na Texas A&amp;M University w Kingsville, gdzie zdobyła licencjat (Bachelor of Science) z kinezjologii. Po college’u miała robić karierę naukową, jednak wcześniej wzięła udział w konkursie talentów, który zawiódł ją aż do Los Angeles. Tam początkowo miała problemy z otrzymaniem jakiekolwiek roli. Przełomowym momentem był angaż do popularnej opery mydlanej braci Bell "Żar młodości". Dzięki temu serialowi szersza publiczność oraz producenci filmowi docenili jej umiejętności aktorskie. Dużą popularność zdobyła dzięki roli w serialu "Gotowe na wszystko"; wcieliła się w nim w rolę Gabrielle Solis.
Magazyn "Maxim" uczcił setne wydanie numeru budując wielką okładkę z jej wizerunkiem w skąpym bikini na pustyni w Las Vegas. Eva Longoria Parker została wybrana przez czytelników pisma najseksowniejszą kobietą świata. Replika okładki miała wymiary 23 na 34 metry.
6 marca 2008 otworzyła własną restaurację BESO (w języku hiszpańskim "pocałunek") w West Hollywood.
Poprowadziła galę rozdania europejskich nagród muzycznych MTV Europe Music Awards 2010 w Madrycie.
Wystąpiła w teledysku Jessiki Simpson "Public Affar".
Życie prywatne.
Od 2002 do 2004 była żoną występującego w serialu "Szpital miejski" aktora Tylera Christophera. Przedstawiała się wtedy jako Eva Longoria Christopher. Jej następnym mężem (od 7 lipca 2007) był francuski koszykarz Tony Parker. 16 listopada 2010 aktorka złożyła pozew o rozwód, który doszedł do skutku w 2011 roku. Od 2016 roku jest żoną José Antonio Bastóna. W grudniu 2017 roku ogłosiła, że jest w ciąży i spodziewa się narodzin syna. 18 czerwca 2018 roku urodziła syna, który ma na imię Santiago Enrique.

</doc>
<doc id="453367" url="https://pl.wikipedia.org/wiki?curid=453367" title="Ferrari F40">
Ferrari F40

Ferrari F40 – supersamochód klasy średniej wyprodukowany pod włoską marką Ferrari w 1987 roku.
Historia i opis modelu.
Samochód zadebiutował w 1987 roku, w którym firma Ferrari obchodziła swoje 40-lecie. Kompozytowe panele nadwozia wykonane zostały z wzajemnie ze sobą posklejanych włókien węglowych. Pod nadwoziem zamontowano rurową ramę przestrzenną, do której zamocowano silnik. Silnik to zmodyfikowana jednostka pochodząca od poprzednika, modelu 288 GTO. Ulokowana centralnie jednostka V8 była montowana ręcznie. Moc silnika zwiększały dwie turbosprężarki japońskiej firmy IHI. Napęd przekazywany był na oś tylną. W modelu F40 jedna z turbin pracowała w dolnym zakresie zaś druga włączała się na wyższych prędkościach obrotowych (od 5000 obr./min).
W zawieszeniu zastosowano podwójne wahacze oraz spiralne amortyzatory. Prędkość maksymalna wynosiła 320 km/h.
Ferrari F40 jest ostatnim modelem wyprodukowanym za czasów właściciela firmy, Enzo Ferrari. F40 jest obok Porsche 959, Jaguara XJ220, Lamborghini Diablo, McLarena F1 i Bugatti EB 110 jednym z charakterystycznych supersamochodów przełomu lat 80. i 90.
Wyprodukowano 1310 sztuk.
Dane techniczne.
" "Ferrari F40 (1987-1992)
Silnik i napęd:
Hamulce i koła: 
Masy i wymiary:
Osiągi (zmierzone):
Ferrari F40 GT (1992)
Silnik i napęd:
Hamulce i koła: 
Masy i wymiary:
Osiągi:
Ferrari F40 LM (1989-1994)
Silnik i napęd:
Hamulce i koła: 
Masy i wymiary:
Osiągi:
" "Ferrari F40 GTE (1994-1996)
Silnik i napęd:
Hamulce i koła: 
Masy i wymiary:
Osiągi:
Hamann F40 (1994)
Silnik i napęd:
Hamulce i koła: 
Masy i wymiary:
Osiągi:

</doc>
<doc id="453369" url="https://pl.wikipedia.org/wiki?curid=453369" title="Murderdolls">
Murderdolls

Murderdolls – zespół muzyczny grający punk rock w połączeniu z glam rockiem i groove metalem powstały w 2002 roku, związany z wydawnictwem Roadrunner Records.

</doc>
<doc id="453370" url="https://pl.wikipedia.org/wiki?curid=453370" title="Mięso wołowe">
Mięso wołowe



</doc>
<doc id="453371" url="https://pl.wikipedia.org/wiki?curid=453371" title="Kwas magiczny">
Kwas magiczny

Kwas magiczny – mieszanina pentafluorku antymonu (SbF5) i kwasu fluorosulfonowego (HSO3F), zaliczana do superkwasów. Jest ok. 1013 razy mocniejszy od 100% kwasu siarkowego, H2SO4. W temperaturze pokojowej ma moc w skali Hammetta od -23 do -26,5 w zależności od stężenia HSO3F w mieszaninie. Ten układ superkwasowy został wytworzony po raz pierwszy w laboratorium George'a Olaha na Uniwersytecie Ohio w latach 60. XX wieku.
W wyniku reakcji kwasu fluorosulfonowego z pentafluorkiem antymonu powstają jony H2SO3F+, które są odpowiedzialne za tak dużą moc tego kwasu.
Mieszanina ta może sprotonować alkohole i alkeny generując karbokationy o znacznym stężeniu. Reakcje tego kwasu z alkoholami były dowodem na rzeczywiste istnienie karbokationów. W 140 °C FSO3H-SbF5 przekształca metan w trzeciorzędowy karbokation "tert"-butylowy:
Za metodę otrzymywania karbokationów z wykorzystaniem superkwasów George Olah otrzymał w 1994 r. Nagrodę Nobla w dziedzinie chemii.
Nazwa "kwas magiczny" powstała, gdy jeden z asystentów Olaha umieścił w mieszaninie FSO3H-SbF5 świecę, która uległa roztworzeniu, wskazując na zdolność tego superkwasu do protonowania węglowodorów.

</doc>
<doc id="453375" url="https://pl.wikipedia.org/wiki?curid=453375" title="Keiko Han">
Keiko Han

 – japońska aktorka.
Życiorys.
Han zdobyła sławę, podkładając głos postaci kotki Luny w serialu anime "Sailor Moon" oraz Saori Kido w "Rycerzach Zodiaku". Użycza głosu także w wielu grach na konsolę PS2. Jej córką jest Megumi Han.

</doc>
<doc id="453377" url="https://pl.wikipedia.org/wiki?curid=453377" title="Chmielnik (Wzgórza Włodzickie)">
Chmielnik (Wzgórza Włodzickie)

Chmielnik lub Czerwona Góra (408 m n.p.m.) – wzniesienie w południowo-zachodniej Polsce, w Sudetach Środkowych, w paśmie Wzgórz Włodzickich.
Chmielnik położony jest w najniższej, południowej części Wzgórz Włodzickich, w pobliżu Bożkowa, w kierunku zachodnim.
Jest to kopulaste wzniesienie o łagodnych zboczach i wyraźnie zaznaczonym płaskim wierzchołkiem. Wzniesienie w partii szczytowej częściowo porośnięte jest lasem mieszanym z przewagą drzew liściastych, zbocza zajmują pola uprawne i łąki.
Ze wzgórza rozciąga się widok na sztuczne ruiny baszty zamkowej na Grodziszczu (396 m n.p.m.), barokowy zamek z 1708 w Bożkowie oraz na Góry Bardzkie i Góry Sowie.

</doc>
<doc id="453380" url="https://pl.wikipedia.org/wiki?curid=453380" title="Pozytywizm (ujednoznacznienie)">
Pozytywizm (ujednoznacznienie)

Zobacz też:

</doc>
<doc id="453381" url="https://pl.wikipedia.org/wiki?curid=453381" title="Sudety Środkowe">
Sudety Środkowe

Sudety Środkowe (332.4–5) (cz. "Orlická oblast", "Střední Sudety", "Středosudetská oblast", niem. "Mittelsudeten") – środkowa część Sudetów w południowo-zachodniej Polsce i w północnych Czechach.
Położenie.
Sudety Środkowe rozciągają się na pograniczu Czech i Polski od Bramy Lubawskiej i rzeki Bobru na zachodzie po Przełęcz Kłodzką i Przełęcz Międzyleską na wschodzie. Na zachodzie graniczą z Płytą Wschodnioczeską i Sudetami Zachodnimi, na północy z Przedgórzem Sudeckim, na wschodzie z Sudetami Wschodnimi, a na południu z Wyżyną Brneńską.
Podział mezoregionalny.
W skład Sudetów Środkowych wchodzą: Kotlina Kamiennogórska, Góry Kamienne, Góry Wałbrzyskie, Pogórze Wałbrzyskie (zwane też Bolkowsko-Wałbrzyskie), Góry Sowie, Obniżenie Noworudzkie, Góry Bardzkie, Kotlina Broumovska, Góry Stołowe, Góry Bystrzyckie, Góry Orlickie, Pogórze Orlickie, Obniżenie Ścinawki, Wzgórza Włodzickie, Wzgórza Ścinawskie, Kotlina Kłodzka i Rów Górnej Nysy.
Granica.
W południowej części przecięte są w poprzek granicą państwową dzielącą Góry Kamienne, Stołowe, Orlickie i Bystrzyckie na część czeską i polską. Większa część Gór Stołowych i Orlickich oraz mniejsza część Gór Bystrzyckich i Kamiennych (Kruczych i Suchych) leży po czeskiej stronie. Po Polskiej stronie Sudety Środkowe zajmują powierzchnię 2100 km². Czeska część Gór Stołowych nosi nazwę "Broumovska vrchovina", Gór Orlickich – "Orlické hory", część Pogórza Orlickiego – "Podorlicka pahorkatina".
Geologia.
Historia geologiczna.
Najstarsze utwory, występujące w Górach Sowich, zostały silnie zmetamorfizowane, prawdopodobnie jeszcze w prekambrze.
Później powstały morskie osady budujące dzisiaj Góry Bardzkie i północną część Kotliny Kłodzkiej. Sudety Środkowe zostały wypiętrzone we wczesnym paleozoiku podczas fałdowania kaledońskiego. Wypiętrzenie to poprzedziła metamorfoza wcześniej powstałych skał.
Po tej orogenezie następowało zrównywanie reliefu i sedymentacja nowych osadów, która następowała aż do najniższego karbonu. Kolejne fałdowanie, które wpłynęło na ukształtowanie tego obszaru, to orogeneza hercyńska, w późnym paleozoiku.
Następnie przez ok. 200 milionów lat góry były niszczone przez czynniki zewnętrzne. Równocześnie w obniżeniach następowała sedymentacja grubych warstw skał osadowych i wulkanicznych w warunkach lądowych, w czasie karbonu, permu oraz wczesnego triasu. Są to piaskowce, zlepieńce i łupki z wkładkami węgla, powstałe w warunkach klimatu gorącego i wilgotnego (karbon), piaskowce, łupki zlepieńce z wkładkami wapieni, powstałe w warunkach pustynnych i odznaczające się czerwoną barwą (perm) oraz również pustynne – czerwone piaskowce triasowe.
W ciągu środkowego i górnego triasu, jury oraz dolnej kredy następowało niszczenie wcześniej powstałych skał. W wyniku działania erozji Sudety zostały niemal całkowicie zrównane.
W górnej kredzie nastąpiła transgresja morska, która objęła środkową część Masywu Czeskiego i wcisnęła się w nieckę Sudetów Środkowych. Duża część Sudetów Środkowych została pokryta grubą warstwą osadów piaszczystych.
Nie byłoby Sudetów Środkowych jako pasma górskiego, gdyby nie kolejna orogenezy alpejskiej w trzeciorzędzie podczas której, sztywne i grube warstwy skorupy ziemskiej nie zostały sfałdowane, lecz potrzaskane na kilkanaście części, z których każda została wypiętrzona na różną wysokość wzdłuż wielkich, ponad 1000 metrowych uskoków. W ten sposób powstały góry blokowo-zrębowe, składające się z bloków oddzielonych od siebie uskokami i rozległymi kotlinami. Górnokredowa płyta piaskowcowa została dyslokowana, a jej północno-wschodnia część uległa wypiętrzeniu tworząc Góry Stołowe zbudowane z piaskowców. Natomiast rów Górnej Nysy, zbudowany z piaskowców, zlepieńców i łupków został podniesiony na mniejszą wysokość. Mniejsze fragmenty płyty występują w Górach Bystrzyckich, gdzie znajdują się na różnych wysokościach. Podczas orogenezy alpejskiej nie zostało wydźwignięte Przedgórze Sudeckie. W czasie orogenezy alpejskiej nasiliły się zjawiska wulkaniczne, które trwały aż do czwartorzędu. Ich pozostałością są magmowe wylewy bazaltowe – skały wylewne.
Po zakończeniu orogenezy alpejskiej w całych Sudetach nastał proces erozyjnego niszczenia gór przez czynniki zewnętrzne – wietrzenie (erozja rzeczna) i sedymentacja osadów rzecznych, lodowcowych (przyniesionych przez lodowce skandynawskie) oraz eolicznych (naniesionych przez wiatr na przedpolu lodowca) w epoce lodowcowej. Osady lodowcowe powstały jedynie w dolinie Bystrzycy oraz w Kotlinie Kłodzkiej, gdzie lądolód wkroczył przez obniżenie Przełęczy Kłodzkiej. Szersze rozprzestrzenienie, zwłaszcza w Kotlinie Kłodzkiej, mają osady eoliczne – lessy, a w dolinach dawnych rzek piaski i żwiry.
Budowa geologiczna.
Sudety Środkowe to typowe góry zrębowe, obcięte od północy i południa uskokami. Pod względem geologicznym przedstawiają strukturę nieckowatą, której oś przebiega równolegle do głównego kierunku zrębu sudeckiego (z północnego zachodu na południowy wschód). Na obrzeżach niecki od północy znajduje się gnejsowa kra sowiogórska Gór Sowich, a od południa masywy Gór Orlickich i Bystrzyckich zbudowane z prekambryjskich skał metamorficznych, głównie łupków i gnejsów z małym obszarem granitowej intruzji w okolicach Kudowy wieku karbońskiego. Nieckę wypełniają warstwy dewońskie, karbońskie i permskie. Na dnie niecki występują, mało odporne warstwy karbońskie (z wkładkami węgla kamiennego), które wyłaniają się na jej brzegach tworząc obniżenia śródgórskie Bramy Lubawskiej i Obniżenia Noworudzkiego. W permie powstały wylewne intruzje magmowe: żyłowe, warstwowe i gniazdowe, z których powstały porfiry, budujące wzniesienia Gór Wałbrzyskich i Kamiennych. Na południe i wschód od nich leży kilkusetmetrowa płyta piaskowców górnokredowych, budująca Góry Stołowe. Południowo-wschodnią część rowu tektonicznego Nysy Kłodzkiej wypełniają zwięzłe skały osadowe – piaskowce, zlepieńce i łupki. We wschodniej części pojawiają się ścięte uskokami, hercyńskie struktury fałdowe Gór Bardzkich zbudowane ze zwięzłych skał osadowych poprzecinanych prostopadłymi uskokami do głównego kierunku rozciągłości. Wygląd Sudetów Środkowych jest wynikiem długotrwałych procesów górotwórczych i denudacyjnych, kiedy to góry były wypiętrzane, a następnie niszczone. Różnorodne skały różnego wieku tworzącą tzw. mozaikową budowę geologiczną.
Rzeźba.
Jest to obszar gór średnich o budowie zrębowej. Składają się z wielu grup i pasm górskich, które poprzecinane są dolinami rzek oraz kotlinami śródgórskimi i przełęczami. Przeważają tu długie grzbiety o łagodnych stokach i płaskich wierzchowinach, ponad nimi wznoszą się łagodne kopuły szczytów. W większości pasm górskich zbocza południowe są dość łagodne, natomiast północne są bardziej strome. Uwaga ta nie dotyczy Gór Stołowych, których stoliwo opada stromymi ścianami ze wszystkich stron, oraz wzniesień Gór Kamiennych i Wałbrzyskich, zbudowanych ze skał wulkanicznych. W trzeciorzędzie w wyniku dyslokacji wytworzyło się zapadlisko zwane Rowem Górnej Nysy, które dało początek Kotlinie Kłodzkiej, Sudety Środkowe są niższe od Sudetów Zachodnich i Wschodnich. Tylko w niewielu miejscach przekraczają wysokość 1000 m.
Krajobraz.
Kontrast między stromymi stokami i łagodnymi grzbietami jest typowym elementem krajobrazu Sudetów Środkowych. Obok pasm górskich występują rozległe kotliny otoczone ze wszystkich stron górami. Odwadniające je rzeki przebijają się przez góry głębokimi przełomami. Budowa geologiczna i długa przeszłość wykształciła różne typy krajobrazów i form terenu, od rozległych masywów górskich, po kopulaste, wzniesienia i masywy obcięte kuestami, strome ściany skalne, duże kotliny śródgórskie i liczne przełęcze. Sudety Środkowe są najniższą częścią Sudetów. Najwyższym ich szczytem jest Wielka Desztna 1115 m n.p.m. w Górach Orlickich oraz Wielka Sowa 1015 m n.p.m. w Górach Sowich, poziom powyżej 900 m n.p.m. osiągają wzniesienia w Górach Stołowych i Kamiennych. W Górach Wałbrzyskich tylko szczyty Chełmca i Borowej przekraczają 800 m n.p.m., Góry Bardzkie są znacznie niższe a ich szczyty wznoszą się nieco ponad 700 m n.p.m. Sudety Środkowe są bardzo zróżnicowane pod względem nie tylko wysokości, ale też pod względem rzeźby i budowy geologicznej. Znajdują się tutaj jedyne w Polsce góry płytowe jakimi są Góry Stołowe, najstarsze góry w Polsce – Góry Sowie – zbudowane z archaicznych gnejsów, a także Góry Kamienne, których ostre szczyty zbudowane są z powulkanicznych porfirów i melafirów. Góry porośnięte są lasem świerkowym, z rzadko występującymi naturalnymi buczynami. Punkty widokowe mieszczą się na wieżach widokowych, na skałkach, polanach szczytowych lub zboczach. W Górach Stołowych wyniesione płyty skalne są świetnym naturalnym tarasem widokowym na całe Sudety od Karkonoszy po Sudety Wschodnie.
Doliny śródgórskie są w znacznym stopniu zurbanizowane i gęsto zaludnione.
Wody.
Wododział.
Grzbietem Sudetów Środkowych biegnie granica wododziału między zlewiskiem Morza Bałtyckiego i Północnego wody z północnych stoków spływają do Bałtyku, a z południowych do Morza Północnego. Wody licznych wypływających stąd rzek zasilają dwa morza. Składają się one na dopływy dwóch głównych rzek – Odry (Morze Bałtyckie) i Łaby (Morze Północne), które płyną poza omawianym obszarem.
Ważniejsze rzeki.
Największymi rzekami Sudetów Środkowych są Nysa Kłodzka i Bóbr.
Mniejsze ważne rzeki i potoki.
Nysa Szalona (dopływ Kaczawy), Strzegomka (dopływ Bystrzycy), Bystrzyca, Ścinawka, Bystrzyca Dusznicka (dopływ Nysy Kłodzkiej), Bystrzyca Łomnicka, Łomnica, Dzika Orlica, Zadrna, Pełcznica (dopływ Strzegomki).
Główne dopływy Odry.
Z Sudetów Środkowych Odrę zasilają rzeki: Nysa Kłodzka, Bystrzyca, Bóbr.
Główne dopływy Łaby.
Łabę zasilają rzeki: Upa, Metuje i Orlica (powstała z połączenia Dzikiej i Cichej Orlicy).
Ważniejsze przełomy.
Rzeki Sudetów Środkowych płynęły niegdyś po pagórkowatej wyżynie. W czasie orogenezy alpejskiej część z nich porzuciła swe dawne koryto, a niektóre wcinały się w wypiętrzające się masywy górskie, rozcinając skały podłoża o różnej odporności. W ten sposób powstały liczne przełomy antecedentne.
Najbardziej znane przełomy w Sudetach Środkowych:
Zbiorniki naturalne.
Jeziorka naturalne z wodami stojącym występują na torfowiskach wysokich w Górach Bystrzyckich, na torfowiskach w Górach Stołowych.
Zbiorniki sztuczne.
Zbiorniki sztuczne są to przede wszystkim zbiorniki retencyjne. Pod koniec XIX i na początku XX w. zaczęto budować zbiorniki retencyjne na głównych rzekach sudeckich. Celem ich budowy było uregulowanie i opanowanie łatwo wzbierających rzek górskich. Później zaczęto budować zbiorniki także dla potrzeb przemysłu i jako zbiorniki wody pitnej. Z czasem zbiorniki zaczęto wykorzystywać w celach rekreacyjnych.
Klimat.
Klimat Sudetów Środkowych kształtowany jest przez morskie masy powietrza mimo niedużych wysokości określa się jako umiarkowany, środkowoeuropejski, górski z wpływami oceanicznymi. Jest surowy a opady wysokie. Temperatura obniża się wraz z wysokością, ale rosną opady gwarantuje to dobre warunki śniegowe zimą. Zima jest surowa i śnieżna. W kotlinach górskich i niższych partiach oraz na pogórzu, średnie temperatury są wyższe a klimat ciepły i wilgotny. Typowo górski klimat występuje tylko w szczytowych partiach gór. Występują tu typowe piętra klimatyczne. Najwięcej śniegu zimą, jest w Górach Orlickich i Bystrzyckich (w Zieleńcu), oraz w wyższych partiach Gór Sowich i Kamiennych. Zachmurzenie: średnie występuje w okresie jesienno-zimowym, najmniejsze w lecie. Opadom często towarzyszą gwałtowne burze z wyładowaniami. Zachmurzenie: średnie występuje w okresie jesienno-zimowym, najmniejsze w lecie.
Flora i fauna.
Roślinność.
Wysokie opady, umiarkowane średnie temperatury roczne, położenie oraz wysokość względna terenu tworzą specyficzne warunki dla flory fauny. Surowy, wilgotny i zimny klimat górski ma wpływ na wysokość pięter roślinnych. W Sudetach górna granica lasu znajduje się ponad 200 m niżej niż w Karpatach. Roślinność układa się piętrowo. W kotlinach i dolinach rzecznych występuje typowy las nizinny mieszany oraz tereny uprawne regiel dolny i regiel górny porasta monokultura świerka (niegdyś w reglu dolnym rosły głównie buczyny i lasy jodłowo-bukowe).
Region, cechuje znaczny stopień degradacji środowiska przyrodniczego, przede wszystkim lasów. Przyroda ożywiona Sudetów została silnie przekształcona pod wpływem działalności człowieka. Klęska ekologiczna zniszczyła w szczytowych partiach lasy Gór Sowich i Stołowych. Jednak miejscami zachowały się fragmenty naturalnych zbiorowisk roślinnych, które podlegają ochronie rezerwatowej. Do najcenniejszych zalicza się torfowiska, których największe zespoły znajdują się w Górach Stołowych i Bystrzyckich.
Zwierzęta.
Świat zwierzęcy gór i dolin jest bardzo bogaty, reprezentują go: ssaki, ptaki, płazy, gady, mięczaki, owady i ryby. Pojawienie się niektórych gatunków oraz zwiększenie populacji związane jest z odtwarzaniem się całych ekosystemów, w którego biocenozach dominują owady i małe ssaki. Masowo występują w tutejszych lasach małe drapieżniki. W sztolniach, szczelinach skalnych i wyrobiskach kamieniołomów gnieżdżą się nietoperze. Dobrze zaadaptował się korsykański baran górski – muflon w Górach Bardzkich i Sowich.
Ochrona przyrody.
W Sudetach Środkowych występuje duża liczba gatunków roślin i zwierząt pod ścisłą ochroną gatunkową lub ujętych w Czerwonych Księgach gatunków zagrożonych. W celu ochrony mało zniekształconych ekosystemów lub zagrożonych i rzadkich gatunków, oraz szczególnie cennych składników środowiska należących do przyrody nieożywionej w różnych częściach Sudetów Środkowych utworzono rezerwaty przyrody chronionej i parki krajobrazowe.
Ludność.
W większości obniżenie zamieszkuje ludność napływowa, po wojnie przybyli tu osadnicy z centralnej Polski, przymusowi polscy wysiedleńcy z Kresów oraz osoby powracające z emigracji zarobkowej z zachodniej Europy (głównie polscy górnicy pracujący we Francji, którzy osiedlili się w okolicach Nowej Rudy i Wałbrzycha). Większość ludności zamieszkuje w środowisku wiejskim.
Większe miasta.
Na obszarze Sudetów Środkowych znajdują się m.in. takie miasta, jak Kłodzko, Bystrzyca Kłodzka, Międzylesie, Szczytna, Radków, Polanica-Zdrój, Duszniki-Zdrój, Kudowa-Zdrój, Bardo Śląskie, Nowa Ruda, Lubawka, Bolków, Głuszyca, Jedlina-Zdrój, Wałbrzych, Szczawno-Zdrój, Mieroszów, Chełmsko Śląskie, Kamienna Góra, Świebodzice. Po czeskiej stronie natomiast leży: Žamberk, Vamberk, Náchod, Broumov, Teplice nad Metují, Police nad Metují, Meziměstí i Adrszpach.
Uzdrowiska.
Jedlina-Zdrój, Polanica-Zdrój, Duszniki-Zdrój, Kudowa-Zdrój, Szczawno-Zdrój, Długopole-Zdrój
Miejscowości i miejsca z zabytkami i bogatą historią.
Bolków, Kamienna Góra, Krzeszów, Chełmsko Śląskie, Lubachów, Zagórze Śląskie, Walim, Głuszyca, Nowa Ruda, Wambierzyce, Srebrna Góra, Kłodzko, Szczytna, Świebodzice, Sokołowsko.
Zabytkowe obiekty.
Budowle.
Twierdza Srebrnogórska, Twierdza Kłodzka, Zamek Książ, Opactwo cystersów w Krzeszowie, Bazylika w Wambierzycach, Zamek Grodno, młyn papierniczy – Muzeum Papiernictwa w Dusznikach-Zdroju, Zamek Leśna w Szczytnej. Zabytkowe wiadukty kolejowe i tunele kolejowe, Zespół Drewnianych Domów („Dwunastu Apostołów”) w Chełmsku Śl., Domy Tkaczy w Międzylesiu. Ponadto jest tu duża liczba zabytkowych pałaców, kościołów, budowli, starych kamiennych monolitowych krzyży nieznanego przeznaczenia, określanych często błędnie jako krzyże pokutne ew. pojednania, kaplic i kapliczek przydrożnych.
Ruiny zamków.
Zamku Radosno, Zamku Rogowiec, Zamku Nowy Dwór, Zamku Stary Książ, Zamku Cisy, Zamek Grodztwo pozostałości ruin po zamku Quingenburg na Garncarzu, Zamku Szczerba, Zamku Homole, Zamku Kapitanowo w Ścinawce Średniej.
Inne ruiny.
Forty (np. Forty Wilhelma, Fort Karola), ruiny chat pasterskich pod Waligórą
Komunikacja.
Sieć komunikacyjna jest dobrze rozwinięta, co stworzyło dogodne warunki dla rozwoju gospodarczo-przemysłowego regionu i rozwoju turystyki. Przez Sudety Środkowe przechodzą cztery drogi krajowe, w tym trzy o statusie europejskim, oraz dobrze rozwinięta sieć dróg wojewódzkich i lokalnych. Przez Sudety prowadzi też kilka szlaków kolejowych o znaczeniu międzynarodowym i lokalnym, choć kilka z nich pod koniec XX w. zostało wyłączonych z eksploatacji.
Sieć drogowa.
drogi krajowe
drogi wojewódzkie
Przejścia graniczne.
Sudety Środkowe graniczą z Czechami. Granica państwowa przechodzi górami w związku z uwarunkowaniami naturalnymi. Obok głównych przejść granicznych jest tu duża liczba przejść lokalnych i turystycznych.

</doc>
<doc id="453387" url="https://pl.wikipedia.org/wiki?curid=453387" title="Krajowa domena najwyższego poziomu">
Krajowa domena najwyższego poziomu

Krajowa domena najwyższego poziomu (ang. "ccTLD country code top-level domain") – dwuliterowa domena najwyższego poziomu zarezerwowana dla państwa lub terytorium zależnego. Większość z nich odpowiada kodom krajów ze standardu ISO 3166-1.
Niektóre domeny są często używane dla stron niezwiązanych z krajem, któremu je przydzielono, lecz ze względu na podobieństwo do skrótów, na przykład:

</doc>
<doc id="453393" url="https://pl.wikipedia.org/wiki?curid=453393" title="Barbara Ludwiżanka">
Barbara Ludwiżanka

Barbara Ludwiżanka (ur. 24 stycznia 1908 w Stanisławowie, zm. 26 października 1990 w Warszawie) – polska aktorka teatralna i filmowa.
Kariera.
Pochodziła z lwowskiej rodziny o tradycjach artystycznych. Jej rodzice, Adam Ludwig (1875–1952) i Wanda Hendrich (1885–1961), byli pedagogami i śpiewakami operowymi. Ukończyła Szkołę Aktorską przy Konserwatorium Muzycznym w Poznaniu. Na teatralnej scenie debiutowała już w 1924 w Teatrze Polskim w Poznaniu, którego aktorką pozostała do roku 1937; z wyjątkiem lat 1930–1934, kiedy to grała w Teatrze im. J. Słowackiego w Krakowie. W 1937 przeniosła się do Łodzi, gdzie do wybuchu II wojny światowej występowała w Teatrze Miejskim. W czasie II wojny światowej przebywała w Warszawie. Została aresztowana i wywieziona na roboty przymusowe do III Rzeszy. Po wojnie i powrocie do kraju związała się ponownie z Teatrem im. J. Słowackiego w Krakowie (lata 1945–1947). W sezonie 1947–1948 grała po raz kolejny w Łodzi. Od 1948 występowała już tylko w teatrach Warszawy; w latach 1948–1965 w Teatrze Polskim, a następnie w latach 1965–1983 w Teatrze Współczesnym.
Na ekranie pojawiła się już w latach 20 XX w. Po II wojnie ś. do ról filmowych powróciła dopiero w 1963 roku. Swoje najsłynniejsze filmowe kreacje stworzyła w "Sublokatorze" (1966; reż. Janusz Majewski), "Nocach i dniach" (1975; reż. Jerzy Antczak), i epizod w "Seksmisji" (1983; reż. Juliusz Machulski). Wielokrotnie występowała w audycjach Polskiego Radia oraz w spektaklach Teatru Telewizji.
Życie prywatne.
Była drugą żoną aktora Władysława Hańczy. Małżeństwo trwało do śmierci Hańczy w 1977. Para nie miała dzieci.
Została pochowana wraz z mężem na cmentarzu Powązkowskim w Warszawie (kwatera 167-III-3).

</doc>
<doc id="453396" url="https://pl.wikipedia.org/wiki?curid=453396" title="Montana (ujednoznacznienie)">
Montana (ujednoznacznienie)

Gminy w USA:
Inne:

</doc>
<doc id="453400" url="https://pl.wikipedia.org/wiki?curid=453400" title="Prędkość handlowa">
Prędkość handlowa

Prędkość handlowa – iloraz odległości dzielącej punkt początkowy i końcowy trasy pokonywanej przez środek transportu oraz czasu, w jakim ta trasa została przebyta.
Prędkość handlowa jest zależna od prędkości, z jaką porusza się środek transportu, jak również od czasu postoju na przystankach pośrednich, warunków ruchu (np. korki uliczne) itp. Jest parametrem pozwalającym realnie ocenić szybkość zapewnianą przez dany środek transportu.
W Polsce średnia prędkość handlowa pociągów towarowych licencjonowanych przewoźników kolejowych w I półroczu 2012 roku według UTK wyniosła 25,75 km/h. Natomiast średnia prędkość pociągów towarowych w Europie pod względem długości kolejowej infrastruktury liniowej francuskiej sieci RFF ("Réseau ferré de France") oscylowała na poziomie 60 km/h.
Dla porównania średnia prędkość handlowa tramwaju w Warszawie w 2010 roku wynosiła 17,41 km/h, a autobusu 22,73 km/h. Średnia prędkość samochodu na autostradzie A4 w 2013 roku wynosiła 90 km/h, natomiast na drogach krajowych – 65 km/h.

</doc>
<doc id="453401" url="https://pl.wikipedia.org/wiki?curid=453401" title="Niebezpieczny umysł (film)">
Niebezpieczny umysł (film)

Niebezpieczny umysł (ang. "Confessions of a Dangerous Mind") – amerykański film fabularny powstały na podstawie autobiografii Chucka Barrisa pt. "Niebezpieczny umysł".
Opis fabuły.
Film opowiada o Chucku Barrisie, twórcy i gospodarzu teleturniejów telewizyjnych, jednocześnie przyznającym się w swojej autobiografii do popełnienia 33 zabójstw. Barris był odpowiedzialny za powstanie kilku teleturniejów, m.in. pierwowzoru polskiej "Randki w ciemno". Film przedstawia karierę Barrisa zarówno jako prezentera i producenta telewizyjnego, jak i płatnego zabójcy pracującego dla CIA. Towarzyszenie zwycięzcom "Randki w ciemno" w podróżach do Europy w charakterze przyzwoitki było tylko przykrywką dla jego morderczych misji. Portretując rzekome wyczyny Barrisa w niemal komiksowym stylu, film wcale nie wyklucza, że twierdzenia Barrisa mogą być fałszywe. W filmie pojawiają się też wywiady z przyjaciółmi i znajomymi Barrisa z jego „prawdziwego” życia, lecz nie potrafią oni stwierdzić, że Barris kłamał; podobno nieraz znikał i nie pojawiał się przez dłuższy czas. Z drugiej strony świat Barrisa przypomina nieco halucynacje bohatera filmu "Piękny umysł".
O filmie.
Film ten, mimo iż dla George’a Clooneya był dopiero debiutem reżyserskim, został dobrze przyjęty przez krytyków.
Nie wiadomo, czy wydarzenia opisane w autobiografii Barrisa były prawdziwe. Sam Barris pytany w wywiadach, czy rzeczywiście był współpracownikiem CIA, zwykł odpowiadać „I can't really confirm or deny it” (Naprawdę nie mogę tego potwierdzić, ani zaprzeczyć).
Nagrody.
Film był nominowany do Złotego Niedźwiedzia na festiwalu w Berlinie. Na tej imprezie Srebrnego Niedźwiedzia w kategorii Najlepszy Aktor otrzymał Sam Rockwell.

</doc>
<doc id="453402" url="https://pl.wikipedia.org/wiki?curid=453402" title="Worms 2">
Worms 2

Worms 2 – kontynuacja zręcznościowo-strategicznej gry komputerowej Worms z odnowioną grafiką, nowymi rodzajami broni i tym podobnymi zmianami.
W Worms 2 może grać od 1 do 6 graczy. Możliwe opcje gry:
Pomimo faktu, iż gra została wydana w 1997 roku nadal istnieją aktywne serwery gry
W grze internetowej wyróżnia się kilka „odmian” gry:
Rozgrywka polega na tym, aby poruszać się wyłącznie za pomocą liny oraz atakować tylko z niej. Jednakże przed wykonaniem ataku należy zebrać jeden lub więcej zasobników.
Niszczenie ich jest niedozwolone.
W grze internetowej dostępny jest tzw. ranking (ang. Ladder). Jest to pewna strona internetowa, na której gracze mogą zakładać swoje konta, a następnie zgłaszać swoje wygrane z innymi graczami. Dzięki temu łatwo jest się zorientować, którzy z graczy ma jaki poziom.
Jednak ranking ten jest wykorzystywany tylko w grach typu Roper oraz B&amp;G.

</doc>
<doc id="453404" url="https://pl.wikipedia.org/wiki?curid=453404" title="Wola Solecka II">
Wola Solecka II



</doc>
<doc id="453405" url="https://pl.wikipedia.org/wiki?curid=453405" title="Wola Solecka I">
Wola Solecka I



</doc>
<doc id="453406" url="https://pl.wikipedia.org/wiki?curid=453406" title="Leopold Gratz">
Leopold Gratz

Leopold Gratz (ur. 4 listopada 1929 w Wiedniu, zm. 2 marca 2006 tamże) – austriacki polityk i samorządowiec, działacz Socjalistycznej Partii Austrii (SPÖ), minister w rządzie federalnym, burmistrz Wiednia (1973–1984), deputowany, a w latach 1986–1989 przewodniczący Rady Narodowej.
Życiorys.
Syn urzędnika bankowego. Studiował prawo na Uniwersytecie Wiedeńskim, działał w socjalistycznym związku studencjim VSStÖ. Krótko pracował w wiedeńskim urzędzie pracy, po czym został etatowym pracownikiem klubu parlamentarnego Socjalistycznej Partii Austrii. W 1963 objął funkcję sekretarza centralnego SPÖ. W tym samym roku powołany w skład Rady Federalnej, w której zasiadał do 1966. Następnie do 1973 był członkiem Rady Narodowej XI, XII i XIII kadencji. Od kwietnia 1970 do listopada 1971 sprawował urząd ministra edukacji, od lipca 1970 odpowiadał jednocześnie za sztukę. W latach 1971–1973 przewodniczył frakcji poselskiej socjalistów.
W 1973 został członkiem rady miejskiej Wiednia, będącej równocześnie landtagiem kraju związkowego. W tym samym roku objął stanowisko burmistrza Wiednia. W międzyczasie w 1976 został przewodniczącym wiedeńskich struktury SPÖ. Funkcję burmistrza pełnił do 1984. Jego urzędowanie było kojarzone z aferami dotyczącymi miejskiego przedsiębiorstwa mieszkaniowego Wiener Bauring oraz budowy szpitala wiedeńskiego AKH.
Powrócił następnie do aktywności na szczeblu federalnym. Od września 1984 do czerwca 1986 sprawował urząd ministra spraw zagranicznych w rządzie Freda Sinowatza. Od grudnia 1986 do lutego 1989 był posłem i przewodniczącym Rady Narodowej XVII kadencji. Karierę polityczną Leopolda Gratza zakończył skandal określany jako "Lucona-Affäre", na skutek którego jego długoletni znajomy, przedsiębiorca Udo Proksch, został skazany za wielokrotne zabójstwo. Leopold Gratz w 1993 został ukarany grzywną za fałszywe zeznania składane na korzyść swojego znajomego.

</doc>
<doc id="453407" url="https://pl.wikipedia.org/wiki?curid=453407" title="Ludwiżanka">
Ludwiżanka



</doc>
<doc id="453412" url="https://pl.wikipedia.org/wiki?curid=453412" title="Sygurd Fafnesbane">
Sygurd Fafnesbane

Sigurd Fafnesbane (staronord. "Sigurðr", niem. "Siegfried", szw. "Sigurd") – legendarny heros w mitologii nordyckiej, a także główny bohater "Sagi rodu Wölsungów", "Pieśni o Nibelungach" oraz opery Richarda Wagnera pt. "Siegfried". Część jego historii została także wyryta na kamieniu z Ramsund. Kolejnym źródłem wiedzy o losach tego bohatera są dwie części "Eddy poetyckiej": "Sigurðarkviða Fáfnisbana I" oraz "Sigurðarkviða Fáfnisbana II".

</doc>
<doc id="453414" url="https://pl.wikipedia.org/wiki?curid=453414" title="Peter Jankowitsch">
Peter Jankowitsch

Peter Jankowitsch (ur. 10 lipca 1933 w Wiedniu) – austriacki polityk, dyplomata.
Z wykształcenia jest prawnikiem. Należy do Socjaldemokratycznej Partii Austrii ("SPÖ"). W latach 1983-1986, 1987-1990 i 1992-1993 sprawował funkcję deputowanego do Nationalrat. W latach 1986-1987 pełnił funkcję federalnego ministra spraw zagranicznych rządu austriackiego. W latach 1990-1992 ponownie został powołany do rządu, tym razem jako sekretarz stanu w Kancelarii Federalnej. W latach 1993-1998 sprawował posadę ambasadora Austrii przy OECD w Paryżu we Francji.

</doc>
<doc id="453415" url="https://pl.wikipedia.org/wiki?curid=453415" title="Mistrzostwa Polski w piłce nożnej kobiet">
Mistrzostwa Polski w piłce nożnej kobiet

Mistrzostwa Polski w piłce nożnej kobiet – prowadzone cyklicznie rozgrywki piłkarskie, mające na celu wyłonienie najlepszej żeńskiej klubowej drużyny w Polsce.
Historia.
Pierwsze nieoficjalne mistrzostwa Polski (o Puchar PZPN) piłkarek nożnych odbyły się w 1975 roku, a ich zwycięzcą został Checz Gdynia, który zwyciężył również w kolejnych latach. Podczas konferencji Głównego Komitetu Kultury Fizycznej i Sportu w 1979 r. postanowiono utworzyć Komisję ds. Piłki Nożnej Kobiet oraz zorganizować Mistrzostwa Polski (MP). Pierwsza edycja oficjalnych MP kobiet - od razu w formie ligowej (pod nazwą I ligi) - odbyła się w sezonie 1979/1980, a wygrał je zespół Czarnych Sosnowiec. W 2005 r. zmieniono nazwę najwyższego kobiecego poziomu ligowego, który od sezonu 2005/2006 nosi oficjalną nazwę Ekstraliga kobiet.
Klasyfikacja medalowa.
Stan po MP 2022

</doc>
<doc id="453417" url="https://pl.wikipedia.org/wiki?curid=453417" title="Królowie Jugosławii">
Królowie Jugosławii



</doc>
<doc id="453418" url="https://pl.wikipedia.org/wiki?curid=453418" title="Elliott Gould">
Elliott Gould

Elliott Gould, właśc. Elliott Goldstein (ur. 29 sierpnia 1938 w Brooklynie) – amerykański aktor filmowy, teatralny i telewizyjny.
W latach sześćdziesiątych zaczął występować w filmach hollywoodzkich. Oprócz występów w komedii "Bob &amp; Carol i Ted &amp; Alice" (1969), za którą otrzymał nominację do Oscara dla najlepszego aktora drugoplanowego. Jest najlepiej znany z ról w filmach Roberta Altmana – "MASH" (1970), "Długie pożegnanie" (1973) i "Kalifornijski poker" (1974), a także trylogii: ' (2001), ' (2004) i "Ocean’s Thirteen" (2007) jako Reuben Tishkoff. Grywał też na szklanym ekranie, m.in. w sitcomie NBC "Przyjaciele" (1994-2003) jako Jack Geller, ojciec Rossa (David Schwimmer) i Moniki Geller (Courteney Cox), serialu kryminalnym Showtime "Ray Donovan" (2013-2015) jako Ezra Goldman i serialu CBS "" (2017) jako Isaiah Roth, szef kancelarii prawniczej.
Życiorys.
Wczesne lata.
Urodził się w nowojorskim Brooklynie w rodzinie żydowskiej jako syn Lucille (z domu Raver), która sprzedawała sztuczne kwiaty do salonów piękności, i Bernarda Goldsteina, który pracował w branży odzieżowej jako obrotnik wyrobami włókienniczymi. Jego dziadkowie byli imigrantami z Ukrainy, Polski i Rosji. Uczył się w Charles Lowe’s School of Theatrical Arts na Broadwayu i ukończył Professional Children's School na Manhattanie.
Kariera.
Jako dziecko występował w szpitalach, świątyniach, a czasami w telewizji, był również modelem dziecięcym. W okresie lata występował w ośrodkach górskich Catskill. Kiedy miał 18 lat, trafił na Broadway do chóru w widowiskach: "Rumple" (1957) i "Say, Darling" (1958-59). W wieku 21 lat uzależnił się od hazardu, przez który popadł w długi i dorabiał, sprzedając preperaty do czyszczenia dywanów i zabawki w domu towarowym „Gimbel’s” oraz pracując jako windziarz w hotelu Park Royal. Do pracy aktorskiej powrócił w 1960 rolą w "Słodkiej Irmie" ("Irma La Douce", 1960-61) Billy’ego Wildera i I.A.L. Diamonda, po czym wygrał przesłuchania do głównej roli w musicalu "I Can Get It for You Wholesale" (1962), który zebrał dobre recenzje. Następnie otrzymał główną rolę w spektaklu "Na przepustce" wystawianym w Teatrze Księcia Walii w Londynie; spektakl ze względu na słabą frekwencję został zdjęty z afisza zaledwie miesiąc po premierze, po ponad 50 przedstawieniach. W tym czasie ponownie popadł w długi.
W 1964 premierę miał film telewizyjny "Once Upon the Mattress", w którym za swoją drugoplanową rolę zdobył przychylne recenzje prasy. W tym samym roku odbył letnią trasę z musicalem "The Fantasticks". Szybko trafił też na kinowy ekran w komedii Williama Dieterle "Wyznanie" ("Quick, Let's Get Married"/"The Confession", 1964) oraz komedii muzycznej Williama Friedkina "Noc, w którą zamordowano Minsky’ego" ("The Night They Raided Minsky's", 1968) z Britt Ekland i Jasonem Robardsem.
Stał się gwiazdą w 1969, gdy zagrał nominowaną do Oscara rolę Teda Hendersona w komediodramacie "Bob i Carol oraz Ted i Alice" ("Bob &amp; Carol &amp; Ted &amp; Alice"). Po zagraniu postaci Traperera Johna w klasycznym filmie satyrycznym Roberta Altmana "MASH" (1970) doszedł do wielkiej ligi aktorów hollywoodzkich. Wyluzowany, niekonwencjonalny i wrażliwy Gould był bardzo popularny wśród młodych, którzy zdecydowanie identyfikowali się z często zagubionymi i neurotycznymi postaciami, które grał.
Następne filmy, zwłaszcza komediodramat Richarda Rusha "Uciekający punkt" ("Getting Straight", 1970) i czarna komedia Alana Arkina "Sposób na Alfreda" ("Little Murders", 1971), wzmocniły jego pozycję w świecie filmu. Jako Philip Marlowe w filmie kryminalnym neo-noir "Długie pożegnanie" ("Long Goodbye", 1973) dowiódł, że ma talent aktorski.
W kolejnych dziesięcioleciach osiągnął idealny poziom sławy i aktywności, pojawiając się w ogromnej liczbie filmów. takich jak: "Kalifornijski poker" ("California Split", 1974), "Koziorożec 1" ("Capricorn One", 1978), "Bugsy" (1991), "" (2001) i kolejnych dwóch częściach.
Życie prywatne.
W 1962 podczas prac nad musicalem "I Can Get It for You Wholesale" poznał aktorkę i piosenkarkę Barbrę Streisand, którą poślubił 21 marca 1963 i z którą ma syna Jasona Emanuela (ur. 29 grudnia 1966 w Nowym Jorku). 9 lipca 1971 doszło do rozwodu. Był dwukrotnie żonaty z Jennifer Bogart (od 8 grudnia 1974 do 1976 i od 9 czerwca 1978 do 1979), z którą ma dwoje dzieci.

</doc>
<doc id="453420" url="https://pl.wikipedia.org/wiki?curid=453420" title="Przeciągarka">
Przeciągarka



</doc>
<doc id="453424" url="https://pl.wikipedia.org/wiki?curid=453424" title="Stargate SG-1">
Stargate SG-1



</doc>
<doc id="453425" url="https://pl.wikipedia.org/wiki?curid=453425" title="Przestrzeń całkowicie regularna">
Przestrzeń całkowicie regularna



</doc>
<doc id="453426" url="https://pl.wikipedia.org/wiki?curid=453426" title="Saga rodu Wölsungów">
Saga rodu Wölsungów

Saga rodu Wölsungów () – zapisana w języku islandzkim w późnym XIII wieku historia opowiadająca o losach rodu bohaterów począwszy od założyciela Wölsunga, poprzez Sygmunda aż po losy Sygurda i Brunhildy oraz zniszczenie Burgundów. Historia ta jest w dużym stopniu oparta na epickiej poezji tamtych czasów.
Akcja poematu "Pieśń o Nibelungach" zapisanego w języku średniogórnoniemieckim jest bardzo podobna do tej sagi. Występujący w niej bohater Zygfryd (Siegfried) to niemiecki odpowiednik skandynawskiego Sigurda.
Streszczenie losów Wölsungów.
Wölsung.
Wölsung był wnukiem Odyna. Został urodzony przez matkę po sześciu latach ciąży. Jego pierworodnym potomstwem były bliźnięta Sygny i Sygmund. Sygny wyszła za mąż za Syggeira, króla Götaland. W trakcie ceremonii ślubnej pojawił się Odyn, który wbił miecz w pień znajdującej się na miejscu wesela jabłoni, ogłaszając, że jest on własnością tego, kto zdoła go stamtąd wyciągnąć. Dokonał tego Sygmund. Chęcią posiadania tego doskonałego miecza o imieniu Gram zapałał Syggeir. Zaproponował on Sigmundowi odkupienia miecza. Jednak ten odmówił.
Wkrótce potem Syggeir zaprosił całą rodzinę Wölsunga na ucztę. W trakcie uczty zabił głowę rodu, a wszystkich jego synów, łącznie z Sygmundem, uwięził. Co wieczór do więzienia wpuszczany był wilkołak, który ich po jednym zjadał. Gdy został już tylko Sygmund, Sygny wysmarowała jego twarz miodem. Zajęty smakowaniem miodu wilkołak włożył język do ust Sygmunda, który skorzystał z okazji i go odgryzł, a następnie zabił potwora.
Sygmund.
Sygmund następnie ukrywał się przez lata w lasach Götaland, utrzymując stale kontakt ze swą siostrą Signy, która w końcu urodziła mu syna – Synfjötli. Gdy ten dorósł, spotkał się z ojcem w puszczy i dołączył do niego. Razem wędrowali i przy okazji jednej z przygód spadła na nich klątwa, dzięki której zmienili się w wilkołaki. W końcu udało im się wywrzeć zemstę za zabicie Wölsunga.
W późniejszym czasie Sygmund ożenił się z Hjördís. Po pewnym okresie pokoju kraj Sygmunda został zaatakowany przez króla Lyngwiego. W czasie bitwy Sygmund zmierzył się z pewnym starcem (Odynem). Starzec ten rozbił miecz Sygmunda na drzazgi. Sam zaś Sygmund zginął z ran zadanych z rąk reszty wrogów. Umierając tylko ogłosił, że miecz zostanie złożony przez jego syna zrodzonego z Hjördís. Synem tym był Sygurd.
Sygurd.
Hjördís po śmierci Sygmunda wychodzi za mąż za Alfa, zaś Zygfryd (Sygurd) zostaje odesłany na wychowanie do kowala Regina. Ten namawiał go do zdobycia rumaka, w wyniku czego Sygurd dostał od Odyna konia o imieniu Grani – potomka Sleipnira. Następnie Regin opowiadał Sygurdowi historię swojej rodziny, w której Azowie zabili jego brata Otra, a następnie, aby wykupić się, dali jego ojcu Hreidmarowi złoto zrabowane karłowi Andwari. Jednak karzeł przeklął je, w wyniku czego Hreidmara spotkała śmierć z ręki syna – Fafnira.
Sygurd godzi się zabić Fafnira, który tymczasem przemienił się w smoka. Razem z Reginem przywracają do życia miecz Gram, dzięki któremu można przeciąć kowadło. Uzbrojony w miecz Sygurd wykopuje dół na ścieżce Fafnira i, za radą Odyna, zabija go ciosem od dołu. Sygurd zostaje cały, z wyjątkiem małego miejsca na ramieniu, oblany krwią smoka, która daje mu odporność na ciosy broni.
Regin poprosił Sygurda o serce smoka. Jednak przypadkiem Sygurdowi udało się skosztować serca, dzięki czemu zyskał dar rozumienia mowy ptaków. Dowiedział się od nich, że Regin szykuje na niego zasadzkę i zamierza go zabić. Sygurd zabił Regina i zjadł serce smoka, co dało mu zdolność prorokowania.
Sygurd w trakcie swojej dalszej wędrówki zbudził ze snu zaczarowaną walkirię Brunhildę, w której się zakochał, ale która przepowiada jego zagładę oraz ślub z inną kobietą. Następnie Sygurd udał się na burgundzki dwór króla Gjukiego. Żona Gjukiego Grimhilda zaczarowała Sygurda tak, że ten zapomniał o Brunhildzie i ożenił się z jej córką Gudrun.
Po pewnym czasie Brunhilda przybyła na burgundzki dwór. Jeden z synów Gjukiego – Gunnar – chciał ją pojąć za żonę. Ta jednak postawiła warunek, że wyjdzie tylko za tego, kto przejdzie pod stworzonym przez nią płomiennym łukiem. Dokonał tego Sygurd, zaczarowany tak, by wyglądał jak Gunnar.
Po pewnym czasie Brunhilda dowiedziała się o wszystkich oszustwach. Przestała się odzywać do kogokolwiek i przyszykowała zemstę. Gunnar wysłał do niej Sygurda, który został przez nią oskarżony o branie udziału w fałszerstwie. Tymczasem Gunnar wraz ze swoim bratem Högnim szykowali inny spisek i zaczarowali swojego trzeciego brata Gutthorma. Ten, będąc w szale, starł się z zaspanym Sygurdem w jego łożu, w wyniku czego obaj zginęli. Jednocześnie Brunhilda uśmierciła trzyletniego syna swojego ukochanego. Od tego momentu Brunhilda pragnęła tylko swojej śmierci. Gdy został podpalony stos kremacyjny dla Gutthorma, Sygurda i jego trzyletniego syna, rzuciła się w ogień.
Saga Wölsungów podaje jeszcze, że Sygurd miał z Brunhildą córkę Aslaug, która później wyszła za mąż za króla Ragnara Lodbroka.
Odniesienia do sagi rodu Wölsungów.
Oczywiste są powiązania "Pieśni o Nibelungach" z sagą. Pewne elementy opowieści o rodzie Wölsungów były wykorzystane przez Tolkiena w "Hobbicie" (historia przeklętego złotego pierścienia oraz złota karłów) oraz w historii Túrina Turambara z "Silmarillionu" (szczególnie dotyczy to śmierci Glaurunga), jednak różne podobne wątki pojawiają także w wielu europejskich mitach i legendach:
Oprócz tego norweska rodzina królewska wywodziła swoje pochodzenie od Sygurda i zarazem całego rodu Wölsungów. Także w związku z tym, że smoki były uważane w średniowieczu za symbol szatana, często w kościołach katolickich Skandynawii przedstawiano obrazy Sygurda zabijającego Fafnira.
"Saga rodu Wölsungów" w Polsce.
wybór.
swobodne adaptacje fragmentów zamieszczone w następujących książkach:

</doc>
<doc id="453427" url="https://pl.wikipedia.org/wiki?curid=453427" title="Tom Skerritt">
Tom Skerritt

Tom Skerritt, właściwie Thomas Alderton Skerritt (ur. 25 sierpnia 1933 w Detroit) – amerykański aktor telewizyjny i filmowy, reżyser.
Życiorys.
Wczesne lata.
Urodził się w Detroit w stanie Michigan jako syn biznesmena Roya Skerritta i gospodyni domowej Helen. Dorastał w Motor City. W 1953 roku ukończył szkołę średnią David Mackenzie High School w Detroit. Spędził cztery lata w służbie Amerykańskich Sił Powietrznych i podjął naukę na Wayne State University w Detroit, w stanie Michigan. Uczęszczał także na Uniwersytet Kalifornijski w Los Angeles, gdzie brał udział w studenckim przedstawieniu "Zaklinacz deszczu" ("The Rainmaker").
Kariera.
Karierę aktorską rozpoczął od występu w dramacie o wojnie koreańskiej "Wojenne polowanie" ("War Hunt", 1962). Po debiutanckim udziale w sensacyjnym serialu wojennym ABC "Combat!" (1962-67), występował potem w serialach telewizyjnych: CBS "Godzina z Alfredem Hitchcockiem" ("The Alfred Hitchcock Hour", 1962-65), ABC "Moi trzej synowie" ("My Three Sons", 1963), ABC "Ścigany" ("The Fugitive", 1963-67), ABC "Z jasnego nieba" ("Twelve O'Clock High", 1964-67), NBC "Bonanza" (1964-73), ABC "Cudowny świat Walta Disneya" ("Disneyland", 1965), CBS "Gunsmoke" (1965-72), ABC "FBI" ("The FBI", 1965-74) i NBC "Ważniejsze niż przyjaźń" ("The Virginian", 1962-71).
Wyjechał do Europy, pojawiał się w epizodach włoskich spaghetti westernów. Z końcem lat 60. wrócił do Stanów Zjednoczonych. Pierwszą ważną rolą był chirurg kapitan Augustus Bedford 'Duke' Forrest w antywojennej satyrze – w czarnej komedii Roberta Altmana "M*A*S*H" (1970). Następną rolą, którą zwrócił na siebie uwagę, był charyzmatyczny kapitan statku kosmicznego w kasowej produkcji sci-fi Ridleya Scotta "Obcy – ósmy pasażer Nostromo" ("Alien", 1979). Z czasem wyspecjalizował się w rolach dowódców (jako kmdr por. Mike „Viper” Metcalf z melodramatu sensacyjnego "Top Gun" (1986), policjantów ("Żółtodziób" (1990), czy autorytatywnych ojców (z biograficznego dramatu "Rzeka wspomnień" ("A River Runs Through It", 1992), którzy ukrywają swoją ciemną stronę swej osobowości (szeryf morderca w dramacie fantasy "Martwa strefa" (1983), ojciec-alkoholik w dramacie "Dzika Orchidea 2 – Smutna opowieść o Blue" (1992) i niedojrzały emocjonalnie mąż i ojciec thrillerze "Trujący bluszcz" ("Poison Ivy", 1992) z Drew Barrymore i Cheryl Ladd. O ile w kinie grywał zwykle wyraziste epizody statecznych mężczyzn, o tyle w produkcjach telewizyjnych zyskała sympatię widzów jako aktor komediowy, jako multimilioner Evan Drake w sitcomie NBC "Zdrówko" ("Cheers", 1987-88) oraz w roli uhonorowanej nagrodą Emmy i dwiema nominacjami do nagrody Złotego Globu szeryfa Jimma Brocka w serialu CBS "Gdzie diabeł mówi dobranoc" ("Picket Fences", 1992-96).
Życie prywatne.
Zamieszkał w Seattle. Jest trzykrotnie żonaty. Z pierwszego związku z Charlotte Shanks ma troje dzieci: dwóch synów – Andy’ego (ur. 1962) i Matta (ur. 1969) oraz córkę Erin (ur. 1964). Z drugą żoną Sue Aran (rozwiódł się w 1992) ma syna Collina (ur. 1978). W 1998 roku ożenił się z Julie Tokashiki.

</doc>
<doc id="453429" url="https://pl.wikipedia.org/wiki?curid=453429" title="Moc pojazdu szynowego">
Moc pojazdu szynowego

Moc pojazdu szynowego jest sumą mocy silników trakcyjnych pojazdu. W kolejnictwie pojazdy z własnym napędem charakteryzuje się zwykle za pomocą trzech typów mocy:

</doc>
<doc id="453433" url="https://pl.wikipedia.org/wiki?curid=453433" title="Grusza pospolita">
Grusza pospolita

Grusza pospolita, grusza domowa, grusza uprawna ("Pyrus communis" L.) – gatunek drzewa z rodziny różowatych. Wielopostaciowy kompleks mieszańców kilku gatunków europejskich. W jego powstaniu brały udział m.in.: grusza polna (dzika, ulęgałka) "P. pyraster", oliwnikowa "P. elaeagrifolia", wierzbolistna "P. salicifolia", syryjska "P. syriaca". Jej odmiany uprawne (ok. 5000), otrzymane w wyniku krzyżowań międzygatunkowych i długotrwałej selekcji są powszechnie uprawiane jako rośliny sadownicze i nazywane są gruszami zachodnimi lub europejskimi. Ze względu na długą historię uprawy, dziczenie z upraw i krzyżowanie się wsteczne z gruszą polną (dające mieszańca "P. ×amphigenea"), grusza pospolita i jej mieszańce rosną także w stanie dzikim i są na tyle częste, że najwyraźniej doprowadziły do rozmycia genetycznego pierwotnej gruszy polnej (dzikiej), przynajmniej na obszarze Polski.
Ekologia.
Dzika forma rośnie przeważnie na polach i miedzach, przy drogach. Jest gatunkiem synantropijnym; w Polsce trwale zadomowionym – dziką gruszę spotkać można czasami również w lasach i zaroślach.

</doc>
<doc id="453435" url="https://pl.wikipedia.org/wiki?curid=453435" title="Grusza">
Grusza

Grusza ("Pyrus" L.) – rodzaj w większości niewielkich drzew z rodziny różowatych ("Rosaceae"). Systematyka grusz jest bardzo zawiła. Gatunki łatwo się ze sobą krzyżują, tworząc liczne podgatunki i formy przejściowe. Dlatego wśród systematyków brak zgody co do podziału grusz, rozgraniczenia i liczby ich gatunków oraz odmian botanicznych. Obecnie szacuje się (w zależności od autora), że rodzaj "Pyrus" zawiera do 72 gatunków. Pierwotnie cały rodzaj występował w strefie umiarkowanej Eurazji nie sięgając jednak tak daleko na północ jak jabłoń, gdyż wymagania cieplne grusz są wyższe. W Polsce popularnie uprawiana i dziczejąca jest grusza pospolita "P. communis". Podawana jako dziko występująca jest także grusza polna "Pyrus pyraster", w innych ujęciach synonimizowana z gruszą pospolitą.
W ciągu liczącej co najmniej 30 wieków uprawy gruszy wyselekcjonowano kilka tysięcy odmian uprawnych, które dzieli się na dwie grupy w zależności od dominującego udziału genów z poszczególnych gatunków na grusze zachodnie (europejskie) i grusze wschodnie (azjatyckie). 
Ekologia.
Rosną zarówno na stanowiskach zacienionych jak i słonecznych, pojedynczo lub w grupach. W Kaukazie tworzą gęste zarośla i lasy. Zajmują bardzo różne siedliska, suche, świeże i wilgotne, większość gatunków preferuje siedliska żyzne i ciepłe. Grusze są w wysokim stopniu odporne na zapylenie i zawartość dwutlenku siarki w powietrzu.
Systematyka.
Rodzaj z plemienia "Pyreae", podrodziny "Spiraeoideae" (dawniej "Pomoideae") z rodziny różowatych "Rosaceae", rzędu różowców "Rosales" w obrębie kladu różowych obejmującego część roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rosanae" Takht., rząd różowce ("Rosales" Perleb), podrząd "Rosineae" Erchb., rodzina różowate ("Rosaceae" Juss.), podrodzina "Pyroideae" Burnett, plemię "Pyreae" Baill., podplemię "Pyrinae" Dumort., rodzaj grusza ("Pyrus" L.).

</doc>
<doc id="453436" url="https://pl.wikipedia.org/wiki?curid=453436" title="Łubin trwały">
Łubin trwały

Łubin trwały ("Lupinus polyphyllus" L.) – gatunek rośliny z rodziny bobowatych. Pochodzi z zachodniej części Ameryki Północnej. Aktualnie roślina rośnie dziko dość pospolicie w całej Polsce, głównie na północy i zachodzie kraju, miejscami jest inwazyjna. Czasem uprawiany jako roślina pastewna lub ozdobna (liczne kultywary) ze względu na barwne kwiaty. Status gatunku we florze Polski: kenofit i agriofit.
Biologia i ekologia.
Bylina, hemikryptofit. Rośnie na suchych stanowiskach, w pobliżu lasów, na polanach i bezdrożach. Kwitnie od czerwca do lipca. Roślina lekko trująca z powodu zawartości alkaloidów. Istnieją odmiany nietrujące.
Zmienność.
Gatunek należy do podrodzaju "Platycarpos". W obrębie gatunku wyróżnia się 5 odmian:
oraz liczne kultywary. Tworzy także mieszańce.
Nazewnictwo.
Dawniej, w niektórych regionach łubinem trwałym nazywano niektóre gatunki innych roślin. Według większości XIX-wiecznych autorów, nazwa łubin stosowana była na Litwie dla rzodkwi świrzepy, łubinem nazywano również gorczycę polną, tzw. ognichę, o złocistożółtych kwiatach. Prawdopodobnie w tym ostatnim znaczeniu użył tej nazwy Adam Mickiewicz w "Panu Tadeuszu". Nazwą "łubin" określano niekiedy dziki, żółtokwitnący gatunek koniczyny.
Uprawa.
Lubi miejsca słoneczne, gleby piaszczyste i próchniczne, suche, lub średnio wilgotne. Nie toleruje dużej ilości wapnia w glebie. Uprawia się go z nasion, jest łatwy w uprawie. Po przekwitnięciu rośliny należy ją ściąć, wówczas zakwitnie drugi raz jesienią.

</doc>
<doc id="453437" url="https://pl.wikipedia.org/wiki?curid=453437" title="Claude Speed">
Claude Speed



</doc>
<doc id="453442" url="https://pl.wikipedia.org/wiki?curid=453442" title="Szlifierka">
Szlifierka

Szlifierka – obrabiarka przeznaczona przede wszystkim do obróbki wykańczającej utwardzonych powierzchni przedmiotów uprzednio obrobionych innymi metodami.
Coraz częściej szlifierki o dużej mocy są stosowane do obróbki końcowej przedmiotów będących półfabrykatami (odkuwki, odlewy) z niewielkimi naddatkami na obróbkę. Szlifowanie jest obróbką dokładną, umożliwiającą osiągnięcie dokładności wymiarowej w klasach 5-6. Powierzchnie szlifowane mają dużą gładkość. Głównym zadaniem technologicznym szlifierek jest obróbka powierzchniowa powierzchni cylindrycznych i płaszczyzn.
Szlifierki pracują narzędziami wieloostrzowymi, zwanymi ściernicami. Cechą charakterystyczną dla szlifierek jest duża szybkość skrawania (V ~ 30 m/s). Z tego powodu ściernice, wirujące z dużą prędkością, muszą być dokładnie wyważone i zaopatrzone w osłony. Łoże i korpus szlifierki powinny być sztywne (odporne na drgania).
Podczas szlifowania konieczne jest bardzo efektywne chłodzenie ze względu na powstawanie dużej ilości ciepła.
Moc szlifierek jest znaczna w stosunku do objętościowej wydajności skrawania. Jest ona stosunkowo duża nie tylko ze względu na dużą szybkość skrawania, lecz również dlatego, że ostrza ściernicy mają przeważnie ujemne kąty natarcia.
Duża różnorodność prac wykonywanych na szlifierkach spowodowała opracowanie wielu konstrukcji, które we współczesnym przemyśle maszynowym stanowią dużą grupę obrabiarek pracujących często w cyklu automatycznym.
Podział szlifierek.
Szlifierki ogólnego przeznaczenia – ze względu na wykonywane zadania technologiczne – można podzielić na:

</doc>
<doc id="453443" url="https://pl.wikipedia.org/wiki?curid=453443" title="Unia polsko-szwedzka">
Unia polsko-szwedzka

Unia polsko-szwedzka 1592-1599 – unia personalna pomiędzy Rzecząpospolitą Obojga Narodów i Szwecją.
Po śmierci króla szwedzkiego Jana III Wazy, 27 listopada 1592, naturalnym jego następcą był najstarszy syn, Zygmunt III Waza, ówczesny król Polski. Dla samego Zygmunta dziedziczny tron szwedzki miał większe znaczenie od niepewnego elekcyjnego w Polsce. Dał temu wyraz, snując m.in. plany oddania korony polskiej arcyksięciu Ernestowi Habsburgowi. Jednak zagrożona była sama korona szwedzka, którą chciał przejąć jego stryj, ks. Karol Sudermański.
Uzyskawszy zgodę sejmu polskiego na wyjazd z Rzeczypospolitej, król udał się 3 sierpnia 1593 roku do Szwecji. Tam jednak musiał stawić czoła 9 stycznia 1594 zbuntowanym stanom niższym pod przywództwem kleru luterańskiego na zjeździe w Uppsali. Zjazd przyjął uchwałę o przeciwstawieniu się szerzeniu katolicyzmu w Szwecji. Nie mając innego wyjścia, naglony przez niepewne zachowanie stryja, Zygmunt III podpisał 19 lutego 1594 "królewskie zaręczenie", w którym przyrzekał stanom szwedzkim zachować wolność religijną dla wyznania augsburskiego. Na jego mocy katolikom zabroniono publicznego praktykowania swojej religii. Dochodziło wówczas do wielu gorszących ekscesów, gdy świta króla wdawała się w bójki z luteranami.
Po podpisaniu tego aktu został uroczyście, w obecności żony, Anny Habsburżanki, koronowany na króla Szwecji w katedrze w Uppsali. W lipcu 1594 opuścił Szwecję i popłynął do Gdańska. Na czas swojej nieobecności regencję powierzył Karolowi Sudermańskiemu i senatorom.
Regent podjął wiele działań sprzecznych z wolą monarchy. 18 maja 1595 zawarł z Rosją traktat w Tiawzinie, odstępując jej część Finlandii (Keksholm), odwołał też z teatru wojny admirała Fleminga, jednego z najwierniejszych stronników Zygmunta.
Po złamaniu przez króla Zygmunta III zawartej umowy (obdarzanie katolików urzędami i godnościami, mianowanie m.in. burmistrzem Sztokholmu katolika, zmuszenie niekatolickich namiestników do złożenia przysięgi że będą ochraniać katolików i ich religię, zakładanie katolickich szkół) Karol Sudermański samowolnie i bez wiedzy Zygmunta III zwołał w 1595 roku w Söderköping sejm, który przeistoczył się w antykatolicką konfederację stanów niższych. Uchwalono: „usunięcie w ciągu 6 tygodni z całego państwa wszystkich sekciarzy, którzy przeciwstawiają się ewangelickiej religii, a przebywają w naszym kraju”.. Po stronie króla polskiego opowiedziała się natomiast Finlandia, szlachta szwedzka i Sztokholm. Kraj stanął w przededniu wojny domowej.
Zygmunt wysłał z Polski poselstwo by przywołać do porządku niesfornego regenta. Ten zobowiązał się złożyć regencję na Riksdagu w Arboga. Był to tylko manewr, regent uzyskał zatwierdzenie swojej władzy i zaczął podburzać chłopów. Stronnicy polscy padli wówczas ofiarami prześladowań.
W roku 1598 sejm pozwolił Zygmuntowi III na wyprawę w celu spacyfikowania jego drugiego królestwa. Na zajętych statkach holenderskich i angielskich przeprawił się do Szwecji korpus interwencyjny. Złożony był głównie z wojsk najemnych niemieckich i węgierskich, wspartych polskimi armatami.
Kampania była jednak źle zaplanowana i wobec utraty kontaktu z korpusem Flemminga, który miał uderzyć z Finlandii, armia interwencyjna została pobita przez Szwedów w bitwie pod Linköping 25 września 1598. Sam Zygmunt został wzięty do niewoli i musiał wydać w ręce stryja swoich stronników, m.in. kanclerza Szwecji Eryka Sparre (zostali oni, w tym 5 senatorów, ścięci 20 marca 1600). W maju 1599 padł Kalmar, ostatnia twierdza w rękach polskich. 24 lipca 1599 Riksdag w Sztokholmie zdetronizował Zygmunta III. Unia przestała istnieć.

</doc>
<doc id="453445" url="https://pl.wikipedia.org/wiki?curid=453445" title="Robert Duvall">
Robert Duvall

Robert Selden Duvall (ur. 5 stycznia 1931 w San Diego) – amerykański aktor, reżyser, scenarzysta i producent filmowy, piosenkarz. Odznaczony Narodowym Medalem Sztuki. Otrzymał Oscara za występ w filmie "Pod czułą kontrolą" (1983). Oprócz tego był nominowany do tej nagrody sześciokrotnie. Otrzymał też cztery Złote Globy.
Życiorys.
Wczesne lata.
Urodził się w San Diego jako syn Mildred Virginii (z domu Hart; 1901–1985) i Williama Howarda Duvalla (1904–1984), admirała United States Navy urodzonego w Wirginii, potomka imigrantów z Francji. Jego matka była krewną generała Roberta Lee, przywódcy konfederatów w wojnie secesyjnej. Jego rodzina była pochodzenia angielskiego, niemieckiego, szwajcarskiego, francuskiego, walijskiego i szkockiego.
Jego ojciec chciał go wysłać do Akademii Marynarki Wojennej w Annapolis. Kariera wojskowa go jednak nie interesowała. W 1953 ukończył studia na wydziale dramatu w Principia College w Elsah w Illinois. Następnie pełnił krótko służbę wojskową w United States Army jako starszy szeregowy podczas wojny koreańskiej. 
Po powrocie do Stanów zamieszkał wraz z innymi początkującymi aktorami (takimi jak Dustin Hoffman, Gene Hackman i James Caan) w wynajętym mieszkaniu w Nowym Jorku. Zimą 1955 studiował w nowojorskiej The Neighborhood Playhouse School of the Theatre.
Kariera.
Początkowo występował w teatrze. W 1952 debiutował w Gateway Theatre w Bellport w roli pilota w sztuce "Laughter In The Stars", będącym adaptacją "Małego Księcia". W 1957 był w obsadzie spektaklu Hortona Foote "Rozmowy po północy" ("The Midnight Caller"). W 1958 na off-Broadwayu wystąpił jako Frank Gardner w przedstawieniu George’a Bernarda Shawa "Profesja pani Warren". W 1966 trafił na Broadway jako Harry Roat, Jr. w sztuce "Doczekać zmroku" w Ethel Barrymore Theatre. Choć jego role były dobrze oceniane przez krytykę, nie odnosił sukcesów, dlatego musiał jakiś czas zarabiać na chleb, m.in. jako pracownik poczty i kierowca. 
Po raz pierwszy był obecny na ekranie jako Boo Radley w dramacie Roberta Mulligana "Zabić drozda" (1962). Jego rola spotkała się z dużym uznaniem krytyków i otworzyła mu drogę do kariery. Wcielał się przeważnie w silnych mężczyzn - wojskowych, prawników oraz ludzi interesu. Do tych najbardziej pamiętnych należą role w filmie kryminalnym Petera Yatesa "Bullitt" (1968) ze Steve’em McQueenem w roli głównej, kreacja Toma Hagena, consigliere rodziny Corleone w "Ojcu chrzestnym" (1972). Po roli szalonego podpułkownika Billa Kilgore’a z "Czasu apokalipsy" (1979) Francisa Forda Coppoli został wpisany do Księgi rekordów Guinnessa jako najbardziej wszechstronny aktor na świecie, a jego kwestia z tego filmu: "„kocham zapach napalmu o poranku”" przeszła do historii kina. 
Otrzymał Oscara dla najlepszego aktora pierwszoplanowego za rolę piosenkarza country Maca Sledge’a w ciepłym, rodzinnym dramacie Bruce’a Beresforda "Pod czułą kontrolą" (1983). Zajmował się także reżyserią i pisaniem scenariuszy, a nawet produkcją filmów, m.in. "Apostoła" (1997), w którym zagrał kaznodzieję i dreszczowca "Assassination Tango" (2002), gdzie wcielił się w płatnego mordercę. 
Ma swoją gwiazdę w Hollywood Walk of Fame.

</doc>
<doc id="453447" url="https://pl.wikipedia.org/wiki?curid=453447" title="Lingua Franca Nova">
Lingua Franca Nova

Lingua Franca Nova ( ‘lingua franca’ = ‘język Franków’ + ‘nova’ = ‘nowa’ = „nowy język Franków”) – język planowy typu naturalistycznego zapoczątkowany przez dr. George’a Boeree.
Złożona z elementów kilku języków Europy Południowej: francuskiego, włoskiego, portugalskiego, hiszpańskiego i katalońskiego.
Występuje w dwu wersjach pisanych: posługującej się alfabetem łacińskim oraz cyrylicą.

</doc>
<doc id="453449" url="https://pl.wikipedia.org/wiki?curid=453449" title="Paris-Nord">
Paris-Nord



</doc>
<doc id="453455" url="https://pl.wikipedia.org/wiki?curid=453455" title="American Head Charge">
American Head Charge

American Head Charge (Head Charge albo AHC) – amerykański zespół industrialno-metalowy z Minneapolis w stanie Minnesota. Muzyka grana przez zespół jest często określana jako hybryda chicagowskiego industrialowego zespołu Ministry i Slipknot. Zespół został założony w 1996 w centrum leczącym narkomanów w Plymouth w stanie Minnesota przez Camerona Heacocka i Chada Hanksa.

</doc>
<doc id="453460" url="https://pl.wikipedia.org/wiki?curid=453460" title="Head Charge">
Head Charge



</doc>
<doc id="453461" url="https://pl.wikipedia.org/wiki?curid=453461" title="AHC">
AHC



</doc>
<doc id="453462" url="https://pl.wikipedia.org/wiki?curid=453462" title="American head charge">
American head charge



</doc>
<doc id="453463" url="https://pl.wikipedia.org/wiki?curid=453463" title="Nip/Tuck">
Nip/Tuck



</doc>
<doc id="453466" url="https://pl.wikipedia.org/wiki?curid=453466" title="Convair X-6">
Convair X-6

Convair X-6 – samolot eksperymentalny napędzany energią jądrową, który nigdy nie wyszedł poza fazę prototypu.
Historia projektu.
W 1946 roku rozpoczęto prace projektowe w ramach programu NEPA (skrót od ang. - "Nuclear Energy Propulsion for Aircraft", "energia nuklearna do napędu samolotów"), którymi kierowała Komisja Energii Atomowej ("AEC — Atomic Energy Commission") i firma Fairchild Aircraft, mające na celu zbadanie możliwości zasilania dużych samolotów, zwłaszcza bombowców, energią z reaktora jądrowego. Ze względu na przewidywane ogromne koszty przedsięwzięcia i prawdopodobne problemy natury technicznej, oraz priorytetowe badania nad pociskami rakietowymi, program zawieszono.
W 1947 roku, "AEC" wraz z amerykańskimi siłami powietrznymi wznowiły program i w 1951 skierowały zamówienie do firmy General Electric na reaktor jądrowy możliwy do zamontowania na pokładzie samolotu i do producentów lotniczych Convair i Lockheed na dostarczenie odpowiedniej maszyny. Pierwszy lot przewidziano na rok 1956. Dla celów projektu firma Convair postanowiła zmodyfikować dwa bombowce B-36H Peacemaker, ówcześnie największe samoloty tego typu na świecie do roli nosiciela reaktorów, jednocześnie zmieniając ich oznaczenia na X-6. Trzeci samolot tego samego typu oznaczony jako NB-36H przeznaczono na latające laboratorium. "NB-36H" posiadał zamontowany na pokładzie reaktor, który nie był źródłem zasilania silników, ale służył do badań nad osłonami antyradiacyjnymi. W trakcie prac wstępnych zmieniono nazwę programu z "NEPA" na ANP (skrót od "Aircraft Nuclear Propulsion", "nuklearny napęd lotniczy"). 
Chociaż założenia programowe wyglądały bardzo obiecująco, to inżynierowie pracujący nad projektem napotkali bardzo poważny problem techniczny dotyczący budowy odpowiedniego reaktora. Rozważano budowę dwóch typów reaktorów, "wolnego", czyli najpopularniejszego typu, w którym neutrony są spowalniane przez moderator, którym była woda lub grafit, oraz "szybkiego" z neutronami o większej prędkości, bez moderatora, gdzie czynnikiem chłodzącym jest ciekły metal lub ciekłe sole. Pierwszy z reaktorów musiał być ekranowany tarczą betonową o grubości od 1,5 do 3 metrów, która ważyła około 200 ton, czyli o wiele więcej niż był zdolny unieść bombowiec "B-36H". "Szybki" reaktor natomiast, wymagał ekranowania tarczą betonową o grubości około metra, co dawało masę około 50 ton, ale generowane przez niego temperatura około 1100 °C była cztery razy wyższa niż w reaktorze "wolnym". Pomimo opracowania materiałów zdolnych wytrzymać tak wysoką temperaturę, jej długotrwałe działanie spowodowałoby stopienie rdzenia reaktora.
Opracowany przez General Electric dla "X-6" reaktor miał być chłodzony wodą, a pręty paliwowe o masie 65 kg, wykonane z dwutlenku uranu miały być umieszczone w przekładkach ze stali nierdzewnej. Cztery silniki odrzutowe "J53" zamontowane przy reaktorze miały go chłodzić powietrzem przepływającym przez sprężarki silników. Masa całej instalacji miała wynosić około 58 ton, z czego 27 ton ważyły osłony antyradiacyjne. Silniki napędzane ciepłem reaktora miały być zamontowane w komorze bombowej w wystającej gondoli pod kadłubem. Przedział załogi planowano odizolować płytą stalowo-ołowianą o grubości 10 cm, ale okazało się, że promieniowanie i tak przez nią przenikało. Ponadto nie tylko załoga była narażona na szkodliwe działanie promieniowania, ale także inne części samolotu, np. guma opon pod wpływem radiacji stawała się albo bardzo twarda i krucha, pękając jak szkło, lub przeciwnie - bardzo miękka i rozpływająca się.
Pomijając problemy natury technicznej, pojawiły się również sprzeciwy polityczne związane ze zbyt dużym kosztem projektu. Ponadto uważano, że "X-6" jest tak wielki i ciężki, iż jedyne co może unieść to własny ciężar i nic poza tym. W 1956 roku po 47 lotach z reaktorem, oficjalnie przełożono termin startu samolotu eksperymentalnego na czas nieokreślony. Podobny projekt samolotu napędzanego energią jądrową prowadził w latach 60. XX wieku Związek Radziecki, testując samolot typu Tu-119 będący zmodyfikowanym bombowcem Tu-95. Samolot był napędzany silnikiem nuklearnym bezpośredniego przepływu przez co pozostawiał za sobą radioaktywne chmury. Nie posiadał też ekranowania, wskutek czego załoga była poddana działaniu silnego promieniowania. Testowana maszyna amerykańska, po zakończeniu testów została złomowana.

</doc>
<doc id="453469" url="https://pl.wikipedia.org/wiki?curid=453469" title="8 Eyes">
8 Eyes

8 Eyes(エイト・アイズ Eito Aizu) – gra komputerowa wydana przez firmę SETA Corporation w 1988 roku na konsolę NES. Jest to typowa gra platformowa.
Fabuła.
Akcja gry dzieje się w post-apokaliptycznej przyszłości, w której to ludzkość odradza się po setkach lat panującej na ziemi wojnie nuklearnej. Władca znany jako "Great King" do przywrócenia dawnej świetności ludzkości postanawia użyć ośmiu klejnotów, które powstały w miejscu wybuchu ośmiu bomb atomowych, które niemal zniszczyły Ziemię. Klejnoty te mają tajemną moc, która w niepowołanych rękach może doprowadzić do końca świata. Ośmioro żądnych władzy książąt, ukradło jednak te klejnoty i wygnało Great Kinga przez co światu grozi następna wojna nuklearna.
Gracz sterujący sokolnikiem Orinem i jego podopiecznym – bojowym sokołem Cutrusem, ma za zadanie odzyskać klejnoty z rąk złych książąt i zanieść je do ołtarzu pokoju, gdzie Great King może zakończyć odbudowę Ziemi.
Rozgrywka.
W grze mamy do przemierzenia 8 zamków książąt, podzielonych na kilka poziomów. W każdym zamku występuje inny rodzaj wrogów, a na końcu każdego etapu walczymy z bossem, po pokonaniu, którego otrzymujemy jeden z ośmiu klejnotów. Po zebraniu wszystkich musimy ustawić je w ołtarzu pokoju w odpowiedniej kolejności, wskazówki na temat kolejności ich ułożenia ukryte są w całej grze.
W grze dostępny jest tryb kooperacji – jeden gracz steruje Orinem, a drugi Cutrusem, ułatwia to rozgrywkę ponieważ w trybie dla jednego gracza, możliwości sterowania obydwoma postaciami jednocześnie są ograniczone.

</doc>
<doc id="453472" url="https://pl.wikipedia.org/wiki?curid=453472" title="Sącz">
Sącz

Sącz to:

</doc>
<doc id="453473" url="https://pl.wikipedia.org/wiki?curid=453473" title="Podskarbi wielki litewski">
Podskarbi wielki litewski

Podskarbi wielki litewski – urząd centralny I Rzeczypospolitej. 
Wyłonił się ze starego urzędu podskarbiego ziemskiego litewskiego.
Był odpowiednikiem podskarbiego wielkiego koronnego dla Litwy, miał taki sam zakres obowiązków. Urząd ten powołał król Zygmunt II August i wprowadził go w 1569 roku do senatu.

</doc>
<doc id="453474" url="https://pl.wikipedia.org/wiki?curid=453474" title="Pekao Tower">
Pekao Tower

Pekao Tower, także Gmach im. dr. Mariana Kantona – warszawski wieżowiec wzniesiony w pierwszej połowie lat 90. XX wieku przy wolskim odcinku ulicy Grzybowskiej dla Pekao SA. 
Budynek jest siedzibą centrali banku.

</doc>
<doc id="453479" url="https://pl.wikipedia.org/wiki?curid=453479" title="Kategoria pociągu">
Kategoria pociągu

Przewoźnicy kolejowi przypisują zwykle uruchamianym przez siebie pociągom pasażerskim kategorię, określającą ich cechy, takie jak: prędkość handlowa, wyposażenie pociągu, cena biletu, rodzaj obsługiwanych stacji czy też rodzaj obsługiwanych połączeń.
Jedna kategoria pociągów może obejmować kilka marek pociągów (jest pojęciem szerszym). Często jest jednak mylnie utożsamiana z pojęciem "marka pociągu".

</doc>
<doc id="453481" url="https://pl.wikipedia.org/wiki?curid=453481" title="Kategorie pociągów w Polsce">
Kategorie pociągów w Polsce

Klasyfikacja PKP PLK.
PKP Polskie Linie Kolejowe stosują odmienny od przewoźników podział na kategorie. Każdy pociąg poruszający się po sieci PKP PLK musi być określony według klasyfikacji stosowanej przez PKP PLK (w podpunktach podano jakie rodzaje pociągów są zakwalifikowane do danej kategorii. Podział jest następujący:
Tradycyjne kategorie pociągów w Polsce.
Kategorie obowiązujące dawniej:

</doc>
<doc id="453484" url="https://pl.wikipedia.org/wiki?curid=453484" title="Jadwiga Rubiś">
Jadwiga Rubiś

Jadwiga Rubiś (ur. 12 września 1948 w Krakowie, zm. 11 kwietnia 2000) – polska fotoreporterka, dziennikarka.
Życiorys.
W 1966 zdała egzamin dojrzałości w X LO w Krakowie. Studiowała historię sztuki na Uniwersytecie Jagiellońskim i dziennikarstwo na Podyplomowym Studium Dziennikarskim Uniwersytetu Śląskiego.
Najpierw uprawiała fotografię artystyczną, brała udział w I i II Międzynarodowym Salonie Fotografii Artystycznej Aktu i Portretu „Venus” w 1971 r. i 1972 r., organizowanym przez Krakowskie Towarzystwo Fotograficzne. Uczestniczyła w studenckim ruchu fotograficznym i współpracowała z pismami studenckimi, m.in. „Politechnikiem”, „itd”, potem zawodowo z „Echem Krakowa” (od 1973 r.), „Dziennikiem Polskim” i „Gazetą Krakowską”. Publikowała w tygodnikach i miesięcznikach m.in. w „Przekroju”, „Twoim Stylu”, „Filmie”, „Sezonie”. Uczestniczyła w wielu wystawach zbiorowych, indywidualnie pokazywała fotogramy w krakowskich klubach: „Pod Jaszczurami”, „Pod Gruszką”, Ośrodku Telewizji Kraków, w galerii Domu Polonii w Krakowie. W 2008 roku jej prace uczestniczyły w zbiorowej wystawie „Dokumentalistki” w galerii Zachęta w Warszawie. Wystawy jej zdjęć „Solidarność '80 i '81” i „Stan wojenny w Krakowie” prezentowano w Niemczech. Współpracowała z krakowskimi muzeami, galeriami, teatrami. Praca w codziennych miejskich pismach sprawiła, że fotografie traktowała jako narzędzie wypowiedzi dziennikarskiej. Za cel swojej działalności uważała dokumentowanie życia miasta we wszystkich jego przejawach, szczególnie w dziedzinie kultury – sztuk plastycznych. W gronie fotoreporterów była jedyną, która opatrywała swoje zdjęcia własnym komentarzem.
Syn: Andrzej Rubiś-Gałkowski, filmoznawca, również fotograf.
Została pochowana na Cmentarzu Rakowickim w Krakowie (Kwatera: M, Rząd: płd, Miejsce: ostatnie).

</doc>
<doc id="453496" url="https://pl.wikipedia.org/wiki?curid=453496" title="LGV Est">
LGV Est



</doc>
<doc id="453497" url="https://pl.wikipedia.org/wiki?curid=453497" title="Forst (Lausitz)">
Forst (Lausitz)

Forst (Lausitz) (pol. hist. "Barszcz", "Barść"; dolnołuż. Baršć (Łužyca), wym. ) – miasto we wschodniej części Niemiec, w kraju związkowym Brandenburgia, siedziba powiatu Spree-Neiße. Leży nad Nysą Łużycką, środkiem której przebiega granica z Polską. Naprzeciwko miasta po polskiej stronie rzeki znajduje się wieś Zasieki, która przed 1945 r. była częścią Forst (Lausitz) zwaną "Berge". Ludność miasta wynosi ponad 19 tys. mieszkańców (2013).
Znajduje się tutaj 17-hektarowy Wschodnioniemiecki Ogród Różany z fontannami, rzeźbami i placem zabaw, w którym obserwować można prawie 1000 odmian róż, w tym takie, jak róża zielona, czarna czy też czteropłatkowa oskrzydlona. 
Historia.
W XIII w. istniały tutaj zamek i osada, która w 1265 r. otrzymała prawa miejskie. Odkąd miasto uzyskało przywilej wyrobu sukna w 1418 r., rozwinął się tutaj przemysł tkacki. W 1589 miał miejsce pierwszy pożar kościoła św. Mikołaja (kościół płonął jeszcze kilkakrotnie w XVII i XVIII w.). Od 1628 w mieście osiedlali się sukiennicy z Wielkopolski (z Leszna, Międzyrzecza i Wschowy) i Niderlandów. Byli oni protestantami.
Miasto poniosło ciężkie straty w wyniku wojny trzydziestoletniej. W 1626 było okupowane przez wojska Albrechta von Wallensteina, a w 1642 przez Szwedów, którzy splądrowali miasto, rabując m.in. organy z kościoła św. Mikołaja w celu ich przetopienia na amunicję. W 1635, wraz z całymi niemal Łużycami, zostało na mocy pokoju praskiego utracone przez Królestwo Czech na rzecz Elektoratu Saksonii. W latach 1697–1706 i 1709–1763 leżało w granicach unijnego państwa polsko-saskiego. W 1746 miasto nabył Henryk Brühl, wszechwładny minister króla Polski Augusta III. W nocy z 11 na 12 lipca 1748 miał miejsce wielki pożar miasta. Po kilku dniach informacja dotarła do Warszawy, po czym minister zdecydował o odbudowie miasta w stylu barokowym, powierzając to zadanie architektowi Janowi Krzysztofowi Knöffelowi. W 1749 r. przez miasto poprowadzono trakt pocztowy łączący Warszawę i Drezno. Minister spoczął w miejscowym kościele św. Mikołaja w 1763. W latach 1807–1815 wraz z utworzonym w 1806 r. Królestwem Saksonii miasto było połączone unią z Księstwem Warszawskim. W 1815 r. Królestwo Saksonii zostało ukarane przez kongres wiedeński za sojusz z Napoleonem utratą Łużyc Dolnych na rzecz Prus. W tych okolicznościach miasto zostało przyłączone do Królestwa Prus.
W 1871 r. Forst zostało częścią zjednoczonych Niemiec. Od 1886 r. należy do rejencji frankfurckiej w prowincji Brandenburgia. W 1897 ucierpiało w wyniku powodzi. Podczas II wojny światowej miasto zostało zniszczone w 80%. Z tego też powodu nie zachowało się tutaj zbyt wiele pamiątek z przeszłości. W 1945 r. miasto znalazło się w radzieckiej strefie okupacyjnej Niemiec, z której w 1949 r. utworzono Niemiecką Republikę Demokratyczną. Funkcjonowało tu polsko-niemieckie drogowe przejście graniczne Forst-Zasieki i przejście graniczne Forst-Olszyna oraz kolejowe przejście graniczne Forst-Zasieki, które zostały zlikwidowane 21 grudnia 2007 r. po przystąpieniu Polski do układu z Schengen.
W latach 2012–2013 przeprowadzono renowację sarkofagu Henryka Brühla oraz krypty kościelnej, po czym w 250. rocznicę pierwszego pochówku, 4 listopada 2013, uroczyście ponownie złożono trumnę w krypcie.
Zabytki.
Z zabytków w Forst (Lausitz) pozostały:
Transport.
Niedaleko na południe od miasta przebiega autostrada A15.
W 1872 r. przez miasto zbudowano linię kolejową z Chociebuża do Żagania. Wpłynęło to na rozwój miejscowego przemysłu.
Gospodarka.
W mieście rozwinął się przemysł włókienniczy, maszynowy oraz metalowy.
Współpraca.
Miejscowości partnerskie:

</doc>
<doc id="453499" url="https://pl.wikipedia.org/wiki?curid=453499" title="Czerwony spągowiec">
Czerwony spągowiec

Czerwony spągowiec (niem. "Rotliegendes") – nazwa kompleksu permskich skał osadowych pochodzenia lądowego i skał wulkanicznych powstałych w permie w basenie sedymentacyjnym, obejmującym znaczne obszary Europy Północnej i Środkowej (np. Niż Polski). Mają one różną pozycję stratygraficzną, jednak przeważnie obejmują perm dolny i środkowy. W obrębie czerwonego spągowca wydziela się dwa nieformalne piętra: autun i sakson.
Utworami czerwonego spągowca są lądowe osady okruchowe; piaskowce, zlepieńce, brekcje i arkozy zabarwione przeważnie na czerwono, zawierające czasami pokłady węgla kamiennego. Wśród tych skał osadowych występują różnorodne skały wulkaniczne, m.in. bazalty, trachybazalty, andezyty, trachyandezyty, ryolity oraz ich tufy. Skały wulkaniczne tworzą pokrywy lawowe oraz intruzje subwulkaniczne. Szeroko rozprzestrzenione są również pokrywy skał piroklastycznych (np. ignimbryty ryolitowe).
Ze względu na swoją porowatość utwory czerwonego spągowca stanowią skały zbiornikowe dla złóż ropy naftowej i gazu ziemnego (szczególnie na Niżu Polskim).
W Polsce utwory czerwonego spągowca odsłaniają się na powierzchni w Sudetach (niecka śródsudecka i północnosudecka) oraz w okolicach Krzeszowic (martwica karniowicka, zlepieniec myślachowicki, tufy filipowickie, ryolity, trachybazalty) i w Sławkowie.

</doc>
<doc id="453500" url="https://pl.wikipedia.org/wiki?curid=453500" title="Forst">
Forst



</doc>
<doc id="453501" url="https://pl.wikipedia.org/wiki?curid=453501" title="Erotyka (sztuka)">
Erotyka (sztuka)

Erotyka w sztuce (z „miłość”) – jest jednym z przejawów sensualizmu, chociaż często jest też postrzegana jako nacechowana seksualnością, pożądaniem, wulgarnością oraz uwielbieniem ciała i mylona z pornografią. Reprezentatywnym wyrazem erotyki są szeroko pojęte dzieła sztuki (utwory literackie, fotografie, filmy, rzeźby i obrazy) dotyczące zmysłowości i miłości. W odróżnieniu od pornografii dzieła erotyczne przedstawiają seksualność człowieka bez dosłowności anatomicznych aktu seksualnego, choć granice bywają tu płynne i nie zawsze wyraźne. W twórczości niektórych artystów następuje często świadoma akcja zacierania tych granic estetyczno formalnych, np. u Toma z Finlandii czy Roberta Mapplethorpego.
Od starożytności
Jedną z najstarszych znanych autorek sztuki o tematyce erotycznej jest grecka poetka Safona, która komponowała poezję do muzyki granej na lirze. Historycy przypisywali jej trzy wynalazki związane z muzyką ("plektron" – narzędzie do trzymania liry, "pektis" – rodzaj liry albo harfy, przeznaczonej dla kobiety, oraz skalę miksolidyjską), co wskazuje że była nie tylko poetką, ale także muzykiem, chociaż zapisy jej utworów muzycznych nie zachowały się. Nie wiadomo czy Safona była piśmienna. Jej utwory o charakterze erotycznym poruszają temat miłości, tęsknoty, zazdrości, samotności; niektóre noszą ślady różnych starożytnych rytuałów. Pojawiają się w nich mężczyźni, kobiety, bogowie i boginie. Postacią, która często uważana jest za wskazującą na homo- lub biseksualizm autorki, jest m.in. "Atthis", młoda kobieta (na pewno młodsza od Safony) pojawiająca się w kilku wierszach, z których żaden nie zachował się w całości. Większość tłumaczy Safony jest jednak zdania, że przy interpretacji wszystkich wątków z zachowanej twórczości poetki musi być brana pod uwagę "licencia poetica" – tym bardziej, że nie jest znany ich dokładny kontekst. Anne Carson, autorka współczesnego tłumaczenia poezji Safony z oryginału (z dialektu eolskiego), w swojej własnej poezji również podejmuje czasem tematykę miłosną. W książce pt. "Eros the Bittersweet" (1986) prześledziła koncepcję „erosa” w starożytnej Grecji poprzez jego reprezentacje w poezji z tamtych czasów.
Przykłady w sztuce współczesnej
W literaturze znaną autorką nawiązującą do tematyki erotycznej i feministycznej jest Virginie Despentes, która zarazem kontestuje tradycyjną estetykę sztuki erotycznej. Jak sama zadeklarowała: „Piszę w imieniu brzydkich i dla brzydkich, starych, schłopiałych, oziębłych, niedorżniętych, pasztetowatych, histerycznych, steranych; dla wszystkich, które nie kwalifikują się na rynek super lasek.” Despentes porusza też problem traktowania gwałtu zarówno w kulturze, jak i w sztuce. Jej wypowiedzią na ten temat jest m.in. film pt. „Gwałt” (2000) na podstawie jej powieści pt. "Baise-moi" (1994). Główne role w filmie grały aktorki porno Raffaela Anderson i Karen Bach. Tak komentuje swoją wypowiedź artystyczną na ten temat: „Upieramy się traktować gwałt tak, jakby był on czymś niezwykłym i rzadkim, jakby wykraczał poza seksualną normę, jakby dało się go uniknąć. [...] Tymczasem jest całkiem odwrotnie, gwałt znajduje się w samym środku, w samym sercu naszej seksualności. Jest to najważniejszy rytuał ofiarniczy, wszechobecny w sztuce od czasów starożytnych, pojawiający się w literaturze, na pomnikach i obrazach, towarzyszący nam przez wieki. W ogrodach Paryża i w muzeach widzimy przedstawienia mężczyzn dopuszczających się gwałtu na kobietach.” W filmie King Kong (1933) Despentes dostrzega ilustrację erotyki i zmysłowości istniejącej poza heteronormatywną strukturą społeczeństwa, rozróżnieniem płci kulturowych oraz binarnym podziałem na męskość i kobiecość.
Tematykę zmysłowości, erotyki oraz relacji męsko-damskich i innych podejmuje także czeski fotograf Jan Saudek. Saudek wpisuje się w nurt fotografii inscenizowanej, gdzie nawiązuje się do technik stosowanych w filmie, malarstwie, a przede wszystkim w teatrze. Jak pisze Christiane Fricke we wstępie do albumu tego artysty: „Zamiast obserwować zachowanie danej osoby i w odpowiednim momencie odsłonić migawkę, Saudek wymyślał scenę, a potem zaczynał inscenizować ją przed obiektywem aparatu fotograficznego. Saudek na swój sposób kontynuował tradycję „tableau vivant” i „pose plastique”, które korzeniami tkwiły w rozrywkach osiemnastowiecznej arystokracji. Przejawy tej tradycji są zauważalne na dziewiętnastowiecznych oficjalnych fotografiach dzieci królowej Wiktorii”. Na jego fotografiach pojawiają się kobiety i mężczyźni w różnym wieku, o różnej budowie ciała; zazwyczaj nago albo półnago, z różnymi rekwizytami; fotografowani w suterenie artysty, przy świetle dziennym padającym z okna.
Innym artystą tworzącym głównie fotografię erotyczną jest Alva Bernardine, brytyjski fotograf pochodzący z Grenady. Oprócz fotografii (często znacznie przekształcanej w procesie cyfrowej postprodukcji) zajmuje się także sztuką wideo. Jego fotografie często podejmują temat uprzedmiotowienia kobiety, szczególnie we współczesnej kulturze popularnej; na przykład w cyklu „Forniphilia (Human furniture)”, gdzie modelki (rzadziej jest to model płci męskiej) pozują w charakterze mebli. W podobnej estetyce są dzieła Annie Sprinkle; amerykańskiej artystki, feministki i performerki. Podobnie jak Alva Bernardine, nie ma ona akademickiego wykształcenia w dziedzinie sztuki.

</doc>
<doc id="453503" url="https://pl.wikipedia.org/wiki?curid=453503" title="Pyrus communis">
Pyrus communis



</doc>
<doc id="453504" url="https://pl.wikipedia.org/wiki?curid=453504" title="Tramwaje w Łodzi">
Tramwaje w Łodzi

Tramwaje w Łodzi – system transportu tramwajowego w aglomeracji łódzkiej uruchomiony 23 grudnia 1898.
Łódź była pierwszym miastem na terenie zaboru rosyjskiego i dziesiątym na obszarze Cesarstwa Rosyjskiego w którym uruchomiono elektryczną komunikację tramwajową. W Łodzi nigdy nie było tramwajów konnych, chociaż istniały plany stworzenia opartego o nie transportu publicznego.
Początkowo istniały dwie, dość krótkie linie tramwajowe obsługujące Śródmieście, w lutym 1899 były już cztery, zgodnie z koncesją. W 1901 (17 i 19 stycznia) ruszyły pierwsze podmiejskie linie tramwajowe – do Pabianic i Zgierza. Obie te inicjatywy były efektem działania prywatnych spółek, w których dominowali łódzcy fabrykanci niemieckiego pochodzenia z Juliuszem Kunitzerem na czele.
W latach 1910–1931 tramwajowe linie podmiejskie połączyły większość ważniejszych miejscowości podłódzkich tworząc największą tego rodzaju sieć w Polsce, która przetrwała bez zmian aż do końca lat 70. XX, wieku kiedy zlikwidowano ruch na odcinku Rzgów – Tuszyn. W pierwszej połowie lat 90. XX w. zlikwidowano większość z nich, a obecnie Łódź posiada 1 linię tramwajową prowadzącą do innego miasta (Zgierza).
Po II wojnie światowej sieć podmiejska i miejska zostały upaństwowione i przekazane Miejskiemu Przedsiębiorstwu Komunikacyjnemu w Łodzi (MPK), które wraz z rozbudową Łodzi powiększyło znacznie liczbę i długość linii miejskich, pozostawiając sieć podmiejską praktycznie bez zmian. Obecnie w Łodzi funkcjonuje 18 linii miejskich (z których 1 dojeżdża do Zgierza), a linie podmiejskie (regionalne) MPK od 2019 r. (do Konstantynowa Łódzkiego i Lutomierska) i od 2020 r. (do Pabianic) nie funkcjonują jako linie tramwajowe i obsługiwane są przez autobusy.
Łódzka i podłódzka sieć tramwajowa cechuje się wąskim rozstawem torów (1000 mm). Największym projektem tramwajowym w aglomeracji łódzkiej był Łódzki Tramwaj Regionalny, projekt szybkiego tramwaju, obejmujący między innymi wymianę torowisk na trasie ówczesnej linii nr 11 (Pabianice – Łódź – Zgierz), budowę wzbudzanej sygnalizacji, nowych przystanków i zakup 10 niskopodłogowych tramwajów Pesa 122N. Łódzki Tramwaj Regionalny został jednak wykonany tylko między Helenówkiem a Chocianowicami – nowe tramwaje nie kursują do Zgierza ani Pabianic. 28 stycznia 2011 zamknięto zajezdnię Dąbrowskiego (istniała od 1928 r. , w 2012 r. Jej numer 2 przejęła zajezdnia Chocianowice). 1 października 2013 rozpoczęto przebudowę trasy W-Z, która zakończyła się 31 października 2015 roku. Trasa linii 10 (Retkinia-Widzew Augustów) została gruntownie przebudowana, wybudowano torowisko wzdłuż ul. Rokicińskiej, al. Hetmańskiej, ul. Kazimierza Odnowiciela, al. Ofiar Terroryzmu 11 Września do krańcówki Olechów. MPK na linię 10 zakupiło 22 nowe 100% niskopodłogowe tramwaje Pesa Swing. W latach 2017–2020 do Łodzi sprowadzano wagony NF6D z Niemiec.1 kwietnia 2023 r. przywrócono po 22 latach linię 19.
Historia.
Początki łódzkich tramwajów.
Łódź w latach 90. XIX wieku liczyła już ponad 300 tysięcy mieszkańców. W tym ogromnym przemysłowym mieście brakowało szerokich przelotowych ulic i obwodnic. Cały ruch osobowy i towarowy skupiał się więc w śródmieściu, zwłaszcza na ulicy Piotrkowskiej. Po łódzkich ulicach krążyło wtedy tysiące dorożek, powozów i bryczek oraz rozmaitych wozów z towarami, nic więc dziwnego, że zarówno władze miasta, jak i miejscowi przemysłowcy nosili się z zamiarem odciążenia ruchu kołowego w centrum przez budowę kolei obwodowej albo linii tramwajowych.
W 1883 władze miasta podjęły postanowienie o uruchomieniu w Łodzi tramwaju konnego. Opracowano projekt jego budowy i eksploatacji, a trzy lata później ogłoszono przetarg, który, pomimo rozstrzygnięcia, nie doprowadził do realizacji budowy. W 1893 zrezygnowano z konnych tramwajów ze względów higienicznych. Tramwaje takie wymagałyby bowiem budowy w centrum Łodzi wielkich stajni, co pogorszyłoby warunki sanitarne w mieście. Ostatecznie zdecydowano się na czystsze i szybsze tramwaje elektryczne. W 1895 Magistrat przedstawił władzom carskim nowy projekt: tramwaje miały przewozić za dnia pasażerów, a w nocy towary do fabryk. 13 lutego 1897 władze miasta zawarły na 35 lat kontrakt na budowę i eksploatację sieci tramwajowej z Konsorcjum Kolei Elektrycznej Łódzkiej (KEŁ), które stworzyli czołowi przemysłowcy łódzcy: Juliusz Kunitzer, Zenon Anstadt, Alfred Biedermann, Emil Geyer, Juliusz Heinzel oraz Henryk Grohman. Zgodnie z umową konsorcjum miało uruchomić linie tramwajowe: od Placu Kościelnego do Górnego Rynku, od cmentarzy przy ulicy Ogrodowej i od Parku Helenów do Nowego Rynku oraz od Piotrkowskiej do Dworca Fabrycznego. Decyzja o udzieleniu im zgody na budowę zapadła na najwyższym szczeblu, w Sankt Petersburgu, podpisał ją car Mikołaj II Romanow. Techniczną stronę uruchomienia linii oraz własnej elektrowni, dostarczenie sprzętu i taboru powierzono niemieckiemu koncernowi elektrotechnicznemu AEG, który rozpoczął budowę latem 1897.
Eksploatacja sieci rozpoczęła się 11 grudnia 1898, a pierwsze łódzkie tramwaje elektryczne wyjechały na swe trasy w piątek 23 grudnia 1898. Łódź otrzymała wówczas najnowocześniejszy na tamte czasy środek transportu, wyprzedzając pod tym względem nawet Warszawę, w której jeszcze przez 10 lat kursowały tramwaje konne. Były to pierwsze tramwaje elektryczne w całym zaborze rosyjskim. Uruchomiono początkowo tylko dwie niezbyt długie linie tramwajowe: Plac Kościelny – Górny Rynek (obecnie Plac Reymonta) oraz Park Helenów – Piotrkowska, Restauracja Paradyż (okolice współczesnego Centralu). Do lutego 1899 uruchomiono 2 pozostałe linie, zgodnie z koncesją.
Eksperyment z tramwajami elektrycznymi w Łodzi powiódł się lepiej, niż się spodziewano. Szybko spłacono koszty budowy linii, przedsięwzięcie przyniosło spore zyski akcjonariuszom, ruch kołowy w centrum Łodzi wyraźnie zmalał, ludność zaś, mimo wcześniejszych poważnych obaw, dosyć szybko przyzwyczaiła się do tramwajów „co bez konia chodzą”. Porządku na ulicach strzegła carska policja, która regulowała ruch pojazdów. Pomimo podjętych środków ostrożności w marcu 1899 doszło do trzech wypadków śmiertelnych. Tylko niektórzy dorożkarze, zwalczając nową, niebezpieczną konkurencję, złośliwie blokowali tory albo zajeżdżali drogę tramwajom.
Od 15 kwietnia 1945 linie tramwajowe należące do spółki Łódzka Kolej Elektryczna znajdowały się pod przymusowym zarządem państwowym sprawowanym przez Ministerstwo Komunikacji.
Po II wojnie światowej spółkę tramwajową znacjonalizowano i połączono z tramwajami podmiejskimi.
Tramwaje podmiejskie w aglomeracji łódzkiej.
Szybko postanowiono rozbudować linie tramwajowe w kierunku powiązanych z łódzkim przemysłem sąsiednich mniejszych miejscowości. Pomysł ten pojawił się niemal z chwilą uruchomienia pierwszego łódzkiego tramwaju.
Starania o tę nową, dochodową koncesję rozpoczęło jednocześnie kilka grup przedsiębiorców. Także tym razem zwyciężyła grupa kierowana przez Juliusza Kunitzera. Ten niezwykle obrotny, ale i bezwzględny fabrykant łódzki przeszedł do historii jako wzór „lodzermenscha”. Zginął z rąk robotnika w czasie Rewolucji 1905 r. Wśród koncesjonariuszy podmiejskiej kolejki dojazdowej są te same nazwiska, co w Konsorcjum Kolei Elektrycznej Łódzkiej, członków najznaczniejszych łódzkich klanów fabrykanckich niemieckiego pochodzenia: Scheiblera, Heinzla, Grohmana, Geyera i Anstadta. Warunki koncesji podpisał car Mikołaj II 6 stycznia 1899. Oficjalna nazwa Konsorcjum brzmiała: Łódzko-Zgierskie i Łódzko-Pabianickie Elektryczne Wąskotorowe Koleje Podjazdowe.
Łódzkie tramwaje podmiejskie nazywano „kolejką podjazdową” (rusycyzm), popularnie mówiono „dojazdowa” i traktowano jako coś pośredniego między komunikacją miejską a prawdziwą koleją. Budowniczym tych linii i tym razem był niemiecki koncern AEG, a dokładnie jego petersburski oddział. Prace budowlane ruszyły we wrześniu 1899. Jako pierwszą ukończono i otwarto 17 stycznia 1901 linię pabianicką o długości 15 km (obecnie funkcjonuje pod numerem 41). Dwa dni później – 19 stycznia 1901 ruszyły pierwsze tramwaje do Zgierza (po II wojnie światowej otrzymały numer 45), o długości 9,5 km.
W 1908 dawne Konsorcjum przekształciło się w spółkę akcyjną pod nazwą Towarzystwo Łódzkich Wąskotorowych Elektrycznych Kolei Dojazdowych (ŁWEKD), które 14 lipca 1908 otrzymało nową koncesję na 48 lat. Wśród akcjonariuszy po tragicznej śmierci Kunitzera dominującą pozycję zdobyła rodzina Scheiblerów, posiadająca prawie 40% akcji spółki. Głównym celem statutowym Towarzystwa, oprócz eksploatacji już istniejących linii tramwajowych do Zgierza i Pabianic, była budowa nowych.
Trzecia oddana do użytku linia połączyła Łódź z Aleksandrowem (likwidacja w 1991). Linia ta była uruchamiana w dwu etapach. Trudności wynikły z powodu skrzyżowania linii tramwajowej z torem Kolei Kaliskiej na Żabieńcu. 9 lutego 1910 problem rozwiązano, uruchamiając tymczasowy ruch wahadłowy. Cała trasa stała się przejezdna 25 lutego 1910. Kolejne uruchamiane linie prowadziły do Rudy Pabianickiej (1910), Konstantynowa (1911), Tuszyna (16 kwietnia 1916; likwidacja w 1978) i Rzgowa (likwidacja w 1993) z przedłużeniem do Kruszowa (1916/1917), Ozorkowa (1922) i Lutomierska (1929/1931). Na tych ostatnich przez jakiś czas nie było trakcji elektrycznej, jeździły więc tramwaje parowe.
Jeszcze przed I wojną światową planowano połączenie liniami tramwajowymi z Łodzią Brzezin, Koluszek, Łasku (przedłużenie linii „pabianickiej”), Zduńskiej Woli i Piotrkowa Trybunalskiego (przedłużenie linii „tuszyńskiej”). Szerokość torów była identyczna, jak w przypadku łódzkich tramwajów miejskich i wynosiła 1000 mm, czyli znacznie mniej niż kolejowych. Część z tych linii podmiejskich działa do dziś.
W latach 1975–1998 łódzkie tramwaje wyjeżdżały poza granice ówczesnego województwa łódzkiego – linia 43 do Lutomierska w byłym województwie sieradzkim oraz linia 42 do Tuszyna (do likwidacji w 1978 roku) w byłym województwie piotrkowskim.
Przełom XX i XXI wieku.
Od 1993 do 2012 roku komunikacja tramwajowa na obszarze aglomeracji łódzkiej obsługiwana była przez trzy spółki powstałe na skutek podziału dawnego MPK-Łódź: Miejskie Przedsiębiorstwo Komunikacyjne – Łódź, Międzygminną Komunikację Tramwajową oraz Tramwaje Podmiejskie.
Miejskie Przedsiębiorstwo Komunikacyjne – Łódź (MPK-Łódź) zachowało wagony Konstal 805Na. Część z nich zmodernizowano. Zakupiono również fabrycznie nowe tramwaje: 15 wagonów typu Cityrunner, 10 wagonów typu Pesa 122N i 22 wagony typu Pesa Swing. Międzygminna Komunikacja Tramwajowa (MKT) otrzymała zajezdnię Helenówek wraz z wagonami typu Konstal 803N. Część z nich została zmodernizowana. Później sprowadzono z Zachodu używane wagony typu Düwag GT6, Lohner GT6, Düwag GT8, Düwag GT8N, Düwag GT8ZR i Düwag M6S. Tramwaje Podmiejskie (TP) dostały zajezdnię Brus z wagonami typu Konstal 803N oraz Düwag GT6 sprowadzonymi z Bielefeld. Do likwidacji spółki udało się utrzymać tylko 2 wagony z Bielefeld. W 2010 roku odkupiono od MZK Grudziądz 6 wagonów Düwag GT6, które w Grudziądzu zostały zastąpione Düwagami GT8.
Od 7 lipca 2007 do 1 lipca 2008 trwał I etap budowy Łódzkiego Tramwaju Regionalnego. Przy okazji prac nad Łódzkim Tramwajem Regionalnym odnaleziono przy ul. Piotrkowskiej fragment najstarszej łódzkiej szyny tramwajowej, pochodzącej z 1897 roku. Szyna o profilu Vignoles’a zawiera odlany napis: „Stahl Industrie Bochum 1897” (została odlana w hucie w niemieckim mieście Bochum). Szyna trafiła do Muzeum Komunikacji Miejskiej przy ul. Wierzbowej.
Od 1 kwietnia 2012 roku wszystkie linie są obsługiwane przez MPK-Łódź, część wagonów MKT i TP produkcji zachodniej przejęło MPK. W sierpniu 2012 MPK-Łódź odkupiło od MKT 10 kolejnych Düwagów, z których 5 wagonów ma zostać skierowanych na linie, a 5 przeznaczonych na części zamienne. Wagony Konstal 803N oraz pozostała część Düwagów zostanie zezłomowana. Część Konstali 803N ma zostać zachowana w muzeum jako pojazdy zabytkowe.
Łódzkie tramwaje obecnie.
Po II wojnie światowej obie łódzkie spółki tramwajowe (miejska i podmiejska) zostały upaństwowione i połączone. Sieć linii została przez lata rozbudowana, a tabor znacznie unowocześniony. Obecnie zarządza nimi Miejskie Przedsiębiorstwo Komunikacyjne – Łódź Sp. z o.o., powstałe w 1992 roku. Wszystkie udziały w kapitale zakładowym tej spółki objęła Gmina Łódź. Tramwaje w Łodzi jeżdżą z powodzeniem do dziś, należąc do najpopularniejszych środków transportu publicznego. W chwili obecnej w Łodzi funkcjonuje 18 linii miejskich oraz 1 podmiejska. W planach na najbliższe lata jest przywrócenie ruchu na liniach do Pabianic i Konstantynowa. Niesprecyzowane są plany dla linii do Lutomierska i Ozorkowa. Obecnie do Zgierza kursuje linia tramwajowa nr 6, do Konstantynowa i Lutomierska autobus odpowiednio 43A i 43B, a do Pabianic kursują autobusy linii Z41. Linię nr 10 od 2002 do 2011 roku obsługiwały nowoczesne wagony typu Cityrunner. W 2011 roku przeniesione zostały na linię 16A, ze względu na zły stan torowiska na trasie linii 10. Od 2012 roku Cityrunnery jeżdżą na różnych liniach m.in. 11A, 11B i 15. Na linii 11 (obecnie 11A i 11B) od 2008 roku kursują Cityrunnery oraz klimatyzowane tramwaje Pesa Tramicus.
31 października 2015 po dwuletniej przebudowie otwarto wyremontowaną linię W-Z, w ramach tej inwestycji linia została wydłużona do Olechowa. Trasa liczy 17,3 km (4,1 km nowego torowiska i 13,2 km wyremontowanego), powstała na niej 7 węzłów przesiadkowych oraz 18 wind. Na liniach nr 10A i 10B kursują niskopodłogowe tramwaje Pesa Swing zakupione specjalnie w tym celu.
W listopadzie 2015 r. zakończyła się budowa planowanej jeszcze w czasach PRL trasy od krańcówki Widzew Augustów na osiedle Olechów z nową pętlą przy fabryce Della. W grudniu 2016 r. oddano do użytku węzeł przy Dworcu Fabrycznym i tramwaje pojechały ul. Składową do Tramwajowej i Narutowicza, oraz powróciły na ulicę POW pomiędzy Składową a Narutowicza.
1 marca 2023 po raz pierwszy na tory w ruchu liniowym wyjechał pięcioczłonowy Moderus Gamma LF 06 AC (#2399), pierwszy z trzydziestu zamówionych przez Łódź. Debiutował na linii nr 9 (brygada 7).
Przewoźnicy.
Usługi przewozowe na liniach tramwajowych w Łodzi świadczy Miejskie Przedsiębiorstwo Komunikacyjne – Łódź na podstawie umowy powierzenia.
Przyszłość.
W najbliższych latach ma się rozpocząć budowa linii w ul. Węglowej pomiędzy Tramwajową a Kopcińskiego oraz w ul. Paderewskiego i Broniewskiego pomiędzy Rzgowską a Niższą. Czas rozpoczęcia prac kilkakrotnie przekładano, lecz prawdopodobnie zakończą się do 2027r.
W dalszych planach znajdują się (stan z 2022r.):
Postulowane w latach 2000-22:
nie znalazły się w oficjalnych dokumentach dotyczących rozwoju sieci do 2040 r. 
Problemem komunikacji tramwajowej w Łodzi pozostaje niewielka prędkość pojazdów związana z brakiem priorytetu, brak wydzielonych torowisk powodujący blokowanie tramwajów przez samochody, niewielka częstotliwość kursowania w godzinach wieczornych i w weekendy oraz niewielka liczba pojazdów niskopodłogowych. Grozi to dalszym odpływem pasażerów do samochodów.
Niepewny jest również los zawieszonych odcinków podmiejskich: Konstantynów Łódzki- Lutomiersk oraz Zgierz (Kurak) - Ozorków. Obecnie (marzec 2023r) tramwaje nie kursują, stan infrastruktury nie pozwala na wznowienie ruchu, odbudowa linii przekracza możliwości zainteresowanych gmin (dotyczy to zwłaszcza Gminy Zgierz i miasta Konstantynów Łódzki). Próby finansowania linii lutomierskiej jako inwestycji komplementarnej do projektu Centralnego Portu Komunikacyjnego zakończyły się fiaskiem.
Tabor tramwajowy MPK-Łódź.
W ciągu ponad 100 lat funkcjonowania łódzkich tramwajów można naliczyć aż 20 typów używanych wagonów, wszystkie one – wobec faktu, iż od początku kładziono w Łodzi tory o rozstawie szyn 1000 mm – przystosowane były do trakcji wąskotorowej. Część pojazdów obsługiwała także linie podmiejskie.
Pętle tramwajowe.
W Łodzi i okolicach miejsce, gdzie linia komunikacji miejskiej zawraca (w przypadku linii tramwajowych pętla lub trójkąt manewrowy), nazywane jest krańcówką. Funkcję krańcówek spełniają niekiedy również niektóre ronda – te, na których ruch tramwajów zorganizowany jest w sposób okrężny, tak jak ruch samochodów.
Wagony dwukierunkowe Düwag M6S, Düwag M8CN oraz NF6D na odcinkach jednotorowych nie wymagają dodatkowej infrastruktury do zmiany kierunku jazdy. Na odcinkach o dwóch torach mogą korzystać ze zjazdów międzytorowych. Odcinki jednotorowe w łódzkiej sieci tramwajowej istnieją przede wszystkim na liniach podmiejskich – na odcinkach:
Większość z nich wyposażona jest w mijanki.
Poza zajezdniami nie ma stałych zjazdów międzytorowych umożliwiających przejazd na tor dla kierunku przeciwnego. Rozwiązanie takie stosowane było dawniej, gdy wagony dwukierunkowe były w powszechnym użyciu. Od 2013 roku w roli krańcówek stosuje się natomiast tymczasowe zjazdy międzytorowe instalowane specjalnie w tym celu.
Zapasowe (używane w razie remontów i awarii).
Od 2013 roku podczas remontów stosuje się również tymczasowe krańcówki w formie weksla.
Tymczasowo nieużywane.
Stan na luty 2022 r.
Od dnia 4 lutego 2018 roku przestały kursować linie 45 i 46 z powodu złego stanu torowiska na odcinku Zgierz – Ozorków. Linie zostaną przywrócone, dopiero gdy gminy przez które przechodzi torowisko wyremontują swoje odcinki. Dlatego też dwie pętle zostały zawieszone. Od grudnia 2021 wracają tramwaje do Zgierza. Los linii 46 na odcinku Zgierz Kurak – Ozorków jest niepewny, mimo że miasto Zgierz i miasto Ozorków deklarują zainteresowanie jej utrzymaniem. Problemem jest niewielkie zainteresowanie i niewielki budżet gminy Zgierz, na terenie której leży środkowy fragment trasy. Od jakiegoś czasu, linia 46 ogólnie jest nieprzejezdna z powodu zasypania przejazdów tramwajowych przez właścicieli posesji.
Od 19 sierpnia 2018 roku przestała kursować linia 13 w relacji Teofilów – Dąbrowa Niższa z powodu remontu alei Śmigłego-Rydza, od tego dnia tramwaje przestały kursować na pętle Dąbrowa Niższa. Od upalnego lata w 2019 roku wjazd na pętle przestał być możliwy przez roztopiony asfalt na Rondzie Broniewskiego, który zalał szyny przez co jedyna droga do pętli została odcięta.
Od 3 marca 2019, wraz z zawieszeniem linii 43A/B ze względu na zły stan torowiska, z użytku wyszły pętle w Lutomiersku i Konstantynowie Łódzkim. Podobnie jak w przypadku linii 46, linia lutomiersko-konstantynowska powróci, gdy gminy wyremontują znajdujące się na ich terenach fragmenty torowiska. Remont i powrót tramwaju na trasie do Konstantynowa jest w planach (udało się uzyskać dofinansowanie z Unii Europejskiej), los odcinka Konstantynów- Lutomiersk jest niepewny. Mimo że zainteresowane gminy deklarują chęć przywrócenia kursów, brakuje pieniędzy na niezbędny remont- problemem jest głównie odcinek leżący w granicach administracyjnych Konstantynowa.
Tramwajem nie dojedziemy również do pętli Koziny, Marysin-Warszawska, Legionów/Włókniarzy, Dworzec Łódź-Chojny czy Zdrowie. Zamknięte są też fragmenty ul. Legionów i Kilińskiego.
Poprzednie nazwy.
W wyniku reorganizacji komunikacji miejskiej w 2017 r. (wraz z poprawkami z lutego 2018 r.) nazwy wielu krańcówek zostały zmienione tak, by nazywały dzielnicę/osiedle, a nie ulicę:
Linie tramwajowe.
Układ stały.
Według planu tras linii tramwajowych, w zależności od głównej arterii komunikacyjnej, po której przebiega trasa danej linii, stosuje się następujące kolory (2022):
Od 1 stycznia 2001 tramwaje Konstal 805Na przez wiele lat kursowały jedynie w składach dwuwagonowych. Obecnie istnieje jednak sporo wyjątków od tej reguły:
Ze względu na wydarzenia wymagające dodatkowej obsługi komunikacyjnej uruchamiane są linie dodatkowe oznaczane literami lub kombinacjami liter i cyfr. Od 2017 roku (wprowadzenie reformy komunikacyjnej) do obsługi nekropolii ze względu na uroczystość Wszystkich Świętych uruchamiane są linie C1, C2, C3… (wcześniej była to litera D). Innym przykładem są linie M1, M2… kursujące podczas Nocy Muzeów. tak więc schemat oznaczenia relacji najczęściej pochodzi od nazwy wydarzenia.
Remonty i zamknięcia.
W przypadku prac drogowych, awarii i innych sytuacji sprawiających, że konieczne jest zamknięcie fragmentu sieci tramwajowej, wprowadzane są objazdy. Jeśli nie można wytyczyć objazdu lub nie miałoby to sensu (np. linia na trasie objazdowej pokrywałaby się z inną), linie są skracane – często do pętli normalnie nie wykorzystywanych w ruchu liniowym, jak Widzew Stadion czy Bratysławska – lub zawieszane. Na odcinkach pozbawionych komunikacji tramwajowej uruchamiana jest zastępcza komunikacja autobusowa – linie oznaczone literą Z i numerem, np. Z3. W przypadku, gdy MPK-Łódź nie jest w stanie zapewnić taboru autobusowego w ilości wystarczającej do obsługi linii zastępczych, podpisywane są umowy z innymi przewoźnikami autobusowymi, wyłonionymi na drodze przetargu, którzy obsługują je jako podwykonawcy MPK. Niekiedy uruchamiane są też zastępcze linie tramwajowe – w takich sytuacjach wykorzystywane bywają tramwaje dwukierunkowe.
Jeśli ruch tramwajowy zostaje zawieszony z powodu niespodziewanej awarii, autobusy zastępcze oznaczane są skrótem Z lub KZ w miejscu numeru linii i tekstem KOMUNIKACJA ZASTĘPCZA lub AUTOBUS ZA TRAMWAJ na tablicach kierunkowych. Czasem zamiast tego na wyświetlaczach autobusu pojawia się numer zastępowanej przez niego linii tramwajowej, bądź również litera Z z numerem linii zastępowanej.
Linie kursujące objazdem lub trasą skróconą oznaczane są czarnym numerem na czerwonym tle lub odwrotnie (na tablicach tradycyjnych) albo numerem otoczonym ramką (na wyświetlaczach elektronicznych, gdzie w pierwszym wierszu – w większości pojazdów – pojawia się nazwa krańcówki danej linii, a w drugim wierszu jest wyświetlony tekst TRASA ZMIENIONA). W przypadku tablic tradycyjnych, czarnymi literami na czerwonym tle oznacza się również nazwy zmienionych pętli na tablicach czołowych oraz ulice którymi biegnie objazd na tablicach bocznych. System ten stosowany jest również w przypadku nazw przystanków na tablicach wewnętrznych ze schematem linii, natomiast na przystankowych tablicach dynamicznej informacji pasażerskiej numer linii poprzedzony zostaje literą o (na przykład: o1). Litera zamiast ramki emitowana jest również w większości wyświetlaczy wewnętrznych pojazdów (obwódka działa w modelach powyżej 2014 roku).
W miejscach, gdzie tymczasowo nie kursują tramwaje, na znaki przystanków tramwajowych nakładane są czarne pokrowce z białym napisem przystanek przeniesiony, a w kasetach na rozkład jazdy umieszczane są odpowiednie komunikaty o zmianach, drukowane na żółtym papierze (do czasu reformy komunikacyjnej w 2017 roku używano zielonych lub pomarańczowych kartek).
Wyjątkowe linie tramwajowe.
Tramwajowa Linia Turystyczna.
Turystyczna linia tramwajowa, kursująca po Łodzi w sezonie wakacyjnym.
W czerwcu 2003 KMST zaproponował MPK-Łódź Sp. z o.o. uruchomienie kursującej co niedzielę turystycznej linii tramwajowej, której obsługę mógłby stanowić tabor historyczny. Pomysł został pozytywnie zaopiniowany przez Zarząd Spółki i tak, 3 sierpnia 2003 uruchomiono tramwajową linię turystyczną „0”, obsługiwaną historycznym składem 5N (#337) + 5ND (#644) z lat 1960–1961. MPK-Łódź zajęło się wydrukiem biletów oraz przydzieliło motorniczego.
Zabytkowe wagony 5N przeszły remont bieżący, podczas którego otrzymały nową powłokę lakierniczą oraz wymagane przez przepisy ruchu drogowego hamulce szynowe, kierunkowskazy i światła odblaskowe. Ponadto wagonom zmieniono numery taborowe na takie, jakie posiadały one podczas liniowej eksploatacji. Na silnikowy 5N wrócił numer 337 (dotychczas 100), a na doczepce 5ND pojawił się numer 644 zamiast 504. Odtworzono także oryginalne napisy na burtach oraz we wnętrzu wagonu, np. „nie rozmawiaj z motorniczym”.
Po raz pierwszy od 1983 w łódzkich tramwajach pojawili się konduktorzy – wolontariusze KMST. Zadaniem konduktorów była nie tylko sprzedaż specjalnych biletów, ale także zamykanie drzwi oraz dbanie o porządek w wagonach. Od 2011 roku na linii obowiązuje taryfa Lokalnego Transportu Zbiorowego w Łodzi. Nie wycofano jednak konduktorów. Sprzedają oni standardowe bilety łódzkiej komunikacji miejskiej.
W 2012 roku zrezygnowano z tworzenia specjalnej turystycznej linii tramwajowej na rzecz obsługi zabytkowym składem 5N+5ND jednej z brygad linii 43 w niedziele i święta. W 2013 roku linia otrzymała nową nazwę Tramwajowa Linia Turystyczna.
W okresie czerwiec-październik 2018 roku, z okazji 120. rocznicy uruchomienia sieci tramwajowej w Łodzi, uruchomiono turystyczną linię 120 na trasie Widzew Stadion – Karolew. Linia ta, sfinansowana ze środków Budżetu Obywatelskiego, kursowała w soboty i niedziele i była obsługiwana wagonem silnikowym typu "Sanok", zaś obsługą linii zajmowało się Towarzystwo Opieki nad Zabytkami. Jednocześnie Klub Miłośników Starych Tramwajów uruchomił kursy zabytkowego składu Konstal 5N #337 z wagonem doczepnym na trasie linii 43A i 43B z pętli Północna do Konstantynowa Łódzkiego i Lutomierska.
Tramwaje podmiejskie.
Linia tramwajowa nr 41.
Tramwaj linii nr 41 ("linia pabianicka") od 2012 kursuje z pętli Plac Niepodległości w Łodzi przez Ksawerów do Pabianic. Do 1998 roku istniał jej wariant 41bis kursujący z Dużego Skrętu (Pabianice) do krańcówki przy Wiejskiej, reaktywowany 4 października 2004 jako linia P, zlikwidowana 30 grudnia 2006. W okresie od 4 lipca 2007 do 1 sierpnia 2010 linia P kursowała ponownie, tym razem na trasie z Chocianowic (zawracanie na terenie zajezdni tramwajowej) do krańcówki przy Wiejskiej.
14 maja 2017 roku z powodu katastrofalnego stanu infrastruktury tramwajowej w Ksawerowie i Pabianicach linia 41 została skrócona do pętli Chocianowice-IKEA w Łodzi. Od Chocianowic do krańcówki Pabianice Dworzec PKP uruchomiono autobusową linię zastępczą Z41. W okresie sierpień – październik kursowanie linii zawieszono, jej rolę przejęła linia zastępcza Z41 kursująca pomiędzy pabianickim dworcem a przystankiem Łódź Dąbrowa. 1 listopada 2017 przywrócono kursowanie tramwaju po zakończeniu prac trakcyjnych.
Również w okresie wstrzymania ruchu tramwajowego, Pabianice wraz z Ksawerowem złożyły wniosek o remont linii tramwajowej do Pabianic. Efektem tych działań było uzyskanie dofinansowanie. Od jesieni 2019 do marca 2020 roku linia tramwajowa została zawieszona na odcinku Pabianice (Wiejska) – Ksawerów (Cegielniana), obecnie jest poddawana gruntownemu remontowi. Na zawieszonym odcinku kursowała linia Z41 prowadzona przez MZK Pabianice, pozostały odcinek obsługiwały składy dwukierunkowe M8CN. Od marca 2020 zawieszono ruch do Ksawerowa, całość linii Z41 obsługują autobusy MPK Łódź. Przewidywany koniec prac to rok 2022.
Linia tramwajowa nr 43.
Tramwaj linii nr 43 ("linia lutomierska") kursowała z pętli przy ulicy Północnej w Łodzi do miast: Konstantynów Łódzki i Lutomiersk. Do końca marca 2012 kursowała ze Stoków, a do kwietnia 2017 z pętli Telefonicznej, posiadała też wariant skrócony 43bis, kursujący na trasie Łódź Stoki – Konstantynów Łódzki oraz Łódź Stoki – Zdrowie. Zastąpiła go linia 9, wydłużona do Konstantynowa ze Zdrowia (na dotychczasowej trasie linii 9 kursował jej skrócony wariant 9A). Od 2 kwietnia 2017 roku linia została podzielona na dwa warianty: 43A – do Konstantynowa i 43B do Lutomierska.
21 lutego 2017 z powodu podmycia torów ruch tramwajowy z Konstantynowa do Lutomierska został zawieszony. 9 października ruch wznowiony, kursuje tu linia 43B. Od 2012 roku do 2018 roku w okresie letnim jedna z niedzielnych brygad linii 43 była obsługiwana zabytkowym składem wagonów Konstal 5N i 5ND (powstały w latach 1960–1961).
43bis było ostatnią linią w Łodzi, jakiej skrócony wariant oznaczano słowem bis.
Trasa linii 43 na odcinku od al. Włókniarzy do Konstantynowa i Lutomierska przebiegała wzdłuż drogi wojewódzkiej nr 710.
Od dnia 3 marca 2019 linie 43A i 43B zostały zawieszone do odwołania z powodu złego stanu torowiska. MPK Łódź uruchomiło komunikację zastępczą 43A/B, która kursuje z Dworca Łódź Kaliska do Konstantynowa i Lutomierska Tabor linii 43 tymczasowo skierowano na trasy linii 4 i 7. 
Od jesieni 2022r. trwa generalny remont odcinka pomiędzy węzłem Zdrowie a ul. Żeromskiego w Konstantynowie. Jego ukończenie umożliwi przywrócenie kursów.
Linia tramwajowa nr 45.
Tramwaj linii nr 45 ("linia zgierska") kursowała z pętli przy ulicy Telefonicznej w Łodzi do Zgierza. W 2004 roku zlikwidowano linię 45, zastępując ją linią nr 11 na trasie Pabianice – Zgierz. Po zakończeniu budowy Łódzkiego Tramwaju Regionalnego do Zgierza skierowano linię 16 na trasie Kurczaki – Zgierz pl. Kilińskiego. 2 kwietnia 2017 roku przywrócono poprzednią numerację linii 16 na 45. 4 lutego 2018 w związku z katastrofalnym stanem infrastruktury MPK – Łódź zawiesiło kursowanie linii 45.
Od 20 grudnia 2021 po zakończeniu remontu tramwaj linii 6 kursuje do Zgierza z Widzew-Augustów.
Linia tramwajowa nr 46.
Tramwaj linii nr 46 ("linia ozorkowska") kursowała z pętli Stoki (dawniej z pętli: Zdrowie, Telefoniczna, Chocianowice-Ikea, Północna). Wszystkie z nich (oprócz kursujących z pętli Północna) dojeżdżały do pl. Wolności, a następnie podążały Nowomiejską, Zgierską, przez Zgierz do Ozorkowa. Była to najdłuższa, licząca około 30 km długości, linia tramwajowa w Polsce oraz jedna z najdłuższych linii tramwajowych na świecie (najdłuższą jest belgijska Kusttram).
Koncesja na wybudowanie i eksploatację linii tramwajowej z Łodzi do Ozorkowa przyznana została Łódzkim Wąskotorowym Elektrycznym Kolejom Dojazdowym w 1913. Do budowy trasy przystąpiono w 1920, a uroczystość uruchomienia nastąpiła 9 kwietnia 1922 (niedziela palmowa). Do kwietnia 1926 linia obsługiwana była trakcją parową. Od 1929 tabor dla linii stanowiły wozy zakupione w fabryce Lilpopa typu LRL. W latach siedemdziesiątych zastąpiono je tramwajami typu 2N i 5N, te zaś od 1989 pojazdami typu 102NaW oraz 803N.
18 stycznia 1986 linia 46 wydłużona została z centrum Ozorkowa od ulicy Wyszyńskiego, do nowo zbudowanej pętli przy ulicy Cegielnianej, po trasie zlikwidowanej na tym odcinku Kujawskiej Kolei Dojazdowej. Dalsze plany zakładały przedłużenie trasy do dworca kolejowego. Jednak zmiany polityczno-gospodarcze, jakie nastąpiły w Polsce po 1989 sprawiły, że z projektu zrezygnowano, a samej linii zaczęła zagrażać likwidacja.
1 listopada 1993 obsługę trasy od Miejskiego Przedsiębiorstwa Komunikacyjnego przejęła spółka Międzygminna Komunikacja Tramwajowa, dysponująca wagonami typu 803N oraz 102NaW. Później sprowadziła z Niemiec tramwaje Düwag GT6, Düwag GT8 oraz Düwag GT8N, które zastąpiły większość wagonów 803N. Powstał wariant skrócony 46A kursujący na odcinku w granicach Łodzi, a linia została wydłużona z pętli przy ul. Północnej w Łodzi do osiedla Chocianowice na południowym krańcu miasta.
Od 1 kwietnia 2012 linię ponownie obsługuje MPK. Zlikwidowano wariant 46A, zmieniono też trasę. Od tego czasu zaczynała się ona w łódzkim parku na Zdrowiu. Wagony 803N oraz część Düwagów przeznaczono do złomowania (kilka wagonów 803N zostanie zachowanych w muzeum), a w zamian za nie, poza pozostałymi tramwajami z Niemiec, do obsługi linii skierowano pojedyncze wagony 805Na. Przywrócono również nocne połączenie tramwajowe do Ozorkowa. W zamian za autobus nocny 46bus (wprowadzony przez MKT w miejsce zlikwidowanej nocnej linii tramwajowej 101), MPK uruchomiło nocne kursy linii 46 skrócone do łódzkiego placu Wolności.
Ciekawostki.
•Na ulicy Dąbrowskiego na skrzyżowaniach z ulicami Lodowa i Ossendowskiego znajdują się tory tramwajowe po których nigdy nie przejechał żadnej tramwaj. Dodatkowo na ulicy Dąbrowskiego znajdują się nigdy nie używane wiadukty dla tramwajów.

</doc>
<doc id="453508" url="https://pl.wikipedia.org/wiki?curid=453508" title="TNMK">
TNMK

TNMK, Tanok na majdani Kongo () – ukraiński zespół muzyczny, grający bardzo zróżnicowaną muzykę (hip-hop, reggae, funk). TNMK powstało w 1997 roku, dziś jest to jeden z najpopularniejszych zespołów na Ukrainie.

</doc>
<doc id="453516" url="https://pl.wikipedia.org/wiki?curid=453516" title="Superball">
Superball



</doc>
<doc id="453519" url="https://pl.wikipedia.org/wiki?curid=453519" title="Hydrogamia">
Hydrogamia

Hydrogamia, wodopylność – zapylenie kwiatów za pomocą wody. Występuje u niektórych roślin związanych ze środowiskiem wodnym, których kwiaty wykształcają się pod wodą, jak np. u zamętnicy ("Zannichellia"), rogatka ("Ceratophyllum"), jezierzy ("Najas"), zostery ("Zostera") i in. Może być podwodne, lub nawodne.
W kwiatach przystosowanych do zapylenia podwodnego (np. u rogatka), pylniki mają uproszczoną budowę, a ich pyłek ma większą gęstość od wody. Kwiaty są szeroko rozchylone, a znamię słupka jest lejkowate, by łatwiej wychwycić pyłek. W kwiatach zapylanych nad wodą kwiaty żeńskie znajdują się na powierzchni wody.
Ziarna pyłku są zwykle pozbawione warstwy chroniącej je od wyschnięcia, mają wydłużony kształt, a często zaraz po opuszczeniu pylników wytwarzają łagiewkę pyłkową. Dzięki temu mogą być łatwo unoszone przez wodę. U nurzańca ("Vallisneria"), który jest rośliną podwodną, kwiaty męskie natomiast odrywają się w całości od rośliny i unoszone przez wodę docierają do kwiatów żeńskich. Posiadają pęcherzyk powietrza, który unosi je na powierzchni wody. Kwiaty żeńskie po zapyleniu są wciągane do wody przez skręcającą się spiralnie łodyżkę.
Hydrogamia jest rzadko spotykanym rodzajem zapylenia nawet wśród roślin wodnych, których większość rozwija kwiaty ponad wodą (np. grzybieniowate, żabieńcowate, włosienicznik) lub kwitnie w porze suchej (np. zasennikowate). Rzadkość tego sposobu zapylania tłumaczona jest niekorzystnym dla żywotności pyłku wpływem środowiska wodnego.

</doc>
<doc id="453521" url="https://pl.wikipedia.org/wiki?curid=453521" title="Anemogamia">
Anemogamia

Anemogamia, wiatropylność – zapylenie kwiatów poprzez wiatr przenoszący pyłki. Przykładami roślin zapylanych w ten sposób jest wiele drzew, np. leszczyna, topola, sosny, a także na przykład trawy. U traw pręciki na długich nitkach pręcikowych wystają na zewnątrz kłosa. U wielu roślin wiatropylnych, w tym u większości drzew, kwiaty rozwijają się wcześniej niż liście ("proanthia"), co zwiększa szanse na zapylenie.
Kwiaty roślin wiatropylnych.
Kwiaty roślin wiatropylnych mają prostą budowę, są bezwonne i nie posiadają miodników, nie muszą bowiem zwabiać owadów. Są też z reguły drobne i niepozorne. Wytwarzają za to bardzo dużo lekkiego pyłku o gładkiej powierzchni, który łatwo wysypuje się z licznych pylników. W jednym kłosie żyta jest ich aż 42 mln. U niektórych roślin z rodziny pokrzywowatych pyłek jest mechanicznie wyrzucany z pylników w czasie ich gwałtownego rozprostowywania się. Słupki w kwiatach roślin wiatropylnych mają duże znamiona, często podzielone lub piórkowate, by łatwiej mogły wychwycić pyłek. Często pokryte są lepką substancją ułatwiającą przyklejenie się ziaren pyłku.
Aby doszło do zapylenia krzyżowego niezbędne jest, by pyłek mógł jak najdłużej utrzymywać się w powietrzu i był odporny na niekorzystne warunki atmosferyczne. Przystosowaniem do utrzymywania się w powietrzu pyłku sosny są dwie komory powietrzne obecne przy każdym ziarnie pyłku.

</doc>
<doc id="453522" url="https://pl.wikipedia.org/wiki?curid=453522" title="Zoogamia">
Zoogamia

Zoogamia, zoidiogamia, zwierzęcopylność – zapylenie przez zwierzęta. W ten sposób zapylanych jest większość roślin okrytonasiennych oraz część nagonasiennych. Zwykle zapylaczem są owady, ptaki lub ssaki, a tylko niekiedy inne zwierzęta. Jako zapylacza traktuje się gatunki zwierząt uczestniczące regularnie w procesie. Możliwe jest też przypadkowe zapylanie przez inne gatunki.
Rośliny wabią zwierzęta zapylające wytwarzając substancje i tkanki o atrakcyjnym smaku. Najczęściej taką substancją jest nektar, rzadziej pyłek lub elementy takie jak włoski jadalne i ciałka odżywcze. Wabienie odbywa się także poprzez wydzielanie substancji zapachowych, na które szczególnie wrażliwe są owady. Znaczenie ma również barwa kwiatu oraz jego forma. Zapach i forma nie muszą być powiązane z pożywieniem, mogą także przypominać kształt i woń partnera płciowego. Kwiaty zapylane przez nietoperze zwykle są białe i o kwaśno-zatęchłym zapachu. Kwiaty zapylane przez ptaki zwykle nie wydzielają woni. Każdy z elementów wabiących może wykazywać zmienność związaną z trybem życia gatunku zapylającego. Kwiaty mogą otwierać się o określonej porze dnia lub nocy, także produkcja nektaru i wydzielanie substancji zapachowych może być zależne od pory dnia.
Zwabione zwierzęta przenoszą na swoim ciele pyłek, zapylając kolejno odwiedzane kwiaty.
W zależności od tego, jakie zwierzęta biorą udział w zapylaniu, wyróżniane są typy zoogamii:
Oprócz tych grup zwierząt w zapylaniu kwiatów biorą też udział niektóre ssaki, takie, jak wiewiórka, torbacze, małpy, gryzonie. Niektóre spośród tych zwierząt odżywiają się częściami kwiatów lub całymi kwiatami i odgrywają pewną rolę w ich zapylaniu, przenosząc pyłek z jednej rośliny na drugą.
Ewolucja.
Najstarsze skamieniałości roślin okrytonasiennych pochodzą z wczesnej kredy, a jednoznaczne dowody datowane są na 135 mln lat. Skamieniałości pozwalające poznać budowę kwiatów pochodzą z późnej kredy, około 90 mln lat temu. Wśród szczątków kopalnych są gatunki należące do "Hamamelidaceae". Współcześnie rośliny należące do rodziny są zarówno wiatropylne, jak i owadopylne. Także budowa kwiatów określona na podstawie skamieniałości wskazuje na udział owadów w zapylaniu. Hipoteza, że zapylanie przez owady pojawiło się już we wczesnej kredzie a specjalizacja zwiększała się od połowy kredy jest powszechnie akceptowana. Zarówno obupłciowość, jak i cechy morfologiczne ustalone na podstawie szczątków kopalnych dowodzą istnienia zoogamii już w okresie kredy. Kluczową cechą umożliwiającą zapylanie przez zwierzęta wydaje się być lepkość pyłku i związane z tym tworzenie agregatów. Także szczątki owadów wspierają uznaną hipotezę. Pyłek 22% gatunków okrytonasiennych pochodzących z połowy kredy jest zbity w grudki. Znacznie mniej agregatów pyłku stwierdza się u gatunków okrytonasiennych z wczesnej kredy. Ziarna pyłku roślin zapylanych przez zwierzęta są większe i produkowane mniej licznie niż zapylanych przez wiatr czy wodę. Ich powierzchnia ma bogate urzeźbienie. Porównanie wszystkich cech wskazuje, że już w połowie kredy procent gatunków roślin okrytonasiennych zapylanych przez owady był zbliżony do stanu obecnego. Wczesne etapy ewolucji zapylania przez zwierzęta zwierzęta tworzyły relacje mutualistyczne lub częściowo mutualistyczne. Prawdopodobnie z nich powstały relacje mające charakter oszustwa, w których zapylacz nie otrzymuje nagrody w postaci pokarmu lub schronienia dla potomstwa. Zapylanie bez korzyści dla zapylacza stwierdzono u 7500 gatunków okrytonasiennych, z których dwie trzecie należy do "Orchidaceae". Oszustwa mogą polegać na wabieniu samic, które poszukują miejsca do złożenia jaj. Kwiaty roślin wabiących w ten sposób owady mogą przypominać wyglądem i zapachem padlinę, odchody lub owocniki grzybów.

</doc>
<doc id="453524" url="https://pl.wikipedia.org/wiki?curid=453524" title="Fabiola Zuluaga">
Fabiola Zuluaga

Fabiola Zuluaga, zamężna Garcia (ur. 7 stycznia 1979 w Cúcucie) – kolumbijska tenisistka, występująca na światowych kortach w latach 1994–2005, półfinalistka Australian Open 2004 w grze pojedynczej, klasyfikowana w rankingu WTA na 16. miejscu w grze pojedynczej (2005) i na 128. miejscu w grze podwójnej (1999), reprezentantka Kolumbii w Fed Cup i na letnich igrzyskach olimpijskich (2000, 2004). Tenisistka praworęczna z oburęcznym backhandem.
Kariera tenisowa.
Tenisistka praworęczna z oburęcznym bekhendem. 17 stycznia 2005 roku została sklasyfikowana na szesnastym miejscu w rankingu tenisistek i jest to najwyższa pozycja w historii, jaką osiągnęła kolumbijska zawodniczka. Jednym z jej najlepszych osiągnięć w karierze jest półfinał turnieju wielkoszlemowego Australian Open w 2004 roku, przegrany z Justine Henin-Hardenne, późniejszą mistrzynią.
W turnieju zawodowym zadebiutowała w Los Angeles w 1994 roku. Była wówczas 565 zawodniczką na świecie. W 1998 osiągnęła ćwierćfinał w Bogocie (porażka w trzech setach z Paolą Suárez). We wrześniu po raz pierwszy sklasyfikowana w czołowej setce rankingu na pozycji dziewięćdziesiątej dziewiątej. W 1999 roku w Bogocie wygrała pierwszy zawodowy turniej w grze pojedynczej, doszła do trzeciej rundy French Open w swoim debiucie w Paryżu. W 2000 roku pokonała Julie Halard-Decugis i Nathalie Tauziat. Pokonała też Jennifer Capriati, ale doznała kontuzji, która wyeliminowała ją z Wimbledonu. Pierwszym startem Fabioli po kontuzji były igrzyska olimpijskie w Sydney, gdzie pokonała Amélie Mauresmo. Większą część sezonu 2001 opuściła z powodu operacji ramion oraz leczenia licznych kontuzji. Pod koniec roku zdołała wygrać turniej ITF w Hallandale Beach.
Absencja spowodowała znaczny spadek w rankingu Zuluagi. Powróciła na turnieju w Québec w 2001 roku. Wygrała turniej w Bogocie i została najniżej klasyfikowaną zawodniczką, która w 2002 roku wygrała turniej WTA. W kanadyjskim Québec w parze z Maríą Emilią Salerni osiągnęła pierwszy w karierze finał gry podwójnej.

</doc>
<doc id="453530" url="https://pl.wikipedia.org/wiki?curid=453530" title="Mr. Olympia">
Mr. Olympia

Mr. Olympia – zawody kulturystyczne odbywające się corocznie od 1965 roku. Są najbardziej prestiżowymi zawodami kulturystycznymi na świecie (uznawane za mistrzostwa świata zawodowców). Są organizowane przez "International Federation of Body Builders" (IFBB) – największą federację kulturystyczną na świecie. Jednym ze zwycięzców w konkursach Mr. Olympia był Arnold Schwarzenegger, który zdobywał główną nagrodę (statuetkę Eugena Sandowa i czek na kilkadziesiąt tysięcy dolarów) 7 razy w latach (1970-1975 i 1980). Do ich największych triumfatorów, obok Schwarzeneggera, zalicza się Amerykanów: Ronniego Colemana i Lee Haneya (każdy po 8 tytułów) oraz Phila Heatha (7 tytułów), a także Brytyjczyka Doriana Yatesa (6 tytułów).
Historia.
Idea organizowania zawodów Mr. Olympia pochodziła do założyciela obecnie największej na świecie federacji kulturystycznej IFBB – Joego Weidera. W pierwszej połowie lat 60. XX w. świat kulturystki podzielony był pomiędzy kilka rywalizujących ze sobą federacji (IFBB, NABBA, AAU) z których każda organizowała swoje mistrzostwa świata. Weider pragnął stworzyć imprezę, która swoim prestiżem, głównie za pomocą wysokości oferowanych nagród, przebijałaby konkurencyjne turnieje i przywabiała najlepszych kulturystów zawodowych. Dodatkowo uznał, że obowiązujący ówcześnie w imprezach konkurencyjnych (Mr. Universe, Mr. World i Mr. America) zakaz ponownych startów po zdobyciu tytułu najlepszego kulturysty tłumi rozwój kulturystyki, bowiem mistrzowie zdobywający te tytuły, na ogół zaprzestają treningów i wycofują się ze startów. Była to najważniejsza zmiana, jaką wprowadził w nowych zawodach – każdy triumfator, mógł ponownie startować w imprezie w roku następnym.
Nazwa imprezy był efektem konkursu ogłoszonego przez Weidera na łamach „Muscle Builder”. Po raz pierwszy zawody Mr. Olympia odbyły się 18 września 1965 roku w Nowym Jorku. Kilkakrotnie w ramach promocji kulturystyki, zawody obywały się w różnych krajach i na różnych kontynentach, jednak od 1993 roku są stale rozgrywane w USA. Ich pierwszym triumfatorem był Amerykanin Larry Scott. Każda dekada konkursów Mr. Olympia miała swojego absolutnego championa, który wygrywał je kilka razy z rzędu. Lata 60. XX w. należały do Sergio Olivy, 70. do Arnolda Schwarzeneggera, 80. do Lee Haneya, 90. do Doriana Yatesa, a pierwsza dekada XXI w. do Ronniego Colemana.

</doc>
<doc id="453531" url="https://pl.wikipedia.org/wiki?curid=453531" title="Podwórkowe Koła Różańcowe Dzieci">
Podwórkowe Koła Różańcowe Dzieci

Podwórkowe Koła Różańcowe Dzieci (w skrócie PKRD) – ruch założony w Polsce w 1997 przez 9-letnią wówczas Magdalenę Buczek.
Historia.
Ruch powstał z inicjatywy Magdaleny Buczek w 1997 roku. Organizacja wspierana jest przez Radio Maryja i Telewizję Trwam. Promuje modlitwę różańcową i swym zasięgiem objęła 30 krajów. Mottem ruchu jest: "Nie ma dnia bez modlitwy, nie ma tygodnia bez Eucharystii, nie ma miesiąca bez spowiedzi". Opiekę nad PKRD sprawują redemptorysta Piotr Dettlaff oraz biskup Antoni Długosz.
Strona internetowa Kółek podaje liczbę 140 tys. członków w 31 krajach świata.
Cele PKRD.
Celem Podwórkowych Kół Różańcowych Dzieci jest wypełnianie wezwania do modlitwy różańcowej, jakie Matka Boża skierowała w Fatimie w roku 1917, objawiając się trójce dzieci: Łucji, Hiacyncie i Franciszkowi. To wezwanie Maryi członkowie PKRD realizują poprzez zobowiązanie do codziennego odmawiania co najmniej jednej dziesiątki różańca, w wyznaczonych intencjach. Intencje te są następujące:
Radio Maryja i PKRD.
Co tydzień w sobotę o 19:30 Magdalena Buczek prowadzi audycję dla dzieci z Podwórkowych Kółek. Transmitowana jest przez Radio Maryja i Telewizję Trwam. Co roku organizowana jest także pielgrzymka dzieci z całej Polski na Jasną Górę. Członkowie, którzy nie mogą przybyć na spotkanie, mogą łączyć się za pośrednictwem toruńskich mediów.

</doc>
<doc id="453532" url="https://pl.wikipedia.org/wiki?curid=453532" title="Bitwa pod Kazimierzem Dolnym">
Bitwa pod Kazimierzem Dolnym

Bitwa pod Kazimierzem Dolnym – bitwa stoczona 18 kwietnia 1831 w czasie powstania listopadowego.
Rozegrała się między wojskami polskimi a rosyjskimi. Zakończyła się porażką wojsk polskich pod dowództwem Jana Kantego Juliana Sierawskiego.
Tło historyczne.
Dowództwo powstania nie zdecydowało się na skoordynowanie działań na różnych frontach. Wskutek tego niezależnie od siebie rozwijały się: ofensywa na szosie brzeskiej, na skutek której dopiero co pobito nieprzyjaciela w bitwie pod Domanicami i pod Iganiami, ponadto wyprawa Józefa Dwernickiego na Wołyń oraz wyprawa Sierawskiego na korpus Kreuzta.
W poprzednich dniach Sierawski nadspodziewanie łatwo przeprawił się na prawy brzeg Wisły (14 kwietnia), a jego awangarda odniosła pewne sukcesy pod Babinem (17 kwietnia). Wskutek jednak niepotrzebnie przyjętej, a przegranej bitwy pod Wronowem (także 17 kwietnia), Sierawski musiał zarządzić odwrót w celu przeprawienia się za Wisłę. W nocy z 17 na 18 kwietnia korpus Sierawskiego stał już w Kazimierzu Dolnym.
Przebieg bitwy.
Sierawski posiadał statki niezbędne do przeprawy i mógł przejść Wisłę korzystając z zasłony nocy. Wskutek jednak nieznanych przyczyn nie dokonał tego ani w nocy, ani przez połowę dnia następnego. Kiedy wreszcie rozpoczął przeprawę, spadł na niego Kreutz z głównymi siłami.
Wojska polskie znajdowały się w ciężkim położeniu. 4 działa, większa część jazdy oraz część piechoty były już przeprawione za Wisłę. Pozostałe jednostki były rozproszone po mieście i okolicznych wąwozach, dysponując ledwie dwoma działami. Kreutz atakował od południa, wojska polskie broniły poszczególnych wysuniętych placówek. Kontratak kosynierów, prowadzony przez wsławionego w bitwach puławskich i wronowskiej niezwykle zdolnego podpułkownika Juliusza Małachowskiego (brata ówczesnego ministra spraw zagranicznych – Gustawa), załamał się wskutek śmierci dowódcy. Bohatersko i aż do wyczerpania amunicji bronił się w ruinach zamku kazimierskiego Batalion Celnych Strzelców Sandomierskich Stanisława Krzesimowskiego, który w uznaniu kunsztu uzyskał honorową kapitulację. Ostatecznie niewielka część jednostek z Sierawskim na czele dokonała odwrotu na Puławy, osłaniana przez wsławiony w bitwie wronowskiej 4 batalion 2 Pułku Piechoty Liniowej, który do nocy bronił się w mieście.
To samo niedoświadczenie bojowe nowych żołnierzy, które skazało Sierawskiego na porażkę pod Wronowem, objawiło się jeszcze w innym epizodzie bitwy kazimierskiej. Pozostawiony w Puławach dla strzeżenia przeprawy oddział Madalińskiego, oddalił się za Wisłę na widok pierwszych uchodzących z pola bitwy, mimo że ani nie słyszał odgłosów walki, ani nie widział samego nieprzyjaciela.
Konsekwencje.
O ile bitwa wronowska zmusiła Sierawskiego do odwrotu, to nie stanowiła jeszcze o jego klęsce, za to bardzo osłabiła siły Kreuzta. Korpus mógł zostać przeprawiony za Wisłę, uzupełniony i ponownie użyty, chociażby w maju dla wzmocnienia wyprawy Wojciecha Chrzanowskiego lub w czerwcu dla wzmocnienia pochodu Antoniego Jankowskiego. Klęska kazimierska była jednak bardzo dotkliwa. Bolesna była również utrata wziętych do niewoli: Wielhorskiego i Krzesimowskiego, oraz śmierć niezwykle utalentowanego Małachowskiego.

</doc>
<doc id="453534" url="https://pl.wikipedia.org/wiki?curid=453534" title="Harold Faltermeyer">
Harold Faltermeyer

Hans Hugo Harold Faltermeier (ur. 5 października 1952 w Monachium) – niemiecki muzyk, kompozytor i producent muzyczny.
Jego najbardziej znane kompozycje to synth popowy hit „Axel F” (1984) z komedii sensacyjnej Martina Bresta "Gliniarz z Beverly Hills" ("Beverly Hills Cop", 1984) z udziałem Eddiego Murphy’ego oraz „Top Gun Anthem” (1986) z dramatu sensacyjnego Tony’ego Scotta "Top Gun" (1986) z Tomem Cruise. Napisał także utwory do komedii Michaela Ritchiego "Fletch" (1985) i jej sequelu "Fletch żyje" ("Fletch Lives", 1989) z Chevym Chase oraz sensacyjnego filmu dystopijnego Paula Michaela Glasera "Uciekinier" ("The Running Man", 1987) z Arnoldem Schwarzeneggerem. Jest autorem jazzowej ścieżki dźwiękowej do gry "Jack Orlando" (1998). Laureat dwóch nagród Grammy - w 1986 za najlepszą ścieżkę dźwiękową dla mediów wizualnych jako współtwórca ścieżki dźwiękowej do "Gliniarza z Beverly Hills" i w 1987 za najlepsze instrumentalne wykonanie - pop z gitarzystą Steve’em Stevensem - „Top Gun Anthem” ze ścieżki dźwiękowej "Top Gun". W 1988 został nominowany do Oscara w kategorii „za najlepszą piosenkę oryginalną”, Złotego Globu za najlepszą piosenkę i Nagrody Brytyjskiej Akademii Filmowej za najlepszą muzykę do "Gliniarza z Beverly Hills 2".
Jako muzyk sesyjny, aranżer i producent, Faltermeyer współpracował z międzynarodowymi gwiazdami popu takimi jak Donna Summer, Amanda Lear, Patti LaBelle, Barbra Streisand, Glenn Frey, Blondie, Laura Branigan, La Toya Jackson, Billy Idol, Jennifer Rush, Cheap Trick, Sparks, Bob Seger, Bonnie Tyler, John Parr, Al Corley i Pet Shop Boys.
Twórczość:

</doc>
<doc id="453535" url="https://pl.wikipedia.org/wiki?curid=453535" title="Jack Orlando">
Jack Orlando

Jack Orlando: A Cinematic Adventure – polska gra komputerowa wydana przez TopWare Interactive w 1998 roku. Jej akcja rozgrywa się w USA w latach trzydziestych, tuż po zniesieniu prohibicji. Produkcję charakteryzują ręcznie rysowane tła i postacie, klasyczna dla gier przygodowych rozgrywka i interfejs oraz fabuła kryminalna. Muzykę do gry skomponował Harold Faltermeyer.
Gracz wciela się w postać detektywa, który budzi się rano w obskurnym zaułku obok martwej postaci, którą jest jak się okazuje major wojsk Stanów Zjednoczonych. Wmieszany w zabójstwo detektyw dostaje od policji 48 godzin na rozwikłanie zagadki i oczyszczenie się z zarzutów.
Kilka lat po wydaniu gry powstała edycja "Director's Cut" z poprawioną grafiką i dźwiękiem w lepszej jakości. Urozmaicono grę o kilka dodatkowych wątków i lokacji.

</doc>
<doc id="453536" url="https://pl.wikipedia.org/wiki?curid=453536" title="Umar al-Baszir">
Umar al-Baszir

 
Umar Hasan Ahmad al-Baszir (arab. عمر حسن احمد البشير, "ʿUmar Ḥasan Aḥmad al-Bašīr"; ur. 1 stycznia 1944 w Husz Bannaka) – sudański wojskowy i polityk, prezydent Sudanu od 30 czerwca 1989 do 11 kwietnia 2019. Doszedł do władzy w wyniku zamachu stanu i w ten sam sposób utracił ją 30 lat później.
Kariera wojskowa.
Urodził się 1 stycznia 1944 w małej miejscowości na północy Sudanu. W 1960 roku wstąpił w szeregi wojsk sudańskich, natomiast w 1966 roku ukończył Sudańską Akademię Wojskową w Chartumie.
W 1973 roku walczył wraz z siłami egipskimi w konflikcie z Izraelem. W latach 1975–1979 pełnił obowiązki attaché wojskowego w Zjednoczonych Emiratach Arabskich. Następnie w latach 1979–1981 jako dowódca garnizonu, w latach 1981–1987 stał na czele brygady spadochronowej w Chartumie.
Zamach stanu.
30 czerwca 1989 wraz z grupą oficerów przeprowadził zamach stanu przeciwko premierowi Sadikowi al-Mahdiemu.
Zamach ten miał na celu zapobiec ugodzie z Ludową Armią Wyzwolenia Sudanu (SPLA). Generał Baszir sprzeciwił się realizacji porozumienia, które umożliwiało wprowadzenie prawa świeckiego na południu kraju. Baszir ogłosił się szefem Rewolucyjnej Rady Ocalenia Narodowego, składającej się z 15 członków i wydał dekret konstytucyjny rozwiązujący rząd. W kolejnych dekretach doprowadził do rozwiązania partii politycznych oraz związków zawodowych. W obawie przed niezadowoleniem społeczeństwa i próbami obalenia, wprowadził stan wyjątkowy oraz zakaz demonstracji antyrewolucyjnych.
W kwietniu 1990 roku zostało straconych 31 oficerów policyjnych i wojskowych po domniemanej próbie zamachu stanu. Dziennikarze i dyplomacja oskarżała Baszira, że był to jedynie pretekst dla usunięcia podejrzanych oficerów. W marcu 1991 roku uchwalono ustawę wprowadzającą prawo szariatu we wszystkich prowincjach kraju z wyjątkiem południa.
Prezydentura.
16 października 1993 Rewolucyjna Rada Ocalenia Narodowego uległa rozwiązaniu. W wyborach generalnych przeprowadzonych w Sudanie między 2 a 17 marca 1996, Baszir został wybrany na urząd prezydenta kraju uzyskując 75,4% głosów w pierwszej turze.
W 1998 roku prezydent Baszir założył wraz z Hasanem at-Turabim partię Kongresu Narodowego. At-Turabi został zawieszony w funkcji przewodniczącego ugrupowania po tym, jak zdołał wprowadzić ustawę ograniczającą władze prezydenta i nawoływał do bojkotu jego reelekcji. W wyborach prezydenckich rozpisanych między 13 a 23 grudnia 2000, Baszir uzyskał reelekcję zdobywając 86,5% głosów. W grudniu 2001 roku Baszir nakazał aresztować Hasana at-Turabiego pod zarzutem próby przejęcia władzy po tym, jak jego nowa partia – Ludowy Kongres Narodowy (PNC), podpisała porozumienie z SPLA. Uwolniony został dopiero w październiku 2003 roku w trakcie rozmów pokojowych mających na celu zakończenie wieloletniej wojny domowej na południu kraju.
14 lipca 2008, główny prokurator Międzynarodowego Trybunału Karnego, Luis Moreno-Ocampo oskarżył Umara al-Baszira o współodpowiedzialność za zbrodnie ludobójstwa podczas toczącego się na południu kraju konfliktu zbrojnego i inspirowanie masakr w zachodniosudańskiej prowincji Darfur oraz złożył wniosek o wysłanie za nim listu gończego. MTK wydał nakaz aresztowania 3 marca 2009.
30 stycznia 2011 w kraju wybuchły antyrządowe manifestacje na fali Arabskiej Wiosny przeciwko złej sytuacji materialnej, pogłębiającemu się kryzysowi związanemu z secesją Sudanu Południowego oraz autorytarnym rządom al-Baszira.
23 marca 2012 Umar al-Baszir został ciężko ranny po tym, jak jego transporter opancerzony ostrzelano z wyrzutni RPG. Ewakuowano go śmigłowcem. Ogłosił, iż to Amerykanie chcieli go zabić. Powiedział także, że nie ugnie się przed nikim.
W wyborach generalnych w Sudanie, które zostały przeprowadzone między 13 a 16 kwietnia 2015, Umar al-Baszir zdobył 94,05% głosów i już w pierwszej turze zapewnił sobie kolejną, 5-letnią kadencję na stanowisku.
Utrata władzy.
11 kwietnia 2019 Umar al-Baszir został obalony w wyniku wojskowego zamachu stanu.
14 grudnia 2019 został skazany na 2 lata więzienia za korupcję i pranie brudnych pieniędzy. Władze Sudanu odmówiły ekstradycji al-Baszira do Holandii, gdzie miałby ponieść karę za zbrodnie ludobójstwa. 22 grudnia 2019 prokurator generalny Sudanu ogłosił rozpoczęcie przeciwko niemu postępowania w sprawie zbrodni popełnionych podczas konfliktu w Darfurze.
11 lutego 2020 władze Sudanu zgodziły się na przekazanie Umara al-Baszira Międzynarodowemu Trybunałowi Karnemu w Hadze, gdzie ma zostać on osądzony za zbrodnie przeciwko ludzkości.
21 lipca 2020 rozpoczął się proces, w którym oskarżono al-Baszira na podstawie art. 96 kodeksu karnego z 1983 roku, o przeprowadzenie zamachu stanu w 1989 roku.

</doc>
<doc id="453539" url="https://pl.wikipedia.org/wiki?curid=453539" title="La Fleche Wallonne">
La Fleche Wallonne



</doc>
<doc id="453540" url="https://pl.wikipedia.org/wiki?curid=453540" title="Strzelba FN Browning A-5">
Strzelba FN Browning A-5



</doc>
<doc id="453541" url="https://pl.wikipedia.org/wiki?curid=453541" title="Aiko Nakamura">
Aiko Nakamura

 – japońska tenisistka, ur. 28 grudnia 1983 w Osace, reprezentantka w Pucharze Federacji.
Grająca w nietypowy sposób Japonka (praworęczna, z oburęcznym zarówno bekhendem, jak i forhendem) nie odniosła dotychczas zwycięstwa turniejowego w cyklu głównym "WTA Tour", ale dzięki regularnym wynikom w 2005 znalazła się w czołowej setce rankingu, a w sierpniu 2007 osiągnęła najwyższą pozycję w karierze – nr 47 na świecie. Wygrała cztery turnieje nieco niższej rangi, rozgrywane pod auspicjami Międzynarodowej Federacji Tenisowej ("ITF Women's Circuit"), w Haibara i Louisville (w 2004), w Gifu w 2009 oraz Tsukubie w 2011. Do jej najcenniejszych indywidualnych zwycięstw można zaliczyć pokonanie Włoszki Pennetty (w sierpniu 2005 w Los Angeles), rodaczki Ai Sugiyamy (we wrześniu 2004 na Bali), Argentynki Giseli Dulko (w styczniu 2006 w Australian Open; na tym turnieju osiągnęła III rundę, 1/16 finału).
W kwietniu 2005 debiutowała w reprezentacji narodowej w Pucharze Federacji. W swoim pierwszym występie uległa Czeszce Vaidišovej, natomiast w kolejnej rundzie udało się jej pokonać Bułgarkę Karatanczewą. Japonia występowała w sezonie 2005 w Grupie Światowej II (odpowiednik II ligi).
W październiku 2006 roku osiągnęła pierwszy finał turnieju WTA w karierze podczas turnieju w Tokio.
Na początku roku 2008 w wielkoszlemowym Australian Open odpadła w pierwszej rundzie. Przegrała z Justine Henin 2:6, 2:6.

</doc>
<doc id="453542" url="https://pl.wikipedia.org/wiki?curid=453542" title="Tapsos">
Tapsos

Tapsos (grec.) (łac. "Thapsus") – starożytne miasto, jedna z młodszych kolonii fenickich. Później jedno z ważniejszych miast Afryki Prokonsularnej. Znajdowało się ono nad zatoką Chalidż al-Hammamat, nad Morzem Śródziemnym. Na terenie tego miasta odkryto nekropolię fenicką z IV wieku p.n.e.
W niewielkiej odległości od Tapsos znajdowała się inna kolonia fenicka, Leptis Parva.
W 46 p.n.e. miała tu miejsce bitwa między wojskami Cezara a oddziałami pompejańczyków pod wodzą Scypiona Metellusa.

</doc>
<doc id="453544" url="https://pl.wikipedia.org/wiki?curid=453544" title="Konflikt w Darfurze">
Konflikt w Darfurze

Konflikt w Darfurze – aktualnie trwający konflikt zbrojny, mający miejsce w Darfurze (zachodnia część Sudanu, Afryka). Konflikt ten wywołał obecnie największy kryzys humanitarny na świecie. Liczba ofiar najnowszego konfliktu jest szacowana na ponad 200 tys. zabitych, łączny bilans zabitych w trwającej ponad 50 lat konfrontacji sięga ponad 2 milionów ofiar, zaś ponad 4,5 mln ludzi zostało zmuszonych do emigracji.
Historia konfliktu.
Konflikt w Sudanie między północą a południem kraju trwa już ponad 50 lat. W 2003 w zachodniej prowincji kraju – Darfurze, rozpoczął się jego kolejny epizod. Istota spięcia sprowadza się do walk między arabskimi wojownikami Dżandżawidami, a niearabskimi mieszkańcami tego rejonu. Po czarnoskórej stronie ludności z Dżandżawidami walczą Ludowa Armia Wyzwolenia Sudanu oraz Ruch Sprawiedliwości i Równości (JEM).
Konflikt ze względu na dużą liczbę ofiar zwłaszcza po stronie ludności czarnoskórej i ilość uchodźców zmuszonych do opuszczenia domów jest przez część organizacji humanitarnych określany jako ludobójstwo i czystki etniczne. Starcia nasiliły się zwłaszcza od roku 2004. Zdominowany przez arabskich muzułmanów rząd Sudanu jest oskarżany o podsycanie i inspirowanie konfliktu. O współudział w ludobójstwie oskarżony został były prezydent Sudanu, Umar al-Baszir. Akt oskarżenia został wniesiony 4 marca 2009 przez prokuratora Międzynarodowego Trybunału Karnego, Luisa Moreno-Ocampo. Był to pierwszy przypadek postawienia w stan oskarżenia urzędującej głowy państwa. W obronie oskarżonego prezydenta Sudanu wystąpili zgromadzeni na posiedzeniu Rady Pokoju i Bezpieczeństwa w Addis Abebie ministrowie spraw zagranicznych Unii Afrykańskiej. 19 lipca 2008 przeciwko temu oskarżeniu wystąpili również zgromadzeni w Kairze przedstawiciele państw członkowskich Ligi Państw Arabskich. Istnieją również obawy, że postawienie w stan oskarżenia Umara al-Baszira może zagrozić procesowi pokojowemu prowadzonemu w Sudanie, a także narazić na bezpośrednie ryzyko stacjonujące tam wojska sił międzynarodowych. Prezydent Umar al-Baszir 12 lipca 2010 dostał po raz drugi międzynarodowy nakaz aresztowania od Międzynarodowego Trybunału Karnego (MTK).
5 maja 2006 doszło do podpisania porozumienia pokojowego "Darfur Peace Agreement" (DPA). Porozumienie to podpisał jedynie rząd Sudanu oraz jedna z frakcji Ludowej Armii Wyzwolenia Sudanu. Podpisanie porozumienia nie doprowadziło do polepszenia sytuacji w Darfurze.
12 listopada 2008 prezydent Sudanu Umar al-Baszir, ogłosił jednostronny rozejm. Rebelianci z Darfuru odrzucili jednak jego ofertę, tłumacząc się nieufnością co do prawdziwych zamiarów chartumskiego reżimu. Sudański prezydent ogłaszając rozejm, dodał, iż zgadza się na rozbrojenie prorządowych bojówek (tzw. dżandżawidów), co było dotąd jednym z głównych żądań rebeliantów.
Rebelianci z Ruchu Sprawiedliwości i Jedności (JEM) podpisali 23 lutego 2010 układ w Katarze z rządem sudańskim o natychmiastowym wstrzymaniu ognia w Darfurze, jednak fala przemocy wzmogła się po zerwanych rozmowach z początku maja. Część ugrupowań rebelianckich z Darfuru, m.in. Sudańska Armia Wyzwoleńcza (SLA) oraz rozłamowa frakcja JEM („JEM-Demokracja”) odmówiły przystąpienia do porozumienia. Ogłosiły bowiem, że JEM zdradził interesy prowincji.
W wyniku załamania się rozmów w maju 2010 zginęło w walkach niemal 600 osób. Był to najbardziej krwawy miesiąc w Darfurze od dwóch lat. 440 osób zginęło w potyczkach między siłami rządowymi i rebeliantami, natomiast 126 osób w walkach plemiennych. W połowie lipca 2010 w Darfurze doszło do gwałtownych walk między rebeliantami Ruchu Sprawiedliwości i Równości i siłami rządowymi. W co najmniej dwóch bitwach zginęło 300 rebeliantów JEM oraz 86 sudańskich żołnierzy. W czasie walk armia zniszczyła dziesiątki pojazdów, którymi poruszali się rebelianci, zajęła też ich cysternę.
14 lipca 2011 doszło w Dosze do kolejnego podpisania porozumienia pokojowego "Darfur Peace Agreement" tym razem między rządem w Chartumie a powstałym w lutym 2010, Ruchem Wyzwolenia i Sprawiedliwości (LJM). Z kolei w lipcu 2011 podpisano porozumienie między rządem Sudanu i reprezentującym Darfur Ruchem Sprawiedliwości i Równości, który teoretycznie zakończył wojnę w Darfurze.
25 grudnia 2011 przywódca największego ugrupowania rebeliantów w Darfurze, Ruchu Sprawiedliwości i Równości, Chalil Ibrahim, został zabity przez armię sudańską. Ibrahim, który był oskarżony o projektowanie ataków na ludność cywilną i grabieże, zginął podczas walk w rejonie miejscowości Wadbanda, w Kordofanie Północnym.
6 kwietnia 2013 w Dosze podpisano układ pokojowy między sudańskim rządem a ugrupowaniem rozłamowca z JEM Mohameda Basha, byłego lidera darfurskich bojowników. W odwecie 11 maja 2013 Basha został zabity w starciu w Czadzie tuż przy granicy z Darfurem przez rebeliantów Ruchu Sprawiedliwości i Równości. W 2013 z powodu przemocy etnicznej i walk wojsk rządowych z rebeliantami z Południowego Darfuru uciekło 460 tys. cywilów.
Działania pokojowe sił ONZ w Darfurze.
Rokowania między zwaśnionymi stronami rozpoczęły się już w 2003. W odpowiedzi na kryzys, jaki wywołał konflikt w sudańskiej prowincji Darfur, na mocy rezolucji nr 1590 przyjętej przez Radę Bezpieczeństwa 24 marca 2005 powołana do życia została misja pokojowa ONZ UNMIS.
Na mocy Rezolucji nr 1769 31 lipca 2007 została utworzona hybrydowa misja oddziałów ONZ oraz Unii Afrykańskiej UNAMID. Misja ta miała rozpocząć swoje działania nie wcześniej niż 31 grudnia 2007. Dokładnie w poniedziałek, 31 grudnia 2007 miało miejsce uroczyste przejęcie dowództwa. Chiny pod groźbą zastosowania prawa weta w RB ONZ zażądały, aby na rozlokowanie sił zgodę wyraziły władze Sudanu.
Misja ta nie spełnia jednak założeń, jakie przed nią postawiono. W jej skład wchodzi zaledwie 1/3 z zaplanowanego personelu (który miał wynosić 26 tys. ludzi), brakuje również niezbędnego sprzętu. Afrykańskie organizacje humanitarne zarzucają również siłom UNAMID niedostateczną ochronę ludności cywilnej. Według dowodzącego misją generała Martina Lutra Agwai przy planowaniu misji nie wzięto pod uwagę „istotnych ograniczeń logistycznych”, co stanowi dodatkową przeszkodę w jej realizacji.
Relacje międzynarodowe związane z konfliktem w Darfurze.
Jednym z głównych państw, do którego emigruje czarnoskóra ludność z pogrążonego w konflikcie Darfuru jest sąsiedni Czad. Doprowadziło to do konfliktu między tymi krajami i wysuwania przez nie wzajemnych oskarżeń. Rząd w Ndżamenie oskarża władze Sudanu o wspieranie rebelii przeciwko prezydentowi Czadu, Idrissowi Débyemu oraz o próbę rozszerzania konfliktu na teren Czadu. W kwietniu 2006 Czad zerwał stosunki dyplomatyczne z Sudanem oraz nie dopuścił do objęcia przez ten kraj przewodnictwa w Unii Afrykańskiej. Po rezygnacji Sudanu funkcję tę przejęło Kongo. Sudan z kolei oskarżył Czad o wspieranie opozycji walczącej z rządem w Chartumie. Dzięki mediacji prezydenta Senegalu, Abdoulaye Wade, 13 marca 2008 doszło do zawarcia porozumienia między Czadem a Sudanem. Porozumienie to odrzucili rebelianci z Czadu tłumacząc to niezaproszeniem ich do prowadzonych w tej sprawie rozmów. 13 maja 2008 po raz kolejny zostały zerwane oficjalne stosunki między Sudanem a Czadem.
Już w kwietniu 2006 RB ONZ zdecydowała się na nałożenie sankcji (polegających na zakazie podróżowania po terytoriach państw członkowskich ONZ oraz zamrożeniu kont) na głównych podejrzanych o masakry w Darfurze Dżafara Mohameda Elhassana, szejka Musa Hilal, Adama Yacuba Shanta oraz Gabrila Abdula Kareema Badri. Przeciw tym sankcjom oponowali dwaj stali członkowie Rady Bezpieczeństwa, Rosja oraz Chiny, jednak ostatecznie pod naciskiem USA uchwała została przyjęta (wstrzymały się Rosja, Chiny oraz niestały członek Rady Bezpieczeństwa – Katar).
Dwoje ze stałych członków Rady Bezpieczeństwa ONZ – Rosja oraz Chiny, oskarżeni zostali o dostarczanie broni, która trafia do Darfuru pomimo embarga ONZ, oraz o pośrednie podsycanie konfliktu. W sprawie polityki chińskiej w Sudanie wypowiedział się amerykański reżyser Steven Spielberg, który potępił ten kraj za ignorowanie cierpienia ludności cywilnej. Zrezygnował on również z przygotowywania otwarcia Igrzysk Olimpijskich. Chiny oprócz dostaw broni do Sudanu, są także największym inwestorem zagranicznym w tym kraju.
W odpowiedzi na te oskarżenia Chiny wskazują na walkę z ubóstwem jako najlepszą metodę na rozwiązanie konfliktu w Sudanie. Specjalny chiński wysłannik do Darfuru, Liu Guijin, oskarżył zachodnie media i organizacje pozarządowe o wzbudzanie nastrojów antychińskich oraz manipulację informacji dotyczących działalności Chin w Sudanie. Wśród wojsk wchodzących w skład sił UNAMID znajduje się 300 wojskowych z chińskiej armii. Przedstawiciele „państwa środka” wskazują również na to, że chińskie dostawy broni do Sudanu stanowią 8% dostarczanej tam broni, zaś największymi eksporterami broni do tamtego regionu są USA, Rosja oraz Wielka Brytania.
Chiny skrytykowały „pustą retorykę” Spielberga, sprzeciwiły się także wysłaniu listu gończego za prezydentem Sudanu, Umarem al-Baszirem.
Emigracja ludności cywilnej z Darfuru dotknęła również Egipt oraz Izrael. W przeciągu kilku miesięcy do Izraela dotarło prawie 1500 migrantów, z czego około 250 było Darfurczykami. W celu ograniczenia tak licznej migracji władze Izraela zdecydowały się na zawracanie oraz deportowanie migrantów nielegalnie przekraczających granice oraz na uszczelnienie granicy egipsko-izraelskiej. Deportacja emigrantów z Darfuru wywołała w Izraelu liczne protesty. Pod petycją w sprawie zaprzestania takiego działania, zorganizowanej przez studentów z uniwersytetu w Jerozolimie podpisało się również 63 deputowanych do Knesetu.
21 kwietnia 2005 podczas obrad Komisji Praw Człowieka ONZ przedstawiciele Unii Europejskiej zrezygnowali z ostrej krytyki władz Sudanu, oskarżanych o ludobójstwo w prowincji Darfur.

</doc>
<doc id="453545" url="https://pl.wikipedia.org/wiki?curid=453545" title="Linga">
Linga

Linga – termin z metafizyki hinduizmu. W najstarszych tekstach śiwaizmu linga obrazowana jest jako Pierwotne Kosmiczne Jajo z którego powstaje cały wszechświat i wszystkie stworzenia. Również jako forma świetlistego słupa, będąca przejawieniem Śiwy dającego początek światom. Kamienny hinduistyczny lingam to najczęściej obiekt kultu boga Śiwy, czyli śiwalingam.
Etymologia.
Pochodzące z sanskrytu "linga" wywodzi się od znaczeń „znak”, „emblemat”, „przejaw”, „symbol”, „pieczęć”, „stworzenie”.
Fallus.
Potoczne wyobrażenia lingamu jako fallusa (męski) czy jaja (żeński) pochodzą głównie od chrześcijańskich badaczy kultury indyjskiej i mają charakter skojarzeniowy, a nie merytoryczny. Przykładowo, Abhinawagupta (X wiek) w tantrycznym traktacie „Tantra-Aloka” (Światło Tantry, wers 5.54) tak wyjaśnia znaczenie pojęcia lingamu:
"Ten cały wszechświat jest rozpuszczany w tym (lingamie), i ten cały wszechświat jest postrzegany jako przebywający w tym lingamie!"
Linga jest rozumiana raczej jako kształt geometryczny superprzestrzeni w której zawiera się cały fizyczny kosmos i bardzo trudno ten symbol kojarzyć z męskim członkiem.
Tantryzm.
W metodach jogi i tantryzmie wizualizuje się trzy lingamy – jajowate czy wazopodobne naczynia skupiające siły i energię ducha wewnątrz ciała:
Lingaśarira.
Indyjski epos „Mahabharata” (wers 12.195.15) wyjaśnia, że lingam to ciało wędrującej duszy, kształt w jakim dusza wędruje pomiędzy kolejnymi wcieleniami. Stąd teozofowie przejęli termin lingaśarira (dosłownie: lingamowe ciało) i konsekwentnie tłumaczą to pojęcie jako ciało eteryczne.
Dźjotirlingamy.
Na terenie Indii i Nepalu jest zlokalizowanych 12 głównych świątyń śiwaickich z wielkimi lingamami (zwanymi dźjotirlinga), jako centralnym obiektem kultu. Podaje się, że zostały wykonane przez ludzi ale są samoistnymi tworami przyrody.

</doc>
<doc id="453546" url="https://pl.wikipedia.org/wiki?curid=453546" title="Zapylenie krzyżowe">
Zapylenie krzyżowe

Zapylenie krzyżowe (ksenogamia, allogamia) – rodzaj zapylenia, podczas którego pyłek dostający się na słupek pochodzi z pręcików kwiatu tego samego gatunku rośliny, ale znajdującego się na innej roślinie. W ten sposób uzyskuje się osobniki potomne o zróżnicowanym składzie genetycznym. 
Rośliny wydające potomstwo w wyniku zapylenia pyłkiem pochodzącym od innych roślin danego gatunku nazywane są roślinami obcopylnymi. Genotyp obcopylnych jest wysoce heterozygotyczny i cecha ta często decyduje o bujności i żywotności. W przeciwieństwie do roślin samopylnych, u których rzadkie są nowe zestawienia genów, kolejne pokolenia roślin obcopylnych czerpią z szerokiej puli genów. W przypadku samozapylenia, niekorzystne recesywne geny mogą ulegać ekspresji przez osiągnięcie homozygotyczności, co prowadzi do depresji wsobnej. Zjawisko to można odwrócić przez krzyżowe zapylenie takich roślin. Jeśli obie rośliny rodzicielskie będą wysoce homozygotyczne (a przez to mało żywotne), wówczas ich potomstwo może wykazywać ponadprzeciętną bujność.
Występowaniu zapylenia krzyżowego sprzyja dwupienność (męskie i żeńskie organy rozrodcze na osobnych roślinach), w mniejszym stopniu jednopienność (męskie i żeńskie organy rozrodcze na tej samej roślinie, ale nie w tym samym kwiecie). Poza tym rośliny wykształciły różne mechanizmy zapobiegające samozapyleniu: 
W warunkach naturalnych zapylenie krzyżowe może nastąpić za pośrednictwem owadów (entomogamia), ptaków (ornitogamia) i innych zwierząt (zoogamia), wiatru (anemogamia), wody (hydrogamia). Kwiaty roślin wykazują szereg przystosowań wspierających zapylenie krzyżowe. Przykładowo jasnotowe (Lamiidae) często wydzielają nektar i substancje zapachowe zwabiające owady. U szałwii występują dodatkowo sprężynujące pręciki, które umożliwiają aktywne obsypanie owada pyłkiem.
Do roślin uprawnych, u których dominuje zapylenie krzyżowe należy m.in. kapusta ("Brassica oleracea"), ogórek ("Cucumis sativus"), kukurydza ("Zea mays"), czosnek ("Allium" spp., w tym cebula), rzodkiewka ("Raphanus sativus"), żyto ("Secale cereale"), ziemniak ("Solanum tuberosum"), burak ("Beta vulgaris"), kawon ("Citrullus lanatas"), marchew ("Dacus carota"), słonecznik ("Helianthus annuus"), banany ("Musa" spp.). 

</doc>
<doc id="453547" url="https://pl.wikipedia.org/wiki?curid=453547" title="Wyścig Liège-Bastogne-Liège">
Wyścig Liège-Bastogne-Liège



</doc>
<doc id="453549" url="https://pl.wikipedia.org/wiki?curid=453549" title="Ksenogamia">
Ksenogamia



</doc>
<doc id="453552" url="https://pl.wikipedia.org/wiki?curid=453552" title="Allogamia">
Allogamia



</doc>
<doc id="453558" url="https://pl.wikipedia.org/wiki?curid=453558" title="Konstal 102Na G-089">
Konstal 102Na G-089

Konstal 102Na G-089 i G-090 – dwa dwukierunkowe jednostronne wozy tramwajowe, powstałe w 1996 roku we Wrocławiu w wyniku przebudowy wagonów Konstal 102Na i 102Nd.
Konstrukcja.
Wagony te powstały w celu obsługi jednotorowych linii wahadłowych na czas remontów tras. Wóz G-089 zbudowany został na bazie części przednich wagonów 102Na #2071 i #2089”, zaś G-090 z pudła wagonu 102Nd #2095. Tak przebudowane wagony posiadały dwie kabiny motorniczego, dwa pantografy, ale drzwi tylko z jednej strony pudła. W G-089 co drugie miejsce pasażera zostało odwrócone, aby przy obu kierunkach jazdy można było siedzieć twarzą do przodu.
Eksploatacja.
Tramwaje te eksploatowane były na liniach wahadłowych oraz do holowania uszkodzonych wozów. W marcu 2002 wagon G-090 został zezłomowany, a G-089 nie pojawia się już w ruchu liniowym, ponieważ został on przekwalifikowany na gospodarczy (odśnieżarka), ostatnio zaś służy jako holownik na terenie macierzystej Zajezdni IV Borek.

</doc>
<doc id="453568" url="https://pl.wikipedia.org/wiki?curid=453568" title="Mister Olimpia">
Mister Olimpia



</doc>
<doc id="453569" url="https://pl.wikipedia.org/wiki?curid=453569" title="Bekhend">
Bekhend

Bekhend (od ang. "backhand", grzbiet ręki) – termin sportowy oznaczający uderzenie rakietą lub kijem w taki sposób, że w kierunku uderzenia skierowany jest grzbiet ręki. Zagrania takie spotykane są m.in. w tenisie ziemnym, tenisie stołowym, speed-ballu, badmintonie i hokeju. W tenisie jest to uderzenie z lewej strony zewnętrzną stroną rakiety przez zawodników praworęcznych; u osób leworęcznych uderzenie z prawej strony.
W tenisie ziemnym, w czasie wykonywania bekhendu, ręka dominująca gracza ciągnie rakietę. Wynika stąd brak takiej siły i regularności jak przy forehandzie, gdzie rakieta jest pchana. Aby temu zaradzić, wielu graczy wykonuje bekhend oburęczny.
Przy bekhendzie oburęcznym lewa ręka trzyma rączkę rakiety chwytem wschodnim forehandowym (na górze rączki), natomiast prawa ręka chwytem uniwersalnym lub wschodnim bekhendowym (poniżej lewej). Przy wykonywaniu bekhendu zawodnik ustawiony jest bocznie z prawą nogą z przodu. Przed wykonaniem uderzenia ciężar ciała spoczywa na nodze lewej, co zmienia się wraz z wykonaniem bekhendu. Przed odbiciem tułów ustawiony jest bokiem – nastąpił skręt. Po wykonaniu uderzenia rakieta prowadzona jest za plecy. W momencie kontaktu rakiety z piłką tenisową płaszczyzna rakiety ułożona jest równolegle do siatki.

</doc>
<doc id="453576" url="https://pl.wikipedia.org/wiki?curid=453576" title="Alex Zülle">
Alex Zülle

Alex Zülle (ur. 5 lipca 1968 w Wil) – szwajcarski kolarz szosowy, mistrz świata oraz dwukrotny zwycięzca Vuelta a España.
Początki kariery.
Profesjonalną karierę rozpoczął jesienią 1991 roku w grupie Manolo Saiza – ONCE. Zwrócił na siebie uwagę miejscowych fachowców, zdobywając trzecie miejsce w Wyścigu Dookoła Katalonii. W owym czasie w drużynie ONCE głównymi postaciami byli Bask Marino Lejarreta (który potrafił rok po roku w tym samym sezonie kończyć na wysokich pozycjach Vueltę, Giro oraz Tour) oraz Katalończyk Melchior Mauri (zwycięzca Vuelta a España 1991). Alex Zülle szybko wyrósł na lidera ONCE. Nie ustępował miejscowym zawodnikom w jeździe po górach i dobrze spisywał się w czasówkach. W sezonie 1992 wygrał trzy mniejsze hiszpańskie wyścigi etapowe: marcową Setmana Catalana (Tydzień Kataloński), majową Vuelta a Asturias (Dookoła Asturii) oraz sierpniową Vuelta a Burgos (Dookoła Burgos). W międzyczasie zdobywał pierwsze doświadczenia w Wielkich Tourach. Podczas Vuelty zajął drugie miejsce na etapie do Benicasim oraz trzecie na płaskowyżu Pla de Beret. W swym debiucie w Tourze był drugi za Miguelem Indurainem na prologu w San Sebastián. Następnego dnia dzięki zdobytej na lotnej premii bonifikacie został na jeden dzień liderem „Wielkiej Pętli”.
Walka z najlepszymi.
W sezonie 1993 Zülle przystąpił do realizacji ambitnych planów. W marcu wygrał klasyfikację generalną i dwa etapy Paryż-Nicea, zaś w kwietniu ukończył na trzecim miejscu Vuelta al Pais Vasco (Dookoła Kraju Basków). W rozgrywanej jeszcze wówczas na przełomie kwietnia i maja Vuelcie stoczył zacięty pojedynek z rodakiem i obrońcą tytułu Tonym Romingerem. Zülle wygrał 10-kilometrowy prolog w La Coruni (o 30 sekund przed kolejnym kolarzem) i górską czasówkę pod Alto de Navacerrada. Prowadził przez kolejnych trzynaście dni, lecz po górskim etapie do Valdezcaray koszulkę lidera odebrał mu Rominger. Ostatecznie mimo zwycięstwa na ostatnim etapie (czasówce z Padron do Santiago de Compostela) przegrał ten wyścig ze swym starszym rodakiem o 29 sekund. Szanse na zwycięstwo stracił po upadku podczas deszczowego etapu do Alto de Naranco. Inni zawodnicy nie liczyli się w tej walce, bowiem trzeci Hiszpan Laudelino Cubino stracił do zwycięzcy aż 8:54. Na prologu Tour de France znów uległ tylko Indurainowi, lecz kraksa na drodze do Verdun tuż przed pierwszą długą czasówką i Alpami znacznie osłabiła jego siły, przez co nie liczył się on w walce o czołowe lokaty. W 1994 roku ukończył Vueltę na czwartej pozycji, przegrywając z Romingerem oraz dwoma kolarzami Banesto: Baskiem Mikelem Zarrabeitią i Hiszpanem Pedro Delgado. W Tourze zakończył ściganie na ósmym miejscu, nie wygrywając żadnego etapu.
Dalsze sukcesy i tytuł mistrza świata.
Od 1995 roku hiszpańską Vueltę przesunięto na wrzesień. Dla Züllego pierwszym celem tego sezonu stał się Tour de France. Szwajcar nie zamierzał się jednak oszczędzać przed „Wielką Pętlą”. W lutym wygrał Volta a la Comunitat Valenciana (Dookoła regionu Walencji), w marcu był trzeci w Paryż-Nicea i drugi w Setmana Catalana, zaś w kwietniu wygrał Vuelta al Pais Vasco. W czerwcu zajął drugie miejsca w Bicicleta Vasca (Rowerze Baskijskim) i Tour de Suisse (Dookoła Szwajcarii), gdzie pomimo zwycięstw na prologu i dłuższej czasówce przegrał jedynie o 11 sekund z Rosjaninem Pawłem Tonkowem. Podczas Touru słabiej spisywał się w jeździe na czas. Wygrał pierwszy górski etap do La Plagne po długiej ucieczce, z przewagą ponad dwóch minut nad Indurainem. W całym wyścigu kolejność była odwrotna, a Zülle okazał się o 4:35 wolniejszy od kolarza z Pampeluny. Pierwsza, wrześniowa Vuelta należała do ekipy ONCE. Wyścig ten wygrał Francuz Laurent Jalabert (trzeci był Belg Johan Bruyneel, czwarty Melchior Mauri), zaś Zülle musiał zadowolić się tylko etapowym zwycięstwem na Pla de Beret w Pirenejach. Pierwsze prawdziwie wielkie zwycięstwa i zarazem najwyższe w karierze miejsce w rocznym rankingu UCI (drugie) przyniósł Szwajcarowi dopiero sezon 1996. Stało się tak pomimo klęski poniesionej we Francji, której zresztą nic nie zapowiadało. Przed Tour de France Zülle wygrał dwie katalońskie etapówki Setmana Catalana i Volta a Catalunya, w tej drugiej przesuniętej od roku na drugą połowę czerwca triumfując aż na trzech odcinkach. „Wielką Pętlę” zaczął od 3-dniowego prowadzenia po zwycięstwa na prologu w holenderskim s'Hertogenbosch. Jednak dwie kraksy na zjeździe z przełęczy Cormet de Roseland na pierwszym alpejskim etapie do Les Arcs pokrzyżowały jego plany włączenia się do walki o generalne zwycięstwo. Letnie porażki (TdF i igrzyska olimpijskie w Atlancie) wynagrodził sobie na jesieni. W końcu wygrał Vueltę (w tym etap do Valdezcaray), by na madryckim podium stanąć w towarzystwie swych rodaków Laurenta Dufaux i Tony’ego Romingera. Potem zaś zdobył złoty medal w jeździe indywidualnej na czas na mistrzostwach świata w Lugano. W zawodach tych o 40 sekund wyprzedził Brytyjczyka Chrisa Boardmana i o 42 swego „wiecznego konkurenta”, czyli Romingera.
Przejście do "Festiny" i afera dopingowa.
Ostatni rok startów w ekipie ONCE (1997) Zülle zaczął od drugiego miejsca w Setmana Catalana i drugiego w karierze zwycięstwa w Vuelta al Pais Vasco. W sezonie tym potrafił się pokazać z dobrej strony w wyścigach klasycznych tzn. finiszował trzeci w belgijskiej La Fleche Wallonne (Strzale Walońskiej) i drugi we włoskim Mediolan-Turyn. Powtórnie zdołał też zwyciężyć we Vuelcie, podczas której zdystansował Hiszpana Fernando Escartina i swego rodaka Laurenta Dufaux. Na prowadzenie w tym wyścigu wyszedł po dziewiątym etapie i do końca już tylko powiększał przewagę nad rywalami, kropkę nad „i” stawiając dzięki zwycięstwu na przedostatnim etapie - czasówce wokół Alcobendas. W tym samym roku jeszcze przed startem do piątego etapu wycofał się z Tour de France.
Przechodząc do Festiny miał przeważyć szalę na stronę tej ekipy w jej wyścigu zbrojeń z niemieckim Telekomem przed kolejną edycją Tour de France. Wcześniej jednak po raz pierwszy miał wystartować również w Giro d’Italia. Przygotowany był dobrze, o czym świadczyły trzecie lokaty w Setmana Catalana i Vuelta al Pais Vasco oraz druga pozycja w Tour de Romandie, rozgrywanym tuż przed Giro. Podczas Giro wszystko zaczęło się od zwycięstwa w prologu na ulicach francuskiej Nicei. Potem były jeszcze zwycięstwa na etapach szóstym (do Lago Laceno w Appeninach) i piętnastym (czasówka wokół Triestu). W sumie w ciągu pierwszych siedemnastu dni Szwajcar przez dwanaście dni jechał w różowej koszulce lidera. Prowadzenie stracił w Dolomitach, na etapie siedemnastym do Passo Pordoi, zaś dwa dni później na drodze do Plan di Montecampione stracił około pół godziny i ostatecznie spadł na czternastą pozycję – wyścig wygrał Włoch Marco Pantani przed Pawłem Tonkowem. Start kolarzy Festiny w Tourze zakończył się z powodu afery dopingowej już po tygodniu, więc sezon 1998 Zülle próbował jeszcze ratować na Vuelcie. Niemniej zajął w niej tylko ósme miejsce, a na pocieszenie przypadła mu tylko wiktoria wywalczona znów przedostatniego dnia na czasówce – tym razem wokół Fuenlabrady.
Występy w drużynie Banesto.
Po odbyciu kary za udział w aferze Festiny, powrócił na szosę w barwach Banesto (największego rywala ONCE na hiszpańskim rynku) i tuż po swym powrocie na Giro d’Italia zajął trzecie miejsce w Apeninach na etapie do Gran Sasso d’Italia, lecz wycofał się z tej imprezy przed startem do szesnastego etapu. Podczas Touru był jedynym z niewielu zawodników potrafiących w każdym terenie naciskać Lance’a Armstronga. Zajął drugie lokaty na pięciu etapach (wszystkich trzech czasówkach oraz górskich odcinkach do Sestriere i Piau Engaly). Przegrał z Amerykaninem aż o 7:37, lecz to dlatego, iż leżał na drugim etapie w wielkiej kraksie na grobli Passage de Gois, w wyniku czego wraz z innymi pechowcami stracił do 70-osobowej czołówki aż 6:03. Pojechał też we Vuelcie, ale po dwóch tygodniach na Giro i całym Tourze nie miał sił walczyć o wysoką lokatę w klasyfikacji generalnej tej imprezy. Do zwycięzcy Niemca Jana Ullricha stracił nieco ponad półtorej godziny, lecz po drodze zdołał wygrać górski etap do Castellar del Riu w górach Katalonii. Ostatnią poważną próbę wygrania wyścigu wieloetapowego podjął w sezonie 2000 podczas Vuelty. Wygrał wówczas 13-kilometrową czasówkę w Maladze, otwierającą cały wyścig i przez kolejne osiem dni utrzymywał się na prowadzeniu (w sumie w latach 1993, 1996-97 i 1999 różową koszulkę lidera VaE nosił przez 46 dni), które stracił po kolejnym „etapie prawdy” wokół Tarragony. W górach nie dotrzymywał kroku nawet szerokiej czołówce i w klasyfikacji generalnej uplasował się pod koniec piątej dziesiątki. Jak sam przyznał, na progu nowego tysiąclecia zdał sobie sprawę, iż jego czas w Wielkich Tourach już minął, lecz liczył jeszcze na sukcesy w mniejszych wyścigach etapowych, przede wszystkim w rodzimym Tour de Suisse.
Schyłek kariery.
Swój ostatni cel zrealizował już w barwach niemieckiej ekipy Team Coast. Nieudany sezon 2001 (podczas którego Zülle wyróżnił się tylko wygranym etapem w Paryż-Nicea i trzecią lokatą w Vuelta a Asturias) nie zapowiadał powrotu do wielkiej formy. Jednak rok 2002 szwajcarski „Okularnik” rozpoczął od drugiej lokaty w portugalskiej Volta ao Algarve i zwycięstwa w Volta a la Comunitat Valenciana. Szczyt formy nastąpił w maju i czerwcu, czyli w czasie rozgrywania szwajcarskich wyścigów najwyższej kategorii: Tour de Romandie i Tour de Suisse. W tej pierwszej imprezie wygrał królewski odcinek do Leysin i kończącą wyścig czasówkę w Lozannie. Niemniej straty z początku wyścigu sprawiły, iż zadowolić się musiał „tylko” drugim miejscem za Włochem Dario Frigo. W Tour de Suisse narzucił on warunki gry swym rywalom już na samym początku wygrywając prolog w Lucernie. Był zawsze blisko czoła w górach i lepiej od swych najgroźniejszych rywali wypadł też w kończącej wyścig jeździe na czas (choć jej nie wygrał), dzięki czemu odniósł generalne zwycięstwo z przewagą 1:27 nad Piotrem Wadeckim. W kwietniu 2003 roku w obliczu coraz większych problemów finansowych grupy Coast zmienił barwy klubowe i podpisał kontrakt ze szwajcarską drużyną Phonak. W barwach tej ekipy zajął trzecie miejsce w Vuelta a Castilla y León 2003 oraz piąte w Volta a la Comunitat Valenciana 2004.

</doc>
<doc id="453579" url="https://pl.wikipedia.org/wiki?curid=453579" title="Karabin maszynowy Madsen-Saetter">
Karabin maszynowy Madsen-Saetter

Madsen-Saetter – duński uniwersalny karabin maszynowy. Poza Danią był produkowany licencyjnie w Indonezji.
Opis.
Madsen-Saetter był bronią samoczynną. Zasada działania oparta o odprowadzanie części gazów prochowych przez boczny otwór lufy. Broń wyposażona jest w regulator gazowy. Madsen-Saetter strzela z zamka otwartego. Zamek ryglowany przez obrót.
Madsen-Saetter był bronią zasilaną przy pomocy metalowej taśmy nabojowej.
Lufa szybkowymienna, zakończona stożkowym tłumikiem płomienia. Do lufy przymocowana jest komora gazowa z regulatorem gazowym. Podstawą muszki znajduje się pomiędzy tłumikiem płomieni a komora gazową.
Maadsen-Seatter wyposażony był w chwyt pistoletowy i transportowy, oraz nieregulowany dwójnóg. Kolba stała, drewniana. Przyrządy celownicze mechaniczne.
W wersji ckm, Madsen-Saetter był montowany na trójnogu.

</doc>
<doc id="453580" url="https://pl.wikipedia.org/wiki?curid=453580" title="Transmisja kulturowa">
Transmisja kulturowa

Transmisja kulturowa – przekazywanie kolejnym generacjom zasobów wiedzy, norm i wartości zebranych w przeszłości.
Przykłady koncepcji.
Szkoła tradycyjna.
Model wywodzący się z pedagogiki głęboko zagłębionej w filozofii.
Herbart w XIX wieku nadał pedagogice rangę naukową. Definicja pedagogiki wobec teorii Herbarta: zajmuje się procesem wychowania prowadzącym do czegoś konkretnego (zamierzony cel kształtowania). Nauka praktyczna dostarczająca środków gwarantujących osiągnięcie zamierzonych przebiegów wychowania. Działalność pedagogiczna ukierunkowana jest na kształtowanie określonego typu ludzi. Herbart: „pedagogika to urabianie człowieka do określonego ideału wychowania”
Ideał wychowania – sposób formułowania celów pedagogicznych, ideał człowieka pełnego, doskonałego produktu szkoły.
Na ideał wychowania składa się:
Relacja pomiędzy jednostką, funkcją szkoły a społeczeństwem.
Rozwój człowieka: kierowany (gromadzenie przez dziecko doświadczenia, wiedzy); 
Rola środowiska dla rozwoju: szkoła jest niezbędna dla rozwoju, kieruje procesem uczenia się (rozumianym w kategoriach nabywania wiedzy); 
Kształcenie: przekaz kulturowy, dominacja nauczania nad uczeniem się.

</doc>
<doc id="453584" url="https://pl.wikipedia.org/wiki?curid=453584" title="Filozofia religii">
Filozofia religii

Filozofia religii – dział filozofii zajmujący się religią, Bogiem i zakładanymi przez religie faktami, bytami czy spodziewanymi wydarzeniami.
Sposoby filozoficznej refleksji nad religią.
W przeciwieństwie do teologii filozofia religii jako dziedzina wiedzy nie obliguje badacza do deklarowania swojego stanowiska względem instytucjonalnych prawd wiary, kryterium oceny zasadności poglądów jest filozoficzne (spójność logiczna), a nie konfesyjne (zgodność z dogmatami, treścią biblijnego objawienia).

</doc>
<doc id="453586" url="https://pl.wikipedia.org/wiki?curid=453586" title="Mistrzostwa Świata w Piłce Nożnej Kobiet 2003 (składy)">
Mistrzostwa Świata w Piłce Nożnej Kobiet 2003 (składy)

Składy finalistów Mistrzostw Świata w Piłce Nożnej Kobiet 2003
Zgłoszone składy finalistów Mistrzostw Świata 2003 w piłce nożnej kobiet w rozegranych w Stanach Zjednoczonych.

</doc>
<doc id="453587" url="https://pl.wikipedia.org/wiki?curid=453587" title="Socjologia religii">
Socjologia religii

Socjologia religii – dział socjologii zajmujący się wierzeniami, praktykami i instytucjami religijnymi w ich kontekście społecznym. Socjologia religii zajmuje się wielorakim związkiem religii ze społeczeństwem, wzajemnymi wpływami na siebie. Bada też miejsce i funkcje religii w procesie społecznym oraz jej funkcjonowanie w różnych grupach społecznych.
Jest nauką dosyć młodą i dynamicznie się rozwijającą. Powstała na przełomie XIX i XX wieku, choć jej korzenie sięgają czasów oświecenia.
Prekursorzy.
Prekursorami socjologii religii byli:
Monteskiusz – zainicjował metodę funkcjonalną – łączenie praw z faktami życia społecznego. Uważał, że istnieje związek, między formami ustroju społecznego (orientalna tyrania, monarchia, republikanizm) z panującą w ich ramach religią.
Auguste Comte – zmiany w panujących światopoglądach były dla niego wskaźnikiem ogólnego postępu społeczeństwa. Wyróżnił w związku z tym trzy sposoby myślenia: teologiczny, metafizyczny i pozytywny – każdy dominuje w kolejnych fazach rozwoju ludzkości. Myślenie teologiczne charakteryzuje się tłumaczeniem zjawisk przy użyciu czynników nadprzyrodzonych. Faza teologiczna dzieli się na 1) okres fetyszyzmu (bałwochwalstwa), 2) politeizmu oraz 3) monoteizmu. W odróżnieniu od pisarzy francuskiego oświecenia Comte dostrzegał wiele zasług religii dla rozwoju ludzkości, choć przyznawał, że jej czas już mija.
Karl Marx o religii pisał niewiele, jednak w jego koncepcji religii, jako "opium ludu" zawarta jest pewna forma podtrzymywanej przez wielu do dziś „tezy kompensacyjnej”. Leniniści przerobili jednak to twierdzenie w koncepcję manipulacyjną: „religia jako opium "dla" ludu”.
Właściwym twórcą socjologii religii był Herbert Spencer, który zaczął uprawiać ją jako oddzielną subdyscyplinę socjologii. Odrębnie badał instytucje religijne (kościelne i nonkonformistyczne) w procesie ich rozwoju i wewnętrznego różnicowania się, oraz ewolucję wierzeń religijnych. Wiele uwagi poświęcił też wzajemnym relacjom między instytucjami religijnymi oraz politycznymi i militarnymi.
Obecnie jednak początki socjologii religii wywodzi się przede wszystkim od Émile’a Durkheima, który przedstawił własną koncepcję miejsca religii w społeczeństwie w oparciu o swą teorię kolektywnej (zbiorowej) świadomości (sumienia – "conscience"). Twierdził, że religia jest wytworem społecznym, niezależnym od jednostki, co więcej, że przedmiotem czci w każdej religii jest samo społeczeństwo. Intencją Durkheima było jak najszersze ujęcie zjawisk religijnych. Z tego powodu zaprezentował bardzo ogólną definicję religii. Obejmuje ona następujące elementy: (1) system wierzeń i praktyk odnoszących się do rzeczy świętych (sacrum) oraz (2) integracyjną funkcję religii polegającą na jednoczeniu wiernych we wspólnotę moralną, która reguluje zachowania jednostek. Durkheima nie interesuje treść wierzeń, np. odniesienie do bóstwa czy innych nadprzyrodzonych istot czy rzeczy, ale rola jaką wierzenia spełniają dla społeczeństwa. Podział na rzeczy święte (sacrum) i codzienne (profanum) istnieje w świadomości aktorów społecznych. Nacisk położony na jednoczącą rolę religii pozwala zaliczyć koncepcję Durkheima do nurtu strukturalno-funkcjonalnego.
Najbardziej wpływowym socjologiem religii pozostaje Max Weber, przede wszystkim dzięki zastosowaniu i przekształceniu materialistycznego punktu widzenia i analizie wzajemnych form oddziaływania religii i innych instytucji społecznych (zwłaszcza gospodarki, zob. "Etyka protestancka a duch kapitalizmu"). Weber stworzył również klasyfikację typów postaw religijnych. W ujęciu Webera jakakolwiek próba zdefiniowania religii przed podjęciem badań nie może przynieść pozytywnego rezultatu. Brak ścisłej definicji nie przeszkadzał uczonemu w podejmowaniu problematyki religijnej. Podstawowy punkt odniesienia stanowiła funkcja motywująca, jaką ma spełniać religia – religia jest taką siłą, która wpływa na proces rozwoju świadomości, postaw i przekonań ludzi wierzących i tym samym umożliwia przekształcanie różnych sfer świata społecznego (np. polityki, gospodarki, etyki).
Do najbardziej znanych współczesnych socjologów religii zaliczani są: Peter Berger, Thomas Luckmann, Niklas Luhmann i José Casanova.

</doc>
<doc id="453589" url="https://pl.wikipedia.org/wiki?curid=453589" title="Dagmara Krzyżyńska">
Dagmara Krzyżyńska

Dagmara Krzyżyńska (ur. 12 kwietnia 1981 w Kowarach) – polska narciarka alpejska i narciarka dowolna, specjalistka konkurencji technicznych i skicrossu.
Kariera.
Po raz pierwszy na arenie międzynarodowej pojawiła się 3 grudnia 1996 roku podczas zawodów FIS Race w Piancavallo. Zajęła wtedy 57. miejsce w slalomie. W 1997 roku wystartowała na mistrzostwach świata juniorów w Schladming, gdzie jej najlepszym wynikiem było 29. miejsce w gigancie. Jeszcze czterokrotnie startowała na imprezach tej rangi, osiągając najlepszy wynik podczas mistrzostw świata juniorów w Verbier w 2001 roku, gdzie była dziewiąta w slalomie.
W zawodach Pucharu Świata w narciarstwie alpejskim zadebiutowała 31 października 1999 roku w Tignes, gdzie nie ukończyła pierwszego przejazdu w gigancie. Mimo wielokrotnych startów nigdy nie zdobyła punktów PŚ. W 2006 roku wystartowała na igrzyskach olimpijskich w Turynie, zajmując 25. miejsce w gigancie. Zajęła też między innymi 27. miejsce w tej samej konkurencji podczas mistrzostw świata w Bormio w 2005 roku. Ponadto wywalczyła złote medale w gigancie i slalomie podczas uniwersjady w Zakopanem w 2001 roku oraz złoty w gigancie na uniwersjadzie w Innsbrucku cztery lata później.
Od 2007 roku zaczęła uprawiać narciarstwo dowolne. Pierwsze punkty w zawodach Pucharu Świata w narciarstwie dowolnym wywalczyła 12 stycznia 2008 roku w Contamines, zajmując 22. miejsce w skicrossie. Najlepszy wynik osiągnęła cztery dni później we Flaine, gdzie w skicrossie zajęła ósmą pozycję. W klasyfikacji generalnej sezonu 2007/2008 zajęła ostatecznie 89. miejsce. Nigdy nie wystąpiła na mistrzostwach świata w narciarstwie dowolnym.
W 2009 roku zakończyła karierę.
Osiągnięcia w narciarstwie dowolnym.
Puchar Świata.
Miejsca na podium zawodów PŚ.
Krzyżyńska nigdy nie stanęła na podium zawodów PŚ.

</doc>
<doc id="453590" url="https://pl.wikipedia.org/wiki?curid=453590" title="PKRD">
PKRD



</doc>
<doc id="453591" url="https://pl.wikipedia.org/wiki?curid=453591" title="Aerostatyka">
Aerostatyka

Aerostatyka – dział mechaniki płynów zajmujący się badaniem stanu równowagi gazów z uwzględnieniem sił grawitacji i bezwładności oraz zanurzonych w nich nieporuszających się lub poruszających się bardzo wolno ciał stałych. 
Główne zagadnienia aerostatyki:

</doc>
<doc id="453592" url="https://pl.wikipedia.org/wiki?curid=453592" title="Maria (singel US5)">
Maria (singel US5)

Maria to pierwszy singel zespołu US5 pochodzący z ich debiutanckiej płyty "Here We Go". Piosenka okazała się wielkim hitem i doszła do 1. miejsca w niemieckiej liście przebojów singlowych. Utwór został także wydany w Polsce jako singel promocyjny i grały go niektóre rozgłośnie regionalne.

</doc>
<doc id="453595" url="https://pl.wikipedia.org/wiki?curid=453595" title="Ringhoffer (tramwaj)">
Ringhoffer (tramwaj)

Ringhoffer – nazwa serii tramwajów produkowanych od 1876 (pierwszy tramwaj konny) do 1948 (nacjonalizacja firmy) w zakładach Ringhoffera na Smíchovie w Pradze.
Historia.
Fabryka Ringhoffera w Pradze zajmowała się początkowo produkcją wagonów kolejowych, ale po otwarciu w mieście w 1875 linii tramwaju konnego podjęła się także wytwarzania wagonów tramwajowych. Pierwsze wagony tramwaju konnego wyprodukowano w 1876 i posiadały one zamknięte pudło wykonane całkowicie z drewna na wzór konnych tramwajów amerykańskich. Kolejne zamówienia obejmowały także letnie wagony otwarte. Po uruchomieniu w Pradze w 1891 pierwszej linii tramwaju elektrycznego zakłady Ringhoffera stały się największym dostawcą taboru liniowego w tym mieście, a ostatnią dostarczoną klasyczną konstrukcją zakładów były wozy "Mevro" z 1948.
Prócz dostaw dla Pragi zakłady Ringhoffera podjęły produkcję taboru tramwajowego dla wielu miast ówczesnych Austro-Węgier, m.in.: Mostu, Uścia nad Łabą, Czeskich Budziejowic, Pilzna, Liberca, Cieszyna, a po rozpadzie monarchii kontynuowano dalsze dostawy dla miast już w granicach Czechosłowacji. Tabor był także eksportowany, m.in. do Szczecina czy Poznania (15 wagonów z lat 1924–1926 oznaczonych jako typ "R").
Wyposażenie elektryczne stosowane w tramwajach Ringhoffera produkowane było w różnych firmach m.in. AEG Wiedeń czy Brown Boveri, a konstrukcja pudła dostosowywana do indywidualnych zamówień klientów. Nie stosowano specjalnych oznaczeń serii produkcyjnych, a rozróżnienie umożliwiały numery seryjne i rok produkcji wozu.
Pierwsze wozy wykonywano z drewna z obiciem blachą dolnych części pudła, zaś konstrukcje w pełni stalowe wprowadzono w latach 30.
Zakłady po nacjonalizacji w 1948 i pod nazwą "Przedsiębiorstwo Państwowe Tatra Praga", a od 1963 "Przedsiębiorstwo Państwowe ČKD Praga" rozpoczęły produkcję wozów tramwajowych Tatra konstrukcji PCC.

</doc>
<doc id="453603" url="https://pl.wikipedia.org/wiki?curid=453603" title="Wierzeje">
Wierzeje

Wierzeje – dawna wieś, od 1953 w granicach miasta Piotrków Trybunalski. Leży we wschodniej części miasta, wzdłuż ulicy Wierzeje, po wschodniej stronie jeziora Bugaj, na północ od wschodniej obwodnicy Piotrkowa.
Zabudowa osiedla to głównie domy jednorodzinne. Ze względu na chronologię zabudowania, osiedle można podzielić na dwie części: starą południową (zabudowa z lat 1970–1990, oraz nową północno-wschodnią zabudowaną po 1990 roku).
Znajduje się tu m.in. parafia pw. Świętego Alberta Chmielowskiego, zakon braci szkolnych oraz kąpielisko „Słoneczko”.
Historia.
Dawniej samodzielna wieś, od 1867 w gminie Uszczyn w powiecie piotrkowskim w guberni piotrkowskiej. Od 1919 w woj. łódzkim. Tam 19 października 1933 utworzono gromadę o nazwie "Wierzeje" w gminie Uszczyn, składającej się ze wsi Wierzeje, osady młynarskiej Kleszcz i gajówki Uszczyn.
Podczas II wojny światowej Wierzeje włączono do Generalnego Gubernatorstwa (dystrykt radomski, powiat Petrikau), nadal w gminie Uszczyn. W 1943 roku liczba mieszkańców wynosiła 308.
Po wojnie ponownie w województwie łódzkim i powiecie piotrkowskim, jako jedna z 13 gromad gminy Uszczyn. 
12 września 1953 Wierzeje wyłączono z gminy Uszczyn, włączając je do Piotrkowa Trybunalskiego.

</doc>
<doc id="453619" url="https://pl.wikipedia.org/wiki?curid=453619" title="Nokia 7600">
Nokia 7600

Nokia 7600 - telefon stworzony przez Nokię w 2003 roku, o futurystycznym wyglądzie i specyficznym układzie klawiatury. Pierwszy telefon fińskiego producenta obsługujący technologię UMTS.
Specyfikacja techniczna.
System GSM 900, GSM1800, WCDMA 
Dodatkowe informacje.
Transmisja do 384 kb/s (pobieranie) i 64 kb/s (wysyłanie) w sieciach UMTS.

</doc>
<doc id="453622" url="https://pl.wikipedia.org/wiki?curid=453622" title="Pistolet Beretta 951">
Pistolet Beretta 951

Beretta 951 – włoski pistolet samopowtarzalny.
Historia.
W 1938 Regio Esercito (włoskie wojska lądowe) przyjęło do uzbrojenia pistolet maszynowy Beretta Mod.938 kalibru 9 mm Parabellum. W tym samym roku firma Beretta przedstawiła do prób wojskowych pistolet Beretta Mod.938. Była to powiększona wersja pistoletu Mod.934 kalibru 9 mm Short, w tym czasie przepisowej broni krótkiej armii włoskiej. Pistolet Mod.938 podobnie jak Mod.934 działał na zasadzie odrzutu zamka swobodnego, co skutkowało nadmierna masą broni strzelającej silnym nabojem Parabellum i stało się przyczyną odrzucenia Mod.938 przez wojsko. Ponieważ Beretta nie zdecydowała się uruchomić produkcji pistoletu Mod.938 na rynek cywilny lub na eksport pozostał on prototypem.
Do pomysłu opracowania pistoletu kalibru 9 mm Parabellum Beretta powróciła po II wojnie światowej. W jej trakcie okazało się, że Mod.934 choć lekki i wygodny w przenoszeniu z powodu niewielkiej energii wystrzeliwanych pocisków nie nadaje się do roli pistoletu wojskowego. Opracowując nowy pistolet konstruktorzy Beretty postanowili oprzeć się na konstrukcji Beretty Mod.938 i niemieckiego Walthera P.38. Z prototypu przejęto konstrukcję mechanizmu spustowo-uderzeniowego i ogólny wygląd broni, z P.38 przejęto mechanizm ryglowy z ryglem wahliwym.
Produkcję Beretty 951 w macierzystych zakładach rozpoczęto w 1951 roku. Nowy pistolet Beretty został przyjęty do uzbrojenia przez armię włoską, izraelską, egipska i iracką, a także policję nigeryjską. W Egipcie i Iraku uruchomiono także produkcję licencyjna tego pistoletu. W Egipcie był produkowany jako Helwan, a w Iraku jako Tariq 951.
Ponieważ na włoskim rynku cywilnym nie wolno sprzedawać broni zasilanej amunicją przyjęta do uzbrojenia przez armię skonstruowano wersję pistoletu Model 951 zasilana amunicją 7,65 mm Parabellum oznaczoną jako Model 952. Powstał także pistolet automatyczny Beretta 951R oparty na konstrukcji Beretty 951.
Beretta zakończyła produkcję pistoletu Model 951 w 1982 roku.
Opis.
Beretta 951 była bronią samopowtarzalną. Zasada działania oparta o krótki odrzut lufy. Zamek ryglowany ryglem wahliwym. Mechanizm spustowy bez samonapinania z kurkowym mechanizmem uderzeniowym. Kurek zewnętrzny. Bezpiecznik w formie kołka w górnej części chwytu. Wciśnięcie w lewą okładkę powoduje odbezpieczenie, w prawą zabezpieczenie broni.
Model 951 był zasilany z wymiennego, jednorzędowego magazynka pudełkowego o pojemności 8 naboi, umieszczonego w chwycie. Zaczep magazynka w dolnej części lewej okładki chwytu. Po wystrzeleniu ostatniego naboju zamek zatrzymywany był w tylnym położeniu przez zatrzask zamkowy. Lufa gwintowana. Przyrządy celownicze mechaniczne (muszka i szczerbinka).

</doc>
<doc id="453627" url="https://pl.wikipedia.org/wiki?curid=453627" title="Migotliwe odmiany kwarcu">
Migotliwe odmiany kwarcu

Migotliwe odmiany kwarcu – kwarce zawierające włókienka krokidolitu (rodzaju hornblendy), minerału z grupy amfiboli. Dzięki włóknistej budowie wykazują po oszlifowaniu silną migotliwość i przesuwanie się jasnego pasma przy zmianie położenia kamienia. W celu podkreślenia tej wyjątkowej własności kamienie te szlifuje się w postaci kaboszonu. Wszystkie odmiany są nieprzezroczyste.
Kwarcowe tygrysie oko.
Tygrysie oko ma barwę żółtawą lub brunatną, nieraz o złocistym odcieniu, spowodowaną przez tlenek żelaza, powstały wskutek zwietrzenia zawartego w nim amfibolu. Na powierzchni przełamu połysk jedwabisty. Wrażliwe na kwasy. Ma typowe prążkowanie, gdyż wrośnięte włókna są ukryte lub załamane.
Niekiedy obie odmiany występują razem, przechodząc wzajemnie w siebie.
Występuje głównie w Południowej Afryce (wywóz surowca czasowo zabroniony), Birmie, zachodniej Australii (Yarra-Yarra Creek), Chinach i na Ukrainie.
Dawniej używano do wyrobu pierścieni, kamei, drobnych przedmiotów ozdobnych. Po obniżce ceny wyrabia się z nich drobne figurki, rączki do pieczątek, biżuterię.
Kwarcowe sokole oko.
Sokole oko, które zawiera świeży amfibol, jest niebieskoszare. Wykazuje charakterystyczną migotliwość w postaci niebieskiego pasma przemieszczającego się przy zmianie położenia kamienia. Na płaszczyznach przełamu połysk jedwabisty. Wrażliwe na kwasy. Własności (poza barwą) i zastosowanie kwarcowego sokolego oka są identyczne jak kwarcowego tygrysiego oka.
Kwarcowe kocie oko.
Kocie oko jest zbitym kwarcem z wrośniętymi równolegle, uporządkowanymi włóknami azbestu hornblendowego (amiantu). Wykazuje podobną migotliwość o odcieniu zielonym lub niebieskozielonym. Barwa szarawa, brunatna lub zielonawa. Przypomina swym wyglądem szlachetniejsze kocie oko chryzoberylowe. Wrażliwy na kwasy. Własności (poza barwą) i zastosowanie kwarcowego kociego oka są identyczne jak kwarcowego tygrysiego oka.
Występuje głównie w Cejlonie, Indiach, Brazylii.
Kwarcowe bawole oko.
Bawole oko to czerwonobrunatna lub brunatna, nieprzezroczysta odmiana kwarcu, która wykazuje optyczny efekt kociego oka w postaci przemieszczającej się, pasowej migotliwości. 
Efekt ten wywołują włókniste wrostki silnie utlenionego krokidolitu, rzadziej crossytu, czy tremolitu.
Własności, występowanie i zastosowanie kwarcowego bawolego oka, poza barwą, są bardzo podobne do kwarcowego tygrysiego oka. Dzięki podgrzewaniu kwarcowego tygrysiego oka otrzymuje się, w sposób sztuczny, dużą część znajdujących się w handlu kwarcowych bawolich ok.

</doc>
<doc id="453628" url="https://pl.wikipedia.org/wiki?curid=453628" title="Gwary laskie">
Gwary laskie

Gwary laskie () – zespół gwar zachodniosłowiańskich występujących w północno-wschodnich Czechach. Najczęściej są uważane za dialekty języka czeskiego, aczkolwiek dialektolodzy polscy pochodzenie tych gwar wiążą z językiem polskim (trend taki dominował do lat 80. XX wieku, gdy Alfred Zaręba zaliczył je jeszcze do polskiego dialektu śląskiego, wyraźny odwrót od tej klasyfikacji nastąpił w latach 90.). Dawniej różniły się one zarówno w wymowie, jak i piśmie od obu języków (dyglosja), obecnie są w zaniku. Do czasem dziś jeszcze słyszalnych cech gwar laskich należą m.in. rozróżnianie w wymowie i/y, nierozróżnianie w wymowie samogłosek długich, obecność spółgłoski ł, akcent na przedostatnią sylabę.
Gwary laskie są blisko spokrewnione z gwarami śląskimi z pogranicznych terenów Rzeczypospolitej Polskiej, które również zawierają sporo germanizmów i są uważane za przejściowe pomiędzy dialektami morawskim i śląskim.
Zasięg.
Obszar gwar laskich stanowi niejako geograficzny cypel wciskający się za wąskim gardłem Bramy Morawskiej pomiędzy języki niemieckie (na zachodzie) i polskośląskie (na północy i wschodzie). Najwyraźniejszą granicę zasięgu gwar laskich stanowiła na zachodzie granica językowa z Niemcami sudeckimi, na północy dawna granica diecezjalna wrocławsko-ołomuniecka (rzeka Psina), na wschodzie przekraczała ją już jednak za Ostrawicą na Śląsku Cieszyńskim. Począwszy od Pasma Ropicy granica językowa przebiegała wzdłuż grzbietów Beskidu Śląsko-Morawskiego, gdzie od miejsca gdzie skręca na zachód przez Radhošť stanowi główny wododział europejski. Niemieckojęzyczna ziemia krawarska leżała okrakiem przez Bramę Morawską, przez które historycznie przechodziły najważniejsze i najbardziej uczęszczane drogi i szlaki handlowe, potęgując geograficzne oddzielenie obszaru gwar laskich od reszty gwar morawskich.
Kodyfikację laskiej gwary górnoostrawskiej usystematyzował w latach 30. XX wieku Óndra Łysohorsky (Erwin Goj), tworząc literacki język laski ("lašský"), pisał w nim poezję i opowiadania. W zakończeniu „Spjewajuco piaść” (1934) pisze on o ok. 2 mln ludzi mówiących językiem laskim po polskiej i czeskiej stronie granicy (też na Kisucach), zamieszkujących ziemie: raciborską, hulczyńską, opawską, ostrawską, frydecką, północno-wschodnie Morawy, cieszyńską po obu stronach Olzy oraz czadecką z doliną Turzówki i kotliną Czarne. Twierdzenie to wywołało szok i krytykę, przede wszystkim wśród Czechów.
Walka kultur i dialektów (Kulturkampf).
Od lat 70. XIX w. Prusy wspierały na Śląsku i Morawach (w powiatach: głubczyckim, raciborskim po pruskiej stronie i w rejonie Opawy, Frydka i Cieszyna, po stronie austriackiej, przy pomocy, sympatyzujących z Prusami, Niemców Sudeckich) bliżej spokrewniony z czeskim, język/dialekt morawski. Była to część (wymierzonej m.in. przeciw katolickiej Austrii i powodowanej obawą Bismarcka powstania aliansu Francji i Austro-Węgier), kampanii wspierającej propruski „śląski ruch narodowy” i niejako reakcja Prus na liberalizację austriackiej polityki narodowościowej, przejawiającej się m.in. w założeniu w kwietniu 1848 w Wiedniu Związku Austriackich Ślązaków, uznaniu równouprawnienia wszystkich narodów Cesarstwa (rozporządzenie 4 marca 1849) i wydaniu 30 grudnia 1849 r. rozporządzenia o utworzeniu ziemi śląskiej i 30-osobowego Sejmu Ziemi Śląskiej ("Schlesische Landtag") w Opawie (Opava).
Gramatyka i wymowa.
Gwary laskie nie są jednolite i można w zasadzie mówić o "obszarze multidialektycznym", w którym jednakże nie wykształcił się dialekt wiodący. Dzielą się one na liczne subdialekty: zachodnio-, wschodnio- i południowolaskie. Tego typu różnorodność dialektów jest nietypowa dla reszty Czech, w której używa się przeważnie jednego interdialektu, w wyniku czego obserwuje się ogólny spadek używalności także dialektów laskich. Większość mówiących nimi mieszkańców (przede wszystkim młodszych) mówi na co dzień w języku czeskim, czasem z " laskim" akcentem.
Koniugacja.
Przykład koniugacji czasownika „być”

</doc>
<doc id="453631" url="https://pl.wikipedia.org/wiki?curid=453631" title="Toyohiro Akiyama">
Toyohiro Akiyama

 – japoński dziennikarz telewizyjny i astronauta.
W latach 1967–1971 pracował jako reporter dla japońskiej stacji telewizyjnej TBS (Tokyo Broadcasting System) oraz BBC World Service.
17 sierpnia 1989 roku został wybrany do treningu kosmonauty jako dziennikarz-kosmonauta sponsorowany przez TBS. W grudniu 1990 roku poleciał w kosmos na pokładzie Sojuza TM-11 na stację kosmiczną Mir i powrócił na Ziemię na pokładzie Sojuza TM-10. W przestrzeni spędził 7 dni 21 godzin i 54 minuty. Był pierwszym Japończykiem w kosmosie, chociaż pierwszym zawodowym astronautą japońskiej agencji kosmicznej NASDA był Mamoru Mōri w 1992 roku.
Po powrocie z lotu kosmicznego został wicedyrektorem TBS News Division. W 1995 roku odszedł z TBS, aby poświęcić się swoim zainteresowaniom.
Dekretem Prezydenta Federacji Rosyjskiej Dmitrija Miedwiediewa, № 437 z 12 kwietnia 2011 r., został odznaczony Medalem „Za zasługi w podboju kosmosu”.

</doc>
<doc id="453632" url="https://pl.wikipedia.org/wiki?curid=453632" title="Akiyama Toyohiro">
Akiyama Toyohiro



</doc>
<doc id="453633" url="https://pl.wikipedia.org/wiki?curid=453633" title="Mariana Díaz-Oliva">
Mariana Díaz-Oliva

Mariana Díaz-Oliva (ur. 11 marca 1976 w Buenos Aires) – argentyńska tenisistka, reprezentantka kraju w Fed Cup, olimpijka z Aten (2004).
Kariera tenisowa.
Zawodową tenisistką była w latach 1992–2006.
W karierze wygrała jeden tytuł singlowy z cyklu rozgrywek WTA Tour. Jest triumfatorką szesnastu turniejów singlowych i piętnastu deblowych z cyklu ITF.
W latach 1997–2007 reprezentowała Argentynę w Fed Cup, wygrywając 19 meczów z 33 rozegranych. W 2004 zagrała w konkurencji gry pojedynczej igrzysk olimpijskich w Atenach ponosząc porażkę w pierwszym meczu ze Swietłaną Kuzniecową.
W rankingu gry pojedynczej Díaz-Oliva najwyżej była na 42. miejscu (9 lipca 2001), a w klasyfikacji gry podwójnej na 93. pozycji (10 września 2001).

</doc>
<doc id="453634" url="https://pl.wikipedia.org/wiki?curid=453634" title="Długość całkowita (statek)">
Długość całkowita (statek)

Długość całkowita – w terminologii okrętowej: pozioma odległość pomiędzy najbardziej wysuniętymi do dziobu i rufy stałymi punktami kadłuba, mierzona w płaszczyźnie symetrii pomiędzy prostymi prostopadłymi do wodnicy konstrukcyjnej statku.

</doc>
<doc id="453636" url="https://pl.wikipedia.org/wiki?curid=453636" title="Samopłonność">
Samopłonność

Samopłonność, samosterylność – jeden z mechanizmów zapobiegających samozapyleniu się – zapyleniu słupka kwiatów przez pyłek pochodzący z tej samej rośliny. Dla większości roślin takie samozapylenie jest bowiem niepożądane, gdyż prowadzi do zmniejszenia różnorodności genowej osobników potomnych. Samopłonność polega na tym, że ziarno pyłku nie może kiełkować na znamieniu słupka z tej samej rośliny lub kiełkowanie to jest bardzo utrudnione. Istnieją różne mechanizmy samopłonności u różnych roślin. Np. u roślin z rodzaju kapusta już w momencie rozchylania się płatków korony na znamieniu słupka pojawia się kutykula, której nie mogą przebić ziarna pyłku z własnych kwiatów, mogą tego natomiast dokonać ziarna pyłku z kwiatów tego samego gatunku, ale z innej rośliny. W rodzinie psiankowatych, ale też u gorczycy sarepskiej czy żyta zwyczajnego na znamieniu słupka istnieją substancje chemiczne uniemożliwiające kiełkowanie własnego pyłku. U lucerny siewnej co prawda własne ziarna pyłku kiełkują i nawet dochodzi do zapłodnienia, ale obumierają nasiona powstałe w wyniku tego zapłodnienia.
Zobacz też.
Zapylanie, zapylenie krzyżowe

</doc>
<doc id="453638" url="https://pl.wikipedia.org/wiki?curid=453638" title="Kundalini">
Kundalini

Kundalini (dewanagari कुण्डलिनी) (r.ż.) – energia, moc duchowa, opisywana jednocześnie pod postacią węża, bogini i „siły”. Kundalini łączy w sobie atrybuty wszystkich bogiń i bogów, jest ideową i praktyczną podstawą indyjskiej tantry (tantryzmu) oraz hathajogi. Ideał kundalini łączy ze sobą jogę, tantryzm oraz wszelkie indyjskie kulty bogini – Śakti, Dewi. 
Kundalini uznawana jest za moc i potęgę twórczą, kreatywną, stąd odpowiedzialna jest za wszelkie zdolności i talenty twórcze, artystyczne, architektoniczne oraz wynalazcze. Osoby zdolne do wielkich, bohaterskich czy twórczych, odkrywczych czynów uważane są za posiadające wielką moc kundalini.
Personifikacja Bogini.
Kundalini uważana jest za wewnętrzną personifikację mocy kosmicznej Bogini, żeńskiego pierwiastka Boga, absolutu. Uważa się, że podstawową metodą rozwoju kundalini jest nabożne uwielbienie, cześć, adoracja Bogini w jakiejkolwiek postaci, stąd hinduizm zawiera bardzo wiele ludowych form Bogini o lokalnym znaczeniu.
Tantryzm, zarówno śiwaizm, jak i śaktyzm, używa określenia kundalini-śakti, podkreślającego związek mocy duchowej z żeńskim pierwiastkiem boskości, Boga czy absolutu. Nauka o ćakrach ściśle związana jest z ideą kundalini-śakti.
Wyobrażenia.
Podstawowe wyobrażenia kundalini to moc uśpiona u podstawy kręgosłupa, jasna jak tysiąc słońc, podobna do ognistego, wężowego zwoju, gdy spoczywa, lub do słupa ognia, gdy się wznosi. Kundalini jako żeńska boska moc wewnętrzna budzi się do życia u podstawy kręgosłupa, w ośrodku korzeniowym zwanym muladharą. Poruszając się w kanale (nadi) suszumny stopniowo przebija kolejne ćakry i wznosi aż ponad szczyt głowy do ośrodka sahasrara, gdzie znajduje swe ujście (opisywane także jako połączenie dwóch boskich aspektów, bogini Śakti i boga Śiwy), w efekcie prowadząc do zjednoczenia z kosmosem, wyzwolenia. Ten proces budzenia kundalini i siedmiostopniowego wznoszenia opisywany jest jako siedmiostopniowa ścieżka mistycznego rozwoju duchowego.
Kundalini w naukach buddyzmu.
Buddyjscy lamowie z Tybetu znani są z praktyk tumo dających odporność na niskie temperatury z pomocą skupienia i koncentracji na ognistej mocy kundalini.
Kundalini w naukach sahadźa jogi.
W każdym człowieku jest ona uśpiona i "zwinięta" w trzy i pół zwoju w kości krzyżowej (). W kulturze chińskiej nazywana jest dao. Od powstania sahadźa jogi naucza się, że aby ją przebudzić, wystarczy regularnie medytować. Kundalini spontanicznie będzie coraz silniejsza. Jej przebudzenie nazywa się samorealizacją. Gdy kundalini budzi się i unosi w systemie subtelnym człowieka, uzdrawia i otwiera ćakry oraz harmonizuje działanie kanałów, lecząc wszelkie choroby i eliminując efekty negatywnych wpływów.

</doc>
<doc id="453642" url="https://pl.wikipedia.org/wiki?curid=453642" title="Mara Santangelo">
Mara Santangelo

Mara Santangelo (ur. 28 czerwca 1981 w Latinie) – włoska tenisistka.
Kariera tenisowa.
Przygodę z tenisem rozpoczęła mając 9 lat. Jej cała rodzina (rodzice i brat, Matteo) również grywa w tenisa, ale tylko rozrywkowo.
W 1999 roku została zawodową tenisistką. Pierwszy turniej deblowy ITF wygrała w debiutanckim sezonie w Reggio Calabria. W turniejach singlowych ITFu triumfowała pięciokrotnie. Najpierw w 2000 roku w Cuneo. Rok później w Mariborze. W 2003 roku w dużym turnieju w Ortisei. Dwa lata później wygrała niemałe turnieje we włoskim Taranto i meksykańskim Poza Rica. Pierwszy zawodowy turniej wygrała w 2006 roku w Bengaluru. W deblu wygrała w belgijskim Hasselt w 2004 roku.
Najlepszy występ w Wielkim Szlemie odnotowała w swoim debiucie na Australian Open w 2004 roku, kiedy to doszła do IV rundy. We wrześniu 2006 zdobyła wraz z reprezentacją Włoch Puchar Federacji.
Rok 2007 rozpoczęła od nie najlepszego występu na turniejach australijskich. Jednak jej porażka w Melbourne w pierwszej rundzie jest dość uzasadniona – Włoszka trafiła na późniejszą mistrzynię, Serenę Williams. W imprezie czwartej kategorii w Pattaya doszła do ćwierćfinałów. Nie obroniła tytułu z Bengaluru, oddając go Jarosławie Szwiedowej po dwudziestu gemach (4/6, 4/6). Osiągnęła czwartą rundę w Miami, eliminując po drodze Jelenę Janković. Serbka zrewanżowała się Włoszce na turnieju w Charleston, w trzeciej rundzie. Santangelo wystąpiła w Pucharze Federacji, a następnie przyjechała na turniej do Warszawy. Tam stała się sprawczynią ogromnej sensacji, pokonała bowiem w drugiej rundzie Nadię Pietrową. W ćwierćfinale uległa Justine Henin, liderce rankingu tenisistek. W roku tym Mara uzupełniła kolekcję swoich zwycięstw deblowych o triumfy w Pattaya i Amelia Island. Jej największym sukcesem jest zwycięstwo w parze z Alicją Molik w finale debla kobiet Roland Garros. To pierwszy wielkoszlemowy tytuł Włoszki.
28 stycznia 2011 zakończyła karierę.

</doc>
<doc id="453643" url="https://pl.wikipedia.org/wiki?curid=453643" title="Katecheza">
Katecheza

Katecheza (z gr. "katēchēsis", "katēchéō") – formacja chrześcijańska, mająca na celu przekazanie wiary osobom nieochrzczonym oraz ochrzczonym dzieciom i młodzieży, oraz wszystkim, którzy nie doświadczyli wtajemniczenia chrześcijańskiego lub chcą rozwinąć swoją wiarę.
Korzenie biblijne.
Księga Dziejów Apostolskich mówi o Apollosie spotkanym przez małżeństwo Akwilę i Pryskę w Efezie, że, w dosłownym tłumaczeniu, „był pouczającym o drodze Pana” (Dz 18,25), czyli nauczał jak żyć według ewangelii Chrystusa. W oryginale greckim zostało użyte słowo ἦν κατηχημένος („en katechemenos”), co w łacińskiej Wulgacie św. Hieronim przetłumaczył w stronie biernej jako „Hic erat catechizatus” („był on katechizowany”). Słowo to występuje również w Liście do Galatów 6,6: „Ten, kto pobiera naukę wiary, niech użycza ze wszystkich swoich dóbr temu, kto go naucza” (BT). Greckie słowa κατηχούμενος („katechumenos”) oraz κατηχοῦντι („katechunti”) zostały przetłumaczone na łacinę jako „qui catechizatur” („kto jest katechizowany”) oraz „qui catechizat” („kto katechizuje”). Ojcowie Kościoła, którzy czytali te zdania, np. Tertulian czy Augustyn w "Przeciwko Kreskoniuszowi" I,11,14, rozumieli słowo „catechizare” jako oznaczające bardziej lub mniej to samo co „kerygmat”.
Wczesne chrześcijaństwo.
We wczesnym chrześcijaństwie termin oznaczający proces przygotowania do sakramentu Chrztu Św. poprzez katechumenat. Ta ustna forma katechezy, dokonywana w kontekście liturgicznym, zanikła na przełomie VIII i IX w. wraz z ustaniem praktyki katechumenatu.
Jest wiele zachowanych tekstów katechez, m.in. "Katechezy przedchrzcielne" Cyryla Jerozolimskiego (315-386), św. Jana Chryzostoma oraz Ambrożego z Mediolanu (339-397) "De Mysteriis" ("O tajemnicach") oraz "De Sacramentis" ("O sakramentach"), które biskup Mediolanu wygłosił ok. 388 r.
Św. Augustyn napisał też dzieło "Początkowe nauczanie religii", będące swego rodzaju podręcznikiem do katechezy dla pewnego diakona w Kartaginie.
Średniowiecze.
W średniowieczu samo słowo "katecheza" znikło z użycia. Zaczęły powstawać książki zwane "katechizmami". Mówiono o "katechizowaniu" i o "katechizowanych". Katecheza była przede wszystkim sprawą rodziców i chrzestnych, którzy uczyli swe dzieci "katechizmu".
Milton McC. Gatch zwrócił uwagę na zaskakujący fakt, że w okresie, gdy Kościół odgrywał rolę centralnej instytucji kultury zachodniej, nie wypracowano użytecznego modelu chrześcijańskiej formacji czyli katechezy – zwłaszcza jeśli chodzi o przygotowanie do sakramentów wtajemniczenia. Wraz z zanikiem katechumenatu, jak zauważył Josef Jungmann, nie powstał żaden system formacji dzieci i dorosłych, który by wszedł na jego miejsce. Jednocześnie liturgia stawała się coraz mniej zrozumiała dla większości wiernych.
Okres reformacji i post-reformacji.
W okresie reformacji mnożyły się pisane katechizmy. Marcin Luter wydał swój katechizm w 1529 r. Najbardziej znane katechizmy katolickie zostały napisane przez jezuitów, Piotra Kanizjusza (1556) i Roberta Bellarmina (1598), obok oficjalnego Katechizmu Rzymskiego wydanego przez Sobór Trydencki.
Już w 1551 r., w odpowiedzi na katechizmy protestanckie, Ferdynand I Habsburg powierzył wiodącym teologom katolickim stworzenie katolickiego katechizmu, który byłby odpowiedzią na rosnącą popularność rozpowszechniającej się doktryny reformacyjnej. Katechizmy pisane przez przywódców protestantyzmu były głównym narzędziem popularyzacji idei tego ruchu. Jak zauważyła Mary Charles Bryce OSB, opracowywanie katolickich katechizmów było "używaniem ognia do walki z ogniem" – wykorzystaniem podstawowego narzędzia Reformacji do ograniczania jej wpływów. Wydawanie tych podręczników katechetycznych na niespotykaną wcześniej skalę, dzięki wynalazkowi maszyn drukarskich, stało się wzorem dla katechizacji w Kościele rzymskim przez następne cztery stulecia.
Współcześnie.
W Kościele katolickim termin "katecheza" został wskrzeszony wraz z odnową życia wiary, dokonaną przez Sobór watykański II. Zmiana terminologii oznacza, że nauczanie wiary chrześcijańskiej nie może się ograniczać do organizowania lekcji religii dla dzieci. Przekazywanie wiary nie jest zwykłym uczeniem się na pamięć katechizmu. 
Współcześnie terminu "katecheza" używa się w dwóch znaczeniach. 
Jedną z współczesnych form inicjacji chrześcijańskiej typu katechumenalnego, zalecaną przez kolejnych papieży Pawła VI, Jana Pawła II i Benedykta XVI, jest Droga Neokatechumenalna. Jan Paweł wyraził to w liście z 1990 roku:

</doc>
<doc id="453645" url="https://pl.wikipedia.org/wiki?curid=453645" title="Cippora Obziler">
Cippora Obziler

Cippora Obziler, hebr. ציפי אובזילר (ur. 19 kwietnia 1973 w Tel Awiwie) − izraelska tenisistka.
Kariera tenisowa.
Karierę zawodową rozpoczęła w 1997 roku. Jest zawodniczką praworęczną z oburęcznym backhandem. Mieszka w Izraelu, w miejscowości Giwatajim.
Nie ma zbyt dużych osiągnięć w turniejach wielkoszlemowych. W Australian Open doszła dwukrotnie do drugiej rundy (2004 i 2005). We French Open najdalej dotarła do drugiej rundy – w 2007. Na Wimbledonie była dwukrotnie w 1. rundzie (2007, 2008), a w 2004 roku grała w drugiej rundzie US Open.
We wrześniu 2007 doszła do finału w Kantonie, gdzie przegrała z Virginie Razzano 0:6, 3:6.
Życie osobiste.
Jest lesbijką. Ze związku z byłym partnerem Hadasem ma córkę.

</doc>
<doc id="453648" url="https://pl.wikipedia.org/wiki?curid=453648" title="Kwarc mleczny">
Kwarc mleczny

Kwarc mleczny – odmiana kwarcu, którego charakterystyczne mleczne zabarwienie jest wynikiem obecności dużej liczby rozproszonych kropelek cieczy oraz pęcherzyków wypełnionych dwutlenkiem węgla. Intensywność mlecznego zabarwienia zależy od liczby i rozmiaru pęcherzyków. Nieliczne okazy mogą zawierać małe ilości złota.
Występowanie.
Białe kwarce żyłowe występują w Polsce w wielu miejscach na Dolnym Śląsku i w Tatrach. W Górach Izerskich w kopalni „Stanisław” kwarc mleczny eksploatowany był do celów przemysłowych, głównie do wyrobu szkła.
Miejsca występowania: USA – duże złoża o zabarwieniu mlecznobiałym, Rosja (Ural) – kwarcowe żyły zawierające często złoto, a ponadto Brazylia, Madagaskar, Namibia, Alpy.
Zastosowanie.
Kwarc mleczny jest cennym surowcem czystego kwarcu dla przemysłu. Jest rzadko używany jako kamień szlachetny. Zwykle w postaci kaboszonów do wyrobu drobnej biżuterii. Kamienie mlecznobiałe, przeświecające, zawierające wtrącenia złota osiągają na rynku znaczne ceny. Po wypolerowaniu w formie kaboszonu bywa mylony z opalem.

</doc>
<doc id="453649" url="https://pl.wikipedia.org/wiki?curid=453649" title="Wysokość boczna">
Wysokość boczna

Wysokość boczna – pionowa odległość pomiędzy górną krawędzią stępki płaskiej lub punktu zetknięcia się wewnętrznej powierzchni poszycia ze stępką belkową, a górną krawędzią pokładnika pokładu przy burcie statku, mierzona w połowie długości między pionami statku (na owrężu).
W przypadku statków, w których połączenie pokładu górnego i burty jest zaokrąglone, wysokość mierzy się od punktu przecięcia się teoretycznych linii przedłużenia pokładu górnego i burty.

</doc>
<doc id="453651" url="https://pl.wikipedia.org/wiki?curid=453651" title="Jacek Olter">
Jacek Olter

Jacek Olter właśc. Jacek Tomaszewicz (ur. 19 stycznia 1972 w Pile, zm. 6 stycznia 2001 w Gdańsku) – polski muzyk jazzowy, perkusista, związany ze środowiskiem yassu.
Współpracował m.in. z zespołami Miłość, Kury, Łoskot, Trupy, NRD, The Users i Groovekojad, z Janem „Ptaszynem” Wróblewskim czy Adamem Pierończykiem.
Życiorys.
Szkołę muzyczną I stopnia ukończył w rodzinnej Pile. Od 1990 mieszkał w Gdańsku, gdzie rozpoczął naukę w szkole muzycznej II stopnia i poznał trójmiejskich muzyków yassowych. W 1993 razem z Olem Walickim i Leszkiem Możdżerem nagrali muzykę Zbigniewa Preisnera do filmu Louisa Malle’a "Skaza".
Przez ostatnie cztery lata życia Jacek Olter cierpiał na chorobę maniakalno-depresyjną. Zginął śmiercią samobójczą i został pochowany na pilskim Cmentarzu Komunalnym.
W 2006 została wydana płyta "Jacek Olter", zawierająca nowe utwory powstałe w oparciu o archiwalne ścieżki perkusyjne Oltera, wykonywane z udziałem kilkudziesięciu różnych artystów. Płyta DVD zawiera również film dokumentalny "Olter".

</doc>
<doc id="453652" url="https://pl.wikipedia.org/wiki?curid=453652" title="Zakupy internetowe">
Zakupy internetowe



</doc>
<doc id="453653" url="https://pl.wikipedia.org/wiki?curid=453653" title="Zakupy przez internet">
Zakupy przez internet



</doc>
<doc id="453656" url="https://pl.wikipedia.org/wiki?curid=453656" title="Dresy">
Dresy



</doc>
<doc id="453657" url="https://pl.wikipedia.org/wiki?curid=453657" title="Dresiarstwo">
Dresiarstwo



</doc>
<doc id="453660" url="https://pl.wikipedia.org/wiki?curid=453660" title="Klejstogamia">
Klejstogamia

Klejstogamia – szczególny rodzaj samopylności zachodzący w zamkniętym kwiecie (pąku kwiatowym). Zjawisko takie zachodzi u niektórych zbóż, np. pszenica, jęczmień, u niektórych gatunków fiołków, jasnoty. Rośliny te mają cechy budowy kwiatu przystosowujące je do samozapylenia. Ich kwiaty są cały czas zamknięte, płatki korony są często niedorozwinięte, a pyłek samorzutnie wysypuje się z pylników na znamię słupka. W populacjach roślin, u których występuje klejstogamia, stwierdzono dużo mniejszą różnorodność genetyczną w obrębie populacji.
Klejstogamia jest zjawiskiem pożądanym w przypadku wielu roślin uprawianych przez człowieka. Uniemożliwia bowiem utratę pożytecznych cech uprawianych odmian w wyniku zapylenia krzyżowego z innymi roślinami. W przypadku odmian modyfikowanych genetycznie uniemożliwia wydostanie się do roślin w środowisku naturalnym sztucznie wprowadzonych przez człowieka genów. Jednak samopylność tych roślin nie jest całkowita, np. u ok. 2% osobników pszenicy stwierdzono występowanie zapylenia krzyżowego.
Przeciwieństwem klejstogamii jest chasmogamia. U niektórych gatunków roślin, jak np. u kruszczyka połabskiego część kwiatów może być klejstogamiczna, część chasmogamiczna.

</doc>
<doc id="453672" url="https://pl.wikipedia.org/wiki?curid=453672" title="Ludwik Wiśniewski (duchowny)">
Ludwik Wiśniewski (duchowny)

Ludwik Wiśniewski OP, właśc. Marian Wiśniewski (ur. 25 października 1936 w Skierbieszowie) – polski duchowny rzymskokatolicki, dominikanin, duszpasterz akademicki, rekolekcjonista, działacz opozycji antykomunistycznej w PRL.
Życiorys.
Działalność duszpasterska w PRL.
W 1952 wstąpił do zakonu dominikanów, a 15 czerwca 1961 przyjął święcenia kapłańskie. W latach 1963–1966 został pierwszy raz duszpasterzem akademickim w Gdańsku. Następnie studiował na Akademii Teologii Katolickiej w Warszawie (1966–1968).
W 1968 powrócił do Gdańska i do 1972 prowadził tam ponownie duszpasterstwo akademickie. Organizował w nim spotkania z niezależnymi katolickimi intelektualistami, m.in. z Bohdanem Cywińskim, Andrzejem Wielowieyskim, Tadeuszem Mazowieckim, Józefą Hennelową. Do jego wychowanków należeli m.in. Aleksander Hall, Arkadiusz Rybicki, Maciej Grzywaczewski, Grzegorz Grzelak, Antoni Pawlak, Marian Terlecki.
Od 1972 do 1981 pracował w Lublinie również jako duszpasterz akademicki. Także tam zapraszał znane postacie niezależnych środowisk katolickich, m.in. Bohdana Cywińskiego, Władysława Bartoszewskiego, Tadeusza Mazowieckiego, Stanisława Stommę, Stefana Kisielewskiego, Irenę Sławińską, Wiesława Chrzanowskiego. Wspierał razem ze studentami robotników – ofiary wydarzeń czerwca 1976. W dniach 1–2 grudnia 1978 zorganizował sesję „Katolicyzm–patriotyzm–nacjonalizm”, w której uczestniczyło ok. 300 osób. Do jego lubelskich wychowanków należeli m.in. Bogdan Borusewicz, Janusz Krupski, Marian Piłka.
Od 1981 do 1988 był duszpasterzem akademickim we Wrocławiu. Propagował tam ideę walki „bez przemocy” z komunizmem. W latach 1985–1988 organizował tzw. Tygodnie Społeczne – cykle spotkań propagujące budowanie niezależnych struktur społecznych. W 1986 głośny był jego udział w niemym proteście w centrum Wrocławia w obronie skazanego Władysława Frasyniuka. Członkowie jego duszpasterstwa stworzyli m.in. niezależny samorząd Uniwersytetu Wrocławskiego tzw. "Dwunastkę" oraz organizowany do dziś Obóz Adaptacyjny dla studentów pierwszych lat w Białym Dunajcu. Wśród jego wrocławskich wychowanków są m.in. Jarosław Obremski i Bożena Szaynok.
Działalność opozycyjna w PRL.
W 1976 wystosował nagłośniony przez Radio Wolna Europa list otwarty do Edwarda Gierka w reakcji na jego twierdzenia, że PRL jest państwem świeckim. Utrzymywał kontakty z Komitetem Obrony Robotników (KOR). W marcu 1977 podpisał „Apel do społeczeństwa polskiego” – pierwszy dokument Ruchu Obrony Praw Człowieka i Obywatela (ROPCiO), a następnie uczestniczył m.in. w I (17–18 września 1977) i III (10 czerwca 1978) spotkaniu ogólnopolskim Ruchu. Był członkiem tzw. Komisji Pięciu, która oceniała zarzuty stawiane wewnątrz Ruchu Leszkowi Moczulskiemu. Bezskutecznie apelował o uniknięcie podziałów w ROPCiO. Wspierał także swoich dawnych gdańskich wychowanków tworzących Ruch Młodej Polski oraz Tymczasowy Komitet Samoobrony Chłopskiej Ziemi Lubelskiej organizowany przez Janusza Rożka.
Jego działalność niezależna została zauważona także przez Stasi. W lutym 1977 został wymieniony wśród 60 polskich opozycjonistów w dokumencie „Rozpoznanie antysocjalistycznych wrogich i negatywnych sił w Polskiej Rzeczypospolitej Ludowej”.
Działalność w III Rzeczypospolitej.
W latach 1988–1990 pracował w Krakowie, gdzie również podjął inicjatywę Tygodni Społecznych, a od 1990 do 1996 w parafii św. Katarzyny Aleksandryjskiej w Sankt Petersburgu. Po powrocie z Rosji mieszkał kolejno w Ustroniu–Hermanicach (1996), Małym Cichem (1996–1998) i Szczecinie (1998–2005). Od 2005 pracuje w Lublinie. Założył tam Akademię „Złota 9”, gdzie znów organizuje spotkania ze znanym osobami publicznymi. W 2010 szeroko komentowano jego list do nuncjusza apostolskiego w Polsce Celestino Migliore zawierający krytykę kondycji struktur Kościoła katolickiego w Polsce oraz propozycję ich naprawy. W 2011 otrzymał Medal świętego Jerzego.
Odznaczenia i wyróżnienia.
W 2006 odznaczony został przez Prezydenta RP Lecha Kaczyńskiego Krzyżem Komandorskim Orderu Odrodzenia Polski. W 2011 roku został honorowym obywatelem Gdańska. W 2015 został odznaczony przez Prezydenta RP Bronisława Komorowskiego Krzyżem Wielkim Orderu Odrodzenia Polski. W tym samym roku został honorowym obywatelem Wrocławia, otrzymał nagrodę „Pontifici” oraz Perłę Honorową Polskiej Gospodarki (w kategorii krzewienie polskich tradycji i wartości patriotycznych), przyznawaną przez redakcję "Polish Market". W 2019 otrzymał Nagrodę im. ks. Józefa Tichnera, a w 2020 Nagrodą Orła Jana Karskiego "za odwagę serca i sprawiedliwość rozumu w zmaganiach o Kościół i Polskę".

</doc>
<doc id="453673" url="https://pl.wikipedia.org/wiki?curid=453673" title="Aleksandrowska Akcja Społeczna">
Aleksandrowska Akcja Społeczna

Aleksandrowska Akcja Społeczna (AAS) – organizacja społeczno-polityczna działająca w Aleksandrowie Łódzkim od 1989 do 2000 roku. Skupiała głównie lokalnych działaczy społecznych i politycznych młodszego pokolenia, pozostających w opozycji wobec grupy rządzącej (przede wszystkim PSL), skupionej wokół burmistrza Krzysztofa Czajkowskiego. Pozostała także niezależna od lokalnego Komitetu Obywatelskiego „Solidarność”.
Aleksandrowska Akcja Społeczna wygrała wybory samorządowe do Rady Gminy i Miasta Aleksandrów 27 maja 1990 roku, zdobywając 12 z 28 mandatów radnych. Taki sam wynik miała w wyborach samorządowych w 1994 roku. Wydawała także własne pismo pt. "Aleksander".
W wyborach samorządowych w 1998 roku członkowie AAS startowali z różnych list wyborczych – głównie Porozumienia Wyborczego Akcja Społeczna. W 2000 roku został złożony wniosek o wykreślenie z sądowego rejestru stowarzyszeń, a likwidatorem stowarzyszenia ustanowiono Mariusza Włodarczyka. W wyborach samorządowych 2002 roku niektórzy byli działacze AAS kandydowali z listy wyborczej Platformy Obywatelskiej. Jacek Lipiński został nowym burmistrzem Miasta i Gminy Aleksandrów Łódzki i sprawuje tę funkcję do chwili obecnej.
Dawni działacze AAS to m.in.: Paweł Chmielecki (pomysłodawca, prezes AAS i lider grupy radnych), Jacek Lipiński, Tomasz Cyganek, Tomasz Domański, Krzysztof Kozanecki, Leszek Pierlejewski, Grzegorz Siech, Jolanta Stańczyk, Janusz Wróbel.
Stowarzyszenie zostało wykreślone z rejestru stowarzyszeń w KRS dnia 16 marca 2004 roku.

</doc>
<doc id="453679" url="https://pl.wikipedia.org/wiki?curid=453679" title="Długość całkowita">
Długość całkowita

Długość całkowita może odnosić się do:

</doc>
<doc id="453684" url="https://pl.wikipedia.org/wiki?curid=453684" title="Obrotnica kolejowa">
Obrotnica kolejowa

Obrotnica – urządzenie służące do zmiany kierunku pojazdu dokonywanej przez obrócenie platformy, na której ów pojazd stoi. Najczęściej stosowane w kolejnictwie w celu zmiany kierunku jazdy lokomotyw, rzadziej wagonów.
Ponieważ promień zawracania pojazdów kolejowych bywa na ogół znaczny, to odwrócenie kierunku jazdy lokomotyw o 180° za pomocą pętli torów wymagałoby znacznej powierzchni. W takich przypadkach stosuje się często obrotnicę składającą się z platformy (z wbudowanym odcinkiem torów) o średnicy dostatecznie dużej, aby zmieścił się na nim cały obracany pojazd – wagon lub lokomotywa. Pojazd wprowadza się na platformę, tam go zatrzymuje i uruchamia mechanizm obracający platformę dokoła osi. W celu odwrócenia kierunku pojazdu platformę trzeba obrócić o 180° w stosunku do pierwotnego położenia.
Obrotnice stosuje się nie tylko do odwracania "przodem do tyłu". Często obrotnicę umieszcza się przed wjazdami do hangarów remontowych w lokomotywowniach: bramy hangarów umieszcza się gwiaździście wokół obrotnicy, a lokomotywy obracane są o kąty odpowiadające torom wjazdowym do każdego z hangarów. Czasem obrotnice umieszcza się na torowiskach do przeciągania wózków z urobkiem (w kopalniach i kamieniołomach, gdzie zazwyczaj brak miejsca lub ekonomicznego uzasadnienia do instalowania zwrotnic i rozjazdów). Umieszczenie niewielkiej platformy na skrzyżowaniu torów umożliwia łatwą zmianę kierunku jazdy takiego wózka.

</doc>
<doc id="453688" url="https://pl.wikipedia.org/wiki?curid=453688" title="Podskarbi nadworny koronny">
Podskarbi nadworny koronny

Podskarbi nadworny koronny (łac. "vicethesaurarius") – urząd centralny I Rzeczypospolitej.
Historia urzędu.
Po raz pierwszy pojawił się w 1368. Formalnie jednak jego kompetencje określił dopiero statut króla Aleksandra Jagiellończyka z 1504. Według tych postanowień urząd podskarbiego nadwornego był równoważny podskarbiemu wielkiemu koronnemu i obaj podskarbiowie mieli przebywać przy królu. W rzeczywistości był uważany za zastępcę wielkiego. W 1590, gdy sejm oddzielił skarb państwowy od królewskiego podskarbi nadworny objął pieczę nad skarbem monarchy. W czasach saskich stanął na czele kamery, będącej izbą skarbową, która przejęła jego obowiązki. Dopiero w 1775 wszedł w skład senatu.
Zakres kompetencji.
W celu sprostania tak wielu zadaniom miał własną kancelarię z notariuszami.

</doc>
<doc id="453691" url="https://pl.wikipedia.org/wiki?curid=453691" title="LogForum">
LogForum

LogForum – czasopismo naukowe, platforma wymiany osiągnięć naukowych i ich implementacji w obszarze logistyki. Pismo zostało założone przez Wyższą Szkołę Logistyki w Poznaniu w 2005 roku.
Czasopismo publikuje recenzowane artykuły naukowe, ze szczególnym uwzględnieniem praktycznych aspektów logistyki, obejmujących następujące zagadnienia:
Pismo jest wydawane w wersji drukowanej (ISSN 1895-2038), elektronicznej (ISSN 1734-459X) oraz w wersji mobilnej, które są tożsame z wersją drukowaną (podstawową).
Czasopismo jest indeksowane przez wiele baz, a od 2019 r. ma w bazie SCOPUS przyznane Citation Score.
LogForum umożliwia darmowy dostęp do pełnego tekstu wszystkich publikacji zgodnie z licencją open-access. Artykuły są udostępnianie na zasadach Creative Commons, CC BY-NC – przy uznaniu autorstwa i użyciu niekomercyjnym.
Za opublikowanie pracy naukowej w czasopiśmie „Logforum” przysługuje 40 punktów, zgodnie z Komunikatem Ministra Nauki i Szkolnictwa Wyższego z dn. 30 lipca 2019 r.

</doc>
<doc id="453697" url="https://pl.wikipedia.org/wiki?curid=453697" title="Sygnał powtarzający">
Sygnał powtarzający

Sygnalizator powtarzający, pot. "powtarzacz" – kolejowe urządzenie sygnalizacyjne informujące o tym, jaki sygnał jest wyświetlany przez następny semafor.
Powtarzacze semaforów stosuje się tam, gdzie sam sygnał semafora mógłby być niewidoczny z wymaganej odległości – na szlaku najczęściej z powodu łuku przed semaforem, na stacji natomiast głównie ze względu na zasłonięcie semafora przez wiatę peronową (na przykład na stacjach Kraków Główny i Piła Główna), lub z powodu długiego łuku przed semaforem wyjazdowym (np. na stacjach Zaklików i Rzeczyca). Jeden semafor może mieć od jednego do trzech powtarzaczy. Powtarzacze są umieszczane po tej samej stronie toru co właściwy semafor. Sygnalizatorów powtarzających nie stosuje się na szlakach wyposażonych w SBL.
Z wyglądu powtarzacze przypominają semafory świetlne, nie mają jednak oznaczeń w postaci malowania słupa. Wyświetlany na nich sygnał jest analogiczny jak na tarczy ostrzegawczej, przy czym oprócz zielonego lub pomarańczowego światła, poniżej stale świeci się światło matowobiałe. Poniżej głowicy umieszczona jest tabliczka z kreskami oznaczającymi kolejność powtarzaczy (liczona od semafora) I,II oraz III. W zależności od warunków lokalnych istnieją także sygnalizatory powtarzające dwukomorowe ze światłami pomarańczowym i białym. Sygnalizatory takie mogą wyświetlać jedynie sygnały Sp1 oraz Sp4. Do odwołania można stosować wariant sygnału Sp3 "Semafor wskazuje sygnał zezwalający na jazdę ze zmniejszoną prędkością"

</doc>
<doc id="453698" url="https://pl.wikipedia.org/wiki?curid=453698" title="Krzysztof Czajkowski (burmistrz)">
Krzysztof Czajkowski (burmistrz)

Krzysztof Czajkowski (ur. 1939 w Warszawie, zm. 22 września 2020) – burmistrz miasta i gminy Aleksandrów Łódzki w latach 1989–2002.
Pod względem politycznym był związany z Polskim Stronnictwem Ludowym. W latach 1975–1989 (z przerwami) pełnił funkcję zastępcy naczelnika miasta i gminy Aleksandrów. W 1989 wygrał w pierwszym konkursie na stanowisko burmistrza miasta Aleksandrowa i uzyskał nominację prezydenta Łodzi. Rada gminy, wybrana w pierwszych wolnych wyborach samorządowych 27 maja 1990 roku, potwierdziła ten wybór.
Krzysztof Czajkowski wygrał też kolejne wybory w radzie gminy w 1994 i 1998 roku. Lata rządów burmistrza Czajkowskiego oznaczały dla miasta wielkie zmiany. Zbankrutowało wiele państwowych przedsiębiorstw (np. Zakłady Przemysłu Pończoszniczego "Sandra"). Zlikwidowano linię tramwajową łączącą Aleksandrów z Łodzią. Od 1991 roku ukazuje się regularnie aleksandrowska gazeta lokalna pt. "40 i cztery". Gmina przejęła zarząd nad szkołami podstawowymi i przedszkolami. W mieście pomyślnie wdrożono wiele dużych inwestycji, m.in. budowę oczyszczalni ścieków, odbudowę budynku tzw. jatek miejskich, budowę krytego basenu Olimpijczyk. 22 listopada 2002 roku burmistrz Krzysztof Czajkowski (po 12 latach urzędowania) przekazał władzę demokratycznie wybranemu w powszechnych wyborach następcy – Jackowi Lipińskiemu z Platformy Obywatelskiej.

</doc>
<doc id="453704" url="https://pl.wikipedia.org/wiki?curid=453704" title="Tkanka łączna włóknista zwarta">
Tkanka łączna włóknista zwarta

Tkanka łączna włóknista zwarta (zbita) – rodzaj tkanki łącznej właściwej. Charakteryzuje się ściśle upakowanymi włóknami oraz niewielką ilością istoty podstawowej i komórek.
Wyróżniamy 2 rodzaje utkania: 

</doc>
<doc id="453708" url="https://pl.wikipedia.org/wiki?curid=453708" title="Podskarbi ziemski litewski">
Podskarbi ziemski litewski

Podskarbi ziemski litewski – urząd centralny Wielkiego Księstwa Litewskiego.
Powstał zapewne w połowie XV wieku jako urząd zarządcy dóbr stołowych wielkiego księcia. W 1569 został zastąpiony przez podskarbiego wielkiego litewskiego.

</doc>
<doc id="453709" url="https://pl.wikipedia.org/wiki?curid=453709" title="Polska Krajowa Kasa Pożyczkowa">
Polska Krajowa Kasa Pożyczkowa

Polska Krajowa Kasa Pożyczkowa (PKKP) – bank emisyjny, utworzony 9 grudnia 1916 r. przez niemieckie władze okupacyjne w generalnym gubernatorstwie warszawskim. PKKP emitowała marki polskie w latach 1917–1923. Instytucja ta została zlikwidowana w 1924 r., w związku z reformą walutową i powołaniem Banku Polskiego, jako podmiotu emitującego polską walutę.
Historia.
Polską Krajową Kasę Pożyczkową uznano za bank emisyjny RP tymczasowo, w celu zapewnienia środków płatniczych w obiegu do czasu powołania właściwego banku centralnego. Przygotowania do utworzenia takiego banku trwały już od 1919 roku, ale PKKP pełniła funkcję emisyjną jeszcze do 1924 roku. Potrzeby państwa w tym okresie (związane m.in. z koniecznością prowadzenia wojny o wschodnią granicę) nie mogły być sfinansowane z podatków i były kredytowane, co doprowadziło do wzrostu inflacji, a w konsekwencji do hiperinflacji.
Dyrektorami PKKP w latach 1919–1924 byli:
Władze państwowe zmuszone były do podjęcia działań zmierzających do zakończenia tego stanu. 18 grudnia 1923 Władysław Grabski został powołany na stanowisko premiera i otrzymał też od Sejmu 6-miesięczne pełnomocnictwa ustawodawcze. W krótkim czasie zastąpił on markę polską nową walutą o nazwie złoty polski, rozwiązał też Polską Krajową Kasę Pożyczkową. Zastąpił ją Bank Polski Spółka Akcyjna.

</doc>
<doc id="453712" url="https://pl.wikipedia.org/wiki?curid=453712" title="Tkanka łączna zwarta włóknista">
Tkanka łączna zwarta włóknista



</doc>
<doc id="453714" url="https://pl.wikipedia.org/wiki?curid=453714" title="Wojciech Kuderski">
Wojciech Kuderski

Wojciech Kuderski, znany również jako Lala (ur. 9 listopada 1972 w Mysłowicach) – polski perkusista i wokalista. Członek Akademii Fonograficznej ZPAV.
W 1992 roku dołączył do zespołu Myslovitz, grał również w zespole Lenny Valentino, a obecnie wraz z Mietallem Walusiem w zespole Penny Lane. W 2006 roku Lala zdecydował się na kandydowanie do Rady Miasta Mysłowice (z ramienia komitetu „Nowe Mysłowice”). 12 listopada w wyborach samorządowych uzyskał 192 głosy, dzięki nim został radnym Mysłowic.

</doc>
<doc id="453715" url="https://pl.wikipedia.org/wiki?curid=453715" title="Fringilla Vigo">
Fringilla Vigo



</doc>
<doc id="453719" url="https://pl.wikipedia.org/wiki?curid=453719" title="Przemysław Myszor">
Przemysław Myszor

Przemysław Paweł Myszor (ur. 13 lipca 1969) – polski muzyk, kompozytor i instrumentalista. Członek Akademii Fonograficznej ZPAV.
Pochodzi z rodziny o tradycjach muzycznych – ojciec jest chórmistrzem i dyrygentem chóru męskiego „Hejnał”, a matka – nauczycielką muzyki. Z wykształcenia jest nauczycielem muzyki, ukończył Wyższą Szkołę Pedagogiczną w Kielcach. Pracował jako nauczyciel przedmiotów artystycznych w szkole podstawowej. 
Grał w mysłowickim zespole October’s Children. W 1996 dołączył do zespołu Myslovitz, w którym gra na instrumentach klawiszowych i gitarze oraz pisze piosenki; napisał w całości m.in. utwory: „Acidland”, „Nocnym pociągiem aż do końca świata”, „Pocztówka z lotniska” i „Kraków”.
Udziela się również w zespole Delons. Napisał piosenkę dla Krzysztofa Krawczyka „Bo jesteś ty”. Wraz z Wojtkiem Powagą i Tomkiem Makowieckim tworzą projekt NO! NO! NO!.

</doc>
<doc id="453722" url="https://pl.wikipedia.org/wiki?curid=453722" title="Jacek Kuderski">
Jacek Kuderski

Jacek Kuderski (ur. 28 sierpnia 1970 w Mysłowicach) – polski muzyk, kompozytor, wokalista i instrumentalista. Basista i wokalista wspierający w zespole Myslovitz. Członek Akademii Fonograficznej ZPAV.
Pochodzi z Mysłowic. Jest współzałożycielem oraz jednym z kompozytorów grupy. 
Skomponował: „Scenariusz dla moich sąsiadów”, „Dla ciebie”, „Długość dźwięku samotności”, „Sprzedawcy marzeń”, „Ściąć wysokie drzewa", „Znów wszystko poszło nie tak” czy „Peggy Sue nie wyszła za mąż" oraz wiele innych przebojów zespołu Myslovitz. 
Muzyk ma na koncie siedem solowych albumów. 
Wszystkie albumy dostępne są w popularnych serwisach streamigowych. 
Płyty: "Xperyment 2004 - 2007", "Kolonia fabryczna", "W nieznane", "4" oraz "Lepiej bym tego nie ujął" ukazały się również na CD. 
Dyskografia.
I

</doc>
<doc id="453735" url="https://pl.wikipedia.org/wiki?curid=453735" title="Skrajne punkty na kuli ziemskiej">
Skrajne punkty na kuli ziemskiej

Skrajne punkty na kuli ziemskiej – lista punktów najdalej wysuniętych na północ, południe, wschód i zachód na lądzie, poszczególnych kontynentach i w poszczególnych państwach.

</doc>
<doc id="453737" url="https://pl.wikipedia.org/wiki?curid=453737" title="Chwilowo Kaloryfer">
Chwilowo Kaloryfer

Kabaret Chwilowo Kaloryfer – kabaret pochodzący z Rybnika, istnieje od 2005 roku. Premiera pierwszego programu „Pierwsze Żeberko” odbyła się w Piano Galery Bar Paleta w Rybniku. Kabaret działa pod patronatem Fundacji Elektrowni Rybnik. Do dnia dzisiejszego oprócz „Pierwszego Żeberka” kabaret napisał jeszcze trzy programy „W 13 dni i 13 sekund dookoła Polski”, „Niezła zabawa” oraz "Mężczyzno, puchu marny".
Kabaret działa przy Fundacji Elektrowni Rybnik.
Sukcesy.
Realizacje telewizyjne m.in.

</doc>
<doc id="453740" url="https://pl.wikipedia.org/wiki?curid=453740" title="Opera Śląska">
Opera Śląska

Opera Śląska − polski teatr muzyczny założony w 1945 roku przez Adama Didura, z siedzibą w Bytomiu.
Siedzibą Opery Śląskiej w Bytomiu niemal od początku pozostaje gmach byłego Teatru Miejskiego, zbudowany w latach 1899–1901 według projektu berlińskiego architekta Alberta Bohma w stylu neoklasycystycznym, na 423 miejsca, który od swojej inauguracji 1 października 1901 roku służy sztuce teatralnej.
Teatr Miejski w Bytomiu.
Fundatorem budynku Teatru Miejskiego () w Bytomiu był – bytomski filantrop, założyciel Beuthner Musikvereins (). Otwarcie Teatru Miejskiego nastąpiło 1 października 1901 roku. Pierwszym dyrektorem był Hans Knapp w latach 1901–1925, następnie w latach 1925–1933 austriacki reżyser operowy – Walter Felsenstein. Teatr bytomski pod nazwą Oberschlesisches Landestheater pełnił funkcję Teatru Trzech Miast dla Bytomia, Gliwic i Zabrza. Od lat 30. XX wieku placówka prowadziła także własny teatr letni na wyjazdach w uzdrowiskach na Górnym Śląsku. Ostatnie przedstawienie niemieckiej sceny operowej (operetka Franza Lehára "Hrabia Luksemburg") odbyło się 2 lipca 1944 roku. W Sali Koncertowej () odbywały się z reguły koncerty symfoniczne, w budynku teatralnym – poza spektaklami teatralnymi, wystawiano także repertuar operowy i operetkowy.
Repertuar operowy w języku polskim wystawiał w latach 30. XX wieku Teatr Miejski w Katowicach, który miał własny zespół operowy pod opieką śpiewaka i reżysera – Tadeusza Wierzbickiego.
Teatr nie został wprawdzie całkowicie zniszczony przez armię sowiecką, niemniej grabieże i dewastacje były poważne.
Historia.
Za oficjalną datę utworzenia Opery Śląskiej w Bytomiu przyjmuje się dzień premiery "Halki" Stanisława Moniuszki (14 czerwca 1945 roku w Teatrze Śląskim, a następnie w gmachu Opery), którą wystawił zespół utworzony i kierowany przez artystę Adama Didura. W okresie pierwszych miesięcy uformował się pod jego pieczą krąg solistów złożony z utalentowanych młodych artystów. W tym czasie Opera Śląska została wzmocniona przez znaczną część zespołów wygnanej ze Lwowa przez bolszewików i Armię Czerwoną Opery Lwowskiej. W roku 1945 przybyli ze Lwowa m.in.: Adam Kopciuszewski (do 1952 roku w Operze Śląskiej), Andrzej Hiolski (do 1963 roku w Operze Śląskiej), Franciszka Denis-Słoniewska, Maria Popowicz, Zofia Czepielówna, Jan Malec, Władysław Szeptycki, Piotr Barski, Antonina Kawecka, Franciszek Arno, Bolesław Fotygo-Folański, Jadwiga Lachetówna, Olga Szambrowska i in.
Zrealizowano tutaj w ciągu istnienia sceny ponad 250 premier oper, operetek i baletów. Zaprezentowano dzieła polskie obejmujące całokształt dorobku operowego Stanisława Moniuszki, utwory Karola Szymanowskiego, Ludomira Różyckiego, Witolda Rudzińskiego, Jana Adama Maklakiewicza, Józefa Świdra, Romualda Twardowskiego czy Tadeusza Bairda. Ponadto repertuar obejmuje znaczną liczbę oper Wolfganga Amadeusza Mozarta, najważniejsze dzieła Giuseppe Verdiego, niemal całą twórczość Giacomo Pucciniego i wiele dzieł reprezentatywnych dla muzyki XX wieku.
Ważniejsze premiery w Operze Śląskiej.
Zrealizowano w ostatnich latach także dwa musicale: "Phantom" Maury Yestona i Arthura Kopita w reż. Daniela Kustosika (2011) i "My Fair Lady" Fredericka Loewe'go w reż. Roberta Talarczyka (2013).
Opera wydaje własne nagrania na płytach CD-ROM ("Carmina Burana", "Nabucco", "Najpiękniejsze arie operowe" i inne).
Scena słynie również z koncertów galowych transmitowanych w radiu i telewizji. Od pierwszych lat prezentowane są także dzieła baletowe – na scenie bytomskiej odbyła się pierwsza w Polsce po roku 1945 premiera baletu "Pan Twardowski" w realizacji Stanisława Miszczyka.
Opera Śląska w Bytomiu znana jest również poza granicami kraju. Gościła w Niemczech i we Włoszech, Holandii, Belgii i Danii, Francji, Hiszpanii, na Ukrainie i w Czechach. Jako jedyna scena operowa w Polsce odbyła dwukrotnie tournée po kontynencie amerykańskim prezentując "Halkę" Moniuszki na scenach Stanów Zjednoczonych Ameryki. Dobra frekwencja oraz specjalne spektakle pt. "Spotkania z Operą" dla młodzieży szkolnej wyróżniają ten teatr spośród innych w Polsce. Zespół Opery Śląskiej w Bytomiu dokonał wielu nagrań koncertowych.
Zespół Opery Śląskiej wystawia także spektakle operowe na scenie Teatru Śląskiego im. Stanisława Wyspiańskiego w Katowicach.
W 1955 roku w 10. rocznicę Polski Ludowej odznaczona została Orderem Sztandaru Pracy I klasy.
W operze odbywają się również koncerty w ramach Międzynarodowego Festiwalu im. Grzegorza Gerwazego Gorczyckiego.
Chór Opery Śląskiej w Bytomiu, jako jedyny zespół artystyczny z Polski, wziął udział w międzynarodowych obchodach 100-lecia zakończenia I wojny światowej. Uroczystości odbyły się 10 i 11 listopada 2018 roku w Paryżu.
Od 1979 Opera Śląska organizuje Ogólnopolski a od 2004 Międzynarodowy Konkurs Wokalistyki Operowej im. Adama Didura.
Gmach Opery Śląskiej.
Gmach Opery Śląskiej to dwa połączone budynki – operowy i Sala Koncertowa (dawniejszy Dom Koncertowy – "Concerthaus"). W roku 1927 berliński architekt Hans Poelzig dokonał modernizacji i przebudowy Sali Koncertowej w stylu modernistycznym. W roku 2000 miał miejsce pożar tej sali, po którym (w roku 2005) przywrócono wygląd sprzed modernizacji Poelziga. Na ścianach odtworzono elementy sztukaterii wraz z obramieniami wypełnionymi materiałami. Wówczas też nad salą filharmoniczną zaprojektowano nowoczesną salę baletową.
Przed gmachem opery stoją dwa pomniki – popiersie Fryderyka Chopina (autorstwa Aleksandra Żurawińskiego, z r. 1957) i pomnik Stanisława Moniuszki autorstwa Tadeusza Sadowskiego.
Wnętrza.
W holu głównym znajduje się popiersie Adama Didura autorstwa Zbigniewa Dunojewskiego (z roku 1948). Są tu również popiersia wybitnych solistów operowych związanych z Operą Śląską: Bogdana Paprockiego i Andrzeja Hiolskiego (oba autorstwa Adama Myjaka), marmurowa tablica pamiątkowa Napoleona Siessa i dwa portrety dyrektorów opery – Włodzimierza Ormickiego (autorstwa Jana Nowaka) i Stefana Beliny-Skupiewskiego (autorstwa Stanisław Mazusia) odsłonięte w roku 2005 z okazji Jubileuszu 60-lecia Opery Śląskiej. Na piętrze natomiast znajduje się ekspozycja upamiętniająca pierwszą premierę Opery Śląskiej – "Halkę" Stanisława Moniuszki z czerwca 1945 roku. W gablocie znajdują się m.in. libretto opery, partytura, plakaty i afisze premierowe, kostiumy, fotografie, dokumenty upamiętniające to wydarzenie i związanych z nim: Adama Dobosza (reżysera), Jerzego Sillicha (pierwszego dyrygenta), Vittorię Calmę (Halka), Andrzeja Hiolskiego (Janusz), Lesława Finzego (Jontek) i Henryka Paciejewskiego. W drugiej gablocie umieszczone są pamiątki związane z Bogdanem Paprockim (fotografie, odznaczenia i ordery, dokumenty).
Z zbiorach Opery Śląskiej ponadto znajdują się inne portrety – Adama Didura (pędzla Mariana Wyrożemskiego) Vittorii Calmy Bogdana Paprockiego i Bolesława Fotygo-Folańskiego.
W gmachu Opery znajdują się także sale upamiętniające wybitne bytomskie osobowości operowe: Andrzeja Hiolskiego, Napoleona Siessa, Bogdana Paprockiego i Wiesława Ochmana.

</doc>
<doc id="453742" url="https://pl.wikipedia.org/wiki?curid=453742" title="Trybunał Skarbowy Koronny">
Trybunał Skarbowy Koronny

Trybunał Skarbowy Koronny (łac. "Iudicium Generale Tribunalis Regni Causarum Fisci") – najwyższa izba obrachunkowa Królestwa Polski, mająca uprawnienia sądu skarbowego. Pełniła też funkcję współczesnej Prokuratorii Generalnej.
Historia.
Trybunał Skarbowy Koronny został powołany został przez Sejm w 1613 roku jako komisja sejmowa, tzw. komisja radomska. Powstał z przekształcenia Komisji Skarbowej, powołanej przez Sejm w 1591 roku dla kontrolowania wydatków ze skarbu publicznego.
Odbywał posiedzenia co roku przez 6 tygodni. Na jego czele stał marszałek, którym zostawał wybierany przez sędziów alternatą senator świecki lub przedstawiciel stanu rycerskiego oraz prezydent, którym był biskup katolicki. Członkami Trybunału Skarbowego Koronnego byli senatorowie wyznaczeni przez króla, 30 komisarzy wybranych na sejmikach gospodarczych, 2 komisarzy od wojska autoramentu narodowego i 1 komisarz od wojska autoramentu cudzoziemskiego.
Od 1667 roku w jego obradach uczestniczyli deputaci szlacheccy, wybierani przez sejmiki relacyjne. W 1717 roku, uzupełniona o deputatów wojskowych, komisja została przekształcona w stały organ trybunalski. Trybunały Skarbowe sprawowały nadzór nad finansowaniem wojska. Do ich zadań należało kontrolowanie regularności wypłat pieniędzy wojsku, rozsądzanie spraw zaległych świadczeń oraz sporów między podatnikami a armią. Trybunały powołane uchwałami Sejmu niemego na dwa lata, stały się organami stałymi, corocznie obradującymi przez 6 tygodni. Stałość Trybunałów usankcjonowały konstytucje sejmowe z 1726 i 1736 roku, a istniały do 1764 roku, kiedy to ich zadania przejęły komisje skarbowe.
Kompetencje.
Zajmował się kontrolą wydatków i przychodów skarbu publicznego. Przeprowadzał audyt rachunków państwa. Kontrolował podskarbich i urzędników skarbowych. Sprawował sądownictwo, rozpatrując skargi na poborców i dzierżawców dochodów oraz spory dotyczące dochodów i wydatków skarbu królewskiego. Od drugiej połowy XVII wieku rozpatrywał sprawy wojskowe np. skargi za zaległy żołd.

</doc>
<doc id="453743" url="https://pl.wikipedia.org/wiki?curid=453743" title="Paulina Braiter">
Paulina Braiter



</doc>
<doc id="453745" url="https://pl.wikipedia.org/wiki?curid=453745" title="Materiały magnetyczne">
Materiały magnetyczne



</doc>
<doc id="453746" url="https://pl.wikipedia.org/wiki?curid=453746" title="Kazania sejmowe">
Kazania sejmowe

Kazania sejmowe – utwór napisany przez polskiego jezuitę Piotra Skargę w 1597 roku.
Opis cyklu.
Po raz pierwszy "Kazania sejmowe" wyszły w 1597 wraz z drugim wydaniem "Kazań na niedziele i święta całego roku", również autorstwa Piotra Skargi. Drugie wydanie dołączone zostało do "Kazań o siedmiu sakramentach" (1600). W 1610 ukazały się po raz kolejny w tomie "Kazań przygodnych" (bez "Kazania szóstego: O monarchijnej i królestwie)".
Zbiór kazań jest sugestywnym opisem sytuacji Rzeczypospolitej „trawionej przez liczne choroby”. Zawiera 8 kazań, które nie zostały nigdy wygłoszone (do kazań Skargi – uważanego w XIX wieku niemal za proroka zapowiadającego upadek I Rzeczypospolitej – nawiązuje obraz Jana Matejki "Kazanie Skargi"). Zawierają najważniejsze postulaty dotyczące reformy państwa, skierowane są przeciw ideom reformacyjnym. Skarga optuje za silną władzą królewską, która ma być gwarantem prymatu kościoła katolickiego. Optuje za ograniczeniem roli sejmu na rzecz senatu. Krytykuje szlachecką anarchię i egoizm oraz bezkarność za grzechy, takie jak zabójstwo i ucisk chłopów.
W "Kazaniach sejmowych" znajduje się wiele porównań biblijnych, utwór nasycony jest wieloma figurami retorycznymi. Styl Skargi stał się wzorem dla późniejszego kaznodziejstwa polskiego
Spis kazań.
Zbiór Skargi składa się z ośmiu kazań:

</doc>
<doc id="453747" url="https://pl.wikipedia.org/wiki?curid=453747" title="Jerzy Zelnik">
Jerzy Zelnik

Jerzy Zelnik (ur. 14 września 1945 w Krakowie) – polski aktor teatralny, filmowy i telewizyjny, kojarzony głównie z rolą Ramzesa XIII w filmie "Faraon" (1965) Jerzego Kawalerowicza, scenarzysta małych form teatralnych (monodramów, etiud), reżyser teatralny, dyrektor artystyczny Teatru Nowego w Łodzi w latach 2005–2008. Odznaczony odznaką Zasłużony Działacz Kultury (1997) i Krzyżem Kawalerskim Orderu Odrodzenia Polski (2007).
Życiorys.
Pochodzi z rodziny o żydowskich korzeniach. Jest synem Haliny, tłumaczki z rosyjskiego i niemieckiego (zm. 15 października 2013) oraz Jana (ur. 20 lipca 1921, zm. 14 marca 2007 w Warszawie), reżysera dźwięku radiowego, autora sztuk scenicznych i słuchowisk, reżysera m.in. audycji "Podwieczorek przy mikrofonie".
Ukończył VI Liceum Ogólnokształcącego im. Tadeusza Reytana w Warszawie (1963). Studiował na Wydziale Aktorskim tamtejszej Państwowej Wyższej Szkoły Teatralnej, którą ukończył w 1968. Na przedstawieniu dyplomowym zaprezentował się w pełnej temperamentu, o komediowym raczej zacięciu, scence w tragikomedii "Trzy siostry" (1901) Antoniego Czechowa jako Aleksander Wierszynin.
Jego debiutem scenicznym była rola Karola Kriebla w sztuce Václava Havla "Puzuk, czyli uporczywa niemożność koncentracji" (1968; pełnił także funkcję asystenta reżysera) na scenie krakowskiego Starego Teatru im. Heleny Modrzejewskiej, z którym był związany w latach 1968–1970, grając m.in. Lizandra w Szekspirowskiej komedii "Sen nocy letniej" (1970). Występował potem w teatrach warszawskich: Dramatycznym (1970–1973), gdzie wystąpił m.in. w sztuce Williama Szekspira "Juliusz Cezar" (1971) jako Oktawian i w dramacie Stanisława Wyspiańskiego "Wyzwolenie" (1972) w roli Maski, Powszechnym im. Zygmunta Hübnera (1979–1986, od 1992), Scena Prezentacje (1981, 1998), Studio im. Stanisława Ignacego Witkiewicza (1986–1992), Muzycznym Roma (1994) i Ochoty (2002).
Zagrał także gościnnie w teatrach: Studio, Dramatycznym, Stołecznej Estrady w spektaklu Juliusza Słowackiego "Złota Czaszka" jako Peryt Ryszard (1974), im. Aleksandra Fredry w Gnieźnie w przedstawieniu Słowackiego "Mindowe" w roli tytułowej (1975), Współczesnym w Szczecinie w sztuce Eugène Ionesco "Macbett" jako Banco (1976), Powszechnym w Łodzi w spektaklu Lwa Tołstoja "Zmartwychwstanie" jako Niechludow (1977), POSK w Londynie w komedii Juliana Tuwima "Porwanie Sabinek" jako Strzycki (1987), Scenie na Piętrze w Poznaniu (1999), im. Heleny Modrzejewskiej w Legnicy (2001), Dramatycznym im. Aleksandra Węgierki w Białymstoku jako tytułowy "Makbet" (2002; debiut reżyserski), Wrocławskim Teatrze Pantomimy w dramacie Mickiewicza "Dziady" jako Guślarz (2002) i Nowym im. Kazimierza Dejmka w roli tytułowego "Don Juana" Moliera (2008). W 2006 otrzymał nagrodę sekcji krytyków teatralnych ZASP „za inicjatywę polegającą na zaangażowaniu absolwentów rocznika 2004/2005 PWSFTViT w Łodzi w projekcie Scena Młodych”.
Debiutował na ekranie kinowym w komedii Leonarda Buczkowskiego "Smarkula" (1963). Uznanie zdobył podwójną kreacją pragnącego przeprowadzić reformy następcy tronu, a następnie faraona, Ramzesa XIII, i rozszalałego Lykona w ekranizacji powieści Bolesława Prusa "Faraon" (1965) w reżyserii Jerzego Kawalerowicza, za którą otrzymał swoją pierwszą wypłatę. Zagrał w trzech filmach Andrzeja Wajdy: "Przekładaniec" (1968) na podstawie utworów Stanisława Lema jako doktor Burton, "Piłat i inni" ("Pilatus und andere – ein Film fur Karfreitag", 1971) na podstawie powieści Michaiła Bułhakowa w roli Judy z Kiriatu i adaptacji powieści Władysława Reymonta "Ziemia obiecana" (1974) jako Stein, pracownik kantoru w fabryce Grunspana.
Zasłynął jako tytułowy szlachetny prawnik Franciszek Murek w serialu "Doktor Murek" (1979) na podstawie powieści Tadeusza Dołęgi-Mostowicza. Zagrał postać Zygmunta Augusta w serialu "Królowa Bona" (1980), za którą zdobył nagrodę zespołową I stopnia Przewodniczącego Komitetu ds. Radia i Telewizji za osiągnięcia aktorskie, a w szczególności za przybliżenie postaci historycznych, i w dramacie historycznym "Epitafium dla Barbary Radziwiłłówny" (1982) z Anną Dymną. Zebrał pochlebne recenzje za rolę hrabiego Henryka w spektaklu Teatru Telewizji "Nie-Boska komedia" (1982) Zygmunta Krasińskiego w reżyserii Zygmunta Hübnera. W telewizyjnej adaptacji opowiadań Jarosława Iwaszkiewicza "Trzy młyny" (1984) pojawił się jako homoseksualny koneser sztuki zakochany w młodym Julianie (Jan Jankowski). W telenoweli TVP1 "Klan" (1997-1999, 2006, 2007) wystąpił w roli Krzysztofa Malickiego, pierwszej wielkiej miłości Elżbiety Chojnickiej (Barbara Bursztynowicz).
Wziął udział w projekcie "Verba Sacra". W 2006, podczas XI Festiwalu Gwiazd w Gdańsku, odcisnął dłoń na Promenadzie Gwiazd powstałej na wyspie Ołowiance.
Brał udział w IV edycji programu "Jak oni śpiewają". Odpadł w 5. odcinku, zajmując 12. miejsce.
W 2010 wszedł w skład komitetu poparcia Jarosława Kaczyńskiego w wyborach prezydenckich. W 2015 roku zaangażował się w kampanię prezydencką kandydata PiS Andrzeja Dudy.
W marcu 2016 media ujawniły, że w IPN odnaleziono dokumenty świadczące o jego współpracy z SB. Według dokumentów podpisał on zobowiązanie do współpracy 16 stycznia 1964 i został zarejestrowany jako TW „Jaracz”. Współpraca trwała do sierpnia 1966. Miał on przekazywać informacje na temat Jerzego Kowadło-Kowalika. Początkowo Zelnik tłumaczył, że nie pamięta współpracy z SB i że: "wyparowało mu to z pamięci". Ostatecznie przyznał, że był współpracownikiem SB i w oświadczeniu na stronie internetowej „Telewizji Republika” wyznał: "Ze swej strony zapewniam, że stanę w tej sprawie w prawdzie. Już teraz proszę o wybaczenie osoby, które mogłem skrzywdzić".
Życie prywatne.
W październiku 1969 r. poślubił Urszulę (z domu Warszada). Przedtem, 30 sierpnia 1969, po namowach przyszłej żony, Zelnik przyjął chrzest. Wcześniej był niewierzący.
W 2011 roku jego żona przeszła rozległy wylew krwi do mózgu. Zmarła 27 kwietnia 2014. Jedynym ich wspólnym dzieckiem jest syn Mateusz (ur. 1981). Jerzy Zelnik ma troje wnucząt.

</doc>
<doc id="453751" url="https://pl.wikipedia.org/wiki?curid=453751" title="Eklogit">
Eklogit

Eklogit – skała metamorficzna powstała w wyniku metamorfizmu regionalnego w zakresie facji eklogitowej.
Składa się głównie z piroksenów (omfacyt) i granatów (pirop). Podrzędnie mogą występować: karyntyn, glaukofan, bronzyt, dysten, zoizyt, fengit, biotyt, oligoklaz, skaleń potasowy, kwarc, węglany, rutyl, ilmenit, tytanit, apatyt, cyrkon, piryt.
Eklogit ma najczęściej strukturę jawnokrystaliczną, granoblastyczną, drobno- lub średnioblastyczną (średnioziarrnistą), niekiedy porfiroblastyczną i teksturę bezładną, niekiedy kierunkową.
W Polsce występuje np. w okolicach Zagórza Śląskiego i Międzygórza w Sudetach.

</doc>
<doc id="453758" url="https://pl.wikipedia.org/wiki?curid=453758" title="Śaktyzm">
Śaktyzm

Śaktyzm – indyjski kult Bogini, żeńskiego aspektu Boga – Absolutu. Bogini ogólnie zwana Śakti lub Dewi stanowi podstawę zarówno ludowej, jak i intelektualistycznej religijności indyjskiej. W obrębie hinduizmu istnieją trzy główne nurty religijno-duchowe, a śaktyzm jest najmniejszym z nich, słusznie kojarzonym z tantrą. Pozostałe dwa nurty to wisznuizm oraz śiwaizm. Pisma i traktaty znane jako tantry stanowią podstawę nauczania i idei prezentowanych przez śaktyzm, uznawany też za nurt bardzo mistyczny, ezoteryczny czy magiczny.
Postacie bogiń.
Istnieje dobrze znany panteon trzech Bogiń, żeńskiej trójcy, która w hinduizmie łączy i zespala trzy największe nurty religijne. Śri Saraswati to małżonka Brahmy, Śri Lakszmi jest małżonką Boga Wisznu, a Śri Parwati to małżonka Boga Śiwa. Bogini jest ciepło i dobrotliwie nazywana Matką (Ma (tytuł), Amma) lub Mateczką (Ambika) i reprezentowana przez linię Świętych Kobiet pełniących rolę Guru – mistrzyń i przewodniczek życia duchowego o wielkiej osobistej charyzmie, wiedzy i umiejętności.
Każda z form kultowych posiada kilkanaście ważniejszych odmian nazywanych osobnym imieniem i bardzo dokładnie opisywanych. Najbardziej znane imiona Bogini Śakti-Kundalini to Dewi, Kali, Durga, Parwati, Uma, Sati, Annapurna, Lalita, Kamala, Śriwidja.
Formy kultu.
Kultywuje się codzienne praktyki wielbienia 108, 300 lub 1008 świętych imion – właściwości przynależnych do Bogini, które człowiek powinien rozwijać w swej drodze udoskonalania i rozwoju wewnętrznego. Najbardziej popularnym zbiorem takich cech – imion jest "Lalita-Sahasra-Nama" (" Tysiąc imion Bogini Śri Lalita Dewi").
Mantry.
Przykładowe krótkie mantry Kultu Bogini:
Ścieżki śaktyzmu.
W śiaktyzmie wyróżnić można dwie ścieżki:

</doc>
<doc id="453760" url="https://pl.wikipedia.org/wiki?curid=453760" title="Plt">
Plt



</doc>
<doc id="453762" url="https://pl.wikipedia.org/wiki?curid=453762" title="Młodzi gniewni (film 1995)">
Młodzi gniewni (film 1995)

Młodzi gniewni (ang. "Dangerous Minds") – amerykański dramat filmowy z roku 1995 w reżyserii Johna N. Smitha, powstał na podstawie powieści LouAnne Johnson "My Posse Don't Do Homework", opartej na autentycznej historii.
Fabuła.
Scenariusz został napisany na podstawie książki głównej bohaterki filmu. Louanne Johnson, po zrezygnowaniu z pracy w marines postanawia objąć posadę w jednej ze szkół średnich w Los Angeles. Zostaje przydzielona przez dyrektora szkoły do wyjątkowo trudnej klasy – pełnej młodzieży pochodzenia afroamerykańskiego i meksykańskiego, często też członków gangów ulicznych. Klasa nową nauczycielkę traktuje jak wroga i stara się jej pozbyć tak jak jej poprzedniczki. Louanne z biegiem czasu zyskuje ich zaufanie nietypowymi metodami nauczania oraz zaangażowaniem w rozwiązywaniu ich problemów. Louanne jest pierwszą osobą, która stara się im pomóc w rozwiązywaniu trapiących ich problemów. Dzięki nowej nauczycielce uczniowie zyskują wiarę w swoje możliwości.
Muzyka.
W tle filmu przewija się przebój Coolia "Gangsta’s Paradise", dzięki któremu raper zyskał popularność.

</doc>
<doc id="453777" url="https://pl.wikipedia.org/wiki?curid=453777" title="Padlewski">
Padlewski



</doc>
<doc id="453780" url="https://pl.wikipedia.org/wiki?curid=453780" title="Argonath">
Argonath

Argonath (sin. "Kamienie królów") – budowla ze stworzonej przez J.R.R. Tolkiena mitologii Śródziemia. Pojawia się w "Drużynie Pierścienia", pierwszej części " Władcy Pierścieni". Pewne informacje na jej temat można też znaleźć w "Dodatkach" do powieści.
Były to dwa potężne posągi Isildura i Anáriona wyrzeźbione w skałach po obu stronach Anduiny, u wylotu wąwozu, który był wejściem na jezioro Nen Hithoel. Powstały po 1248 roku Trzeciej Ery, z rozkazu Rómendacila II. Posągi te oznaczały północną granicę Gondoru. Przetrwały bez większych zniszczeń do Czwartej Ery. Ich fundamenty były zanurzone w nurcie Anduiny. Posągi były zwrócone ku północy. Ich lewe ręce były wzniesione, natomiast prawymi trzymały topory.
Drużyna Pierścienia, w czasie podróży łodziami Anduiną, przepłynęła przez Argonath 25 lutego 3019 roku Trzeciej Ery.
W ekranizacji "Władcy Pierścieni" reżyserii Petera Jacksona posągi Argonath pojawiają się w filmie "". Ich wygląd odpowiada literackiemu pierwowzorowi z drobnym wyjątkiem – jeden posąg wyrzeźbiony jest z mieczem, a nie toporem.

</doc>
<doc id="453782" url="https://pl.wikipedia.org/wiki?curid=453782" title="Dragon’s Eye">
Dragon’s Eye

Dragon's Eye – polski zespół heavymetalowy.
Powstał w 1999 roku.
Dyskografia.
Opracowano na podstawie materiału źródłowego.

</doc>
<doc id="453784" url="https://pl.wikipedia.org/wiki?curid=453784" title="Ogrodnica niszczylistka">
Ogrodnica niszczylistka

Ogrodnica niszczylistka ("Phyllopertha horticola") – gatunek chrząszcza z rodziny poświętnikowatych (Scarabaeidae) i podrodziny rutelowatych (Rutelinae).
Gatunek ten opisany został po raz w 1758 roku pierwszy przez Karola Linneusza w dziesiątym wydaniu "Systema Naturae" pod nazwą "Scarabaeus horticola". Jako miejsce typowe wskazano Europę.
Pospolity chrząszcz na żywopłotach przede wszystkim różanych, na skrajach lasów i w ogrodach. Ciało osiągające długość 10-12 mm. Ubarwienie pokryw brunatne, a głowa, przedplecze i nogi są ciemnozielone z metalicznym połyskiem, spód ciała również zielony. Całe ciało pokrywają krótkie włoski. Dorosłe osobniki żerują przede wszystkim na liściach i kwiatach drzew owocowych i róż. Larwy dorastają do 2 cm długości rozwijają się w glebie około dwóch lat żywiąc się korzeniami traw i innych roślin. Z końcem maja masowo wylęgają się postacie dorosłe. Pospolity szkodnik najliczniej występujący na pn. Polski.
Rozwój owada trwa jeden rok. Samice jaja składają w ziemi na głębokość 10-15 cm po 15-25 jaj. Po okresie 3 tygodni wylęgają się pędraki żerujące aż do października a następnie zimują w ziemi na głębokości 40 cm. Po okresie zimowania i żerowania przeobrażają się w poczwarkę a następnie w osobnika już dorosłego. 

</doc>
<doc id="453785" url="https://pl.wikipedia.org/wiki?curid=453785" title="Piotr z Amiens">
Piotr z Amiens

Piotr z Amiens, Piotr Pustelnik, Piotr Eremita (ur. 1050 w Amiens, zm. 8 lipca 1115) − francuski zakonnik i wędrowny kaznodzieja, organizator i przywódca I wyprawy ludowej. Przed organizacją wyprawy ludowej był pustelnikiem w lesistym regionie Berry w środkowej Francji. Drobnej budowy ciała, z długą, bujną brodą porywał swoimi mowami i uchodził za świętego ze względu na swoją sprawiedliwość i bezinteresowność. Po wezwaniu papieża Urbana II do krucjaty kazania Piotra przyciągały tłumy chłopów ciężko doświadczonych siedmioletnim głodem i ciągłymi walkami pomiędzy możnowładcami.
Jego wspomnienie liturgiczne w Kościele katolickim obchodzone jest 8 lipca.
Wyprawa ludowa miała miejsce w roku 1096 i poprzedzała I wyprawę krzyżową. Z biografii Piotra Pustelnika pochodzi informacja mówiąca o dezercji z obozu podczas oblegania Antiochii. Pochwycony przez pościg, przeprowadzony przez Tankreda, przyznał się do błędu, lecz w związku z nienaganną opinią nie musiał błagać o przebaczenie. W czasie oblężenia zdobytej już Antiochii przez Turków został wysłany jako poseł do ich wodza Kurbughi. Zależnie od źródła, miał zażądać od niego wycofania się z ziem chrześcijan, zaproponować bitwę lub pojedynek wybranych rycerzy bądź też negocjować poddanie miasta. Niezależnie od prawdziwych celów poselstwo Piotra zakończyło się niepowodzeniem, lecz zostało propagandowo wykorzystane przez krzyżowców.

</doc>
<doc id="453786" url="https://pl.wikipedia.org/wiki?curid=453786" title="Trolejbusy w Legnicy">
Trolejbusy w Legnicy

Trolejbusy w Legnicy – środek transportu funkcjonujący w Legnicy przez okres piętnastu miesięcy w latach 1943–1945 oraz z przerwami w latach 1949–1956.
Historia.
1943-1945.
Stan tramwajów w Legnicy w latach trzydziestych XX wieku był niezadowalający i wymagał wysokich nakładów na zapewnienie funkcjonalności.
Przepustowość jednotorowej, wąskotorowej sieci była niewystarczająca wobec wzrastającej liczby pasażerów. Od 1926 roku niewydolną komunikację tramwajową w Legnicy wspomagały początkowo prywatne, a od 1937 roku miejskie połączenie autobusowe. Miejska linia autobusowa w 1939 roku została przedłużona, jednak na przełomie lat 1939 i 1940 w związku z wybuchem II wojny światowej (niedobór paliw płynnych) przejściowo została zawieszona, po czym na krótko wznowiono jej działalność na ograniczonej trasie.
Publiczno-prywatna spółka "Elektricitäts-Werke Liegnitz" ("EWL") będąca operatorem legnickich tramwajów koncentrowała się na czerpaniu zysków ze sprzedaży energii elektrycznej. W 1939 roku udziałowcy spółki EWL (należącej: w 55% do koncernu "Elektrowerke AG" z Berlina, w 16% do miasta Legnicy, w 13% do okolicznych powiatów, a w pozostałej części do samorządów lokalnych, na których terenie spółka prowadziła sprzedaż energii) namawiali przedstawicieli magistratu do rezygnacji z tramwajów na rzecz rozwijanych wówczas w III Rzeszy, uchodzących za tańsze i prostsze w eksploatacji trolejbusów.
Władze spółki EWL postulowały całkowite zastąpienie tramwajów trolejbusami w czasie pięciu lat (1941-1946). Planowano zakup do tego celu 15 do 18 trolejbusów i 10 przyczep.
Przedsięwzięcie zostało rozpoczęte w czasach, w których Niemcy budowali systemy trolejbusowe z niedoboru paliw płynnych. Na obszarze powojennej Polski wybudowano sieci trolejbusowe Gorzowie Wielkopolskim, Wałbrzychu i Jeleniej Górze, gdzie podobnie jak w Legnicy planowano wyeliminować tramwaje, a także w okupowanej Gdyni.
Budowa sieci trolejbusowej podczas wojny przeciągała się od 1940 do końca 1943 roku. Ostatecznie, w Legnicy uruchomiono jedną tylko linię trolejbusową, częściowo dublującą przebieg trasy linii tramwajowej oznaczonej później numerem „1” (plac Łużycki – dworzec kolejowy) oraz wybudowano trasę dojazdową trolejbusów do zajezdni (wspólnej z tramwajową), która miała być częścią drugiej linii trolejbusowej do Piekar Wielkich.
Uruchomienie komunikacji trolejbusowej w Legnicy nastąpiło 10 listopada 1943 roku. Pierwotnie do eksploatacji włączono 2 trolejbusy standardowe na podwoziach firmy MAN z osprzętem elektrycznym Siemens-Schuckertwerke GmbH. W 1944 roku dokupiono dwa kolejne pojazdy na podwoziach Henschel oraz jedną używaną przyczepę pasażerską.
Linia trolejbusowa wiodła z dworca kolejowego przez obrzeża Tarninowa i parku miejskiego, plac Słowiański, Rynek, ulicę Złotoryjską i plac Łużycki (krańcówka tramwajowa) do koszar i szpitala Wehrmachtu w Lasku Złotoryjskim. Powrót trolejbusów od Rynku odbywał się ulicami Najświętszej Marii Panny i Skarbową do dworca. Całkowita długość linii wynosiła 7,2 km.
Linia dojazdowa do zajezdni, bez przystanków, wiodła ulicami Kartuz: Cmentarną, Kwiatową, Kazimierza Wielkiego, Kartuską i Pocztową.
Pod koniec II wojny światowej tabor trolejbusowy ewakuowano do Wałbrzycha, gdzie wojnę przetrwał jeden trolejbus Henschel wraz z przyczepą.
1949-1956.
Starania nad reaktywacją przedwojennej linii trolejbusowej w Legnicy podjęto dopiero w latach 1947–1948, po pełnym uruchomieniu linii tramwajowych. Z braków zaopatrzeniowych reaktywacja trasy w dotychczasowym przebiegu przeciągnęła się do 1949 roku, po czym została zarzucona na rzecz innego planu.
Pod koniec wojny w mieście ulokowała się Północna Grupa Wojsk Armii Radzieckiej, która zajęła większość obiektów położonych w zachodniej części miasta (na lewym brzegu rzeki Kaczawy), a życie ludności polskiej skoncentrowało się na Bielanach, gdzie ulokowano mieszkania, urzędy i jednostkę wojskową. Wobec istnienia równoległej linii tramwajowej w rejonie ulicy Złotoryjskiej i jednoczesnych problemów z obsługą uczęszczanej linii autobusowej „A” sprzed dworca kolejowego na Bielany i lotnisko podjęto decyzję o przełożeniu trakcji trolejbusowej na tę trasę. W kwietniu 1949 roku przystąpiono do przenoszenia sieci trakcyjnej z pomocą żołnierzy mającego swe koszary na Bielanach Korpusu Bezpieczeństwa Wewnętrznego. Przy budowie jednotorowej linii wykorzystano w znacznej części (ok. 80%) słupy drewniane oraz przewody stalowo-aluminiowe.
Ruch odzyskanego z Wałbrzycha trolejbusu na linii „A” zapoczątkowano wg doniesień lokalnej prasy (Słowo Polskie) 15 września 1949 roku. Od stycznia 1950 roku liczbę kursów zwiększono poprzez wypuszczanie w godzinach szczytu na część kursów dotychczasowej przyczepy trolejbusowej prowadzonej przez traktor. Na linii kursowały także autobusy, pozyskiwane z demobilu wojskowego.
Kiedy w styczniu 1951 roku przedwojenny trolejbus, ulegający częstym awariom, został wyłączony z eksploatacji i oddany do Poznania, na linii „A” kursowały wynajęte przez prezydium miejskiej rady narodowej autobusy miejscowego oddziału Państwowej Komunikacji Samochodowej. Dopiero w połowie roku 1952 do Legnicy przydzielono 2 radzieckie trolejbusy JaTB-2, pochodzące pierwotnie z daru 30 używanych trolejbusów od ZSRR dla Warszawy. Ze względu na brak odpowiedniego transformatora, a w konsekwencji napięcia w sieci udało się uruchamiać jednocześnie tylko jeden trolejbus.
Powojenny udział trakcji trolejbusowej w komunikacji miejskiej Legnicy był marginalny. Nieustanne kłopoty eksploatacyjne oraz problem z pozyskaniem nowych trolejbusów sprawiły, że w 1956 roku trolejbusy zostały zastąpione przez trzy autobusy Star 52, będące pierwszymi fabrycznie nowymi pojazdami legnickiego MPK.
Formalnie sieć zlikwidowano z dniem 31 grudnia 1956 r.

</doc>
<doc id="453787" url="https://pl.wikipedia.org/wiki?curid=453787" title="Krążowniki rakietowe typu Belknap">
Krążowniki rakietowe typu Belknap

Krążowniki rakietowe typu Belknap – amerykańskie krążowniki rakietowe które do służby w US Navy zaczęły wchodzić w 1964. Zbudowano 9 okrętów tego typu, z których ostatni został wycofany ze służby w 1995.
Historia.
Prace nad serią okrętów które początkowo były klasyfikowane jako fregaty rakietowe rozpoczęły się pod koniec 50. W 1961 kongres wyraził zgodę na budowę 9 okrętów typu "Belknap". W 1962 zamówiono 10 jednostkę i zdecydowano, że siódmy okręt z serii zostanie przebudowany na jednostkę o napędzie atomowym. Po reformie klasyfikacji okrętów okręty tego typu zaczęto klasyfikować jako krążowniki rakietowe. 
Już na początku lat sześćdziesiątych rozpoczęto budowę krążowników rakietowych typu "Belknap". Budowę pierwszego okrętu tego typu oznaczonego jako USS "Belknap" (CG-26) rozpoczęto 5 lutego 1962 roku w stoczni "Works Iron Wanny" w Maine.
Zbudowane okręty.
Wszystkie krążowniki rakietowe typu "Belknap" włączono do US Navy, w latach dziewięćdziesiątych wycofane do rezerwy.

</doc>
<doc id="453789" url="https://pl.wikipedia.org/wiki?curid=453789" title="Choroba Graves-Basedowa">
Choroba Graves-Basedowa



</doc>
<doc id="453790" url="https://pl.wikipedia.org/wiki?curid=453790" title="K League 1">
K League 1

The Korea Professional Football League, zwana w skrócie K-League, została założona w 1983 roku i jest najstarszą zawodową ligą piłkarską na kontynencie azjatyckim.
Początkowo ligę tworzyło pięć zespołów: Hallelujah, Daewoo, POSCO, Yukong Elephants i Kookmin Bank FC. Pierwszym triumfatorem rozgrywek została drużyna Hallelujah, która zaledwie o jeden punkt wyprzedziła drużynę Daewoo.
Z pięciu drużyn, które pierwotnie brały udział w rozgrywkach w 1983 pozostały tylko trzy: POSCO, Daewoo oraz Yukong Elephants. Ekipa Kookmin Bank FC wycofała się z rozgrywek po pierwszym sezonie, natomiast Hallelujah odłączyła się z ligi w roku 1985.
Większość drużyn grających w K-League należy do konglomeratów biznesowych, zwanych czebolami. W związku z tym wiele klubów nosiło wyłącznie nazwę sponsora. W ostatnich latach ta tendencja uległa zmianie. Władze klubów kładą większy nacisk na integrację z lokalnymi społecznościami, i tak na przykład ekipa Daewoo zmieniła nazwę na Daewoo Royals, a następnie na Daewoo Busan Royals.
Strukturę ligi stanowi piętnaście zespołów, które rywalizują ze sobą w dwóch rundach. Ciekawą rzecz stanowi brak spadków i awansów do ekstraklasy. Zaplecze K-League, tzw. K-2, lub Korea National League, jest tworem amatorskim, powstałym w 2003 roku. W 2007 powstania także trzecia dywizja, Challengers League.
Sezon ligowy rozpoczyna się w marcu, i trwa do końca listopada każdego roku. W tym czasie piętnaście drużyn rywalizuje ze sobą w dwóch rundach (łącznie 28 meczów). Następnie sześć drużyn z najlepszym ogólnym bilansem grają w play-offs, które decydują kto zostanie mistrzem.
Dwie drużyny z najlepszym bilansem w ciągu regularnego sezonu kwalifikuje się do Azjatyckiej Ligi Mistrzów. Jedna z drużyn która zajęła między trzecim a szóstym miejscem w lidze też kwalifikuje się, po zakończeniu play-offs, do Azjatyckiej Ligi Mistrzów. 
Najbardziej utytułowanym zespołem jest Seongnam Ilhwa Chunma, która triumfowała siedmiokrotnie.
Mistrzowie K-League.
Od momentu powstania K-League w rozgrywkach wystąpiło osiemnaście drużyn:
Linki zewnętrzne.
RSSSF.com - informacje o rozgrywkach

</doc>
<doc id="453793" url="https://pl.wikipedia.org/wiki?curid=453793" title="Ulica Drewnowska w Łodzi">
Ulica Drewnowska w Łodzi

Ulica Drewnowska w Łodzi ma około 2,8 kilometra długości, biegnie od ul. Zgierskiej na Starym Mieście (przy Starym Rynku) do skrzyżowania ul. Solec i al. Unii Lubelskiej.
Ulica prawdopodobnie powstała jeszcze przed 1423 rokiem, kiedy Łódź otrzymała prawa miejskie.
Dawniej uliczka prowadziła w stronę lasu, a ówcześni mieszkańcy osady jeździli nią po drewno. Inna wersja mówi, że ulica wywodzi swą nazwę od nazwiska znanej w całej osadzie rodziny Drewnowiczów (lub Drewnów).

</doc>
<doc id="453799" url="https://pl.wikipedia.org/wiki?curid=453799" title="Gałęzatka">
Gałęzatka

Gałęzatka ("Cladophora") – rodzaj wielokomórkowych glonów z gromady zielenic, należących do rzędu gałęzatkowców, występujących w wodach śródlądowych oraz w morzach.
Budowa.
Plecha nitkowata, składająca się z jednego rzędu komórek, rozgałęziająca się, przy czym rozgałęzienia mogą być boczne lub pseudodychotomiczne, co daje wygląd krzaczkowaty. U jednych gatunków rozgałęzienia gęste, u innych rzadkie – tylko na szczytach nici. Chwytniki wyrastają z komórki bazalnej lub komórek blisko niej leżących, nitkowate lub dyskowate. Nie zawsze obecne, wtedy roślina unosi się jako pleustofit. Barwa od jasnozielonej po ciemnozieloną, także niebieskozielona. Plecha w wodzie sprawia wrażenie puszyste, podczas gdy po wyciągnięciu nici sklejają się w wałki. Nici mogą osiągnąć 120 cm długości – ale zwykle są znacznie krótsze – i 15 mm szerokości.
Komórki zwykle silnie wydłużone, o szerokości 40-70 μm. Na jednym końcu maczugowato rozszerzające się. Chloroplasty przyścienne, często z pirenoidami otoczonymi miseczkowatymi ciałkami skrobiowymi. Komórki wielojądrowe, a jądra mogą dzielić się synchronicznie. W ścianach komórkowych celuloza, a także krzemionka.
Biologia.
Rozmnażanie przez dwu- lub czterowiciowe zoospory, fragmentację plechy, a u niektórych gatunków również na drodze izogamii z udziałem dwuwiciowych gamet. Wówczas następuje izomorficzna przemiana pokoleń. Produkcję zarodników poprzedza mejoza. W niekorzystnych warunkach powstają wypełnione skrobią grubościenne akinety. Przy niedostatku światła gałęzatka gromadzi oligopeptyd arginyloglutaminę.
Gatunki morskie podczas fotosyntezy asymilują raczej wodorowęglany niż dwutlenek węgla.
Ekologia.
Rodzaj kosmopolityczny. W Polsce na obszarze całego kraju, nie wyłączając gór. Występuje w wodach słodkich, słonawych i słonych stref ciepłych i umiarkowanych. Zajmuje różne siedliska. W Polsce często na siedliskach przekształconych morfologicznie i eutroficznych. Najczęściej na podłożu żwirowym i kamienistym, choć także przyczepia się do innych makrofitów i wodach o wartkim nurcie, przy czym występuje raczej po odprądowej stronie kamieni. "Cladophora glomerata" jest reobiontem. Ze względu na takie preferencje, jako cały rodzaj jest elementem Makrofitowego Wskaźnika Rzecznego z wartościami L=1 (wskaźnik bardzo zaawansowanej eutrofii) i W=2 (przeciętnie szeroka tolerancja ekologiczna). Poszczególne gatunki jednak nieco się różnią tolerancją i tak – "C. glomerata" jest saproksenem (oligosaprobem), podczas gdy "C. fracta" i "C. crispata" są saprofilami (α- lub β-mezosaprobami). "Cladophora glomerata" może w korzystnych warunkach (powyżej 15 °C) szybko produkować zoospory i kolonizować strumienie opustoszone po zimie lub powodzi, jest to gatunek kosmopolityczny. "C. glomerata" źle znosi zacienienie, dlatego występuje stosunkowo płytko.
Będąc makrofitem o chropowatej powierzchni ciała, gałęzatka jest podłożem dla glonów epifitycznych. W zbiorowisku gałęzatki może występować ponad dwieście gatunków innych glonów, głównie okrzemek. Maty tworzone przez gałęzatkę, zatrzymując część promieniowania ultrafioletowego, ułatwiają przetrwanie w wodzie organizmom bardziej na nie wrażliwym, w tym bakteriom kałowym.
Gatunki.
Rodzaj "Cladophora" wyodrębnił z rodzaju "Conferva" Friedrich Traugott Kützing w 1843 r., wyróżniając 69 gatunków, z których lektotypem jest "Cladophora oligoclona".
W serwisie AlgaeBase pod koniec 2015 r. zgromadzono 1062 taksonów podrzędnych (gatunków i odmian) wobec rodzaju "Cladophora", z czego potwierdzony status miało wówczas 207 z nich, podczas gdy większość pozostałych uznano za synonimy innych gatunków gałęzatki lub innego rodzaju, ewentualnie jeszcze nie potwierdzono ich statusu. 
Wśród gatunków uważanych niegdyś za przedstawicieli rodzaju "Cladophora" znajdują się przemianowane na "Aegagropila linnaei" gatunki "Cladophora aegagropila" (Linnaeus) Trevisan (z licznymi odmianami) i "Cladophora sauteri" (Nees von Eisenbeck ex Kützing) Kützing znane w polskiej literaturze akwarystycznej jako gałęzatka kulista. 
W Polsce do początku XXI w. stwierdzono ponad 30 gatunków (włączając w to przeniesione do innych rodzajów, jak "C. aegagrophila"), wśród których najczęściej notowano "C. glomerata", nieco rzadziej zaś "C. fracta" i "C. rupestris".

</doc>
<doc id="453801" url="https://pl.wikipedia.org/wiki?curid=453801" title="Biskupi Eichstätt">
Biskupi Eichstätt

Biskupi Eichstätt

</doc>
<doc id="453807" url="https://pl.wikipedia.org/wiki?curid=453807" title="Grenadier">
Grenadier

Grenadier (z franc.) – formacja piesza powstała na zachodzie Europy w pierwszej połowie XVII w., której głównym zadaniem było miotanie granatów ręcznych. W XVIII wieku oddziały grenadierów przekształciły się w doborowe jednostki przeznaczone do ataków na bagnety.
Grenadierzy uzbrojeni byli w karabiny z bagnetami (początkowo mieli także granaty ręczne) i krótkie szable piechotne - tzw. tasaki. Za czasów Napoleona całkowita masa oporządzenia grenadiera wynosiła 27-35 kilogramów.
Obok grenadierów pieszych pojawili się również grenadierzy konni, którzy tworzyli kompanie wyborcze regimentów dragońskich lub samodzielne pułki. Do najbardziej znanych jednostek grenadierów konnych należał pułk gwardii Napoleona. 
Podobnie jak w innych krajach europejskich, również w Polsce powstały pułki grenadierów (w XVIII wieku regiment gwardii pieszej koronnej, a w okresie Królestwa Kongresowego pułk grenadierów gwardii) i kompanie grenadierów (tzw. kompanie wyborcze) przy batalionach piechoty (w Legionach, w wojsku Księstwa Warszawskiego oraz Królestwa Kongresowego). Podczas insurekcji kościuszkowskiej nazwę grenadierów nadano doborowym regimentom kosynierskim (grenadierzy krakowscy, sandomierscy i lubelscy).
Grenadierzy konni pojawili się w Polsce także w XVIII wieku - były to doborowe oddziały regimentów dragońskich. W czasach Księstwa Warszawskiego grenadierami konnymi zwano żołnierzy kompanii wyborczych jazdy - była to jednak nazwa nieoficjalna.
Na przełomie XVIII i XIX wieku jednostki grenadierów przekształciły się w jednostki gwardyjskie, które od pozostałych oddziałów różniły się głównie doborem żołnierzy (do jednostek grenadierów kierowano najlepiej zbudowanych rekrutów). Napoleon Bonaparte tworzył z nich także swoją gwardię ponieważ do grenadierów należeli ludzie rośli, silni i sprawni fizycznie.
W wielu armiach grenadierzy istnieli do I wojny światowej. W czasie II wojny światowej jednostki grenadierów były elitarnymi oddziałami piechoty francuskiej oraz Wehrmachtu (grenadierzy pancerni). W Armii Polskiej we Francji nazwę grenadierów przyznano 1 Dywizji Grenadierów). Później na terenie Wielkiej Brytanii, w składzie 4 Dywizji Piechoty sformowano 1 Brygadę Grenadierów. 
Obecnie jednostki grenadierów wchodzą w skład Bundeswehry (są to jednostki piechoty zmechanizowanej). W innych armiach jako grenadierów określa się żołnierzy uzbrojonych w granatniki.

</doc>
<doc id="453808" url="https://pl.wikipedia.org/wiki?curid=453808" title="Bill Weasley">
Bill Weasley



</doc>
<doc id="453810" url="https://pl.wikipedia.org/wiki?curid=453810" title="Takao Doi">
Takao Doi

Takao Doi (jap.: 土井隆雄; "Doi Takao", ur. 18 września 1954 w Minamitama w Tokio) – japoński kosmonauta i weteran lotów wahadłowców NASA.
Życiorys.
W 1980 ukończył studia inżynieryjne na Uniwersytecie Tokijskim. W 1983 na tej samej uczelni uzyskał doktorat z inżynierii kosmicznej. W swojej pracy naukowej zajmował się systemami napędowymi i technologią mikrograwitacyjną. W 2004 uzyskał też doktorat z astronomii na Uniwersytecie Rice’a.
W 1985 Doi rozpoczął pracę w National Space Development Agency w Japonii, w programie lotów załogowych. W latach 1987–1988 prowadził badania nad dynamiką cieczy w warunkach mikrograwitacji na Uniwersytecie Kolorado w Boulder oraz w 1989 w National Aerospace Laboratory w Japonii. W 1992 był rezerwowym w misji "Spacelab Japan" (STS-47). W 1994 pracował jako specjalista dla misji "Microgravity Laboratory 2" (STS-65). W 1997 odbył lot kosmiczny w ramach STS-87, czwartej z kolei misji skupionej na problematyce mikrograwitacji. Doi, jako pierwszy Japończyk w historii, odbył w czasie lotu dwa spacery kosmiczne, o łącznym czasie trwania 12 godzin 43 minut. Po raz drugi poleciał w kosmos z misją STS-123 11 marca 2008.
W latach 2009–2016 pracował w Biurze ONZ do spraw Przestrzeni Kosmicznej. W kwietniu 2016 zaczął pracę jako profesor na Uniwersytecie Kiotyjskim.
Amatorsko zajmuje się astronomią, odkrył dwie gwiazdy supernowe: SN 2002gw i SN 2007aa. 

</doc>
<doc id="453812" url="https://pl.wikipedia.org/wiki?curid=453812" title="Mikey Way">
Mikey Way

Michael James Way (ur. 10 września 1980 w Newark w USA), gitarzysta basowy zespołu My Chemical Romance (2001- 2013, 2019 - obecnie), były rytmiczny gitarzysta w zespole Electric Century.
Dzieciństwo i początki w zespole.
Członek zespołu od 2001 roku. Jest młodszym (o 3 lata) bratem Gerarda Waya, wokalisty tejże formacji. Urodził się w Newark w stanie New Jersey. Pod okiem mamy i babci dorastał i chodził do szkoły w Belleville, podobnie jak jego brat. Na basie uczył się grać już jako 10-latek, jednak postanowił skupić się na nauce i zaprzestał gry. To Mikey Way wymyślił nazwę dla zespołu brata, gdy pracując w księgarni Barnes &amp; Noble, natknął się na książkę Irvine Welsha pt. „Ecstasy: Three Tales of Chemical Romance”.
Kariera muzyczna.
Mikey udał się do college’u głównie po to, by poznać nowych ludzi, z którymi mógłby założyć zespół. Odszedł od tego pomysłu i skończył pomagając w wytwórni Eyeball Records. Dzięki czemu zaczął integrować się z życiem lokalnej sceny muzycznej.
Przyłączenie Mikey'ego do zespołu zostało zasugerowane przez Alexa Saavedrę. Way wówczas nie miał dużego doświadczenia w graniu na gitarze basowej, przez co nie dostał się wcześniej do zespołu Pencey Prep. Kiedy Mikey usłyszał, o propozycji dołączenia do My Chemical Romance, zaczął rozwijać swoje umiejętności gry na gitarze basowej.
Rok po rozpadzie My Chemical Romance, Mikey wspólnie z Davidem Debiakiem założył Electric Century.
Duet wydał pierwszą piosenkę „I Lied” 26 lutego 2014 roku. W tym samym miesiącu zespół Mikey'ego został przedstawiony w magazynie Alternative Press, jako jeden ze 100 zespołów, które należy poznać. Magazyn wspomniał, że zespół ma wystarczającą liczbę piosenek, aby wydać płytę.
13 stycznia 2015 roku, zespół wypuścił swój drugi singiel zatytułowany „Let You Get Away”.
W marcu 2015 roku Electric Century ogłosiło, że wypuści EPkę podczas Record Store Day, tym samym, 18 kwietnia światło dzienne ujrzały piosenki „Right There”, „Hail the Saints” oraz „If Heaven Will Have Me”.
9 marca 2016 debiutancki album Electric Century został dołączony jako darmowy bonus do brytyjskiego tygodnika muzycznego, Kerrang!.
Życie prywatne.
Po sukcesie trzeciego albumu studyjnego My Chemical Romance ujawniły się problemy psychiczne muzyka - zaczął cierpieć na zaburzenia afektywne dwubiegunowe. Długa terapia pomogła mu wyjść z kryzysu. 7 marca 2007 roku ożenił się z długoletnią przyjaciółką, Alicia Simmons. 23 kwietnia ogłoszono, że Mikey opuści na jakiś czas My Chemical Romance, aby spędzić trochę czasu z żoną, z dala od zgiełku medialnego. Przez ten czas zastępował go na koncertach Matt Cortez, technik gitarowy zespołu. 29 sierpnia Gerard Way podczas występu My Chemical Romance w ramach Projekt Revolution ogłosił powrót Mikey'ego do zespołu, który nastąpił wraz z jesiennymi koncertami w Europie. W 2013 roku Way rozwiódł się z Alicią, a rok później zaczął spotykać się z Kristin Blandford, z którą zaręczył się 28 marca 2015 roku. 25 listopada 2014 roku, na stronie Electric Century, Way otwarcie przyznał się do swojego problemu z używkami. Poinformował również, że jest na dobrej drodze do wyjścia z nałogu.

</doc>
<doc id="453813" url="https://pl.wikipedia.org/wiki?curid=453813" title="Piotr Szalsza">
Piotr Szalsza

Piotr Szalsza (ur. 26 maja 1944 w Bytomiu) – polski reżyser, muzyk, scenarzysta, tłumacz, pisarz, dziennikarz, publicysta, redaktor i producent widowisk telewizyjnych, organizator projektów muzycznych, teatralnych i naukowych
Przebieg kariery.
Od 1983 przebywa na stałe w Wiedniu.
Twórczość.
Szalsza jest autorem kilkudziesięciu haseł "Wielkiej Encyklopedii Muzycznej Austrii" (głównie o muzykach polskich w Austrii w XVIII-XX w.), oraz tłumaczeń na j. polski sztuk austriackich autorów - Michaela Ronzoni, Gabriel Barylli, Gerald Szyszkowitz (dla wiedeńskiego wydawnictwa Sessler). Napisał muzykę do licznych spektakli teatralnych i telewizyjnych (m.in.: Kartoteka, Szwejk, Paryżanin, Pokojówki, Pan Jowialski, Czarownice z Salem, Król, Hedda Gabler, Kapputt, Zbrodnia i kara, Niemcy, Ulubiony śpiewak Führera) i był kierownikiem muzycznym filmu Axela Cortiego Radetzkymarsch według J. Rotha (1994), jak i kilkudziesięciu nagrań płytowych, radiowych i telewizyjnych. Znana jest jego działalność dziennikarska i muzykologiczna w prasie, radio, telewizji i w wydawnictwach specjalistycznych.
Produkcje telewizyjne.
Wybrane pozycje:
Reżyseria obrazu koncertów symfonicznych, organowych, kameralnych oraz koncertów jazzowych (m.in.: A. Gilberto, J. Garbarek, L. Hampton, Fr. Hubbard, St. Grapelli, D. Gillespie, Fr. Gulda, N. Kennedy, M. Makeba, A. Makowicz, W. Marsalis, J. Pass, O. Peterson, M. Petrucciani, J. Zawinul)
Reżyseria spektakli teatralnych i operowych.
Wybrane pozycje:

</doc>
<doc id="453817" url="https://pl.wikipedia.org/wiki?curid=453817" title="Engram">
Engram

Engram, ślad pamięciowy – zmiana pozostawiona w układzie nerwowym przez określone przeżycie lub bodziec, stanowiącą podstawę późniejszego odtwarzania. Ślady pamięciowe pozostawiają zmiany w biochemicznej strukturze pamięci długotrwałej.

</doc>
<doc id="453819" url="https://pl.wikipedia.org/wiki?curid=453819" title="Tramwaje w Bydgoszczy">
Tramwaje w Bydgoszczy

Tramwaje w Bydgoszczy – system transportu tramwajowego znajdujący się w Bydgoszczy. System obsługiwany jest przez Miejskie Zakłady Komunikacyjne w Bydgoszczy, a jego organizatorem jest Zarząd Dróg Miejskich i Komunikacji Publicznej w Bydgoszczy.
W Bydgoszczy funkcjonuje 11 linii tramwajowych. Łączna długość linii z końcem 2020 wyniosła 128,05 km, przy czym długość pojedynczego toru to 91,86 km, a długość torowisk 41,4 km. Rozstaw szyn wynosi w Bydgoszczy 1000 mm. W ich przebiegu znajdują się dwie zajezdnie „Toruńska” i „Łoskoń” oraz piętnaście pętli. Zdecydowana większość torowisk składa się z toru podwójnego, z wyjątkiem niespełna kilometrowego odcinka trasy wzdłuż ulicy Nakielskiej. Sieć jest przystosowana do taboru jednokierunkowego i jednostronnego o standardowej szerokości 2,4 m.
W 2021 w godzinie szczytu kursowały 62 składy, w tym 35 niskopodłogowych. Średnia osiągana prędkość komunikacyjna wyniosła 20,5 km/h; najszybszą linią była 5 (w godzinach szczytu osiągała prędkość komunikacyjną 24,1 km/h, a poza szczytem 26,3 km/h).
Tabor.
Liniowy.
Od 1991 roku do marca 2008 roku w eksploatacji znajdowały się wyłącznie konstrukcje pochodne Konstal 105N. Dopiero w 2008 roku na bydgoskich ulicach pojawiły się nowe, niskopodłogowe tramwaje Pesa 122N. W dalszym ciągu większość stanowią jednak wagony typu 805Na.
Modernizacje wagonów 805Na.
Od 1998 roku zaczęto w Bydgoszczy stopniowo modernizować składy tramwajowe, z których najstarsze miały wówczas już 20 lat.
Pętle i zajezdnie.
Zajezdnie.
Obecnie w Bydgoszczy działają dwie zajezdnie tramwajowe: „Łoskoń” (Fordon) i „Toruńska”.
Zajezdnia Toruńska.
Oddana do użytku 22 lipca 1959 roku – "Zajezdnia Toruńska" należy do MZK Bydgoszcz. Stacjonuje tu większość wagonów eksploatowanych liniowo oraz gospodarcze i historyczne.
Zajezdnia była kilkakrotnie rozbudowywana: w 1982, 1998 i 2002. Tramwaje stacjonują na 20 torach odstawczych, a w hali znajduje się siedem kanałów. Oprócz tego na terenie zajezdni znajduje się hala naprawy wózków, hala techniczna oraz malarnie.
Zajezdnia Łoskoń.
Oddana do użytku 16 stycznia 2016 roku – "Zajezdnia Łoskoń" (Fordon) należy do spółki Tramwaj Fordon.
Tramwaje stacjonują na 7 torach odstawczych. Oprócz tego na terenie zajezdni znajduje się pętla tramwajowa z torami postojowymi, hala serwisowa z jednym kanałem oraz budynek zaplecza socjalnego.
Rozbudowa sieci.
Linia do Fordonu.
Pierwsze plany zbudowania nowej linii do Fordonu sięgały początku istnienia tego 70-tysięcznego osiedla. Względy finansowe powodowały jednak, że budowa linii odsuwana była na kolejne lata. Ostatecznie w roku 2009 przystąpiono do prac projektowych, które ukończono w roku 2012. W 2013 rozpoczęła się budowa trasy o długości 9,5 km wraz z estakadą z przystankiem i przejściem na perony kolejowe stacji Bydgoszcz Wschód. Trasa zaczyna się przy ulicy Wyścigowej (gdzie w nowej lokalizacji powstała pętla awaryjna), skąd przechodzi wspomnianą estakadą nad torami linii kolejowej do Torunia do ul. Lewińskiego, po drugiej stronie torów kolejowych. Dalej trasa prowadzi wzdłuż ul. Lewińskiego i (za skrzyżowaniem z Jasiniecką) ul. Akademicką. Przy ulicy Korfantego znajduje się pętla awaryjna "Przylesie". Następnie tory kierują się do skrzyżowania z ulicą Andersa, gdzie pierwotnie miał powstać węzeł komunikacyjny. Po skręcie w lewo trasa biegnie wzdłuż ul. Andersa, mijając ulicę Wyzwolenia. Kolejna pętla powstała w rejonie ulicy Piłsudskiego. Dalej tory ułożone są wzdłuż ul. Andersa do ulicy Geodetów (pętla "Łoskoń"), gdzie powstała zajezdnia tramwajowa. Inwestycja miała kosztować według kosztorysu 437 308 983,67 zł (z czego 209 768 552,18 zł pochodziło z funduszy UE), a jej zakończenie planowane było na 31 grudnia 2015. Rozstrzygnięty w 2013 przetarg na realizację linii wygrało konsorcjum złożone z firm „Gotowski” Budownictwo Komunikacyjne i Przemysłowe sp. z o.o., Przedsiębiorstwa Robót Mostowych „Mosty Łódź” SA, Feroco SA, Przedsiębiorstwa Inżynieryjnych Robót Kolejowych „TOR-KRAK” sp. z o.o., Przedsiębiorstwa Budowy Dróg i Mostów Kobylarnia SA oraz czeskiej spółki Metrostav a.s., podejmując się realizacji zadania za kwotę 290 mln zł i pokonując takie firmy, jak szwedzka Skanska, austriacki Strabag, włoskie Astaldi oraz portugalski Dragados. Najdroższa złożona oferta opiewała na kwotę 405 mln zł, a kwota, jaką inwestor przeznaczył na realizację zamówienia, to 307,5 mln zł. 22.10.2013 r. nastąpiło podpisanie umowy na realizację inwestycji. Budowa nowego odcinka powiązana była z zakupem za 109 mln zł 12 nowych, pięcioczłonowych tramwajów niskopodłogowych z klimatyzacją, niezbędnych do obsługi wydłużonych linii.
Budowa linii wiązała się z przebudową 14 skrzyżowań, z których część zostanie wyposażona w sygnalizację świetlną zapewniającą pierwszeństwo tramwajom. Na linii powstało 13 par przystanków (Fordońska – Wyścigowa, Bydgoszcz Wschód, Akademicka – Rejewskiego, Akademicka – Romanowskiej, Przylesie, Akademicka – Kaliskiego, Akademicka – Igrzyskowa, Andersa – Kleeberga, Andersa – Skarżyńskiego, Andersa – Wolna, Niepodległości, Andersa – Gieryna, Łoskoń (pierwotnie: Geodetów)). Równocześnie zbudowano 12 km chodników i ponad 400 m ekranów akustycznych, przebudowano 9 km dróg, 31 zatoczek autobusowych i zainstalowano 250 nowych sygnalizatorów świetlnych.
Pierwotnie przewidywano, że budowaną trasą kursować będą linie "3" z ul. Rycerskiej (w godzinach szczytu co 7,5 min, poza tym, co kwadrans) oraz "7" z Kapuścisk (co 15 min). Jesienią 2014 podano do publicznej wiadomości, że uruchomione zostaną również linie 9 (na Wilczak) oraz 10 (do Lasu Gdańskiego), a część kursów będzie rozpoczynała bieg nie na pętli końcowej "Łoskoń", a na pętli "Piłsudskiego". Czas przejazdu od początku linii w Fordonie do Ronda Fordońskiego wynosić miał 29 min, Ronda Jagiellonów 34 min, a do Dworca Głównego 40 min. Częstotliwość kursowania w godzinach szczytu miała wynosić łącznie 3 lub 5 minut.
Pierwsza jazda testowa tramwaju na nowej trasie odbyła się 12 listopada 2015.
Centrum Unijnych Projektów Transportowych przesłało podpisaną umowę o dofinansowanie projektu pod nazwą: „Budowa linii tramwajowej do dzielnicy Fordon z przebudową układu drogowego w Bydgoszczy” w ramach działania 7.3: Transport miejski w obszarach metropolitalnych priorytetu VII: Transport przyjazny środowisku Programu Operacyjnego Infrastruktura i Środowisko 2007 – 2013.
Wartość całego projektu ogółem (budowa linii, zakup taboru, przebudowa stacji Bydgoszcz Wschód) wyniosła 437 308 983,67 zł brutto, w tym uzyskane dofinansowanie ze środków europejskich 209 768 552,18 zł brutto.
Uruchomienie linii nastąpiło 16 stycznia 2016 roku.
Most Kazimierza Wielkiego – ul. Perłowa.
Spięcie torowiska tramwajowego w ulicy Fordońskiej poprzez kolejną przeprawą tramwajową przez Brdę z układem torowiska w ulicy Toruńskiej spowoduje skrócenie czasu przejazdu pasażerów pomiędzy wschodnią a południową częścią miasta o ok. 6 minut. Z uwagi na niższe koszty realizacji (możliwość budowy krótszego mostu) oraz możliwość zapewnienia lepszej obsługi osiedla Bartodzieje wariant z mostem na osi ul. Perłowej uznawany był przez Miejską Pracownię Urbanistyczną za bardziej optymalny względem trasy przez Most Kazimierza Wielkiego, planowanej historycznie jako pierwsza i przewidzianej do realizacji łącznie z drugą nitką trasy drogowej. Rozpoczęcie inwestycji planowane było ok. 2020 roku, choć podawano również datę początek 2018 roku z zakończeniem pod koniec 2019 lub w roku następnym. W II połowie 2016 podjęto decyzję, że ze względu na brak konieczności wykupu gruntów, połączenie realizowane będzie przez most Kazimierza Wielkiego. Nowe mosty (drogowy i tramwajowy) pochłoną 80 mln zł (przy wnioskowanym dofinansowaniu 49 mln zł). 21 sierpnia 2020 ogłoszono przetarg na budowę obydwu przepraw o długości 240 m, z dofinansowaniem ze środków UE w wysokości 48 mln zł i terminem realizacji w 2023 roku. Najtańsza złożona oferta (Trakcja) opiewała na 153 mln zł, to jest o 20 mln zł więcej niż zaplanowany budżet. Umowę na realizację inwestycji podpisano 5 lipca 2021, z terminem realizacji do września 2023Jednocześnie przebudowane ma zostać torowisko przy ul. Perłowej.
Torowisko w ciągu ul. Toruńskiej
Równocześnie z budową nowego połączenia kosztem 44 mln zł (w tym 26,8 mln zł dotacji z UE) modernizacji miało ulec torowisko i sieć trakcyjna wzdłuż ulicy Toruńskiej (od ronda Toruńskiego do ul. Spokojnej oraz od zajezdni tramwajowej do ul. Spadzistej) wraz z pętlą Stomil (dodatkowy tor odstawczy) oraz wszystkimi przystankami i przejazdami drogowymi. Skrzyżowania ulicy Toruńskiej ze Sporną i Kielecką miały zostać rozbudowane i wyposażone w sygnalizację świetlną, która zostanie włączona do systemu ITS, nadającego priorytet pojazdom szynowym. W efekcie umożliwi to ruch tramwajów niskopodłogowych z prędkością wyższą od obecnej. Prace budowlane miały się rozpocząć na przełomie II i III kwartału 2019 roku, a zakończyć się w IV kwartale 2020. Rozpisany w marcu 2018 przetarg na realizację inwestycji został jednak unieważniony (najtańsza złożona oferta opiewała na prawie 118 mln zł wobec 61 mln zł przewidzianych kosztorysem), a inwestycja przesunięta na lata 2021–2022. Kolejny przetarg na realizacje w trybie „projektuj i zbuduj” został ogłoszony 13 listopada 2019. Również i ten przetarg z powodu przekroczenia kosztorysu (118,7 mln zł wobec zapreliminowanych 87,5 mln zł) został unieważniony.
3 października 2017 podpisano umowę dotyczącą finansowania obydwu inwestycji.
Torowisko w ciągu ul. Kujawskiej.
Ważne dla zwiększenia efektywności funkcjonowania sieci tramwajowej w Bydgoszczy połączenie linii tramwajowej przebiegającej przez Rondo Bernardyńskie z torowiskiem zlokalizowanym w ciągu ulicy Wojska Polskiego planowane było co najmniej od lat 80. XX wieku. W 2006 opracowano projekt modernizacji ulicy Kujawskiej, zakładający również powstanie torowiska tramwajowego, który jednak nie doczekał się realizacji. Przebudowę ulicy po raz kolejny zaplanowano w 2015 w związku z budową centrum handlowego Zielone Arkady. Inwestycja została zgłoszona do regionalnego programu operacyjnego dla województwa na lata 2014–2020. Założono wówczas budowę do czerwca 2017 odcinka linii o długości 600 m, przy szacowanym koszcie inwestycji w wysokości 130 mln zł. Przyjęty plan zakładał przebudowę ronda Kujawskiego (obniżenie niwelety ronda o 2 m) i likwidację pętli tramwajowej znajdującej się w jego bezpośrednim sąsiedztwie, przebudowę pętli Magnuszewska w celu umożliwienia wjazdu na nią od strony zachodniej oraz budowę rozjazdów umożliwiających jazdę z ulicy Wojska Polskiego w ulicę Szpitalną, w kierunku pętli Glinki. Dodatkowo na węźle „Szarych Szeregów” przebudowano układ geometryczny skrzyżowania, które zostało włączone do systemu ITS, nastąpiła likwidacja jednego z peronów (w kierunku ul. Perłowej) oraz przystosowanie pozostałych do obsługi osób niepełnosprawnych. Zbudowane zostały również dodatkowe tory do skrętu z ul. Wojska Polskiego w kierunku ul. Perłowej. Umowę na przebudowę pętli Wyżyny, węzła Szarych Szeregów i łączących je torów o łącznej długości 4 km za kwotę prawie 65 mln zł miasto podpisało ze spółką ZUE z Krakowa w czerwcu 2018. Prace budowlane rozpoczęły się w lipcu 2018 i zakończyły w grudniu (pierwotnie planowano w październiku) 2019. Wraz z rozpoczętą 7 kwietnia 2018 modernizacją torowiska od Łukasiewicza do pętli Kapuściska (koszt 19 mln zł) przebudowie poddana została również sieć trakcyjna, zwrotnice zostały wyposażone w system sterowania radiowego, a pętla Kapuściska uzyskała dodatkowy, trzeci tor. Ruch tramwajowy na ul. Perłowej, Szpitalnej oraz Wojska Polskiego (od Kapuścisk do ul. Magnuszewskiej) wznowiono 12 grudnia 2019.
W 2017 podpisano z kolei umowę na dofinansowanie ze środków UE przebudowy ulicy Kujawskiej (łącznie z budową torowiska, drugiej jezdni, przebudową dwóch rond oraz budową dróg rowerowych i parkingów), a w 2018 rozpisano przetarg na realizację inwestycji. Do przetargu początkowo zgłosiło się 10 podmiotów, a oferty złożyły ostatecznie 3: konsorcjum stworzone przez firmę „Gotowski – Budownictwo Komunikacyjne i Przemysłowe Bydgoszcz”, Przedsiębiorstwo Budownictwa Drogowo-Inżynieryjnego Toruń oraz Tor-Krak Kraków (167,4 mln zł), którego oferta została ostatecznie wybrana; PBDIM Kobylarnia SA (171 mln zł) oraz Trakcja PRKiI (230 mln zł), przy założonej przez inwestora wartości kosztorysowej w wysokości 136,4 mln zł. Wszyscy wykonawcy zadeklarowali zakończenie budowy w ciągu dwóch lat od podpisania umowy i zaoferowali ośmioletnią gwarancję na wykonane prace. Umowa na realizację inwestycji została podpisana 29 listopada 2018. Pierwszy przejazd tramwaju nową trasą w ramach prób technicznych odbył się 14 października 2020 (wozy o nazwach „Truskawka” (prod. Konstal), „Carl Blumwe” i „Wincenty Gordon”).
Zgodnie z warunkami kontraktu na rondzie Bernardyńskim powstały nowe przystanki dla tramwajów jadących w kierunku Wzgórza Wolności. Oprócz linii tramwajowej wzdłuż ul. Kujawskiej o długości około 600 metrów przebudowano również około 300 metrów torowiska wzdłuż ul. Wojska Polskiego, zrealizowano buspas na zjeździe ul. Kujawskiej oraz zakup 15 tramwajów niskopodłogowych. Szacowano, że całość inwestycji kosztować będzie 276 mln zł (przy wnioskowanym dofinansowaniu 186 mln zł), jednak ostatecznie wartość ta (łącznie z wartością zakupionych tramwajów i przebudową węzła Szarych Szeregów) wzrosła do 350 mln zł, przy czym prace na ul. Kujawskiej pochłonęły niemal 168 mln zł.
W ramach prac ułożono 2424 m pojedynczego toru, w tym 1126 m na 563-metrowym odcinku ul. Kujawskiej; ponadto 634 m rozjazdów, 86 słupów trakcyjnych (w tym 50 przy torach otwartych 6 grudnia 2020). Tunel tramwajowy pod rondem otrzymał szerokość od 11 do 27 m.
Uruchomienie nowo wybudowanej linii tramwajowej na ul. Kujawskiej nastąpiło 6 grudnia 2020 (pierwotnie podawanym terminem był 15 listopada 2020).
Torowisko z ul. Gdańskiej do ul. Rycerskiej.
W 2018 podjęto prace planistyczne w celu realizacji przedsięwzięcia w latach 2021–2027. Nowa trasa o długości 1,1 km, biegnąca wzdłuż ul. Artyleryjskiej ma zapewnić lepsze skomunikowanie północnej części Śródmieścia i być realizowana wraz z rozbudową Trasy W-Z. Miejska Pracownia Urbanistyczna podjęła również analizy możliwości poprowadzenia tramwaju ulicą Chocimską (0,95 km).
Torowisko wzdłuż al. Wyszyńskiego.
Połączenie pętli Bielawy przy ul. Chodkiewicza z Rondem Fordońskim (1,6 km), które ma zostać przebudowane na rondo turbinowe, planowane jest w l. 2021-2027. W ten sposób stworzone zostanie alternatywne w stosunku do ul. Gdańskiej połączenie centrum Bydgoszczy z rondem Fordońskim przez osiedle Bielawy i Bartodzieje.
Dalsze możliwe inwestycje.
W latach 2025–2040 rozpatrywana jest dalsza rozbudowa sieci tramwajowej:

</doc>
<doc id="453820" url="https://pl.wikipedia.org/wiki?curid=453820" title="Szeflera">
Szeflera

Szeflera ("Schefflera") – rodzaj roślin z rodziny araliowatych ("Araliaceae"). W tradycyjnym, szerokim ujęciu jest to takson polifiletyczny liczący ok. 900–1100 gatunków występujących na większości obszarów kuli ziemskiej o tropikalnym i subtropikalnym klimacie. W obrębie rodzaju wyróżnianych jest wiele grup, którym nadawane są różne rangi systematyczne – od podgatunków po osobne rodzaje.
Morfologia.
Małe drzewa, krzewy i płożące się pnącza, wiele gatunków jest epifitami. Liście złożone dłoniasto, o listkach tej samej wielkości. Kwiaty drobne, zebrane z kwiatostany, zazwyczaj są to wzniesione kłosy. Owocami są drobne, mięsiste jagody.
Systematyka.
Rodzaj należy do podrodziny "Aralioideae" z rodziny araliowatych ("Araliaceae"). Ujęcie systematyczne rodzaju jest wciąż nieustalone i bardzo zróżnicowane. W szerokim, tradycyjnym ujęciu jest to takson polifiletyczny liczący ok. 900–1100 gatunków. Po wyłączeniu części rodzajów (np. "Plerandra" z Nowej Gwinei), wciąż zaliczanych jest tu ok. 550 gatunków o zasięgu pantropikalnym. W ujęciu "Plants of the World Online" należą tu 202 gatunki z Azji Południowo-Wschodniej, Nowej Zelandii i Ameryki Południowej. Jako osobne rodzaje poza ww. wyróżniane są: "Astropanax", "Crepinella", "Didymopanax", "Heptapleurum", "Sciodaphyllum". W bardzo wąskim ujęciu do rodzaju zaliczanych jest tylko 8 gatunków występujących w Nowej Zelandii (tam rośnie gatunek typowy rodzaju – "S. digitata") i na innych wyspach Oceanii.
Zastosowanie.
W krajach o ciepłym klimacie niektóre gatunki są uprawiane jako rośliny ogrodowe. W warunkach Europy Środkowej, w tym w Polsce, uprawiane są jako rośliny pokojowe, głównie szeflera najwytworniejsza.

</doc>
<doc id="453823" url="https://pl.wikipedia.org/wiki?curid=453823" title="Kruszczyca złotawka">
Kruszczyca złotawka

Kruszczyca złotawka ("Cetonia aurata") – gatunek chrząszcza z rodziny poświętnikowatych i podrodziny kruszczycowatych.
Występowanie.
Występuje w Europie Środkowej oraz w Azji Mniejszej. Osiąga długość ciała do 18–20 mm.
Opis gatunku.
Larwy rozwijają się w próchnie drzew i krzewów, zwykle w ich przyziemnej i podziemnej części, a czasami także wewnątrz mrowisk, w których odżywiają się też drewnianymi szczątkami organicznymi przynoszonymi przez mrówki. Dorosłe osobniki żywią się kwiatami; najczęściej można je spotkać na białych kwiatach czarnego bzu, na rutewce wąskolistnej i wiązówce błotnej. Żerują również na jarzębinie i głogu. Pokrywy metalicznie zielonkawo błyszczące z widocznymi licznymi białymi plamkami i wąskimi paseczkami w dolnej połowie pokryw. Spodnia strona ciała biało cętkowana. Jej pokrywy nie otwierają się podczas lotu.

</doc>
<doc id="453828" url="https://pl.wikipedia.org/wiki?curid=453828" title="Kolegiata św. Anny w Warszawie (Wilanów)">
Kolegiata św. Anny w Warszawie (Wilanów)

Kolegiata św. Anny – kościół znajdujący się w warszawskiej dzielnicy Wilanów, przy ul. Kolegiackiej 1.
Historia.
Kościół został wzniesiony w latach 1772−1775 według projektu Jana Kotelnickiego. Fundatorem był August Aleksander Czartoryski, ówczesny właściciel dóbr wilanowskich. 
Świątynia została gruntownie przebudowana w latach 1857–1870 przez Henryka Marconiego, przy współpracy Leonarda Marconiego i Jana Hussa, na zlecenie Aleksandry i Augusta Potockich.
Rzeźby w fasadzie są dziełem Bolesława Syrewicza. Otaczające kościół stacje Męki Pańskiej są dziełem Henryka Marconiego, powstały w latach 1857–1863. Dekoracje ścienne są pędzla Antoniego Kolberga.
Kościół został konsekrowany w 1884 przez arcybiskupa Wicentego Popiela.
16 października 1998 prymas Polski kardynał Józef Glemp podniósł kościół św. Anny w Wilanowie do rangi kolegiaty Kapituły Kolegiackiej Wilanowskiej.
Inne informacje.
Przed świątynią rośnie lipa drobnolistna będąca pomnikiem przyrody.

</doc>
<doc id="453832" url="https://pl.wikipedia.org/wiki?curid=453832" title="Stare Miasto w Łodzi">
Stare Miasto w Łodzi

Stare Miasto w Łodzi pokrywa się swym położeniem z centrum średniowiecznej osady miejskiej – miasteczka Łódź.
Stare Miasto Łodzi zostało ulokowane przy rzece Łódce za sprawą króla Władysława Jagiełły w 1423 roku.
Na Starym Mieście znajdują się Stary Rynek, plac Kościelny, Park Staromiejski, oraz m.in. ulice: Kościelna, Drewnowska, Nowomiejska, Zgierska, Podrzeczna, Wolborska, Bojowników Getta Warszawskiego (dawniej Żydowska), oraz obecnie Zachodnia (dawniej Stodolniana).
Po powstaniu Nowego Miasta i przeniesienia się centrum życia miejskiego na obecny Plac Wolności, Stare Miasto stało się dzielnicą zamieszkaną głównie przez ubogą ludność żydowską. W czasie wojny teren Starego Miasta włączono do łódzkiego getta ("Litzmannstadt Ghetto"). Później zburzone zostało należące do getta osiedle, zamieszkane głównie przez Żydów, znajdujące się pomiędzy Starym Rynkiem a Nowym Miastem. Po wojnie na tym miejscu powstał park, nazwany Staromiejskim. Na tym terenie wybudowano w tamtym czasie „wzorcowe” osiedle mieszkaniowe, nazwane do dzisiaj „Stare Miasto”, w dużej mierze likwidując starą zabudowę, na którą składały się głównie kamienice czynszowe. Plac Starego Rynku został całkowicie ogołocony z kramów handlowych i wyłożony płytami chodnikowymi, zaś w jego centralnym punkcie zbudowano pomnik Juliana Marchlewskiego. Plac do końca lat 80. służył często za miejsce organizowania spotkań „aktywu partyjnego”.
W 1991 roku po burzliwej debacie społecznej pomnik Marchlewskiego został zdemontowany. Władze miasta planowały przebudować i ożywić Plac Starego Rynku, plany te jednak nie zostały nigdy zrealizowane. Obecnie plac ten jest czasami wykorzystywany na plenerowe imprezy masowe, na co dzień jednak świeci pustkami, zwłaszcza od czasu uruchomienia nieopodal Centrum Manufaktura.
Według Systemu Informacji Miejskiej Stare Miasto obejmuje obszar ograniczony: granicą dzielnic Bałuty/Polesie, granicą ogródków działkowych, ul. Czarnkowską, ul. Modrą, ul. Wrześnieńską, ul. Osiedlową, przedłużenie ul. Osiedlowej do ul. Krótkiej, ul. Berlińskiego, ul. Młynarską, ul. Wojska Polskiego, granicą dzielnic Bałuty/Polesie.

</doc>
<doc id="453836" url="https://pl.wikipedia.org/wiki?curid=453836" title="Prowizje oksfordzkie">
Prowizje oksfordzkie

Prowizje oksfordzkie, reformy ustrojowe w Anglii osłabiające władzę królewską wymuszone na Henryku III w 1258 r. przez angielskich możnowładców pod przywództwem Szymona z Montfort. Prowizje oksfordzkie przez niektórych historyków nazywane są pierwszą konstytucją angielską. 
Geneza.
Plantageneci uwikłani ciągle w obronę ogromnych rodowych posiadłości na kontynencie, szczególnie we Francji, obciążali Anglię kosztami swych wojen. Jednocześnie otaczali się "obcymi" (dla Anglików), pochodzącymi z Francji, doradcami, przekazując im władzę w częstych okresach nieobecności w królestwie. Henryk III przez całe panowanie (1216-1272) borykał się z buntami angielskich baronów, chcących uzyskać wpływ na władzę w Anglii i domagających się usunięcia obcych. Sytuacja władcy stała się szczególnie trudna, gdy papież Aleksander IV zażądał od Henryka wywiązania się z porozumienia zawartego z papieżem Innocentym IV, w którym król zobowiązał się do znacznej pomocy finansowej papieżowi w jego walce we Włoszech z Hohenstaufami w zamian za obietnicę korony sycylijskiej dla syna Henryka, Edmunda. Papież zagroził królowi ekskomuniką. Angielscy baronowie na zjeździe zwołanym wiosną 1258 r., zwanym "wściekłym parlamentem", zasypali Henryka III pretensjami co do sposobu rządzenia i postulatami zmian. Ostatecznie jednak zgodzili się na specjalne podatki w zamian za powołanie komisji, która miała przygotować program reform. W jej skład weszły 24 osoby, z których połowę wybrał król, a drugą różne ugrupowania baronów. Przygotowane przez komisję propozycje (prowizje) król zatwierdził, a baronowie zaprzysięgli 10 czerwca w Oksfordzie.
Postanowienia.
Prowizje oksfordzkie nie zawierały ostatecznych postanowień, ale tworzyły mający obowiązywać 12 lat system, który miał zapewnić warunki do przeprowadzenia uzgodnionych w tym czasie reform. Opozycja antykrólewska była wewnętrznie skonfliktowana i nie potrafiła przyjąć jednolitego programu, dlatego ustalono przejściowy charakter prowizji. Symbolicznym wyrazem złożoności sytuacji w obozie baronów było przywództwo Szymona z Montfort, Francuza, szwagra króla i przez wiele lat jego ulubieńca, znienawidzonego w przeszłości przez "wyspiarskich" baronów. 
System wprowadzony przez prowizje znacznie ograniczał władzę królewską. Władca miał współrządzić z 15-osobową Tajną Radą ("Privy Council") wybieraną przez baronów, która w okresie nieobecności króla (w związku z rozległością posiadłości Plantagenetów w Europie było to częste) stawała się faktycznie najwyższym organem władzy. Wszyscy urzędnicy królestwa mieli składać przysięgę wierności nie tylko królowi, ale również Radzie. Specjalna 12-osobowa komisja miała nadzorować lokalną administrację i pobór podatków. Mianowanych dowolnie przez króla szeryfów mieli zastąpić rycerze mający ziemie w hrabstwach, którymi zarządzali. Ustalono regularne (3 razy w roku) odbywanie zgromadzenia składającego się z królewskiej Rady, dzierżawców królewskich, przedstawicieli rycerstwa i miast, zwoływanego dotąd sporadycznie przez królów od XI w., nazywanego coraz częściej "parliamentum". 
Potwierdzenie wprowadzenia w życie prowizji oksfordzkich zostało rozesłane do szeryfów w poszczególnych okręgach obok języka francuskiego i łaciny także po angielsku. Prawdopodobnie był to pierwszy ważny dokument, w przypadku którego tak uczyniono.

</doc>
<doc id="453838" url="https://pl.wikipedia.org/wiki?curid=453838" title="Odcynkowanie">
Odcynkowanie

Odcynkowanie – rodzaj korozji stopów miedzi z cynkiem (szczególnie mosiądzów odlewniczych) w roztworach zawierających chlor. Cynk ulega rozpuszczeniu i przechodzi do roztworu, a miedź pozostaje w postaci gąbczastej, co dodatkowo wzmaga korozję. Odcynkowanie nie powoduje zmian kształtu przedmiotu, lecz znacznie obniża jego wytrzymałość i szczelność.
Wrażliwość mosiądzu na odcynkowanie wzrasta:
Odcynkowaniu mosiądzów zapobiega dodatek aluminium w ilości 2-3%, jak również arsenu &gt;0,01%, niklu, ołowiu lub 1-2% cyny.

</doc>
<doc id="453839" url="https://pl.wikipedia.org/wiki?curid=453839" title="Księga gości">
Księga gości

Księga gości – element strony WWW pozwalający odwiedzającym zostawić krótki komentarz dotyczący odwiedzanej strony. Księga gości pełni najczęściej rolę pośrednika między gościem a autorem strony. W zależności od charakteru wpisu: odwiedzający może podać swój adres e-mailowy, swoją stronę WWW lub nawet swój prywatny adres. Treść księgi gości jest zazwyczaj na bieżąco moderowana przez jej właściciela. 
Zastosowanie na stronach komercyjnych.
Na stronach typu e-commerce księga gości często nosi nazwę "opinie klientów" – i służy klientom do wyrażania swoich opinii na temat działania np. sklepu internetowego. Ta forma księgi gości rządzi się swoimi prawami: np. by dodać opinię trzeba być klientem danej instytucji. Często spotykanym elementem jest również tzw. rating - dzięki któremu wystawiający opinie może dodatkowo ocenić stronę (np. w skali od 1 do 10). Tego typu księga gości najczęściej sprawdza każdy wpis przed opublikowaniem go na stronie (praktyka ta chroni przed nieuczciwymi opiniami konkurencji).

</doc>
<doc id="453842" url="https://pl.wikipedia.org/wiki?curid=453842" title="Raszyda">
Raszyda



</doc>
<doc id="453848" url="https://pl.wikipedia.org/wiki?curid=453848" title="Ślimak żółtawy">
Ślimak żółtawy

Ślimak żółtawy, winniczek białawy ("Helix lutescens") – gatunek ślimaka z rodziny ślimakowatych (Helicidae).
Występowanie.
Występuje na dwóch obszarach rozdzielonych łańcuchem Karpat. Południowo-zachodni zasięg obejmuje Spisz, Kras Słowacki, Wielką Równinę Węgierską i Siedmiogród. Na północny wschód od gór występuje w Mołdawii, Besarabii, na Podolu i wyżynach południowopolskich. W Polsce spotykany tylko w południowo-wschodniej części kraju.
Zamieszkuje tereny o charakterze stepowym, suche zarośla i słoneczne zbocza. Często spotykany w ogrodach i nasłonecznionych miejscach ruderalnych. Ślimak ten licznie występuje w okolicy Zamościa. Według tradycji sprowadzili go tu zakonnicy franciszkanie chcący urozmaicić swój jadłospis. Po kasacie zakonu ślimaki zdziczały i stały się liczne. Wprowadzenie skupu winniczków, w ostatnich latach poważnie uszczupliło ich populację.
Biologia i ekologia.
W naturalnym środowisku gatunek ten aktywny jest wiosną i latem. Do połowy września schodzi w dolne partie roślin, których płożące się wtedy pędy tworzą butwiejącą ciepłą i wilgotną osłonę, uzupełnianą później izolującą pokrywą śnieżną. Otwór muszli ślimak zamyka wieczkiem wapiennym i hibernuje. Wieczko może być nieco grubsze niż skorupka, a w miejscu styku ze ścianką otworu jest wyraźnie zgrubiałe.
"Zimowe wieczka" ślimaków lądowych, w odróżnieniu od "całorocznych wieczek" ślimaków wodnych takich jak np. żyworodka nie mają warstwy konchiolinowej, a od środka mają kształt płaskiej czarki. Na wiosnę ślimak wapń z wieczka resorbuje i się uwalnia. Niekiedy i latem można spotkać skorupki z wieczkiem – ich mieszkaniec nie przeżył zimy.
Ochrona.
Ślimak żółtawy jest gatunkiem zagrożonym gdyż jest mylony ze znacznie większym ślimakiem winniczkiem. Od 1995 do 2014 roku podlegał w Polsce ścisłej ochronie gatunkowej. Od października 2014 objęty jest ochroną częściową.

</doc>
<doc id="453849" url="https://pl.wikipedia.org/wiki?curid=453849" title="Stanisław Kocańda">
Stanisław Kocańda

Stanisław Aleksander Kocańda (ur. 26 października 1922 w Kolbuszowej, zm. 7 marca 2006 w Warszawie) – polski profesor inżynier, od 1991 członek rzeczywisty PAN. 
Działalność.
Nauczyciel akademicki, długoletni pracownik naukowy i dydaktyczny Katedry Podstaw Konstrukcji Maszyn Wydziału Mechanicznego Wojskowej Akademii Technicznej, doktor honoris causa WAT, Politechniki Częstochowskiej i Politechniki Lubelskiej. Twórca Polskiej Szkoły Badań Zmęczeniowych i Mechaniki Pękania Materiałów i Konstrukcji. Autor i współautor około 350 publikacji, 26 monografii książkowych i podręczników akademickich. Monografia pt. "Zmęczeniowe pękanie metali", , została przetłumaczona na język angielski, rosyjski, japoński oraz chiński. 
Był członkiem Komitetu Budowy Maszyn PAN, organizatorem i przewodniczącym Międzysekcyjnych Zespołów Zmęczenia i Mechaniki Pękania Materiałów i Konstrukcji PAN, członkiem Komitetu Mechaniki PAN, Komitetu Nauki o Materiałach PAN i Komitetu Nagród Państwowych, członkiem zwyczajnym Towarzystwa Naukowego Warszawskiego, Polskiego Towarzystwa Mechaniki Teoretycznej i Stosowanej, członkiem czynnym i członkiem honorowym European Structural Integrity Society. Odznaczony m.in. Krzyżem Komandorskim i Krzyżem Kawalerskim Orderu Odrodzenia Polski, Medalem Komisji Edukacji Narodowej, laureat nagrody Prezesa Rady Ministrów RP za wybitny dorobek naukowy. Spoczywa na cmentarzu Powązkowskim (kwatera 88-1-2).
Jego żoną była Kazimiera (1925-1992).

</doc>
<doc id="453850" url="https://pl.wikipedia.org/wiki?curid=453850" title="Hotel Warszawa w Warszawie">
Hotel Warszawa w Warszawie

Hotel Warszawa, dawniej Prudential House, zwyczajowo Prudential – warszawski wieżowiec, wybudowany w latach 1931–1933 przy pl. Napoleona 9 (obecnie pl. Powstańców Warszawy) w stylu "art déco" z przeznaczeniem na siedzibę miejscowej spółki brytyjskiego Towarzystwa Ubezpieczeń „Prudential”. W latach 1954–2002 oraz ponownie od 2018 budynek mieści, obecnie pięciogwiazdkowy, hotel „Warszawa”.
Opis.
Budynek powstał w miejscu zajmowanym do 1901 przez Szpital Dzieciątka Jezus. Według pierwotnych planów miał mieć 11 pięter, jednak architekci, biorąc pod uwagę znaczne zróżnicowanie wysokości już stojących przy placu Napoleona budynków (2-6 pięter), uznali, że to będzie wysokość niewystarczająca do osiągnięcia odpowiedniego wrażenia dominanty. Budynek miał wysokość 66 m (16 pięter) i był widoczny z wielu punktów Śródmieścia.
W dolnej części budynku znajdowała się przestrzeń biurowa, w wieży mieściły się luksusowe apartamenty. Pomiędzy nimi, na szóstym piętrze mieściły się mieszkania służbowe i pomieszczenia gospodarcze. W części biurowej mieściły się nie tylko pomieszczenia towarzystwa Prudential, ale i innych firm, również Wydziału Handlowego Poselstwa Hiszpanii (1935-1938). Najbardziej luksusowe mieszkania miały po 240 m² powierzchni, zajmowanej przez 6 pokojów, 3 łazienki, kuchnię i służbówkę. Nawet mniej luksusowe apartamenty miały oprócz wejścia głównego wejście dla służby i windy. Budynek zaprojektował Marcin Weinfeld, zaś stalową konstrukcję spawaną ustawioną na żelbetowych fundamentach biurowca zaprojektowali Stefan Bryła i Wenczesław Poniż. Konstrukcję wykonała warszawska spółka K. Rudzki i S-ka. Drzwi wejściowe skonstruowano z patynowanej miedzi, pozostałe drzwi i framugi okien wykonano z jesionu. Nad bocznymi wejściami znajdowały się rzeźby Ryszarda Moszkowskiego. Do budowy użyto ponad 2 mln cegieł, 2 tys. ton cementu oraz ponad 1500 t stali. Towarzystwo Ubezpieczeń „Prudential” przeniosło się do swojej nowo wybudowanej siedziby z pałacu Kronenberga.
W 1937 na dachu wieżowca umieszczono antenę telewizyjną, a 26 sierpnia 1939 wyemitowano stamtąd pierwszą próbną transmisję z udziałem Mieczysława Fogga.
Prudential został poważnie uszkodzony w czasie II wojny światowej. W czasie obrony Warszawy we wrześniu 1939 wybuchły w nim pożary. Podczas powstania warszawskiego został ostrzelany przez ok. 1000 pocisków. 28 sierpnia został trafiony pociskiem o masie 2 ton kalibru 600 mm z samobieżnego moździerza typu Karl-Gerät (o nazwie Ziu), co odchyliło go od pionu. Jednak jego stalowa konstrukcja przetrwała. Sześć fotografii tego wydarzenia wykonanych z dachu kamienicy przy ul. Kopernika 28 przez Sylwestra Brauna ps. „Kris” należy do ikonicznych fotografii z okresu powstania.
Po wojnie na szczycie wypalonego wieżowca przez kilka lat gniazdował sokół wędrowny.
W 1945 nieruchomość odebrano przedwojennym właścicielom na podstawie tzw. dekretu Bieruta, otrzymali oni jednak później odszkodowanie na podstawie umowy indemnizacyjnej z Wielką Brytanią. Budynek został odbudowany w latach 1950–1953 w socrealistycznym kostiumie (m.in. z kariatydami). Autorem nowego projektu był również Marcin Weinfeld. Budynek otrzymał nową funkcję. W 1954 otwarto w nim hotel Warszawa. Posiadał 375 miejsc noclegowych (pokoje jednoosobowe, dwuosobowe, 1 apartament), 200 miejsc w restauracji, 100 w kawiarni, 20 w lokalu nocnym.
Hotel zakończył działalność w 2002, a w 2005 spółka Hotele Warszawskie Syrena sprzedała budynek spółce Polimex-Mostostal za 6,3 mln euro. W 2009 Polimex-Mostostal sprzedał hotel rodzinie Likusów z Krakowa.
W latach 2010–2018 prowadzony był remont generalny budynku. Prace przerwano podczas budowy drugiej linii metra, a następnie wznowiono na przełomie 2015/2016. Przewlekłość remontu wzbudziła kontrowersje, podobnie jak plan przywrócenia charakteru sprzed wojny i uznania za wartą ochrony jedynie konstrukcji stalowej. Budynek został pozbawiony socrealistycznych detali, rozebrano portyk z kariatydami i herbem Warszawy, a z reprezentacyjnych wnętrz usunięto wystrój z lat 50. W listopadzie 2018 w budynku otwarto pięciogwiazdkowy hotel Warszawa.

</doc>
<doc id="453852" url="https://pl.wikipedia.org/wiki?curid=453852" title="Stonkowate">
Stonkowate

Stonkowate (Chrysomelidae) – bardzo liczna rodzina owadów z rzędu chrząszczy, odznaczająca się ciekawym, jaskrawym ubarwieniem, często z metalicznym połyskiem. Obecnie opisano ok. 35 tys. gatunków z tej rodziny, najwięcej w obszarach klimatu tropikalnego i subtropikalnego. W tej liczbie ok. 600 gatunków występuje w Europie Środkowej. Larwy zazwyczaj żerują na liściach roślin. Niektóre są szkodnikami roślin uprawnych, jak najbardziej znana, niemająca poważnych wrogów naturalnych w Europie stonka ziemniaczana lub żerująca na liliach poskrzypka liliowa. 

</doc>
<doc id="453857" url="https://pl.wikipedia.org/wiki?curid=453857" title="Diego Forlán">
Diego Forlán

Diego Martín Forlán Corazzo (wym. ; ur. 19 maja 1979 w Montevideo) – urugwajski piłkarz grający na pozycji napastnika, najlepszy piłkarz Mistrzostw Świata 2010. W sezonie 2011–2012 był zawodnikiem Interu Mediolan. Później przez dwa lata występował w Internacional Porto Alegre. Obecnie trener urugwajskiego klubu CA Atenas.
Kariera klubowa.
Swoją karierę piłkarską Diego Forlán zaczynał w CA Independiente w 1998 roku. Grał w tym zespole przez 4 sezony. Rozegrał w nim 80 spotkań, strzelając przy tym 37 goli. W styczniu 2002 roku za 6,9 miliona funtów przeszedł do Manchesteru United. Swój debiut zaliczył 29 stycznia 2002 roku w meczu z Boltonem. Swojego pierwszego gola strzelił dopiero w 18 sierpnia 2002 roku w meczu z Maccabi Hajfa. Forlán strzelał bramki, które czasami przesądzały o zwycięstwie jego drużyny, za co był ceniony w klubie, choć strzelał ich mało. W 2004 roku (gdy, do klubu z Manchesteru przybył Wayne Rooney) zabrakło dla niego miejsca w składzie i latem 2004 roku przeszedł na zasadzie wolnego transferu do hiszpańskiego Villarreal CF. W pierwszym swoim sezonie Forlán strzelił dla swojego nowego klubu 25 goli i został królem strzelców ligi hiszpańskiej. Razem z Thierrym Henrym zdobył tytuł Złotego Buta w Europie. 30 czerwca 2007 r. przeszedł do Atlético Madryt za 21 mln euro. W sezonie 2008/09 również zdobył Złoty But oraz tytuł króla strzelców ligi. Strzelił wówczas 32 bramki.
W finałowym meczu Ligi Europy 2009/2010 z Fulham zdobył dwa gole (w 32. i 116. minucie), a Atlético Madryt wygrało 2:1.
Latem 2011 roku przeszedł z Atletico do Interu Mediolan za około 5 mln euro. W swoim pierwszym meczu w nowym klubie Forlán strzelił gola w 93 minucie, jednak Inter ostatecznie przegrał z US Palermo. Po zakończeniu sezonu Forlan rozwiązał kontrakt za porozumieniem stron. Sezon w barwach "Nazzurich" Urugwajczyk nie mógł zaliczyć do udanego. 6 lipca 2012 roku przeniósł się na zasadzie wolnego transferu do brazylijskiego Internacional Porto Alegre, z którym podpisał trzyletni kontrakt.
W 2014 roku wiele mówiło się o jego powrocie do Premier League, lecz ostatecznie Forlan podpisał atrakcyjny 1,5 roczny kontrakt z japońskim Cerezo Osaka.
W dniu 10 lipca 2015 r. Forlán podpisał umowę na 18 miesięcy z jego klubem z dzieciństwa – Peñarol. Potem przeniósł się do indyjskiego klubu Mumbai City FC w rozgrywkach Indian Super League.
Kariera reprezentacyjna.
Diego Forlán rozegrał w reprezentacji swojego kraju 107 spotkań, strzelając 36 bramek. Zagrał na MŚ w 2002 roku w meczu z Senegalem, gdzie strzelił jedną bramkę. Debiutował kilkanaście dni wcześniej w meczu z Arabią Saudyjską.
W czasie MŚ w 2010 roku zdobył pięć bramek, w tym jedną z rzutu karnego. Dzięki swojej grze na tym turnieju został uhonorowany nagrodą dla najlepszego piłkarza Mistrzostw Świata, czyli Złotą Piłką. Został również królem strzelców tej imprezy, jak i trzej inni piłkarze: Thomas Müller, David Villa oraz Wesley Sneijder.
Na Copa América 2011 doprowadził swój zespół do finału z Paragwajem, w którym zdobył 2 bramki, pieczętując piętnasty tytuł mistrzów Ameryki Południowej, dzięki któremu Urugwaj stał się liderem wszech czasów tych rozgrywek. Podczas tego turnieju Forlán został także rekordzistą Urugwaju pod względem liczby występów w reprezentacji oraz zrównał się w liczbie strzelonych goli z dotychczasowym rekordzistą Héctorem Scarone. 11 października 2011 w meczu z Paragwajem strzelił swoją 32 bramkę dla reprezentacji, stając się tym samym samodzielnym rekordzistą wszech czasów swojej reprezentacji. 20 czerwca 2013 na Pucharze Konfederacji w Brazylii zaliczył swój setny występ dla reprezentacji w meczu z Nigerią. W tym samym spotkaniu strzelił bramkę, która dała zwycięstwo Urugwajowi.
Kariera trenerska.
20 grudnia 2019 r. urugwajski klub Peñarol, ogłosił, że ich nowym trenerem zostanie Diego Forlán.
Życie rodzinne.
Forlán pochodzi z rodziny piłkarskiej. Jego ojciec Pablo Forlán był uczestnikiem MŚ w 1974 roku w barwach Urugwaju, a jego dziadek ze strony matki Juan Carlos Corazzo był zawodnikiem CA Independiente. Wszyscy trzej wygrywali turniej Copa America: dziadek jako trener Urugwaju dwukrotnie w 1959 i 1967, ojciec jako zawodnik również w 1967. Diego zdobył mistrzostwo Ameryki Południowej w 2011.

</doc>
<doc id="453860" url="https://pl.wikipedia.org/wiki?curid=453860" title="Teoria konstytucjonalna Kretschmera">
Teoria konstytucjonalna Kretschmera

Ernst Kretschmer wykorzystał wiele znanych podziałów na typy fizyczne.
W 450 roku p.n.e. grecki lekarz Hipokrates wyodrębnił dwa podstawowe typy budowy ciała: szczupłą i krępą - którym przypisał odpowiednio podatność na gruźlicę i wylewy krwi.
Wiek XVIII Haller opisał trzy typy ludzi:
Kretschmer 
skonstruował szczegółowy i obiektywny kwestionariusz, który pozwalał na zakwalifikowanie badanych do trzech wyróżnionych typów. 
Dodatkowo Kretschmer wyróżnił typ dysplastyczny (asymetryczny, dysplastyk), do którego zaliczają się te osoby, które wyraźnie odbiegają od normy.
Po porównaniu badań fizycznych pacjentów z diagnozami ich umysłowych schorzeń doszedł do wniosku, że:
Zgodnie z jego koncepcją większość "pykników" to "cyklotymicy", u których zamiennie następuje podwyższony i obniżony nastrój, zaś większość "asteników" to "schizotymicy" z tendencją do wycofywania się i koncentrowania na sobie.
Mimo rzetelnych pomiarów ustalenia Kretschmera nie uwzględniały wieku pacjentów. Choroba dwubiegunowa pojawia się częściej w drugiej połowie życia, ludzie też z wiekiem mają skłonność przybierać na wadze. Schizofrenia zaś pojawia się częściej w młodym wieku, gdy ciało większości ludzi jest szczuplejsze niż w wieku późnym. W związku z tym ustalenia Kretschmera mogą dotyczyć nie tyle związku między budową ciała a skłonnością do zapadania na określoną psychozę, lecz korelacji między wiekiem a zachorowalnością.

</doc>
<doc id="453868" url="https://pl.wikipedia.org/wiki?curid=453868" title="Ponik">
Ponik



</doc>
<doc id="453869" url="https://pl.wikipedia.org/wiki?curid=453869" title="Franciszek Brożek">
Franciszek Brożek

Franciszek Zachariasz Brożek (ur. 23 sierpnia 1890 w Krakowie, zm. w 1940 w Charkowie) – podpułkownik piechoty Wojska Polskiego, członek i współzałożyciel Towarzystwa Sportowego „Wisła”, ofiara zbrodni katyńskiej.
Życiorys.
Franciszek Zachariasz Brożek urodził się 23 sierpnia 1890 w Krakowie, w rodzinie Jana, urzędnika pocztowego, i Józefy ze Stasików. Ukończył II Gimnazjum Św. Jacka w Krakowie oraz zaliczył cztery półrocza na Wydziale Prawa UJ.
Po wybuchu I wojny światowej walczył w szeregach cesarskiej i królewskiej armii. Od lutego do lipca 1916 walczył na froncie rosyjskim, a od lutego 1917 do czerwca 1918 na froncie włoskim. W lutym otrzymał stopień porucznika armii austriackiej. W 1918 roku został przyjęty do Wojska Polskiego i przydzielony do 8 pułku piechoty Legionów. Uczestnik wojny polsko-ukraińskiej, a następnie polsko-bolszewickiej.
Bramkarz pierwszej drużyny piłkarskiej Wisły Kraków do 1910 roku. Reprezentant Polski w Igrzyskach Olimpijskich w 1924 (Paryż) w strzelectwie sportowym. Zajął 15. miejsce drużynowo w strzelaniu do tarcz 200, 400, 600, 800 m.
12 kwietnia 1927 roku awansował na majora ze starszeństwem z dniem 1 stycznia 1927 roku i 80. lokatą w korpusie oficerów piechoty. W lipcu 1928 został przesunięty w 18 pułku piechoty w Skierniewicach ze stanowiska oficera sztabowego pułku na stanowisko dowódcy I batalionu. 23 marca 1932 roku został przeniesiony do Korpusu Ochrony Pogranicza. W 1934 roku został wyznaczony na stanowisko dowódcy batalionu KOP „Iwieniec”. W 1936 roku został awansowany na podpułkownika. W 1937 roku został szefem Urzędu Wychowania Fizycznego i Przysposobienia Wojskowego Okręgu Korpusu Nr IX w Brześciu.
W czasie kampanii wrześniowej 1939 roku dostał się do sowieckiej niewoli. Przebywał w obozie w Starobielsku. Wiosną 1940 roku został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 roku spoczywa na Cmentarzu Ofiar Totalitaryzmu w Charkowie.
5 października 2007 roku minister obrony narodowej Aleksander Szczygło mianował go pośmiertnie na stopień pułkownika. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="453875" url="https://pl.wikipedia.org/wiki?curid=453875" title="Wybrzeże wysokie">
Wybrzeże wysokie



</doc>
<doc id="453879" url="https://pl.wikipedia.org/wiki?curid=453879" title="Operacja Brevity">
Operacja Brevity

Operacja Brevity – brytyjska operacja wojskowa przeprowadzona w dniach 15–27 maja 1941 roku w czasie kampanii afrykańskiej II wojny światowej, mająca na celu przerwanie oblężenia Tobruku.
Rozkład sił.
12 maja, trzy dni przed rozpoczęciem operacji Brevity, konwój o kryptonimie "Tiger" zawierający 238 czołgów (21 Mark VIC, 82 czołgów Cruiser (w tym duża część nowych czołgów Crusader) i 135 czołgów piechoty Matilda) oraz 43 myśliwce Hawker Hurricane przybył do Aleksandrii. W związku z tymi uzupełnieniami i ogólną presją premiera Winstona Churchilla na zajęcie Tobruku gen. Wavell postanowił przeprowadzić kontrofensywę na pozycje wroga. Pierwszym celem miało być zdobycie Sollum i przełęczy Halfaya z Fortem Capuzzo, a następnie uwolnienie Tobruku.
Gen. Archibald Wavell pospiesznie zreorganizował XIII Korpus pod dowództwem gen. Noela Beresforda-Peirse'a. W tym czasie armia ta składała się z 7 Dywizji Pancernej oraz indyjskiej 4 Dywizji Piechoty. Przeciwko nim stał Afrika Korps gen. Erwina Rommla, który miał więcej dywizji, lecz o wiele mniej czołgów. W dodatku wchodzące w skład jego sił wojska włoskie były niedostatecznie wyposażone i przygotowane do ciężkich warunków panujących na pustyni. Pomimo tych problemów potrafili stawić czoło Brytyjczykom.
Przebieg operacji.
Rankiem 15 maja 1941 roku na pozycje 15 batalionu motocyklowego z 15 dywizji pancernej i włoskiej kompanii lekkiej piechoty z kilkoma działami przeciwpancernych 47/32 mm uderzyła piechota z 2nd Scots Guards wspierana przez czołgi z 4 RTR. Niemcy i Włosi nie zdołali powstrzymać natarcia i musieli się wycofać. Podczas odwrotu Włosi okrążyli i zniszczyli siedem z dziesięciu czołgów Matylda ze szwadronu C, 4 RTR. Przełęcz Halfaya znalazła się w rękach brytyjskich. Sukces był tym większy, że gdy Szkoci i Australijczycy uderzyli na As-Sallum, Niemcy nie wytrzymali także tego natarcia. Następnie Matildy z 4. RTR ruszyły na Fort Capuzzo, który został zdobyty w południe. Straty Brytyjczyków w tej ataku wynosiły 160 żołnierzy, 5 zniszczonych czołgów Matilda i 13 uszkodzonych.
Dla sztabu Rommla wiadomości nie były zadowalające. Postanowiono wysłać w rejon walk 8. ppanc.(Kampfgruppe "Herff" i "Kramer"), wsparty baterią armat Flak 18/36. Już 17 maja czołgi niemieckie płk. Herffa śmiałym atakiem odbiły Fort Capuzzo i zbliżyły się do przełęczy Halfaya. Niemcy postanowili wykorzystać ogromny atut, jakim były działa 88 mm, i zniszczyć brytyjskie jednostki pancerne, nie wdając się w walki bezpośrednie. Kampfgruppe "Herff" skierowała się na południowy zachód od As-Sallum, co sprowokowało Brytyjczyków do kontrnatarcia. Matildy z 4 RTR zostały zmasakrowane z odległości 1000 m przez obsługi "88", zniszczono 11 czołgów. Ten manewr pozostawił As-Sallum bez osłony pancernej, co sprawiło, że Kampfgruppe "Kramer" bez przeszkód opanowała miasto. Niemcy za wszelką cenę starali się ponownie zająć przełęcz Halfaya. Zmienili jednak taktykę - unikali frontalnego natarcia, starali się sprowokować Brytyjczyków do lokalnych kontrataków, w których zniszczyli ich czołgi. Główne natarcie na przełęcz nastąpiło 26 maja. Na pozycje brytyjskie z zachodu nacierał 1. batalion ze 104 pzmot., natomiast czołgi Kampfgruppe "Kramer" oraz 15 batalion motocyklowy po wykonaniu głębokiego obejścia przełęczy uderzyły na Brytyjczyków od wschodu. Natarcie 1 batalionu nie przyniosło spodziewanych rezultatów i wsparte zostało przez czołgi z Kampfgruppe "Herff". Piechurzy po otrzymaniu wsparcia przełamali pozycje brytyjskie. Brytyjczycy usiłowali się bronić, jednak gdy na ich tyłach pojawiły się czołgi z Kampfgruppe "Kramer", musieli się wycofać. Rommel odzyskał przełęcz Halfaya za cenę niewielkich strat.
Straty i przyczyny niepowodzenia operacji.
W tej operacji armia Rommla poniosła minimalne straty (5 czołgów i ok. 500 zabitych). Straty brytyjskie były o wiele większe. Alianci stracili 96 czołgów, oraz ponad 1000 żołnierzy. Dodatkowo, w wyniku ponownego przejęcia przełęczy Niemcy zdobyli dużą ilość zaopatrzenia i sprzętu, w tym 9 dział artylerii, 7 Matild, oraz pewną część samochodów ciężarowych.
Brak koordynacji między siłami lądowymi i powietrznymi oraz między XIII korpusem i 9 dywizją australijską gen. Morsheada pozostałą w Tobruku to główne przyczyny niepowodzenia operacji. W wyniku tego armia brytyjska wykonała szybki odwrót w stronę Egiptu, a Rommel począł ostre przygotowywania do kontrnatarcia. W następnym miesiącu podczas operacji Battleaxe te same alianckie dywizje pod tym samym dowództwem ponowiły atak, lecz znowu otrzymały kosztowną lekcję od Afrika Korps. Dopiero podczas operacji Crusader zdołano uwolnić Tobruk spod oblężenia wojsk niemiecko-włoskich.
Ordre de Bataille wojsk brytyjskich.
W poniższym zestawieniu ujęto tylko duże związki operacyjne i taktyczne. Nie ujęto w nim armijnych ani korpuśnych jednostek artylerii, saperów, rozpoznawczych i innych pomocniczych.

</doc>
<doc id="453886" url="https://pl.wikipedia.org/wiki?curid=453886" title="Rafał Cieszyński">
Rafał Cieszyński

Rafał Cieszyński (ur. 10 czerwca 1976 w Rypinie) – polski aktor filmowy i teatralny, prezenter telewizyjny oraz instruktor kulturystyki.
Życiorys.
Wczesne lata.
W młodości uczęszczał na zajęcia taneczne w Domu Kultury w Rypinie. Naukę rozpoczął w Technikum Elektronicznym w Bydgoszczy. Po przeprowadzce do stolicy kontynuował i ukończył naukę w Technikum Elektronicznym im. Generała Józefa Bema w Warszawie. W 2002 z wyróżnieniem ukończył Szkołę Filmową w Łodzi.
Mając 18 lat, został gospodarzem programu "Młodzieżowe Studio Poetyckie" (1994). Następnie prowadził "Magazyn Młodzieżowy Raj" dla TVP1, kanał tematyczny "Tylko Muzyka" i polsatowską "Muzyczną windę".
Kariera.
W 1997 zadebiutował na ekranie rolą Marcina w telenoweli TVP1 "Klan", w której grał do 2000. W kolejnych latach grał w wielu innych serialach, m.in. Maksymiliana Friege’a w serialu "Fala zbrodni" (2006–2007), diabła w sitcomie "Świat według Kiepskich" (2004), przyjaciela Pawła w serialu "Pierwsza miłość" (2004–2005, 2014–2015), Sławomira „Zidane” Halca, członka gangu w serialu Macieja Dejczera "Oficer" (2005), homoseksualnego Szymona Pawłowskiego w serialu "Pensjonat pod Różą" (2005), starszego sierżanta Przemysława Gibalskiego w serialu TVP1 "Ojciec Mateusz" (od 2008).
Studiował aktorstwo w Lee Strasberg Studio w Los Angeles.
Po debiutanckiej małej roli kinowej w adaptacji powieści Henryka Sienkiewicza w reżyserii Jerzego Hoffmana "Ogniem i mieczem" (1999), zagrał zakochanego ucznia klasy maturalnej w filmie "To my" (2000) i pojawił się jako pan młody w "Listach miłosnych" (2001). We współczesnej filmowej adaptacji Balladyny Słowackiego w reżyserii Dariusza Zawiślaka zagrał postać kochanka Balladyny, wzorowaną na Fon Kostrynie.
W 2000 zadebiutował na scenie Teatru Zwierciadło w Łodzi w spektaklu Jana Machulskiego "Niebezpieczne zabawy". Występował w warszawskich teatrach: Studio im. Stanisława Ignacego Witkiewicza (2002–2006) i Komedia (2007).
Wystąpił w teledysku do piosenki Natalii Kukulskiej „Cicho ciepło” (2001).
Uczestniczył w programach rozrywkowych: "Taniec z gwiazdami" (2006), "Gwiazdy tańczą na lodzie" (2008) i "Fort Boyard" (2009), w którym zwyciężył. Był gościem drugiego odcinka programu dokumentalnego kanału TLC "Gwiazdy w karetce" (2015). Był również prowadzącym reality show telewizji Puls "Bankomat. Wyścig z czasem" (2013).
Jest instruktorem kulturystyki Polskiej Federacji Trójboju Siłowego i Kulturystyki oraz Amerykańskiej Federacji ISSA.
Życie prywatne.
W 2007 ożenił się z Alżbetą Lenską. Ślub kościelny wzięli 28 sierpnia 2008 w kościele św. Anny przy Krakowskim Przedmieściu. Mają dwoje dzieci, córkę Zofię (ur. w maju 2011) i syna Antoniego (ur. w maju 2013).

</doc>
<doc id="453894" url="https://pl.wikipedia.org/wiki?curid=453894" title="Bernd Wehmeyer">
Bernd Wehmeyer

Bernd Wehmeyer (ur. 6 czerwca 1952 w Herford) – piłkarz niemiecki grający na pozycji obrońcy.
Wehmeyer zaczynał karierę jako napastnik. Po kilku sezonach w słabszych klubach, niespodziewanie znalazł zatrudnienie w Hamburgerze SV, wówczas bardzo dobrym klubie Bundesligi. Początkowo był tam jedynie alternatywą i cieniem rewelacyjnie spisujących się Horsta Hrubescha i Kevina Keegana.
Na początku lat osiemdziesiątych wiekowy już Wehmeyer został przekwalifikowany na obrońcę. Swoje nowo powierzone defensywne zadania wypełniał solidnie, mając swój wkład w olbrzymie sukcesy klubu z Hamburga
Po zakończeniu zawodowej kariery, przez kilka lat występował w amatorskich zespołach czwartej ligi. Od 2001 roku, nieprzerwanie jest managerem drużyny HSV.

</doc>
<doc id="453897" url="https://pl.wikipedia.org/wiki?curid=453897" title="Mechanizmy śrubowe">
Mechanizmy śrubowe



</doc>
<doc id="453900" url="https://pl.wikipedia.org/wiki?curid=453900" title="Otto Lätsch">
Otto Lätsch

Otto Lätsch (ur. 26 listopada 1905 w Lichtenberg, zm. 24 stycznia 1948 w Krakowie) – zbrodniarz hitlerowski, członek załogi obozu koncentracyjnego Auschwitz-Birkenau i SS-Unterscharführer.
Z zawodu był szoferem. Do NSDAP należał od 1933, a 1 września 1939 został powołany do Wehrmachtu. W marcu 1943 Lätsch został wcielony do Waffen-SS i przydzielony do Auschwitz-Birkenau. W obozie tym pełnił służbę kolejno jako szofer, podoficer kompanii strażniczej i "Blockführer". W połowie lipca 1944 został przeniesiony do podobozu Gliwice IV, gdzie początkowo pełnił obowiązki zastępcy "Lagerführera", jako jego zastępca, a następnie zajmował się w tym podobozie sprawami administracyjnymi.
W Gliwicach Lätsch dokonywał selekcji więźniów, wyznaczając co miesiąc ok. 50 z nich do komór gazowych Brzezinki. Przy ewakuacji tego podobozu nakazał podpalić izbę chorych, w której przebywali więźniowie, na skutek czego tylko jeden z nich ocalał. Dokonywał także zabójstw więźniów z najbardziej nawet błahych powodów, także podczas marszu śmierci (ewakuacji obozu). Wreszcie Lätsch często znęcał się nad więźniami, katując i dręcząc ich ponad siły różnymi ćwiczeniami.
Schwytany przez aliantów, został wydany władzom polskim. Następnie zasiadł na ławie oskarżonych w pierwszym procesie oświęcimskim. Otto Lätsch został skazany 22 grudnia 1947 przez Najwyższy Trybunał Narodowy w Krakowie na karę śmierci przez powieszenie. Wyrok wykonano w krakowskim więzieniu Montelupich.

</doc>
<doc id="453903" url="https://pl.wikipedia.org/wiki?curid=453903" title="Biskupi Spiry">
Biskupi Spiry



</doc>
<doc id="453905" url="https://pl.wikipedia.org/wiki?curid=453905" title="Wiązownica Kolonia">
Wiązownica Kolonia



</doc>
<doc id="453906" url="https://pl.wikipedia.org/wiki?curid=453906" title="Biedronka mączniakówka">
Biedronka mączniakówka

Biedronka mączniakówka, kroszela, biedronka dwudziestodwukropka ("Psyllobora vigintiduopunctata, syn. Thea vigintiduopunctata") – gatunek owada z rodziny biedronkowatych z rzędu chrząszczy.
Wygląd.
Osiąga 3-4 mm długości. Pokrywy skrzydłowe barwy jasnożółtej pokryte 22 czarnymi plamkami po 11 na każdej z nich. Spód ciała ma czarny. Ubarwienie larw również jest żółte.
Odżywianie.
Większość biedronek, np. siedmiokropka to drapieżniki. Mączniakówka to wyjątek – żywi się pleśnią z rodziny mączniaków – w stadium larwalnym i jako owad dorosły. Jest w pewnym sensie pożyteczna, bo zjadając mączniaki chroni rośliny. Potrafi jednak przenosić na sobie zarodniki grzyba, rozprzestrzeniając go, przez co jest często postrzegana za szkodnika.
Występowanie.
Gatunek występuje w całej Europie oraz w umiarkowanej strefie w Azji. W Polsce bardzo pospolity.

</doc>
<doc id="453908" url="https://pl.wikipedia.org/wiki?curid=453908" title="Przeciążenie">
Przeciążenie

Przeciążenie, nadważkość – stan, w jakim znajduje się ciało poddane działaniu sił zewnętrznych innych niż siła grawitacji, których wypadkowa powoduje przyspieszenie inne niż wynikające z siły grawitacji. Przyjęto wyrażać przeciążenie jako wielokrotność standardowego przyspieszenia ziemskiego. Tak zdefiniowane przeciążenie jest wektorem, mającym kierunek i zwrot.
Przeciążenie może być powodowane przez wibracje, manewry obiektu takiego jak samolot czy samochód, ciąg silników napędowych statku kosmicznego, ciśnienie gazów przyspieszających w lufie pocisk, kolizje itp.
1 "g" to składowa pionowa przeciążenia ciała znajdującego się na powierzchni Ziemi w spoczynku lub w ruchu ustalonym, 0 "g" odpowiada stanowi nieważkości (spadek swobodny pod działaniem sił grawitacji). Znajomość przewidywanych przeciążeń umożliwia obliczenie obciążeń i odpowiednie zaprojektowanie konstrukcji obiektów technicznych a także ocenę narażeń, jakim poddawane będą w rozważanych okolicznościach organizmy żywe.
Przeciążenie (jak i niedociążenie) może mieć wyłącznie wartość nieujemną (dodatnią lub równą 0). Znak przyspieszenia charakteryzuje umowny kierunek działania sił:
Dodatnie
Ujemne
Z uwagi na położenie delikatnie ukrwionych organów (mózg, gałki oczne) kierunek przyspieszenia powoduje odpowiednio napływ lub odpływ krwi, powodując zmianę jej ciśnienia w tych narządach. W przypadku napływu krwi i wzrostu jej ciśnienia wzrasta prawdopodobieństwo wystąpienia wylewów do mózgu zagrażających zdrowiu i życiu lub do gałek ocznych zagrażających częściowym lub trwałym upośledzeniem widzenia. Z tego też powodu organizm człowieka dużo lepiej znosi przeciążenia dodatnie niż ujemne.
Największe, jednak najkrócej działające, przeciążenia występują w trakcie katapultowania (w niektórych radzieckich konstrukcjach nawet 20–22 "g", w zachodnich samolotach 12–14 "g"), podczas wyczynowej akrobacji lotniczej, podczas walki powietrznej samolotu myśliwskiego (do 10 "g"). Duże przeciążenia występują podczas szybkiego wyprowadzenia (wyrwania) z lotu nurkowego i ogólnie podczas wszystkich manewrów lotniczych wykonywanych podczas lotu z dużą prędkością po łuku. Człowiek w stanie spoczynku poddany jest przeciążeniu 1 "g", a 0 "g" w stanie nieważkości.
Długotrwałe przeciążenie dodatnie doprowadza do zaburzeń widzenia (krew odpływa z siatkówki oka), a im większa jest wartość przeciążenia, tym krócej może ono działać na organizm bez obawy o niekorzystny wpływ na stan zdrowia. Ponadto występują zaburzenia świadomości (pod postacią przymglenia lub częściowego zamroczenia), co jest związane z zaburzeniami w ukrwieniu mózgu.
Skutki przeciążenia można zmniejszać, np. stosując skafander przeciwprzeciążeniowy czy umieszczając pilota w pozycji leżącej. Przyspieszenia poprzeczne (np. plecy – piersi) mogą być około dwukrotnie większe niż dodatnie. Głównymi objawami są utrudnienie oddychania i trudności w poruszaniu kończynami. Powolny wzrost przyspieszenia jest znoszony lepiej niż szybki. Ważną rolę odgrywa systematyczny trening i dobra sprawność fizyczna pilota.
W życiu codziennym stanu przeciążenia można doświadczyć np. w ruszającej lub zatrzymującej się windzie, w zakręcającym lub pokonującym nierówności samochodzie, w czasie podróży samolotem – szczególnie gdy występują turbulencje. W życiu codziennym największe przeciążenia występują podczas wypadków drogowych, a także katastrof lotniczych; są one powodem obrażeń wielonarządowych.
Duże przeciążenia, głównie w celu badania ich wpływu na pilotów i astronautów, uzyskuje się w wirówce przeciążeniowej.
Największe przeciążenia przeżyte przez człowieka.
Dobrowolne:
Mimowolne:

</doc>
<doc id="453911" url="https://pl.wikipedia.org/wiki?curid=453911" title="Dingolfing">
Dingolfing

Dingolfing (baw. "Dinglfing") – miasto powiatowe w Niemczech, w kraju związkowym Bawaria, w rejencji Dolna Bawaria, w regionie Landshut, siedziba powiatu Dingolfing-Landau. Leży około 90 km na północny wschód od Monachium, nad rzeką Izara, przy autostradzie A92 i linii kolejowej Landshut – Deggendorf.
Tu firma BMW zbudowała swoją największą fabrykę. W listopadzie 2005 roku pracowało tu 22 tys. osób. Z powodu bliskości gór miasto nastawione jest na turystykę.
W Dingolfing znajduje się Klasztor Sióstr Klarysek. W 1998 roku przybyły tu cztery polskie siostry klaryski z Miedniewic, by wspomóc personalnie tutejszy klasztor, wspólnie kontynuując kontemplacyjno-klauzurowy charyzmat św. Klary z Asyżu. W styczniu 2007 wspólnota liczyła dziewięć sióstr, w tym siedem profesek, jedna nowicjuszka i jedna postulantka.
Dzielnice.
W skład miasta wchodzą następujące dzielnice: 
Polityka.
Burmistrzem jest Josef Pellkofer z UWG. Rada miasta składa się z 24 osób.
Współpraca.
Miejscowości partnerskie:

</doc>
<doc id="453915" url="https://pl.wikipedia.org/wiki?curid=453915" title="Sigurd Fafnersbane">
Sigurd Fafnersbane



</doc>
<doc id="453924" url="https://pl.wikipedia.org/wiki?curid=453924" title="Nikander (poeta)">
Nikander (poeta)

Nikander ( "Nikandros") – grecki poeta, lekarz i gramatyk z III/II wieku p.n.e. Urodził się koło Klaros, niedaleko Kolofonu, miasta w Azji Mniejszej.
Napisał liczne dzieła, zarówno prozą, jak i poezją, z których zachowały się dwa, ważne dla historii medycyny. Dłuższy z nich, "Theriaka", napisany heksametrem, opisuje naturę jadowitych zwierząt i ran, które zadają. Drugi, "Aleksipharmaka", opisuje odtrutki przeciwjadowe. Do jego dzieł zaliczają się również m.in.:

</doc>
<doc id="453926" url="https://pl.wikipedia.org/wiki?curid=453926" title="Ebor">
Ebor



</doc>
<doc id="453927" url="https://pl.wikipedia.org/wiki?curid=453927" title="Chkrootkit">
Chkrootkit

Chkrootkit - narzędzie służące do wykrywania oznak istnienia zainstalowanych w systemie rootkitów w systemach uniksowych.
Program znalazł się na liście stu najlepszych narzędzi związanych z bezpieczeństwem komputerowym, tworzonej przez Insecure.org.
Działanie.
Program składa się ze skryptu głównego, oraz aplikacji pomocniczych, wykrywających określone problemy. Jego struktura to:
Obecnie narzędzie poprzez analizę plików w systemie jest w stanie wykryć obecność ponad 60 koni trojańskich, robaków oraz złośliwych modułów jądra (LKM). Ze względu na działanie w oparciu o bazę sygnatur, program nie jest jednak w stanie wykrywać nowych i nieznanych zagrożeń. Do wyników przeprowadzonych testów należy podchodzić z pewnym sceptycyzmem, możliwe jest bowiem, że rootkit po stwierdzeniu obecności narzędzia odpowiednio wpłynie na jego działanie, uniemożliwiając swoje wykrycie.

</doc>
<doc id="453932" url="https://pl.wikipedia.org/wiki?curid=453932" title="Akademik Riviera">
Akademik Riviera



</doc>
<doc id="453941" url="https://pl.wikipedia.org/wiki?curid=453941" title="Strzelcy bramek dla reprezentacji Polski w piłce nożnej mężczyzn (wykaz szczegółowy)">
Strzelcy bramek dla reprezentacji Polski w piłce nożnej mężczyzn (wykaz szczegółowy)

Wykaz szczegółowy strzelców bramek w międzynarodowych meczach reprezentacji narodowej Polski w piłce nożnej.
Stan na 25 marca 2023 – po meczu – .
Legenda:
Liczba bramek
Imię i nazwisko piłkarza – Liczba zdobytych bramek – Liczba meczów, w których zawodnik zdobywał bramki – Liczba rozegranych meczów w reprezentacji narodowej ogółem.
Rozgrywki w których zdobywał bramki – Liczba zdobytych bramek – Liczba meczów, w których zawodnik zdobywał bramki.
Numer meczu – Data – Miejsce – Mecz i wynik – Rozgrywki – Selekcjoner kadry
78 bramek.
Robert Lewandowski – 78.52.139
EMŚ 30.17; MT 19.15; ME 5.4; EME 19.10; LN 3.2
48 bramek.
Włodzimierz Lubański – 48.30.75
MT 23.16; EMŚ 15.7; EME 6.3; EIO 2.2; IO 2.2 
45 bramek.
Grzegorz Lato – 45.37.100
MT 23.19; EMŚ 5.4; MŚ 10.8; EME 4.4; IO 3.2;
41 bramek.
Kazimierz Deyna – 41.31.97
EMŚ 10.7; MT 19.14; IO 8.6; MŚ 4.4
39 bramek.
Ernest Pohl – 39.24.46
MT 27.18; EMŚ 3.3; EIO 4.2; IO 5.1
32 bramki.
Andrzej Szarmach – 32.23.61
MT 15.12; MŚ 7.5; EME 3.2; IO 4.2; EMŚ 3.3
27 bramek.
Gerard Cieślik – 27.20.45
MT 25.19; EMŚ 2.1
24 bramki.
Zbigniew Boniek – 24.21.80
MT 10.10; EMŚ 4.4; MŚ 6.3; EME 4.4
21 bramek.
Ernest Wilimowski – 21.14.22
MT 16.12; EMŚ 1.1; MŚ 4.1
Jakub Błaszczykowski – 20.20.99
MT 10.10; EMŚ 6.6; ME 3.3; EME 1.1
Dariusz Dziekanowski – 20.17.63
EMŚ 4.3; MT 11.10; EME 5.4
Euzebiusz Smolarek – 20.13.47
EMŚ 7.4; MT 4.4; EME 9.6
19 bramek.
Roman Kosecki – 19.16.69
MT 15.12; EME 4.4
18 bramek.
Lucjan Brychczy – 18.15.58
MT 12.10; EMŚ 4.3; EME 2.2
17 bramek.
Maciej Żurawski – 17.16.72
MT 8.7; EMŚ 6.6; EME 1.1
16 bramek.
Józef Nawrot – 16.8.19
MT 16.8
Robert Gadocha – 16.14.62
MT 6.5; EME 5.5; IO 3.2; EMŚ 2.2
15 bramek.
Jacek Krzynówek – 15.14.96
MT 5.5; EMŚ 4.4; EME 4.3
13 bramek.
Andrzej Juskowiak – 13.10.39
MT 2.2; EME 8.7; EMŚ 3.1
Włodzimierz Smolarek – 13.11.60
EMŚ 8.6; MŚ 2.2; EME 3.3
12 bramek.
Kamil Grosicki – 12.9.57
EME 4.2; MT 5.4; EMŚ 3.3
Arkadiusz Milik – 12.11.40
MT 4.4; EME 6.5; ME 1.1; EMŚ 1.1
11 bramek.
Eugeniusz Faber – 11.7.36
MT 11.7
Andrzej Iwan – 11.7.29
MT 11.7
Andrzej Jarosik – 11.8.25
EME 1.1; MT 6.4; EMŚ 4.3
Radosław Kałużny – 11.9.40
MT 5.5; EMŚ 6.4
Wojciech Kowalczyk – 11.10.39
MT 8.7; EMŚ 2.2; EME 1.1
Emmanuel Olisadebe – 11.9.25
MT 2.2; EMŚ 8.6; MŚ 1.1
Leonard Piątek – 11.9.17
MT 9.8; EMŚ 2.1
Wawrzyniec Staliński – 11.7.13
MT 11.7
10 bramek.
Tomasz Frankowski – 10.7.22
MT 3.2; EMŚ 7.5
Jan Furtok – 10.8.36
MT 8.6; EME 1.1; EMŚ 1.1
Paweł Kryszałowicz – 10.6.33
MT 7.3; EMŚ 2.2; MŚ 1.1
Marek Leśniak – 10.7.20
MT 5.3; EME 2.2; EMŚ 3.2
Joachim Marx – 10.6.23
MT 9.5; EIO 1.1
Zygfryd Szołtysik – 10.9.46
MT 7.6; EME 2.2; IO 1.1
9 bramek.
Paweł Brożek – 9.8.38
MT 6.5; EMŚ 3.3
Ryszard Tarasiewicz – 9.9.58
MT 5.5; EME 2.2; EMŚ 2.2
Krzysztof Warzycha – 9.8.50
 EMŚ 3.3; MT 6.5
Gerard Wodarz – 9.6.28
MT 8.5; IO 1.1
8 bramek.
Mieczysław Balcer – 8.5.10
MT 8.5
Mieczysław Batsch – 8.4.11
MT 8.4
Stanisław Hachorek – 8.6.16
MT 5.3; EIO 2.2; IO 1.1
Kazimierz Kmiecik – 8.7.34
 IO 1.1; MT 7.6
Jan Liberda – 8.6.35
MT 7.5; EME 1.1
Sebastian Mila – 8.8.38
MT 6.6; EME 2.2
Grzegorz Rasiak – 8.6.37
MT 8.6
Mirosław Trzeciak – 8.8.22
MT 6.6; EMŚ 1.1; EME 1.1
Jacek Ziober – 8.7.46
MT 7.6; EMŚ 1.1
7 bramek.
Jan Banaś – 7.6.31
MT 4.4; EME 1.1; EIO 2.1
Józef Kałuża – 7.5.16
MT 7.5
Roman Lentner – 7.7.32
MT 6.6; EMŚ 1.1
Radosław Matusiak – 7.7.15
EME 3.3 MT 4.4
Michał Matyas – 7.6.18
MT – 7.6
Andrzej Pałasz – 7.6.34
MT 6.5; EMŚ 1.1
Stanisław Terlecki – 7.6.29
EMŚ 2.2; MT 3.3; EME 2.1
Jan Urban – 7.7.57
MT 5.5; EME 2.2
Robert Warzycha – 7.6.47
MT 7.6
Janusz Żmijewski – 7.4.15
EME 3.1; MT 4.3
6 bramek.
Andrzej Buncol – 6.6.51
EMŚ 2.2; MT 3.3; MŚ 1.1
Jerzy Gorgoń – 6.5.55
IO 2.1; MT 3.3; MŚ 1.1
Tomasz Hajto – 6.5.62
MT 5.4; EME 1.1
Henryk Kempny – 6.5.16
MT 6.5
Tomasz Kłos – 6.6.69
MT 4.4; EME 1.1; EMŚ 1.1
Mariusz Lewandowski – 6.6.66
MT 3.3; EME 1.1; EMŚ 2.2
Ludovic Obraniak – 6.5.32
MT 6.5
Roman Ogaza – 6.4.21
EME 3.2; MT 3.2
Teodor Peterek – 6.5.9
MT 5.4; IO 1.1
Jerzy Sadek – 6.5.18
EMŚ 3.2; MT 2.2; EME 1.1
5 bramek.
Bronisław Bula – 5.5.26
MT 3.3; EMŚ 1.1; EME 1.1
Józef Gałeczka – 5.4.18
MT 5.4
Ireneusz Jeleń – 5.5.29
MT 3.3; EMŚ 2.2
Henryk Kasperczak – 5.5.61
MT 4.4; EME 1.1
Wacław Kuchar – 5.4.23
MT 5.4
Janusz Kupcewicz – 5.4.20
MT 3.2; EME 1.1; EMŚ 1.1
Andrzej Niedzielan – 5.4.17
MT 3.3; EME 2.1
Waldemar Prusik – 5.5.49
MT 5.5
Henryk Reyman – 5.4.9
MT 5.4
Marek Saganowski – 5.4.35
EMŚ 4.3; MT 1.1
Piotr Zieliński – 5.4.33
MT 3.3; EMŚ 2.1
Marcin Żewłakow – 5.5.26
EMŚ 3.3; MT 1.1; MŚ 1.1
4 bramki.
Henryk Bałuszyński – 4.4.15
MT 3.3; EMŚ 1.1
Krzysztof Baran – 4.3.10
MT 4.3
Krzysztof Baszkiewicz – 4.4.20
MT 4.4
Jerzy Brzęczek – 4.4.42
MT 2.2; EME 2.2
Włodzimierz Ciołek – 4.4.29
MT 3.3; MŚ 1.1
Sylwester Czereszewski – 4.3.23
MT 2.2; EME 2.1
Kamil Glik – 4.4.58
MT 1.1; EMŚ 2.2; EME 1.1
Mieczysław Gracz – 4.3.22
MT 4.3
Roger Guerreiro – 4.4.25
ME 1.1; MT 3.3
Tomasz Iwan – 4.4.40
MT 1.1; EME 3.3
Edward Jankowski – 4.2.10
EMŚ 4.2
Bartosz Karwan – 4.4.22
MT 1.1; EMŚ 2.2; EME 1.1
Józef Kohut – 4.4.11
MT 4.4
Józef Korbas – 4.2.2
MT 4.2
Kamil Kosowski – 4.4.46
EME 1.1; MT 1.1; EMŚ 1.1
Stefan Majewski – 4.4.40
MT 2.2; EMŚ 1.1: MŚ 1.1
Henryk Martyna – 4.3.23
MT 3.2; EMŚ 1.1
Karol Pazurek – 4.4.16
MT 4.4
Waldemar Sobota – 4.4.17
MT 3.3; EMŚ 1.1
Zygmunt Steuermann – 4.2.2
MT 4.2
Łukasz Teodorczyk – 4.3.17
MT 3.2; EMŚ 1.1
Artur Wichniarek – 4.4.17
MT 3.3; EME 1.1
Jerzy Wilim – 4.3.8
MT 3.2; EMŚ 1.1
Jerzy Wostal – 4.4.10
MT 3.3; EMŚ 1.1
3 bramki.
Jacek Bąk – 3.3.96
MT 2.2; EME 1.1
Bernard Blaut – 3.3.36
MT 3.3
Rafał Boguski – 3.2.6
MT 1.1; EMŚ 2.1
Józef Ciszewski – 3.2.14
MT 3.2
Artur Jędrzejczyk – 3.3.36
MT 3.3
Bartosz Kapustka – 3.3.14
EME 1.1; MT 1.1; EMŚ 1.1
Karol Kossok – 3.2.5
MT 3
Paweł Król – 3.2.22
EME 1.1; MT 2.2
Cezary Kucharski – 3.3.17
MT 3.3
Mariusz Kukiełka – 3.3.20
EME 1.1; MT 2.2
Marek Kusto – 3.3.19
MT 2.2; EME 1.1
Włodzimierz Mazur – 3.3.23
EMŚ 1.1; MT 1.1; EME 1.1
Adrian Mierzejewski – 3.3.41
MT 1.1; EMŚ 2.2
Piotr Nowak – 3.3.19
MT 1.1; EME 2.2
Ryszard Piec – 3.3.21
MT 3.3
Łukasz Piszczek – 3.3.63
EMŚ 3.3
Krzysztof Ratajczyk – 3.3.16
MT 3
Andrzej Rudy – 3.3.16
MT 3.3
Henryk Spodzieja – 3.2.9
MT – 3.2
Zbigniew Szarzyński – 3.2.6
MT 2.1; EIO 1.1
Roman Szewczyk – 3.3.37
MT 2.2; EME 1.1
Mirosław Szymkowiak – 3.3.33
EME 2.2; MT 1.1
Kazimierz Trampisz – 3.2.10
MT 3.2
Tomasz Wieszczycki – 3.3.11
MT 2.2; EME 1.1
Michał Żewłakow – 3.3.102
EMŚ 2.2; MT 1.1
2 bramki.
Józef Adamek – 2.2.9
MT 2.2
Henryk Alszer – 2.2.13
MT 2.2
Teodor Anioła – 2.1.7
MT 2.1
Roman Bazan – 2.1.21
MT 2.1
Bartosz Bosacki – 2.1.13
MŚ 2.1
Kazimierz Buda – 2.2.10
MT 2.2
Krzysztof Bukalski – 2.2.17
MT 1.1; EMŚ 1.1
Wiesław Cisek – 2.1.12
MT 2.1
Marek Citko – 2.2.10
EMŚ 1.1; MT 1.1
Jan Domarski – 2.2.17
EMŚ 2.2
Dariusz Dudka – 2.2.65
MT 1.1; EME 1.1
Hubert Gad – 2.2.6
MT 2.2
Norbert Gajda – 2.1.7
MT 2.1
Józef Garbień – 2.2.8
MT 2.2
Ryszard Grzegorczyk – 2.2.23
EME 2.2
Bartłomiej Grzelak – 2.1.4
MT 2.1
Tadeusz Hogendorf – 2.2.6
MT 2.2
Maciej Iwański – 2.2.10
MT 2.2
Roman Jakóbczak – 2.2.5
MT 2.2
Henryk Janikowski – 2.1.3
MT 2.1
Walerian Kisieliński – 2.1.7
MT 2.1
Adam Knioła – 2.1.2
MT 2.1
Adam Kokoszka – 2.2.11
MT 2.2
Władysław Kowalski – 2.1.4
MT 2.1
Marian Kozerski – 2.2.8
MT 2.2
Władysław Król – 2.2.4
MT 2.2
Grzegorz Krychowiak – 2.2.51
EME 2.2
Marcin Kuźba – 2.1.6
EME 2.1
Wojciech Łobodziński – 2.2.23
EME 1.1; MT 1.1
Patryk Małecki – 2.2.8
MT 2.2
Józef Mamoń – 2.2.9
MT 2.2
Bohdan Masztaler – 2.2.22
MT 1.1; EMŚ – 1.1
Krzysztof Mączyński – 2.2.31
EME 1.1, EMŚ 1.1
Zdzisław Mordarski – 2.2.12
MT 2.2
Mirosław Okoński – 2.2.29
MT 2.2
Szymon Pawłowski – 2.2.17
MT 2.2
Sławomir Peszko – 2.2.43
MT 1.1; EME 1.1
Maciej Rybus – 2.2.51
MT 2.2
Rafał Siadaczka – 2.2.17
MT 1.1; EME 1.1
Józef Smoczek – 2.2.4
MT 2.2
Artur Sobiech – 2.2.13
MT 2.2
Łukasz Sosin – 2.1.3
MT 2.1
Leon Sperling – 2.2.16
MT 2.2
Janusz Sybis – 2.2.18
MT 2.2
Ewald Urban – 2.2.6
MT 2.2
Tomasz Wałdoch – 2.2.73
EMŚ 1.1; MT 1.1
Marcin Wasilewski – 2.2.60
MT 2.2
Dariusz Wdowczyk – 2.2.53
MT 2.2
Henryk Wieczorek – 2.2.17
MT 1.1; EME – 1.1
Erwin Wilczek – 2.2.16
MT 2.2
Piotr Włodarczyk – 2.2.4
MT 1.1; EMŚ 1.1
Roman Wójcicki – 2.2.62
MT 1.1; EME 1.1
Paweł Wszołek – 2.1.11
MT 2.1
Witold Wypijewski – 2.2.5
MT 2.2
Władysław Żmuda – 2.2.91
MT 2.2
1 bramka.
Dariusz Adamczuk – 1.1.11
EMŚ 1.1
Józef Adamiec – 1.1.9
MT 1.1
Marcin Baszczyński – 1.1.35
MT 1.1
Gustaw Bator – 1.1.3
MT 1.1
Jarosław Bieniuk – 1.1.7
MT 1.1
Tomasz Brzyski – 1.1.6
MT 1.1
Piotr Brożek – 1.1.5
MT 1.1
Marcin Burkhardt – 1.1.10
MT 1.1
Zygmunt Chruściński – 1.1.9
MT 1.1
Piotr Czachowski – 1.1.45
EME 1.1
Stanisław Czulak – 1.1.1
MT 1.1
Tomasz Dawidowski – 1.1.10
MT 1.1
Leopold Duźniak – 1.1.1
MT 1.1
Marek Dziuba – 1.1.53
MT 1.1
Roman Faber – 1.1.2
MT 1.1
Adam Fedoruk – 1.1.18
MT 1.1
Zygmunt Gadecki – 1.1.5
IO 1.1
Łukasz Garguła – 1.1.16
EME 1.1
Ginter Gawlik – 1.1.7
EMŚ 1.1
Jan Gawroński – 1.1.3
EIO 1.1
Dariusz Gęsior – 1.1.22
MT 1.1
Paweł Golański – 1.1.14
MT 1.1
Michał Goliński – 1.1.5
MT 1.1
Damian Gorawski – 1.1.14
MT 1.1
Bolesław Habowski – 1.1.2
MT 1.1
Edward Jabłoński – 1.1.3
MT 1.1
Jan Jałocha – 1.1.28
MT 1.1
Marcin Jałocha – 1.1.18
MT 1.1
Paweł Janas – 1.1.53
MT 1.1
Zdzisław Janik – 1.1.3
MT 1.1
Engelbert Jarek – 1.1.3
MT 1.1
Waldemar Jaskulski – 1.1.13
MT 1.1
Piotr Jegor – 1.1.20
MT 1.1
Tomasz Jodłowiec – 1.1.49
MT 1.1
Paweł Kaczorowski – 1.1.14
EME 1.1
Krzysztof Kajrys – 1.1.3
MT 1.1
Zdzisław Kapka – 1.1.14
MT 1.1
Jan Karaś – 1.1.16
MT 1.1
Jerzy Kasalik – 1.1.3
MT 1.1
Zenon Kasztelan – 1.1.6
MT 1.1
Przemysław Kaźmierczak – 1.1.12
EME 1.1
Mateusz Klich – 1.1.10
MT 1.1
Józef Klotz – 1.1.2
MT 1.1
Alfred Kokot – 1.1.1
MT 1.1
Antoni Komendo-Borowski – 1.1.1
MT 1.1
Marcin Komorowski – 1.1.13
MT 1.1
Marek Koniarek – 1.1.2
MT 1.1
Jakub Kosecki – 1.1.5
EMŚ 1.1
Edmund Kowal – 1.1.8
MT 1.1
Dawid Kownacki - 1.1.2
MT 1.1
Marek Koźmiński – 1.1.45
EMŚ 1.1
Waldemar Kryger – 1.1.5
MT 1.1
Michał Kucharczyk – 1.1.9
MT 1.1
Józef Kwiatkowski – 1.1.7
MT 1.1
Dariusz Kubicki – 1.1.46
MT 1.1
Rafał Lasocki – 1.1.3
MT 1.1
Adam Ledwoń – 1.1.18
EMŚ 1.1
Andrzej Lesiak – 1.1.18
MT 1.1
Karol Linetty – 1.1.20
MT 1.1
Leszek Lipka – 1.1.21
EMŚ 1.1
Daniel Łukasik – 1.1.5
MT 1.1
Ryszard Łysakowski – 1.1.1
MT 1.1
Paweł Magdoń – 1.1.1
MT 1.1
Edmund Majowski – 1.1.4
MT 1.1
Stanisław Malczyk – 1.1.3
MT 1.1
Leonard Malik – 1.1.1
MT 1.1
Dariusz Marciniak – 1.1.5
EME 1.1
Adam Matuszczyk – 1.1.21
MT 1.1
Grzegorz Mielcarski – 1.1.10
MT 1.1
Marcin Mięciel – 1.1.5
MT 1.1
Juliusz Miller – 1.1.6
MT 1.1
Kazimierz Moskal – 1.1.6
MT 1.1
Rafał Murawski – 1.1.48
EME 1.1
Jerzy Musiałek – 1.1.13
MT 1.1
Adam Nawałka – 1.1.34
MT 1.1
Marian Norkowski – 1.1.6
MT 1.1
Krzysztof Nowak – 1.1.10
EMŚ 1.1
Tomasz Nowak – 1.1.3
MT 1.1
Jarosław Nowicki – 1.1.4
MT 1.1
Marek Ostrowski – 1.1.37
EMŚ 1.1
Stanisław Oślizło – 1.1.57
MT 1.1
Tadeusz Parpan – 1.1.20
MT 1.1
Krzysztof Pawlak – 1.1.31
MT 1.1
Damien Perquis – 1.1.14
MT 1.1
Mirosław Pękala – 1.1.6
MT 1.1
Jerzy Piec – 1.1.6
MT 1.1
Grzegorz Piechna – 1.1.1
MT 1.1
Leszek Pisz – 1.1.14
MT 1.1
Dawid Plizga – 1.1.3
MT 1.1
Franciszek Pytel – 1.1.1
MT 1.1
Leon Radojewski – 1.1.1
MT 1.1
Piotr Reiss – 1.1.4
MT 1.1
Marcin Robak – 1.1.7
MT 1.1
Wojciech Rudy – 1.1.39
EME 1.1
Tomasz Rząsa – 1.1.36
MT 1.1
Marek Rzepka – 1.1.15
MT 1.1
Piotr Rzepka – 1.1.7
MT 1.1
Fryderyk Scherfke – 1.1.12
MŚ 1.1
Jan Schmidt – 1.1.1
EMŚ 1.1
Hieronim Schwartz – 1.1.1
MT 1.1
Adrian Sikora – 1.1.2
MT 1.1
Paweł Sobek – 1.1.5
MT 1.1
Radosław Sobolewski – 1.1.24
MT 1.1
Józef Sobota – 1.1.1
MT 1.1
Piotr Soczyński – 1.1.30
MT 1.1
Tomasz Sokołowski – 1.1.12
MT 1.1
Władysław Stachurski – 1.1.8
MT 1.1
Filip Starzyński – 1.1.4
MT 1.1
Roman Strzałkowski – 1.1.18
MT 1.1
Łukasz Szukała – 1.1.17
EME 1.1;
Andrzej Sykta – 1.1.2
EIO 1.1
Antoni Szymanowski – 1.1.82
IO 1.1
Piotr Świerczewski – 1.1.70
MT 1.1
Aleksander Tupalski – 1.1.3
MT 1.1
Adam Walczak – 1.1.4
MT 1.1
Jan Wasiewicz – 1.1.11
MT 1.1
Jakub Wawrzyniak – 1.1.49
EMŚ 1.1
Jan Wiśniewski – 1.1.9
MT 1.1
Ewald Wiśniowski – 1.1.1
MT 1.1
Rafał Wolski – 1.1.7
EMŚ 1.1
Stanisław Wójcik – 1.1.1
MT 1.1
Jerzy Wyrobek – 1.1.15
MT 1.1
Tomasz Zahorski – 1.1.13
MT 1.1
Edmund Zientara – 1.1.40
MT – 1.1
Jacek Zieliński – 1.1.60
MT 1.1

</doc>
<doc id="453949" url="https://pl.wikipedia.org/wiki?curid=453949" title="Alfa Romeo 147">
Alfa Romeo 147

Alfa Romeo 147 – samochód osobowy klasy kompaktowej produkowany pod włoską marką Alfa Romeo w latach 2000 – 2010.
Historia modelu.
Auto pierwszy raz zaprezentowano na salonie w Genewie w 2000 roku. W grudniu auto pojawiło się na polskim rynku. W tym czasie Alfa zdobyła tytuł Samochód Roku 2001 w Europie. W tym samym roku weszła do sprzedaży wersja z dodatkową parą drzwi. 2003 rok to premiera sportowej wersji GTA z ponad 3-litrowym 250-konnym silnikiem V6 autorstwa Giuseppe Busso. Po 4 latach od pojawienia się samochodu na rynku w 2004 przeprowadzono facelifting. Na zewnątrz zmieniły się głównie lampy przednie i tylne, błotniki, przednia maska i zderzaki oraz poprawiono zawieszenie i układ jezdny. Produkcja modelu 147 zakończona została w 2010 roku.
Auto oparte jest na skróconej płycie podłogowej Alfy Romeo 156 i dzieli z nią wiele podzespołów.

</doc>
<doc id="453952" url="https://pl.wikipedia.org/wiki?curid=453952" title="Równanie różniczkowe cząstkowe">
Równanie różniczkowe cząstkowe

Równanie różniczkowe cząstkowe – równanie, w którym występuje niewiadoma funkcja dwóch lub więcej zmiennych oraz niektóre z jej pochodnych cząstkowych.
Podstawowa definicja.
Typowe równanie różniczkowe cząstkowe możemy zapisać w następujący sposób. Niech formula_1 będzie liczbą całkowitą, a formula_2 otwartym podzbiorem formula_3 Równanie postaci:
nazywa się równaniem różniczkowym cząstkowym formula_6-tego rzędu.
Funkcja formula_7 jest dana, natomiast formula_8 jest niewiadomą
gdzie formula_10 jest formula_11-wymiarowym wielowskaźnikiem.
Historia.
Równania różniczkowe cząstkowe pojawiły się w związku z badaniami procesów drgań rozmaitych środowisk, między innymi drgań strun, prętów, membran, jak również w związku z badaniami zagadnień z zakresu akustyki i hydromechaniki. Pierwsze równanie różniczkowe cząstkowe zostało sformułowane w połowie XVIII wieku przez J. d’Alemberta. Było to równanie – według dzisiejszej nomenklatury – typu hiperbolicznego i powstało w wyniku rozważań nad zagadnieniem struny drgającej. L. Euler (1707–1783) sprecyzował warunki określające jednoznaczność rozwiązania tego równania, tworząc początki teorii równań różniczkowych cząstkowych. Później, kierując się sugestiami natury fizycznej, D. Bernoulli przedstawił rozwiązanie struny drgającej w postaci szeregu trygonometrycznego. Metodę tę rozwinął J. Fourier (1750–1830), tworząc początki teorii szeregów trygonometrycznych.
A.L. Cauchy sformułował zagadnienie początkowe dla równań różniczkowych, zwane dzisiaj zagadnieniem Cauchy’ego.
P. Laplace zauważył, że potencjał siły wzajemnego przyciągania dwóch mas spełnia równanie różniczkowe cząstkowe, które dzisiaj nosi nazwę równania Laplace’a. S.D. Poisson rozwinął teorię zjawisk przyciągania grawitacyjnego, w związku z którą wprowadził równanie zwane dziś równaniem Poissona. Tak więc badania z zakresu mechaniki nieba i grawimetrii doprowadziły do powstania klasy równań noszących dziś nazwę "równań eliptycznych".
W początkach XIX wieku G. Green stworzył ogólne podstawy teorii potencjału, rozwijając teorię elektryczności i magnetyzmu.
Badania zjawiska przewodnictwa cieplnego oraz dyfuzji gazów i cieczy doprowadziły natomiast do powstania klasy równań, które nazywamy dzisiaj "równaniami parabolicznymi".
Na przełomie XIX i XX wieku nastąpił bujny rozwój badań w zakresie teorii równań różniczkowych cząstkowych. Między innymi istotny wkład wnieśli tacy matematycy jak B. Riemann, H. Poincare, E. Picard, J. Hadamard, E. Goursat. Z polskich matematyków wymienić należy W. Pogorzelskiego oraz autora jednej z pierwszych monografii poświęconych równaniom różniczkowym cząstkowym – M. Krzyżańskiego. Jak widać równania różniczkowe cząstkowe zrodziły się w związku badaniami zagadnień fizyki i chociaż obecnie zakres ich zastosowań znacznie się rozszerzył, znakomita część równań różniczkowych cząstkowych nosi nazwę od zjawisk, które pierwotnie opisywały.
Wiek XX przyniósł dalszy bujny rozwój teorii równań różniczkowych cząstkowych, związany z powstaniem i rozwojem nowych działów matematyki, zwłaszcza analizy funkcjonalnej.
Przykłady.
Wszędzie dalej przyjmujemy, że formula_12 oraz formula_13 gdzie formula_2 jest otwartym podzbiorem formula_15 Ponadto formula_16 oznacza gradient funkcji formula_17 względem zmiennych przestrzennych formula_18 Zmienną formula_19 interpretujemy jako czas.
Równania różniczkowe liniowe pierwszego rzędu.
Przypomnijmy następującą definicję: Całkami pierwszymi układu równań różniczkowych zwyczajnych
nazywamy funkcje
powstałe całkowania równań w powyższym układzie.
Jeśli funkcje formula_22 są klasy formula_23 w pewnym obszarze formula_24 oraz formula_25 wtedy każde rozwiązanie formula_26 równania
można zapisać w postaci

</doc>
<doc id="453960" url="https://pl.wikipedia.org/wiki?curid=453960" title="Edda poetycka">
Edda poetycka



</doc>
<doc id="453961" url="https://pl.wikipedia.org/wiki?curid=453961" title="Kandahary">
Kandahary

Kandahary – historyczny, lecz spotykany sporadycznie typ wiązań narciarskich.
Kandahary składają się z trzech zasadniczych elementów:
Wiązanie bardzo dobrze sprawuje się przy podejściu i bieganiu na nartach, jednak podczas zjazdu z uwagi na słabe przenoszenie sił skręcających, wymagają zastosowania bardzo starej techniki zjazdu zwanej telemarkiem.

</doc>
<doc id="453963" url="https://pl.wikipedia.org/wiki?curid=453963" title="Fritz Buntrock">
Fritz Buntrock

Fritz Wilhelm Buntrock (ur. 8 marca 1909 w Osnabrück, zm. 24 stycznia 1948 w Krakowie) – zbrodniarz hitlerowski, członek załogi obozu koncentracyjnego Auschwitz-Birkenau i SS-Unterscharführer. Odznaczony Krzyżem Zasługi Wojennej II Klasy z Mieczami.
Życiorys.
Z zawodu był kowalem fabrycznym. Członek SS od 1 maja 1935 (numer ewidencyjny 259 831) i NSDAP od stycznia 1937. Od 19 grudnia 1941 do sierpnia 1944 należał do załogi obozu koncentracyjnego Auschwitz-Birkenau. Pełnił tam służbę najpierw jako wartownik i konwojent drużyn roboczych, a od 1943 jako kierownik bloku więźniarskiego (niem. "Blockführer") i oficer raportowy (niem. "Rapportführer") w Birkenau. Buntrock brał udział w 1944 w akcji likwidacji obozu familijnego dla Żydów na odcinku BIIb (niem. "Abschnitt BIIb") przywiezionych z getta w Terezinie. W pierwszym etapie akcji posłano do komór gazowych ok. 3,5 tysiąca ludzi, a w drugim 7 tysięcy osób. Buntrock w brutalny sposób terroryzował ofiary, odprowadzając je do komór gazowych. Brał też udział w selekcjach na rampie w Birkenau i w obozie cygańskim na odcinku BIIe (niem. "Abschnitt BIIe – Zigeunerlager"). Zdarzały mu się także przypadki indywidualnych morderstw. Niezależnie od tego nieustannie znęcał się nad więźniami obozu w Brzezince. Do obozu koncentracyjnego Auschwitz-Birkenau przybył z zapasowego batalionu SS z Welawy, odszedł natomiast na poligon SS „Czechy” (niem. "SS-Truppen-Übungs-Platz „Böhmen”").
Po zakończeniu wojny Buntrock zasiadł na ławie oskarżonych w pierwszym procesie oświęcimskim przed Najwyższym Trybunałem Narodowym w Krakowie. W wyniku przeprowadzonego przewodu sądowego został 22 grudnia 1947 skazany na śmierć. Wyrok wykonano przez powieszenie w więzieniu Montelupich.

</doc>
<doc id="453965" url="https://pl.wikipedia.org/wiki?curid=453965" title="Trigger">
Trigger



</doc>
<doc id="453967" url="https://pl.wikipedia.org/wiki?curid=453967" title="Arsia Mons">
Arsia Mons

Arsia Mons – najbardziej wysunięty na południe wulkan tarczowy formacji Tharsis Montes w regionie Tharsis na Marsie, jedyny położony na południe od równika.
Spłaszczony stożek tego wulkanu wznosi się ponad 9 km nad otaczającą wyżyną, zaś średnica jego kaldery to około 110 km.
Decyzją Międzynarodowej Unii Astronomicznej w 1973 roku nazwa tego obszaru pochodzi od "Arsia Silva", cechy albedo nazwanej od lasu leżącego nieopodal Rzymu.

</doc>
<doc id="453971" url="https://pl.wikipedia.org/wiki?curid=453971" title="Melt Banana">
Melt Banana

Melt-Banana – japoński zespół muzyczny, reprezentant gatunku rocka określanego jako noise. Z racji pochodzenia, zaliczany też do nurtu j-rock.
Zespół powstał w 1992 w Tokio. Założyło go troje przyjaciół studiujących języki obce: Yasuko O., Agata Ichirou i Rika mm. Potem dołączył do nich Sudoh.
W 1994 Melt-Banana podpisali kontakt z brytyjską wytwórnią płytową Chocolate Monk, jeszcze w tym samym roku zmienili ją na amerykańską Skin Graft. Wkrótce zespół opuścił Sudoh i od tego czasu zespół gra z różnymi perkusistami. Nad nagraniem wydanego w 1996 albumu "Scratch or Stich" czuwali Steve Albini i Jim O'Rouke. Od 1997 Melt Banana nagrywają dla własnej wytwórni o nazwie A-Zap.
Zespół zyskał fanów w Europie i USA, gdzie jest bardziej popularny niż w rodzinnej Japonii. Ich muzykę określa się jako noiserock, ale ma ona także sporo elementów punk rocka – np. często krótsze niż minuta piosenki.

</doc>
<doc id="453972" url="https://pl.wikipedia.org/wiki?curid=453972" title="Ascraeus Mons">
Ascraeus Mons

Ascraeus Mons – najbardziej wysunięty na północ z trzech wielkich wulkanów tarczowych formacji Tharsis Montes w regionie Tharsis na Marsie. Jest to drugi pod względem wysokości szczyt na tej planecie. Wznosi się na wysokość ponad 15 km ponad otaczającą wyżynę.
Decyzją Międzynarodowej Unii Astronomicznej w 1973 roku nazwa tego obszaru pochodzi od cechy albedo, dostrzeżonej na Marsie przez dawnych obserwatorów i nazwanej Ascraeus Lacus. Dopiero w epoce badań kosmicznych okazało się, że jest to potężna góra.

</doc>
<doc id="453973" url="https://pl.wikipedia.org/wiki?curid=453973" title="Aoryst">
Aoryst

Aoryst (gr. "aoristos" – „nieokreślony” lub „nieograniczony”), czasem nazywany z łaciny aoristus – czas lub aspekt gramatyczny, występujący w niektórych językach. W wielu językach pełni przede wszystkim funkcję czasu przeszłego dokonanego (często przeciwstawionego jednak "perfectum", mogącemu także wyrażać czynności dokonane, ale o bliższym niż aoryst związku z teraźniejszością), znane są jednak również użycia aorystu jako aspektu czasu przyszłego, trybu przypuszczającego lub życzącego ("optativus").
Języki indoeuropejskie.
Najbardziej znanym przykładem języka o wszystkich wymienionych wyżej funkcjach aorystu jest greka klasyczna. Aoryst istnieje też w sanskrycie.
Dawniej występował jako czas przeszły dokonany we wszystkich językach słowiańskich, odziedziczony po języku praindoeuropejskim. Współcześnie występuje w języku górno- i dolnołużyckim, serbsko-chorwackim, bułgarskim i macedońskim.
Występował także w archaicznym języku polskim, ale w najstarszych zabytkach języka polskiego naliczono już tylko kilkanaście jego wystąpień. Przykładowa odmiana w staropolszczyźnie:
Odpowiada ona współczesnemu "zobaczyłem/am", "zobaczyłeś/aś" itd. W językach słowiańskich formy aorystu drugiej i trzeciej osoby liczby pojedynczej są identyczne i mają końcówkę zerową.
Jednak w języku polskim aoryst nie wymarł zupełnie, Zmodyfikowany aoryst czasownika "być" był później używany do tworzenia trybu życzącego (stąd partykuły "oby", "gdyby", "aby" oraz "żeby"), a współcześnie jest używany do tworzenia trybu przypuszczającego (w nawiasie dla porównania aoryst "być" w staropolszczyźnie):
Ponieważ w polskim "byś" i "byśmy" zostaly wprowadzone dopiero później i nie pochodzą bezpośrednio z aorystu, lepiej to widać w języku czeskim gdzie współcześnie pełni tą samą funkcje co w polskim (w nawiasie aoryst z staroczeskiego):
W języku chorwackim formy aorystu i imperfectum zachowały się jedynie w języku pisanym. Na początku XXI wieku zauważono ich częste stosowanie w języku potocznym w SMS, ze względu na krótkość form.
Języki ałtajskie.
Imiesłów.
W językach ałtajskich terminem "aoryst" określa się imiesłowy, czyli formy odczasownikowe mające charakter imienny (przymiotnikowy lub rzeczownikowy), charakteryzujące się znaczeniem przyszłym lub teraźniejszo-przyszłym. Przykładowo w językach turkijskich formy te tworzy się za pomocą przyrostków "-r", "-ur", "-ar", zaś w językach tungusko-mandżurskich – za pomocą "-r" oraz "-ra".
W języku tureckim imiesłów aorystu, tworzony przyrostkami "-r", "-ar" (tj. "-ar" lub "-er"), "-ir" (tj. "-ir", "-ır", "-ur" lub "-ür"), „oznacza czynności ogólne, nieograniczone jakimiś konkretnymi granicami czasowymi”, np. "çalar saat" „budzik” (dosł. „zegar dzwoniący”), "kaynar su" „wrzątek” (dosł. „wrząca woda”), "güvenilir kaynak" „wiarygodne źródło”.
Czas.
Aorystem nazywa się też w językach ałtajskich czas gramatyczny, który tworzony jest z wykorzystaniem tej formy odczasownikowej, a który ma szerokie znaczenie czasu teraźniejszego, bliskiego przyszłego lub niedawno przeszłego.
W językach tungusko-mandżurskich aoryst „najczęściej oznacza czas teraźniejszy, ale może przybierać także znaczenie czasu przeszłego, zbliżonego wszakże do teraźniejszego, tj. na ogół oznacza nie tylko czynność będącą w toku, lecz i dopiero co ukończoną lub dopiero co rozpoczętą, czy wreszcie mającą się rozpocząć niebawem. Posiadają więc te formy dość nieokreślony charakter, który zmienia się w zależności od kontekstu, a czasem i od dialektu”.
W języku tureckim aoryst jako czas służy do wyrażania:

</doc>
<doc id="453976" url="https://pl.wikipedia.org/wiki?curid=453976" title="Sonda (www)">
Sonda (www)

Sonda internetowa – jeden z interaktywnych elementów stron WWW. Sonda taka ma formę prostej ankiety z pojedynczym pytaniem oraz dwoma (i więcej) możliwymi odpowiedziami (często bardzo lakonicznymi). Po zagłosowaniu odwiedzający serwis może najczęściej od razu zobaczyć dotychczasowe wyniki ankiety (podane liczbowo lub procentowo).
Techniczne możliwości zapobiegania nadużyciom.
Jak w każdym sondażu i tutaj istnieje możliwość nadużyć. W wypadku sond internetowych stosunkowo prosto jest zagłosować parę razy, jeśli nie są one odpowiednio zabezpieczone.
Najprostszą (i najmniej skuteczną) metodą jest użycie ciasteczek, którym wartości nadawane są podczas oddawania głosu. Jeżeli dane ciasteczko ma określoną wartość to odwiedzający już głosował. Nie jest to dobry sposób, bo ciasteczka są zapisywane na komputerze klienta i mogą być bezpośrednio modyfikowane, usuwane lub ich obsługa może być wyłączona w ustawieniach przeglądarki.
Jedną z prostszych i stosunkowo skutecznych form zapobiegania wielokrotnemu głosowaniu jest sprawdzanie numeru IP głosującego i nie zezwalanie na dwukrotne głosowanie z tego samego adresu. Tu jednak istnieje ryzyko, że jakaś osoba będzie miała dynamiczny adres IP. Z jednej strony może to spowodować, że będzie mogła i tak zagłosować drugi raz po pewnym czasie, a z drugiej strony z dwóch osób mających ten sam adres IP w czasie trwania ankiety, tylko jedna będzie mogła zagłosować.
Inną formą zabezpieczenia jest wymuszenie autoryzacji osób głosujących poprzez logowanie się (przed możliwością wzięcia udziału w ankiecie). Tu zabezpieczenie będzie tak skuteczne jak skuteczny będzie mechanizm autoryzacji. Skutkiem przesadnie rozbudowanych procedur autoryzacji może być jednak zniechęcenie użytkownika do oddania głosu.
W praktyce nie ma technicznej możliwości by być pewnym, że dana osoba zagłosowała tylko raz. Pewność taka nie musi być jednak konieczna, ponieważ sondy internetowe mają zazwyczaj charakter zabawowy, mający na celu raczej urozmaicenie statycznych stron WWW, niż przeprowadzenie wiarygodnych badań.
Tworzenie sond.
Sondy zwykle napisane są w jednym ze skryptowych języków programowania (PHP, Server-side Java, ASP itp.). Darmowe zwykle oparte są na języku PHP oraz prostych, plikowych bazach danych, bądź bazach SQL. Sondy takie mogą też być oparte na technologii Flash czy Java i wówczas nie wymagają przeładowania strony (ta ostatnia jednak mocno obciąża komputer odbiorcy). Ciągle rzadko spotykana, ale możliwa do wykorzystania jest również technologia AJAX, która zadziała na podobnej zasadzie jak Flash – przesyłając dane do serwera w tle i aktualizując tylko wybrany fragment strony.
Praktyczny wybór rozwiązania często powiązany jest z technologią, w której został stworzony dany serwis (może to być powiązane z ograniczeniami serwera, na którym się znajduje) oraz możliwościami programistów, bądź właściciela strony.
Istnieją również serwisy, które pomagają (często za darmo) w zainstalowaniu sondy na stronie. Nawet jeśli dany serwer nie daje możliwości dynamizowania stron, to wówczas użytkownik (po użyciu formularza służącego do głosowania) jest przenoszony na inny serwer, który obsługuje skrypt zliczający głosy i wyświetlający wyniki.
Prosta sonda internetowa.
Jedną z prostszych form sondy internetowej jest „Sonda Tak/Nie” – nazywana tak ze względu na to, że na zadane pytanie są tylko dwie możliwe do wyboru odpowiedzi: „Tak” lub „Nie”.
Taki element strony WWW ma często postać prostokąta, w którym znajduje się jakieś pytanie (np. "Czy lubisz włoską kuchnię?") oraz dwa linki (odpowiedzi): „TAK”, „NIE”. Bieżące wyniki, oprócz podanych procentów, może obrazować pasek, który składa się z dwóch kolorów: zielonego dla TAK i czerwonego dla NIE. W stanie równowagi (50/50%) oba kolory mają jednakową długość, ich proporcje są modyfikowane odpowiednio do zmiany wyników.

</doc>
<doc id="453977" url="https://pl.wikipedia.org/wiki?curid=453977" title="Speyer">
Speyer

Niemcy:
Osoby:

</doc>
<doc id="453978" url="https://pl.wikipedia.org/wiki?curid=453978" title="Strzała (leśnictwo)">
Strzała (leśnictwo)

Strzała – pień o prostym przebiegu od szyi korzeniowej (czyli podstawy) aż do wierzchołka drzewa. Strzałę wytwarzają iglaste oraz olsza (jako duże drzewo; z liściastych). W ich przypadku można wyróżnić jedną, prostą oś morfologiczną przebiegającą przez rdzeń pnia oraz mniej więcej symetryczne ułożenie gałęzi.

</doc>
<doc id="453979" url="https://pl.wikipedia.org/wiki?curid=453979" title="Sean Penn">
Sean Penn

Sean Justin Penn (ur. 17 sierpnia 1960 w Santa Monica) – amerykański aktor, producent, scenarzysta, reżyser i dziennikarz. Dwukrotny laureat Oscara.
Życiorys.
Młodość.
Urodził się w Santa Monica w stanie Kalifornia w hrabstwie Los Angeles jako syn aktorki Eileen Ryan (z domu Annucci) i reżysera telewizyjnego Leo Penna. Jego ojciec był pochodzenia żydowskiego - dziadkowie ze strony ojca byli żydowskimi emigrantami z Litwy i Rosji, a matka była pochodzenia irlandzko – włoskiego. Wychowywał się z dwoma braćmi: starszym Michaelem Danielem (ur. 1958) i młodszym Chrisem (ur. 1965, zm. 2006). Uczęszczał do Santa Monica High School i Santa Monica College.
Kariera aktorska.
W liceum reżyserował i występował w filmach Super-8. Mając czternaście lat pojawił się w dwóch odcinkach serialu NBC "Domek na prerii" (1974, 1975) reżyserowanych przez swojego ojca Leo Penna. W wieku dziewiętnastu lat wystąpił gościnnie w serialu CBS "Barnaby Jones" (1979). Jego ojciec Leo Penn zaangażował go do niewielkiej roli gościa na przyjęciu w telewizyjnym dramacie kryminalnym CBS "Prawo Hellingera" ("Hellinger’s Law", 1981) z Telly Savalasem. Przez dwa lata pracował jako technik zakulisowy i asystent aktora / reżysera Pat Hingle’a z teatru Los Angeles Group Repertory.
Zadebiutował na kinowym ekranie rolą kadeta kapitana Alexa Dwyera w dramacie sensacyjnym Harolda Beckera "Szkoła kadetów" ("Taps", 1981) u boku George’a C. Scotta, Timothy’ego Huttona, Ronny’ego Coxa i Toma Cruise’a. Zagrana przez niego postać surfera-narkomana Jeffa Spicoli w komediodramacie Amy Heckerling "Beztroskie lata w Ridgemont High" ("Fast Times at Ridgemont High", 1982) spopularyzowała słowo „koleś” w kulturze popularnej. Następna rola Micka O’Briena, zmartwionego młodzieńca w dramacie Ricka Rosenthala "Niegrzeczni chłopcy" ("Bad Boys", 1983) przyniosła mu pozytywne recenzje i rozpoczęła karierę jako poważny aktor. W melodramacie Richarda Benjamina "Wyścig z księżycem" ("Racing with the Moon", 1984) z Nicolasem Cage’em zagrał 17-letniego Henry’ego „Hoppera” Nasha, który został powołany do służby za granicą w United States Marine Corps. Pozycję gwiazdy zapewnił mu rola utrzymującego się z handlu narkotykami Andrew Daultona Lee w dramacie sensacyjnym Johna Schlesingera "Sokół i koka" ("The Falcon and the Snowman", 1985). W dramacie kryminalnym Dennisa Hoppera "Barwy" ("Colors", 1988) wystąpił w roli młodego, gwałtownego Danny’ego McGavina, partnera doświadczonego policjanta (Robert Duvall). W dramacie sądowym "Proces w Berlinie" ("Judgment in Berlin", 1988) wystąpił w epizodycznej, ale znaczącej roli pasażera samolotu porwanego z Gdańska do Berlina Zachodniego. Rola sierżanta Tony’ego Meserve’a w dramacie wojennym Briana De Palmy "Ofiary wojny" ("Casualties of War", 1989) potwierdziła jego nietuzinkowy talent i zwróciła uwagę amerykańskiej krytyki.
Kreacja adwokata Davida Kleinfelda, przyjaciela tytułowego bohatera w dramacie kryminalnym Briana De Palmy "Życie Carlita" (1993) przyćmiła nawet występ Ala Pacino i przyniosła mu nominację do Złotego Globu dla najlepszego aktora drugoplanowego. Za rolę więźnia oczekującego w celi śmierci na egzekucję za gwałt na młodej dziewczynie i zamordowanie jej oraz jej chłopaka w dramacie kryminalnym Tima Robbinsa "Przed egzekucją" ("Dead Man Walking", 1995) z Susan Sarandon został uhonorowany Srebrnym Niedźwiedziem dla najlepszego aktora na 46. Międzynarodowym Festiwalu Filmowym w Berlinie oraz był nominowany do Oscara dla najlepszego aktora pierwszoplanowego i Złotego Globu. Jako Eddie Quinn, szaleńczo zakochany w swojej żonie, który przez swój charakter trafia do więzienia w melodramacie Nicka Cassavetesa "Jak jej nie kochać" ("She’s so Lovely", 1997) z Robin Wright otrzymał nagrodę za pierwszoplanową rolę męską na Festiwalu Filmowym w Cannes. W komediodramacie muzycznym Woody’ego Allena "Słodki drań" ("Sweet and Lowdown", 1999) wcielił się w gitarzystę jazzowego, Emmeta Raya, zdobywając koleją nominację do Oscara, Złotego Globu i Nagrody Satelity.
W komediodramacie "Sam" ("I Am Sam", 2001) zagrał upośledzonego Samuela Johna „Sama” Dawsona, walczącego o odzyskanie praw rodzicielskich. W dramacie kryminalnym Alejandra Gonzáleza Iñárritu "21 gramów" (2003) wystąpił w roli śmiertelnie chorego matematyka i profesora college’u Paul Riversa, oczekującego na transplantację serca. W roku 2004 dostał Oscara za rolę Jimmy’ego Markuma, zrozpaczonego ojca zamordowanej córki, w dramacie kryminalnym Clinta Eastwooda "Rzeka tajemnic" ("Mystic River" 2003). Kolejnego Oscara otrzymał za postać Harveya Milka, homoseksualnego polityka z San Francisco w filmie Gusa Van Santa "Obywatel Milk" ("Milk", 2008). W komediodramacie Paola Sorentina "Wszystkie odloty Cheyenne’a" ("This Must Be the Place", 2011) zagrał postać emerytowanego rockmana, postanawiającego znaleźć hitlerowskiego oficera, który niegdyś prześladował jego ojca w obozie koncentracyjnym, a obecnie ukrywa się w USA.
Kariera reżysera i scenarzysty.
W 1991 powstał, inspirowany piosenką „The Highway Patrolman” Bruce’a Springsteena, film "Indiański biegacz", opowiadający historię dwóch skłóconych ze sobą braci, w którym Penn zadebiutował jako reżyser i scenarzysta. Kolejne wyreżyserowane przez niego filmy według własnego scenariusza to: "Obsesja" (1995), dramat psychologiczny o zamożnym jubilerze, którego cały świat wali się po tym, jak jego ukochana córka ginie w wypadku spowodowanym przez pijanego kierowcę; "11.09.01" (2002), etiuda filmowa opowiadająca o starszym mężczyźnie, który nie potrafi pogodzić się ze śmiercią żony, dołączona do zbioru mającego upamiętnić zamachy 11 września w ich pierwszą rocznicę; "Wszystko za życie" (2007), ekranizacja książki Jona Krakauera pod tym samym tytułem, przedstawiającej dzieje amerykańskiego wędrowca Chrisa McCandlessa, który po studiach porzucił dotychczasowe życie i zainspirowany powieściami Jacka Londona oraz traktatami Henry’ego Davida Thoreau wyrusza w trwającą dwa lata podróż po Ameryce Północnej, która kończy się dla niego śmiercią głodową w alaskańskiej głuszy. Jest ona prawdopodobnie najpopularniejszym i najlepszym dziełem w reżyserskim i scenopisarskim dorobku Penna.
Jako reżyser nakręcił także obraz "Obietnica" (2001) według scenariusza Jerzego Kromolowskiego i Mary Olson-Kromolowski, w którym główną rolę, podobnie jak w "Obsesji", zagrał Jack Nicholson.
Przewodniczył jury konkursu głównego na 61. MFF w Cannes (2008).
W 2022 roku po inwazji Rosji na Ukrainę podjął się kręcenia filmu dokumentalnego na Ukrainie o wojnie rosyjsko-ukraińskiej. W tym samym roku został uhonorowany ukraińskim Orderem „Za zasługi” III klasy (2022).
Kariera dziennikarza.
Działalność dziennikarską Sean Penn rozpoczął w latach 80. Pisze teksty do takich gazet jak „Rolling Stone”, „Interview” i „Time”. W 2005 w „The San Francisco Chronicle” ukazał się jego artykuł o sytuacji w Iraku, który napisał po powrocie z drugiego pobytu w tym kraju. Przeprowadził także m.in. wywiad z pisarzem Charlesem Bukowskim.
Literatura.
W 2018 Sean Penn opublikował swoją debiutancką powieść pt. "Bob Honey Who Just Do Stuff" (polskie wydanie pt. "Bob Honey robi swoje" w tłum. Roberta Sudoła ukazało się we wrześniu 2019 nakładem Wydawnictwa Literackiego).
Poglądy i działalność polityczna.
Jest zwolennikiem byłego prezydenta Stanów Zjednoczonych Baracka Obamy oraz przeciwnikiem poprzedniego prezydenta, George’a W. Busha. Szczególnie krytykował go za interwencję w Iraku. W ramach protestu dwukrotnie wyjechał do tego kraju. Był przyjacielem prezydenta Wenezueli Hugo Cháveza.
Życie prywatne.
W lutym 1985, na planie teledysku do piosenki „Material Girl”, Penn poznał piosenkarkę Madonnę, z którą się ożenił 16 sierpnia 1985. Do legendy przeszedł ich słynny ślub, gdzie Penn strzelał ze strzelby do paparazzich robiących im zdjęcia z helikoptera. Nazywano go wiecznym buntownikiem i szaleńcem. Kompozycja Patricka Leonarda „Live to Tell” w wykonaniu Madonny znalazła się w dramacie kryminalnym Jamesa Foleya "W swoim kręgu" ("At Close Range", 1986), gdzie Sean Penn zagrał u boku Christophera Walkena i Mary Stuart Masterson. Później zagrali wspólnie w przygodowym dramacie kryminalnym "Niespodzianka z Szanghaju" ("Shanghai Surprise", 1986), ale film okazał się kompletną porażką artystyczną, a Penn był nominowany do Złotej Maliny w kategorii „Najgorszy aktor” (Złota Malina w tej kategorii trafiła do Prince’a za występ w komedii muzycznej "Zakazana miłość" ("Under the Cherry Moon")). 28 sierpnia 1986 Penn jako złodziej klejnotów Tomtom i Madonna w roli seksownej Lorraine wystąpili razem w broadwayowskiej sztuce Davida Rabe’a "Goose and Tomtom" z Harveyem Keitelem, Barrym Millerem i Lorraine Bracco. Sean Penn przestał kontrolować swoje wybuchy zazdrości i alkoholowe balangi, jednak chciał rządzić życiem Madonny. Ustalał daty koncertów, decydował o kolejnym singlu. Sean coraz więcej pił, wdawał się w awantury, zaczął ją bić. Spędził miesiąc w areszcie, gdy brutalnie pobił fotografa. Madonna rozwiodła się z nim 14 września 1989.
Jego rola Terry’ego Noonana w dramacie kryminalnym Phila Joanou "Stan łaski" ("State of Grace", 1990) miała być szansą na wyjście z życiowego zakrętu. Na planie tego filmu poznał aktorkę Robin Wright, którą poślubił 27 kwietnia 1996 roku. Mają dwoje dzieci – córkę Dylan Frances (ur. 13 kwietnia 1991) i syna Hoppera Jacka (ur. 6 sierpnia 1993). Razem zagrali także w dreszczowcu "Cena miłości" ("Loved", 1997), komedii romantycznej "Jak jej nie kochać" ("She’s so lovely", 1997) i "Harmider" ("Hurlyburly", 1998). Robin Wright wystąpiła także w jego filmie "Obsesja" ("The Crossing Guard", 1995) z Jackiem Nicholsonem. Po jedenastu latach małżeństwa, 21 grudnia 2007 roku, Robin Wright złożyła wniosek o rozwód, jego powodem był romans Penna z piosenkarką country Jewel, której wyreżyserował teledysk. 9 kwietnia 2008 wniosek rozwodowy został wycofany, ale 4 sierpnia 2010 para jednak się rozwiodła. Od tej pory Robin Wright nie posługuje się nazwiskiem Penn.
W październiku 2016 Penn związał się z młodszą o 32 lata australijską aktorką Leilą George córką Grety Scacchi i Vincenta D’Onofrio, którą poślubił 30 lipca 2020.
Przyjaźń z Charlesem Bukowskim.
Penn był wielkim fanem twórczości prozaika i poety Charlesa Bukowskiego, uważanego za jedną z najoryginalniejszych i najbardziej kontrowersyjnych postaci współczesnej literatury amerykańskiej. Pod jego wpływem zaczął pisać wiersze. Udało mu się z nim zaprzyjaźnić, był jedyną gwiazdą show-businessu, którą Bukowski tolerował. Penn miał także zagrać główną rolę w filmie "Ćma barowa", do którego scenariusz napisał Bukowski. Tak się nie stało, gdyż aktor zgodził się zagrać pod warunkiem, że reżyserować będzie Dennis Hopper. Kategorycznie nie zgodził się na to reżyser Barbet Schroeder, który jako pierwszy wystąpił do Bukowskiego z propozycją nakręcenia filmu. Ostatecznie rolę dostał jego konkurent, Mickey Rourke. Mimo tego Penn nadal przyjaźnił się z pisarzem. Po jego śmierci wygłosił mowę na pogrzebie oraz zadedykował mu swój film "Obsesja".

</doc>
<doc id="453980" url="https://pl.wikipedia.org/wiki?curid=453980" title="Aoristus">
Aoristus



</doc>
<doc id="453982" url="https://pl.wikipedia.org/wiki?curid=453982" title="Spira">
Spira

Spira (niem. "Speyer") – miasto na prawach powiatu w Niemczech, położone nad Renem w kraju związkowym Nadrenia-Palatynat. Jedno z najstarszych miast Niemiec, na początku swojego istnienia nosiło nazwę "Civitas Nemetum".
Położenie.
Miasto leży na obszarze Niziny Górnoreńskiej w regionie Rhein-Neckar-Odenwald należącym do kraju związkowego Nadrenia-Palatynat. Wschodnią granicę miasta wyznacza brzeg rzeki Ren, będącej jednocześnie granicą kraju związkowego. Spira znajduje się ok. 20 kilometrów na południe od Mannheim i Ludwigshafen am Rhein oraz ok. 34 km na północ od miasta Karlsruhe.
Historia.
Okres przedrzymski.
Na obszarze dzisiejszej Spiry archeolodzy odkryli ślady osadnictwa sprzed 5000 lat. Później tereny te należały do Celtów. Z ok. 1500 r. p.n.e. pochodzi „Złoty kapelusz” – celtycki, kultowy przedmiot w kształcie nakrycia głowy, znaleziony w 1835 na polu w Schifferstadt ok. 6 km na północ od miasta.
Okres rzymski.
Po podbiciu tych terenów przez Rzymian stało się częścią prowincji Germania Superior. Obóz został wybudowany ok. 10 p.n.e. jako baza do dalszych podbojów na wschodnim brzegu Renu. Czynnikiem decydującym o lokalizacji w tym miejscu były klinowate wysokie brzegi rzeki, dzięki którym tereny zalewowe znajdowały się przed lub za obozem, który stał się zalążkiem przyszłego miasta. Powstało ono ok. 75 r. Około 150 r. osada jako "Noviomagus" pojawiła się na mapie świata stworzonej przez Ptolemeusza. Pod tą nazwą występuje też na mapie drogowej "Itinerarium Antonina" powstałej na początku III wieku n.e.
W tym czasie plemiona germańskie osiedlające się na tych terenach nadały osadzie nazwę "Civitas Nemetum". Germanie doprowadzili do rozwoju osady, która stała się centralnym punktem doliny Renu. W mieście powstawały drogi, rynek, budynki użyteczności publicznej, świątynie i teatry. Obecnie przy każdym remoncie drogowym w mieście lub budowie nowych obiektów budowniczowie znajdują pozostałości po dawnej osadzie. Liczne znaleziska znajdują się w Muzeum Historii Palatynatu ("Historisches Museum der Pfalz"); jednym z nich jest najstarsza w Niemczech zamknięta butelka wina.
Plemiona germańskie z drugiego brzegu Renu zaczęły w I wieku n.e. toczyć walki z Rzymianami, przedostając się przez rzekę najczęściej zimą. Podczas jednego z takich napadów w 275 miasto zostało zniszczone. Dopiero w IV wieku odbudowano je i ponownie umieszczono w nim garnizon wojska. Jako schronienie dla mieszkańców osady zbudowano na wzgórzu kościół. Ostatecznie miasto znalazło się pod kontrolą plemion germańskich, co znalazło swoje odbicie w nowej nazwie miasta ("Speyer").
W dokumentach z 346 znajduje się informacja o diecezji Spira. W mieście powstawały kościoły i klasztory, rozrastało się ono jako stolica biskupia.
Okres średniowiecza.
W 969 cesarz Otton I Wielki nadał miastu immunitet, na mocy którego miasto było pod ochroną, kontrolą i władzą biskupów. W 1024 cesarzem został Konrad II z dynastii salickiej, którego ojcem był Henryk ze Spiry. Krótko po swojej elekcji w 1024 postanowił wznieść największą świątynię świata zachodniochrześcijańskiego. Katedra została poświęcona w 1061, jednak prace budowlane ukończono dopiero w 1111. W tym czasie miasto przeżywało szybki rozwój, stając się jednym z głównych ośrodków politycznych i gospodarczych cesarstwa, zwłaszcza za rządów dynastii salickiej (do 1125 roku). Rządy biskupów zakończył król Adolf z Nassau, nadając miastu status wolnego miasta Rzeszy.
W okresie średniowiecza w mieście znalazło schronienie wielu Żydów, nad którymi szczególną opiekę roztoczył cesarz Henryk IV Salicki. Biskup Spiry Rüdiger Huzmann zezwolił im na osiedlanie się w pobliżu katedry. W centrum ich dzielnicy zbudowano synagogę, której szczątki widoczne są do dziś. Mimo to w mieście co pewien czas dochodziło do pogromów; do najkrwawszych zalicza się pogrom z 3 maja 1096 związany z przejściem przez miasto I wyprawy ludowej, oraz z 1349, gdy Żydów oskarżono o wywołanie czarnej śmierci.
Okres reformacji.
W pierwszej połowie XVI wieku Spira ponownie stała się ośrodkiem ważnych wydarzeń historycznych. Pięć spośród 30 zwołanych w XVI w. sejmów Rzeszy odbyło się w tym właśnie mieście. Kluczowym dla historii miasta był drugi sejm w Spirze, który odbył się w 1529. Zdecydowano wtedy o umieszczeniu w mieście siedziby Sądu Kameralnego Rzeszy ("Reichskammergericht"), który znajdował się tu do 1689. Również w czasie tego sejmu podjęto uchwałę zabraniającą przechodzenia na luteranizm, przeciwko niemu zaprotestowało sześć księstw i 14 miast. Od tego czasu zwolenników reformacji nazywa się protestantami. Posiedzenia sejmu były dla miasta wyzwaniem. Ciężar zapewnienia noclegów, jedzenia i ochrony dla uczestników sejmu spoczywał na władzach miasta i na jego mieszkańcach. Jednak takie wydarzenie przynosiło miastu znaczne zyski.
W trakcje działań wojny trzydziestoletniej miasto pełniło funkcje lazaretu, było siedzibą poczty oraz obozowiskiem dla oddziałów wojsk przechodzących przez miasto. Było okupowane przez wojska hiszpańskie, szwedzkie, francuskie i cesarskie. Żołnierze opuścili miasto dopiero w 1650, pozostawiając po sobie długi, głód i choroby.
Miasto zostało ponownie zdobyte przez wojska francuskie w 1688 w wyniku działań wojny palatynackiej. Francuzi wypędzili z niego wszystkich mieszkańców, podpalili katedrę, kościoły, klasztory, zniszczono 700 domów, a mury miasta wysadzono. Odbudowa rozpoczęła się w 1698.
Okres francusko-bawarski.
Od 1792 miasto należało do Francji, w tym czasie było stolicą regionu w departamencie Mont Tonnerre. W wyniku postanowień kongresu wiedeńskiego miasto stało się częścią Palatynatu, którego władcą był król Bawarii Maksymilian I Józef Wittelsbach. 28 czerwca 1815 w mieście doszło do spotkania cara Rosji Aleksandra I Romanowa, cesarza Austrii Franciszka II Habsburga oraz króla Prus Fryderyka Wilhelma III Hohenzollerna. W 1816 Spira stała się stolicą powiatu "Rheinkreis". Ten status wiązał się ze wzrostem liczby organów administracyjnych, jakie zaczęły działać w mieście. Do połowy XIX wieku liczba ludności podwoiła się. Zaczęto wprowadzać w życie projekty budowlane. Rozpoczęto budowę mieszkań poza murami starożytnego miasta. Również port na Renie został rozbudowany i połączony z linią kolejową. Powstało wiele organizacji społecznych, edukacyjnych i charytatywnych. Miasto miało najlepszy system oświaty w Palatynacie. Mieszkańcy w większości mieli liberalne poglądy, co doprowadziło do konfliktu z królem i rządem Bawarii. Era wilhelmińska zapisała się w historii miasta licznymi budynkami. W 1904 konsekrowano "Gedächtniskirche" (pl. Kościół Pamięci), który upamiętniać ma protest luteran w czasie sejmu 1529. Budowę tego kościoła wsparł finansowo sam cesarz Wilhelm II Hohenzollern oraz ewangelicy z całego świata. Pomimo takich źródeł finansowania tego projektu kościół został wybudowany według okrojonego projektu. Budowa tego kościoła spotkała się z protestem biskupa Spiry, który zebrał środki na budowę kościoła św. Józefa ("Josephskirche") wybudowanego naprzeciw Kościoła Pamięci. Kolejnym ważnym budynkiem oddanym w tym czasie do użytku w mieście był budynek Muzeum Historii Palatynatu ("Historisches Museum der Pfalz") oraz dworzec kolejowy.
Okres wojen światowych.
Spira nie ucierpiała znacząco w wyniku działań I wojny światowej. Po jej zakończeniu miasto zostało zajęte przez wojska francuskie. W tym czasie na terenie Palatynatu rozpoczęły się polityczne zabiegi zmierzające do stworzenia „Wolnego Palatynatu” ("Freie-Pfalz"), będącego samodzielnym państwem niezależnym od Niemiec. W mieście próbowano przeprowadzić pucz mający na celu przejęcie w nim władzy przez polityków popierających niepodległość. Po utworzeniu republiki weimarskiej i włączeniu Palatynatu ponownie w skład Bawarii, znowu odezwały się głosy separatystyczne. W 1929 obchodzono rocznicę 400-lecia protestu luteran na sejmie w Spirze, uroczystości odbywały się pod nadzorem stacjonującego nadal w mieście wojska francuskiego. Żołnierze towarzyszyli również obchodom 900-lecia konsekracji katedry, które miały miejsce rok później.
Wraz z powstaniem III Rzeszy w mieście do władzy doszli naziści. 9 listopada 1938, w czasie nocy kryształowej, zburzono w Spirze synagogę, a jej ruiny pośpiesznie rozebrano. W niedługim czasie wszyscy Żydzi mieszkający w mieście zostali aresztowani, większość z nich została zamordowana. Działania II wojny światowej również nie doprowadziły do zniszczeń, jedynym budynkiem publicznym zniszczonym w wyniku spadającej bomby był dworzec kolejowy. Spira została zajęta przez wojska amerykańskie, wcześniej jednak Niemcom udało się wysadzić w powietrze most na Renie. Do czasu powstania Republiki Federalnej Niemiec miasto znajdowało się we francuskiej strefie okupacyjnej. Po raz kolejny w historii miasta stacjonowały w nim wojska francuskie.
W wyniku wzrostu gospodarczego lat 60. i 70. XX miasto znacznie się rozrosło. Wybudowano nowe osiedla mieszkaniowe, centra handlowe. Powstały nowe szkoły oraz budynki administracji publicznej. Centrum miasta przeszło gruntowny remont, główna ulica została zamieniona na deptak. 4 maja 1987 miasto odwiedził papież Jan Paweł II.
Zabytki.
Najważniejszym zabytkiem miasta jest największa w Europie wybudowana w stylu romańskim na przełomie XI/XII w. Katedra Najświętszej Marii Panny i św. Szczepana ("St. Maria und St. Stephan"). Od 1981 katedra cesarska znajduje się na liście światowego dziedzictwa kultury UNESCO. Katedra znajduje się na końcu głównej ulicy Spiry – Maximilianstraße, po przeciwnej stronie mieści się zachodnia brama miejska "Altpörtel", pozostałość po dawnych murach miejskich, otwarta dla zwiedzających. W Spirze znajduje się również najstarsza w Niemczech żydowska mykwa. Do ciekawych zabytków miasta należą również: XVIII-wieczny ratusz oraz "Alte Münze" zabytkowy budynek sklepu.
Kościoły.
Rzymskokatolickie:
Protestanckie:
Władze miasta.
Rada Miasta składa się z 44 członków, w wyborach 2009 wyniki kształtowały się następująco:
Burmistrzem od 1995 był Werner Schineller z CDU. Od 2009 jest nim Hansjörg Eger. Siedzibą władz miasta jest ratusz.
Gospodarka i transport.
W Spirze znajdują się duże przedsiębiorstwa przemysłu elektronicznego (Tyco Electronics), maszynowego (Loeser GmbH), chemicznego (Thor GmbH), kolejowego (Mann+Hummel). W ostatnim czasie najbardziej rozwijającą się dziedziną gospodarki jest turystyka. Miasto jest siedzibą wielu instytucji regionalnych i ponadregionalnych, takich jak: diecezja Spira; Ewangelicki Kościół Palatynatu ("Evangelische Kirche der Pfalz"); Izba Obrachunkowa Nadrenii-Palatynatu ("Landesrechnungshof Rheinland-Pfalz"); Niemiecki Instytut Administracji Publicznej ("Deutsches Forschungsinstitut für öffentliche Verwaltung"); Rolnicze Ubezpieczenie Społeczne ("Landwirtschaftliche Sozialversicherung") Hesji, Nadrenii-Palatynatu i Saary; Niemieckie Ubezpieczenia Rentowo-Emerytalne Nadrenii-Palatynatu ("Deutsche Rentenversicherung Rheinland-Pfalz").
Spira ma bezpośrednie połączenie z międzynarodową siecią dróg ekspresowych i autostrad. Droga krajowa B9 znajdująca się w północnej części miasta łączy je bezpośrednio z Mannheim i Karlsruhe. Autostrada A61 przebiegająca przez południową część miasta umożliwia przejazd aż do granicy z Holandią. Droga krajowa B39 umożliwia szybki dojazd do Heilbronn. Około 20 km od miasta przebiega Deutsche Weinstraße ("Niemiecki Szlak Wina"). Niedaleko miasta przebiega Autostrada A6 łącząca Francję z Czechami.
W mieście znajduje się stacja kolejowa z dworcem Speyer Hauptbahnhof łącząca miasto pociągami regionalnymi z Wörth am Rhein i Bruchsal przez Germersheim. Co dwie godziny odjeżdżają regionalne pociągi do Karlsruhe i Moguncji. Co godzinę odjeżdża również S-Bahn do Mannheim.
Lotnisko Speyer obsługuje samoloty sportowe oraz małe samoloty należące do osób prywatnych, jak również helikoptery i sterowce. Obok lotniska znajduje się Muzeum Techniki ("Technikmuseum").
Miasto leży na szlaku pielgrzymkowym św. Jakuba prowadzącym do Santiago de Compostela.
Kultura i edukacja.
Spira posiada sześć bibliotek w tym bibliotekę diecezjalną oraz Ewangelickiego Kościoła Palatynatu. Od 1990 w mieście funkcjonuje teatr dzieci i młodzieży. Przedstawienia są również organizowane w hali miejskiej. Także w ratuszu odbywają się przedstawienia teatralne, kabaretowe oraz koncerty. W okresie wakacyjnym w mieście odbywa się festiwal muzyki kościelnej. W drugi weekend lipca odbywa się Święto Precla "Speyerer Brezelfest". W drugi weekend września odbywa się Święto Miasta "Speyerer Altstadtfest". Jak w większości niemieckich miast w okresie adwentu na głównej ulicy miasta odbywa się kiermasz świąteczny.
W mieście znajdują się placówki edukacyjne od poziomu podstawowego do wyższego. Najważniejszym ośrodkiem edukacyjnym jest Niemiecka Wyższa Szkoła Administracji Publicznej w Spirze ("Deutsche Hochschule für Verwaltungswissenschaften Speyer").
Współpraca.
Spira współpracuje z wieloma miastami europejskim, umowy partnerskie podpisano obecnie z:

</doc>
<doc id="453983" url="https://pl.wikipedia.org/wiki?curid=453983" title="EIS">
EIS



</doc>
<doc id="453986" url="https://pl.wikipedia.org/wiki?curid=453986" title="Pavonis Mons">
Pavonis Mons

Pavonis Mons (łac. "Góra Pawia") – środkowy wulkan formacji Tharsis Montes w regionie Tharsis na Marsie. Jest najniższym szczytem Tharsis Montes (wysokość wynosi około 7 km). Od południa sąsiaduje z Arsia Mons, a od północy z Ascraeus Mons. Olympus Mons, najwyższa góra na planecie, a także najwyższa góra w Układzie Słonecznym, znajduje się na północnym zachodzie.
Decyzją Międzynarodowej Unii Astronomicznej w 1973 roku nazwa tego obszaru pochodzi od gwiazdozbioru Pawia.

</doc>
<doc id="453988" url="https://pl.wikipedia.org/wiki?curid=453988" title="Biskupi Speyer">
Biskupi Speyer



</doc>
<doc id="453994" url="https://pl.wikipedia.org/wiki?curid=453994" title="Tharsis Montes">
Tharsis Montes

Tharsis Montes – łańcuch wulkanów tarczowych na Marsie, położony na wulkanicznej wyżynie Tharsis. W skład łańcucha Tharsis Montes wchodzą Arsia Mons, Pavonis Mons, oraz Ascraeus Mons, będący drugą najwyższą góra na Marsie, po Olympus Mons.
Wulkany te układają się w linii przebiegającej z południowego zachodu na północny wschód, co około 700 km. Na tej samej osi dalej na północ znajduje się jeszcze grupka mniejszych wulkanów: Uranius Mons, Ceraunius Tholus i Uranius Tholus.
Na zboczach wszystkich trzech wielkich wulkanów łańcucha, dzięki obserwacjom sztucznych satelitów Marsa, odkryto otwory najprawdopodobniej prowadzące do jaskiń lawowych.
Geneza.
Na Ziemi liniowe ułożenie wulkanów świadczy zazwyczaj o przemieszczaniu się płyty tektonicznej nad plamą gorąca - tak powstał np. Grzbiet Hawajski. Na Marsie brakuje jednak dowodów tektoniki płyt; liniowy przebieg wulkanów Tharsis Montes przypisuje się raczej głębokiemu pęknięciu marsjańskiej skorupy.

</doc>
<doc id="453997" url="https://pl.wikipedia.org/wiki?curid=453997" title="Ajaks (imię)">
Ajaks (imię)

Ajaks — imię męskie pochodzenia greckiego, które może wywodzić się od słowa oznaczającego „ruch, poruszenie, życie” albo „kraj, kraina”, a być może stanowi skrócenie z imienia "Filajas". Imię to nosiły dwie postaci greckiej mitologii. W Polsce jest nadawane od średniowiecza.
Zobacz też:

</doc>
<doc id="453999" url="https://pl.wikipedia.org/wiki?curid=453999" title="Nintendo Revolution">
Nintendo Revolution



</doc>
<doc id="454000" url="https://pl.wikipedia.org/wiki?curid=454000" title="Buddyjski Związek Diamentowej Drogi Linii Karma Kagyu">
Buddyjski Związek Diamentowej Drogi Linii Karma Kagyu

Buddyjski Związek Diamentowej Drogi Linii Karma Kagyu – związek wyznaniowy zarejestrowany w Polsce 27 stycznia 1984 roku, początkowo jako "Stowarzyszenie Buddyjskie Karma Kagyu". 7 kwietnia 1990 roku wpisany do rejestru Kościołów i innych związków wyznaniowych prowadzonego przez Ministerstwo Spraw Wewnętrznych i Administracji w dziale A, pozycja 15.
W 2011 roku związek liczył 8284 członków i sympatyków skupionych w 62 ośrodkach medytacyjnych. Związkowi przewodziło 21 nauczycieli podróżujących po Polsce i zagranicy nauczając buddyzmu. Według danych spisu powszechnego z 2011 roku przynależność do Buddyjskiego Związku Diamentowej Drogi Linii Karma Kagyu zadeklarowały 3602 osoby. 
Działalność.
Celem Związku jest udostępnianie w nowoczesny sposób buddyjskich nauk Diamentowej Drogi. Od czerwca 1992 roku wspólnota wydaje magazyn „Diamentowa Droga” w nakładzie 1500 egzemplarzy. Związek nie podlega żadnym organizacjom zagranicznym, chociaż stanowi część ogólnoświatowej sieci ośrodków Buddyzmu Diamentowej Drogi należących do linii Karma Kagyu – jednej z czterech głównych tradycji buddyzmu tybetańskiego.
Polska wspólnota buddystów praktykujących według tybetańskiej tradycji Karma Kagyu zawiązała się już w październiku 1976 roku, kiedy Ole Nydahl przyjechał do Krakowa na zaproszenie Władysława Czapnika. W 1978 roku powstały pierwsze poza Krakowem grupy medytujących (Warszawa i Szczecin).
W roku 1985 Stowarzyszenie Buddyjskie Karma Kagyu zakupiło zrujnowany dworek w miejscowości Kuchary koło Drobina (niedaleko Płocka, na trasie Warszawa-Gdańsk). Miejsce to przez wiele lat było siedzibą wspólnoty, do dzisiaj organizowane są tam duże kursy medytacyjne, na które przyjeżdża kilka tysięcy osób z Polski i zagranicy. Siedzibą organizacji jest ośrodek Stupa House w Warszawie. Od października 1994 roku do stycznia 2006 roku związek działał pod nazwą "Związek Buddyjski Karma Kagyu".
Związek zrzesza ponad 60 ośrodków i grup medytacyjnych działających w całej Polsce. Zostały one założone przez Lamę Olego Nydahla i znajdują się pod duchową opieką XVII Karmapy Taje Dordże, zwierzchnika szkoły. Związek jest najliczniejszą w Polsce wspólnotą buddyjską.
Osobą reprezentującą związek wyznaniowy jest Marek Rosiński.

</doc>
<doc id="454001" url="https://pl.wikipedia.org/wiki?curid=454001" title="Arash">
Arash

Arash, właściwie Arash Labaf (pers.: آرش لباف, ur. 23 kwietnia 1977 w Teheranie) – irańsko-szwedzki piosenkarz i producent muzyczny.
Życiorys.
Debiutancki studyjny album, zatytułowany "Arash" został wydany w marcu 2005 roku. Jego single takie jak „Boro Boro” i „Temptation” były na listach przebojów w wielu krajach Europy. Swoje piosenki wykonuje głównie w języku perskim i angielskim, nagrał kilka utworów również w języku rosyjskim. Współpracował z DJ-em Aligatorem.
W 2005 roku wspólnie z DJ-em Aligatorem nagrał piosenkę na cześć jadącej na Mistrzostwa Świata w Piłce Nożnej reprezentacji Iranu.
Arash wystąpił także podczas Sopot Festival w 2006 roku. Zajął III miejsce w głosowaniu publiczności o Słowika Publiczności.
Od 2008 roku był wielokrotnie gościem teleturnieju "Jaka to melodia?", w którym wykonał swe utwory.
W 2009 wystąpił z azerską piosenkarką AySel podczas 54. Konkursu Piosenki Eurowizji, gdzie zajęli trzecie miejsce.
Arash Labaf wraz z Basshunterem w 2010 roku wystąpił w brytyjskiej edycji programu "Fort Boyard".
W 2011 został wydany teledysk do singla „Melody”, w którym wystąpił Basshunter.
W 2013 roku pojawił się w zespole Caterham F1 Team podczas Grand Prix Abu Zabi.
Życie prywatne.
Od dziesiątego roku życia mieszkał w Uppsali, a następnie przeprowadził się do Malmö.
Jego rodzicami są Irańczycy, matka z Szirazu i ojciec z Tebrizu. Ma azerskie korzenie.
W maju 2011 roku poślubił swoją długoletnią partnerkę, Behnaz Ansari. W kwietniu 2012 roku zostali rodzicami bliźniąt o imionach Darian i Donya.

</doc>
<doc id="454003" url="https://pl.wikipedia.org/wiki?curid=454003" title="San Andreas (fikcyjny stan)">
San Andreas (fikcyjny stan)



</doc>
