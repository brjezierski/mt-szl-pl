<doc id="454006" url="https://pl.wikipedia.org/wiki?curid=454006" title="Arthur Nikisch">
Arthur Nikisch

Arthur Nikisch (ur. 12 października 1855 w Mosonszentmiklós, zm. 23 stycznia 1922 w Lipsku) – węgierski dyrygent.
Życiorys.
Ojcem Arthura był Węgier, matką – Morawianka. Już we wczesnym dzieciństwie wykazywał talent muzyczny. Ponoć w wieku 7 lat zapisał z pamięci uwerturę do "Cyrulika sewilskiego" Rossiniego (niektóre źródła podają, że była to uwertura do "Wilhelma Tella"), którą usłyszał tylko jeden raz. W roku 1866 rozpoczął studia w wiedeńskim konserwatorium; studiował kompozycję (u Felixa Otto Dessoffa), grę na skrzypcach (u Josefa Hellmesbergera Sr.) i fortepianie. 
W czasie studiów był uczniem docenianym; kilkukrotnie zdobył nagrody za kompozycje oraz wykonania utworów na skrzypce i fortepian. Jako skrzypek miał okazję poznać styl wielkich kompozytorów i jednocześnie mistrzów batuty XIX wieku. Będąc solistą grywał pod dyrekcją Antona Brucknera i Ferenca Liszta. W 1872 roku, jako gość – skrzypek orkiestry – na pierwszym Festiwalu w Bayreuth, miał okazję brać udział w wykonaniu IX symfonii Beethovena pod batutą Richarda Wagnera. Dzięki tym doświadczeniom podjął prawdopodobnie decyzję o porzuceniu kariery skrzypka i kompozytora na rzecz pulpitu dyrygenckiego; niemniej, do roku 1877 roku pełnił funkcję pierwszego skrzypka Opery Wiedeńskiej. Tutaj miał okazję współpracować z Johannesem Brahmsem, Giuseppe Verdim i Richardem Wagnerem. Był członkiem orkiestry podczas prapremierowego wykonania II symfonii Brucknera pod dyrekcją kompozytora. 
W roku 1877 przeniósł się do Lipska, gdzie początkowo objął posadę asystenta dyrektora Lipskiej Opery, którym był Angelo Neumann, by w 1879 objąć funkcję pierwszego dyrygenta i pozostać nim do 1889 roku. W tym okresie w jego repertuarze dominowały kompozycje romantyczne oraz nieliczne premierowe wykonania współczesnych mu kompozytorów muzyki późnoromantycznej, m.in. Brucknera (w 1884 roku prowadził prapremierę jego VII symfonii) i Wagnera (będąc 23-latkiem prowadził "Walkirię" i "Tannhäusera"). W roku 1889 dostał propozycję objęcia posady pierwszego dyrygenta Bostońskiej Orkiestry Symfonicznej, na którą skwapliwie przystał, i z orkiestrą tą koncertował w całych Stanach Zjednoczonych. Nie były mu obce porażki; jego interpretacja V symfonii Beethovena wzbudzała wiele kontrowersji i mieszczańska publiczność Bostonu sugerowała mu, że chętnie wymieniłaby go na kogoś bardziej konserwatywnego.
Po powrocie do Europy w 1893 roku objął Operę w Budapeszcie, którą prowadził do 1895. Śmierć Hansa von Bülowa, pierwszego w historii dyrygenta Berlińskiej Filharmonii, zmarłego w Kairze 12 lutego 1894 roku, otworzyła Nikischowi drogę do posady dyrektora muzycznego berlińskiej placówki; funkcję tę objął w roku 1895. W tym samym roku zgodził się przyjąć stanowisko pierwszego dyrygenta Lipskiego Gewandhausu. W 1897 roku otrzymał ofertę objęcia wakującego po śmierci von Bülowa etatu pierwszego dyrygenta Hamburskiej Orkiestry Filharmonicznej – ona również została zaakceptowana. Na tych trzech stanowiskach maestro Nikisch pozostał aż do śmierci. Jako szef tych orkiestr nie zaniedbywał artystycznych podróży; jeszcze przed rewolucją październikową koncertował na przykład z "Berlińczykami" w Moskwie, wykonując utwory Czajkowskigo. W 1904 roku dyrygował gościnnie Orkiestrą Londyńską; w efekcie sukcesu artystycznego tego przedsięwzięcia został szefem tej orkiestry (1912-1914) i w roku 1912 odbył z nią podróż do Stanów Zjednoczonych. W 1913 dyrygował wykonaniem "Pierścienia Nibelunga" w Covent Garden. W 1921 koncertował w Buenos Aires. Zmarł w roku 1922 w Lipsku; pochowano go na cmentarzu Südfriedhof. Jego następcą i w Berlinie, i w Lipsku został Wilhelm Furtwängler, wielki admirator sztuki Nikischa.
Osiągnięcia.
Jako muzyk był niezrównanym interpretatorem dzieł Berlioza, Schumanna, Brahmsa, Czajkowskiego i Brucknera. Słynna była jego "kontrolowana pasja"; partytury studiował w domowym zaciszu, lecz próby z orkiestrą i koncerty wprawiały go w stan niemal ekstatycznej radości. Jedną z tajemnic jego sukcesu była niezwykła uprzejmość wobec członków orkiestry; zawsze miał wiele słów uznania dla instrumentalistów i solistów i tym m.in. potrafił wywołać wśród muzyków chęć do zdyscyplinowanej współpracy. Zarówno na próbach, jak i podczas koncertów był niezwykle spontaniczny, co zjednywało mu i słuchaczy, i wykonawców. Pomimo romantycznych gustów publiczności propagował nową muzykę Mahlera, Straussa i Regera. Prezentował również swemu berlińskiemu audytorium kompozycje Pfitznera, Debussy'ego i Schönberga. Jako pierwszy dyrygent w historii dyrygował podczas kompletnego komercyjnego nagrania symfonii, którą była V Beethovena. Wywarł ogromny wpływ na swoich następców: Fritza Reinera, Arturo Toscaniniego i Adriana Boulta. Wpływ sztuki dyrygenckiej Nikischa na Leopolda Stokowskiego potwierdza ten ostatni. Od 1905 roku Nikisch wykładał dyrygenturę w lipskim konserwatorium. Jego uczniem był m.in. Mieczysław Karłowicz.
W roku 1971 w Lipsku ustanowiono nagrodę imienia Artura Nikischa dla młodych dyrygentów.

</doc>
<doc id="454012" url="https://pl.wikipedia.org/wiki?curid=454012" title="Widmo liniowe">
Widmo liniowe

Widmo liniowe, widmo dyskretne – widmo emisyjne składające się z oddzielnych linii widmowych. Widmo takie jest typowe dla nieoddziałujących ze sobą atomów, czyli pierwiastków w stanie gazowym, jeżeli gaz ten pozostaje pod niezbyt dużym ciśnieniem. Z tego względu widmo to nazywane jest również widmem atomowym.
Układ linii widmowych zależy od układu poziomów energetycznych elektronów w atomie, który jest różny dla atomów poszczególnych pierwiastków. Z tego powodu również układ linii widmowych jest niepowtarzalny i charakterystyczny dla danego pierwiastka. Dzięki temu analiza widmowa światła pochodzącego nawet z bardzo odległych źródeł pozwala na identyfikację pierwiastków wchodzących w skład świecącego gazu.

</doc>
<doc id="454015" url="https://pl.wikipedia.org/wiki?curid=454015" title="Amfisbaena">
Amfisbaena

Amphisbaena (st.gr. ἀμφίσβαινα) – fantastyczne zwierzę z mitologii greckiej, pojawiające się także w kulturze średniowiecza.
Grecja.
Według mitologii greckiej był to libijski mrówkożerny wąż lub jaszczurka bez kończyn o dwóch głowach, po jednej na każdym końcu ciała, i oczach jarzących się jak świece. Jej nazwa w języku greckim oznacza "poruszający się w obie strony" ("amfis" – dwie strony, "bainein" – poruszać się) – w przód i w tył. Była też znana jako "matka mrówek", choć odżywiała się mrówkami. Amfisbaena rozcięta czy rozerwana na pół miała się połączyć ponownie w jedną całość – w tym sensie zwierzę miało być nieśmiertelne.
Zgodnie z mitologią grecką zwierzę zrodziło się z krwi, która kapała z głowy Meduzy (jednej z trzech Gorgon), kiedy to Perseusz, jej zabójca, przeleciał nad Pustynią Libijską trzymając ową głowę w ręku.
Wojsko Katona miało w swym marszu spotykać amfisbaenę wraz z innymi wężami – żywiła się jakoby pozostawionymi zwłokami.
Italia.
Amfisbaena była symbolem etruskiego boga Aity. Jako istotę mitologiczną i legendarną opisywał ją rzymski poeta Lukan. Sławny rzymski encyklopedysta Pliniusz Starszy opisał w swej "Naturalis Historia" właściwości lecznicze stwora. Noszenie żywej amfisbaeny jako amuletu miało chronić kobiety przed poronieniem i gwarantować niezagrożoną ciążę, zaś noszenie martwej miało zabezpieczać przed reumatyzmem czy przeziębieniem. Objawy choroby miała łagodzić nawet jej skóra. Źródłem informacji Pliniusza były pisma Nikandra, greckiego poety, lekarza i gramatyka z II w. p.n.e.
Amfisbaena miała nie tylko właściwości lecznicze. Jeżeli drwale przymocowali ją do ściętego drzewa, stawali się niewrażliwi na chłód, mogli też pracować z mniejszym wysiłkiem. Pliniusz wspomniał o jakichś dodatkowych właściwościach amphisbaeny. Zwierzę jest odporne na chłód i – w konsekwencji – ukazuje się wiosną nawet wcześniej, niż daje się słyszeć kukułkę (XXX, 85).
Rzymski uczony Aelianus, urodzony w 175 r. n.e. (a więc około sto lat po śmierci Pliniusza), przedstawia amfisbaenę w następujących słowach:
Średniowiecze.
Zarówno Pliniusz, jak i Aelianus byli przekonani o istnieniu amfisbaeny. Wielu autorów kopiowało bezkrytycznie ich informacje przez setki lat. Stąd napotykamy dwugłowego węża mniej lub bardziej regularnie w ciągu kolejnych wieków: pojawia się np. w pismach św. Izydora z Sewilli (560-636), w dwunastowiecznym rękopiśmiennym bestiariuszu łacińskim (obecnie w bibliotece Uniwersytetu Oksfordzkiego; angielskie tłumaczenie pt. "Book of Beasts" wydał w Londynie w 1954 r. Terence Hanbury White), w trzynastowiecznej encyklopedii przyrodniczej "Der naturen bloeme" (1270) flamanda Jacoba van Maerlanta i w siedemnastowiecznej "The Historie of Serpents or The Second Booke of Living Creatures" (1608) Edwarda Topsella. Maerlant nie tylko pisze o dziwnym ruchu „ansibeny”. Wspomniał też, iż obie głowy mogą zarówno połknąć ofiarę, jak i walczyć.
W innym opisie stwór posiada dwa łby umieszczone na dwóch wężopodobnych szyjach, położonych po przeciwnych stronach korpusu ptaka, dwa silne skrzydła i parę ptasich łap. Dzięki swej niecodziennej budowie to jadowite zwierzę może czuwać bez przerwy, bowiem kiedy jeden łeb śpi, drugi czuwa, a gdy drugi wypoczywa pierwszy pilnuje spokoju towarzysza.
O amfisbaenie pisali poeci, np. John Milton, Alexander Pope i lord Alfred Tennyson, przedstawiali ją też malarze i rzeźbiarze.
Istnienie zwierzęcia obalił Thomas Browne w swoim dziele "Pseudodoxia Epidermica; or, Enquiries into Very Many Received Tenets and Commonly Presumed Truths" (1646), znanym też jako "Vulgar Errors", w którym rozprawił się z bestiariuszami jako źródłem informacji naukowej.

</doc>
<doc id="454016" url="https://pl.wikipedia.org/wiki?curid=454016" title="Dłużyna (Góry Wałbrzyskie)">
Dłużyna (Góry Wałbrzyskie)

Dłużyna (niem. "Langer Berg") – fragment pasma Gór Wałbrzyskich, w postaci równomiernego grzbietu z kulminacją 685 m n.p.m.
Na stokach leżą porozrzucane głazy narzutowe, będące świadectwem obecności na tych terenach lądolodu skandynawskiego.

</doc>
<doc id="454017" url="https://pl.wikipedia.org/wiki?curid=454017" title="Jacob van Maerlant">
Jacob van Maerlant

Jacob van Maerlant lub Merlant (ur. ok. 1235, zm. po 1291) – średniowieczny poeta flamandzki, reprezentant literatury mieszczańskiej.
Autor licznych przeróbek romansów rycerskich (m.in. "Alexanders Geesten" o Aleksandrze Wielkim z ok. 1257, "Historie van den Grale" i "Merlijns Boeck" – przeróbki opowieści arturiańskich Roberta de Borron oraz "Historie van Troyen" o wojnie trojańskiej), adaptacji łacińskiej literatury dydaktycznej (m.in. "Der Naturen Bloeme"), żywotów świętych, poematów religijnych i dialogów. Za dzieło jego życia uważane jest rozpoczęte ok. 1282 "Spieghel Historiael" – wierszowany zarys historii powszechnej, dokończony po jego śmierci. 

</doc>
<doc id="454018" url="https://pl.wikipedia.org/wiki?curid=454018" title="Andriej Tichonow">
Andriej Tichonow

Andriej Nikołajewicz Tichonow, ros. Андрей Николаевич Тихонов (ur. 30 października 1906 w Gżatsku, zm. 8 listopada 1993 w Moskwie) – rosyjski matematyk, dwukrotny Bohater Pracy Socjalistycznej (1953, 1986). 
Życiorys.
Studiował na Uniwersytecie Moskiewskim, który ukończył w 1927, a w 1933 został profesorem na tej uczelni. Pracował w kilku dziedzinach matematyki, najbardziej znany z wkładu w rozwój topologii, analizy funkcjonalnej, równań różniczkowych i fizyki matematycznej. Swoją pierwszą pracę naukową opublikował w 1925, kiedy jeszcze był studentem.
Andriej Tichonow wprowadził topologię na iloczynie kartezjańskim przestrzeni topologicznych – jest ona dzisiaj nazywana topologią Tichonowa. Także przestrzenie formula_1 są nazywane przestrzeniami Tichonowa.
Został odznaczony m.in. dwukrotnie Złotym Medalem "Sierp i Młot" Bohatera Pracy Socjalistycznej (12 sierpnia 1953 i 29 października 1986), sześciokrotnie Orderem Lenina (1951, 1953, 1953, 1966, 1971, 1986), Orderem Rewolucji Październikowej (1975) oraz trzykrotnie Orderem Czerwonego Sztandaru Pracy (1945, 1949, 1961). Laureat Nagrody Stalinowskiej (1953), Nagrody Leninowskiej (1966) i Nagrody Państwowej ZSRR (1976).

</doc>
<doc id="454019" url="https://pl.wikipedia.org/wiki?curid=454019" title="The Jesus Lizard">
The Jesus Lizard

Jesus Lizard - amerykański zespół muzyczny, jeden z najważniejszych zaliczanych do gatunku noise rock. Założony w 1987 w Chicago. Rozpadł się on w 1999 roku.
Historia.
Jesus Lizard powstał po rozpadzie noise rockowego zespołu Scratch Acid. Dwóch jego muzyków - David Yow i David Sims (grał także przejściowo w zespole Rapeman) - połączyło siły z Duane Denisonem. Początkowo wykorzystywali automat perkusyjny. Potem perkusistą był Mac McKelly, którego w 1997 zastąpił Jim Kimball. Nazwa zespołu pochodzi od gatunku bazyliszka "basiliscus plumifrons", który znany jest z tego, ze potrafi biegać po powierzchni wody.
Pierwszy album zespołu ukazał się w 1990 nakładem znanej wytwórni Touch and Go, promującej zespoły noise rockowe. Nad nagraniem jako operator dźwięku czuwał Steve Albini, który pełnił tę funkcję na wszystkich kolejnych płytach grupy. Kolejne albumy - "Goat" i "Liar" znalazły uznanie w oczach krytyki oraz przysporzyły zespołowi sporo fanów. Przyczyniły się też do tego ciągłe trasy koncertowe. Jesus Lizard był wtedy określany jako jedna z najlepszych grup grających na żywo.
W 1995 zespół podpisał kontrakt z Capitol Records. Brał także udział w trasie Lollapalooza, która przez wielu była określana jako objaw komercjalizacji zespołów z nurtu indie. Już wcześniej dochodziło na tym tle do napięć w zespole. Pogorszyły się także stosunki z Albinim.
W 1998 Jesus Lizard wydał swój ostatni album, a w 1999 zespół rozpadł się.

</doc>
<doc id="454023" url="https://pl.wikipedia.org/wiki?curid=454023" title="Wirus różyczki">
Wirus różyczki

Wirus różyczki – wirus, jedyny przedstawiciel rodzaju "Rubivirus", należy do rodziny "Togaviridae", ale nie do rodzaju "Arboviridae", do którego należą pozostałe "Togaviridae". Zakaża różne gatunki naczelnych i innych ssaków, u człowieka wywołuje różyczkę.
Epidemiologia.
Wirus różyczki jest rozpowszechniony na całym świecie. Przeglądy serologiczne pokazują, że obecnie w Europie ponad 70% kobiet posiada IgG przeciwko antygenom różyczki. Przed wprowadzeniem obowiązkowych szczepień obserwowano stosunkowo częste epidemie wśród dzieci w wieku szkolnym. Ostatnie ogniska epidemiczne odnotowano w latach siedemdziesiątych. Choroba występuje zwykle późną zimą lub wczesną wiosną, przenoszona jest wyłącznie drogą kropelkową.
Charakterystyka biologiczna.
Wirus różyczki jest stosunkowo łatwy w hodowli na różnych liniach komórkowych, w niektórych (np. linii Vero lub komórkach nerki królika) wywołuje efekt cytopatyczny. Zakażenie komórki sprawia, że staje się ona niewrażliwa na infekcję innymi wirusami. Znany jest tylko jeden serotyp wirusa.
Obraz kliniczny.
Różyczka jest zazwyczaj łagodną chorobą gorączkową, przebiegającą z delikatną plamisto-grudkową wysypką podobną do odrowej. Chorobie towarzyszy powiększenie węzłów chłonnych za uszami oraz niekiedy bóle stawowe, które częstsze są u dziewcząt. Objawy ujawniają się po różnie długim okresie wylęgania, trwającym zazwyczaj 12 do 23 dni.
Możliwe powikłania dotyczą stawów (występujące zwykle u kobiet wędrujące zapalenie stawów), układu krwiotwórczego (małopłytkowość lub skaza krwotoczna) oraz układu nerwowego (rzadko występujące zapalenie mózgu cechujące się wysoką śmiertelnością). Różyczka najgroźniejsza jest dla kobiet w ciąży, zwłaszcza w pierwszym trymestrze kiedy zakażenie jest czynnikiem ryzyka wystąpienia ciężkich wad wrodzonych płodu.
Odpowiedź immunologiczna.
Swoiste IgM pojawiają się kilka dni po zakażeniu i ich poziom obniża się do niewykrywalnego w przeciągu kilku tygodni lub miesięcy. Ich szybkie pojawienie się w surowicy jest wykorzystywane w diagnostyce. IgG pojawiają się później niż IgM, ale w przeciwieństwie do nich mogą utrzymywać się w surowicy latami, co zwykle zapewnia dożywotnią odporność na zakażenie. W przypadku zakażenia wtórnego nie występuje wiremia, nie jest też ono groźne dla rozwijającego się płodu.
Immunoprofilaktyka.
W Polsce szczepienie przeciwko wirusowi różyczki jest obowiązkowe w 13-14 miesiącu życia oraz w 10 roku życia (dawka przypominająca). Stosuje się szczepionkę żywą atenuowaną, skojarzoną ze szczepieniami przeciw odrze i śwince. Przeciwwskazaniami są:

</doc>
<doc id="454024" url="https://pl.wikipedia.org/wiki?curid=454024" title="Motd">
Motd



</doc>
<doc id="454026" url="https://pl.wikipedia.org/wiki?curid=454026" title="LGV Perpignan – Figueres">
LGV Perpignan – Figueres

Perpignan – Figueres (fr. "Ligne de Perpignan à Figueras", hisz. "Línea de alta velocidad Perpiñán-Figueras") – francusko-hiszpańska linia dużych prędkości, łącząca miasta Perpignan w południowej Francji i Figueres w Katalonii w północnej Hiszpanii, obecnie część linii Madryt-Barcelona-Francja. Prace budowlane rozpoczęły się pod koniec 2004 roku, oddanie linii do eksploatacji nastąpiło w grudniu 2010. W 2013 roku otwarto połączenie z Barcelony.
Budowa linii miała na celu efektywne połączenie sieci kolejowych Francji i Hiszpanii. Linia długości 44,4 km przekracza granicę tych krajów długim na 8,3 km tunelem "Perthus" pod Pirenejami. Po stronie francuskiej jest połączenie z linią LGV Montpellier – Perpignan, po stronie hiszpańskiej jest również linia przeznaczona dla kolei dużych prędkości, łącząca Figueres z Barceloną.
Linia jest używana zarówno przez pociągi AVE, TGV, jak i przez pociągi towarowe. Z tego powodu nachylenie poziome toru nie przekracza 1,2% na całej trasie (na innych liniach LGV we Francji dochodzi ono nawet do ponad 3%).
Kontrakt na budowę linii przyznano 17 lutego 2004 konsorcjum TP Ferro, złożonemu z firm Eiffage (Francja) i ACS/Dragados (Hiszpania). Budżet projektu ustalono na 1,1 mld €, z czego 540 mln € będzie pochodziło z subsydiów pochodzących od Unii Europejskiej, oraz rządów Francji i Hiszpanii. Konsorcjum zajmie się również eksploatacją linii przez 50 lat od czasu jej otwarcia.
Po raz pierwszy od czasu utworzenia we Francji narodowego przewoźnika SNCF, budowa linii kolejowej jest prowadzona przez prywatne przedsiębiorstwa.
Oddanie linii do użytku powinno radykalnie skrócić czasy podróży:

</doc>
<doc id="454028" url="https://pl.wikipedia.org/wiki?curid=454028" title="Czerwonka bakteryjna">
Czerwonka bakteryjna



</doc>
<doc id="454032" url="https://pl.wikipedia.org/wiki?curid=454032" title="Chorlogijn Czojbalsan">
Chorlogijn Czojbalsan

Chorlogijn Czojbalsan (w polskich pracach sprzed ok. 1990 stosowano pisownię nazwiska Czojbałsan, obecnie przeważa zapis "Czojbalsan", czasami też imię w polskich książkach zapisuje się jako Chorloogijn np. w pracy Baabara mong. ) (ur. 8 lutego 1895 w Tsjanghan Ghalbai, zm. 26 stycznia 1952 w Moskwie) – mongolski dowódca wojskowy, głównodowodzący Armią MRL (1924–1928), marszałek, minister spraw zagranicznych i minister obrony narodowej, premier MRL (1939–1952), jeden z twórców Mongolskiej Partii Ludowo-Rewolucyjnej, sekretarz Komitetu Centralnego MPL-R i socjalistyczny przywódca Mongolii od lat 30. XX wieku aż do swojej śmierci, dwukrotny Bohater Mongolskiej Republiki Ludowej (1941, 1945).
Życiorys.
Wczesne życie.
Urodzony w rodzinie aratów. Był nieślubnym synem ubogiej kobiety ze wschodniej części kraju. Był najmłodszym z czwórki dzieci. Jego ojcem był prawdopodobnie Jamsu, Dagur z Mongolii Zewnętrznej, sam Czojbalsan utrzymywał, że nie zna tożsamości ojca. W wieku 8 lat oddany do buddyjskiego klasztoru, przez pięć lat mieszkał tam jako uczeń klasztorny, opanowując język tybetański. W wieku 13 lat przyjął zakonne imię Czojbalsan (urodził się jako Dugar). Następnie w 1908 uciekł z klasztoru. W 1911 przybył do stolicy kraju Urgi, gdzie pracował jako robotnik fizyczny. W związku z ogłoszeniem niepodległości Mongolii rząd potrzebował kadr urzędniczych i założył szkołę tłumaczy, gdzie w 1912 przyjęto Czojbałsana. Dwa lata później skierowano go na naukę do szkoły podstawowej (lub liceum – w pracy Kojły podane są sprzeczne informacje) w Irkucku, gdzie uczęszczał w latach 1914–1917. Poznał wówczas język rosyjski. Tam wraz z innymi mongolskimi uczniami zapoznał się z komunistyczną ideologią oraz ruchami rewolucyjnymi.
Rewolucja mongolska.
Po powrocie do Urgi, w 1919 wraz z Dogsomynem Bodoo założył niezależne od Damdina Suche Batora kółko rewolucyjne w Urdze. Kółko miało antychiński charakter, oprócz Czojbalsana należeli do niego także inni przyszli przywódcy rewolucyjni w tym Dambyn Czagdardżaw. Kółko w 1920 połączyło się z kółkiem Suche Batora (późniejszego mentora politycznego Czojbalsana), tworząc Mongolską Partię Ludowo-Rewolucyjną (oficjalnie jednak jako datę powstania partii przyjmuje się moment pierwszego zjazdu, w marcu 1921). W połowie 1920 udał się do Ułan Ude, a następnie do Irkucka z delegacją komunistów mongolskich, aby prosić o pomoc rząd radziecki. w Irkucku przebywał przez pewien czas i otrzymał tam szkolenie wojskowe.
Od listopada 1920 i w 1921 uczestniczył w walkach z wojskami barona Romana von Ungerna-Sternberga i resztkami przebywających w kraju wojsk chińskich. Pomimo że początkowo rewolucjoniści dysponowali jedynie 400-osobową armią partyzancką, zdołali samodzielnie pokonać oddziały Chin, a z pomocą Armii Czerwonej doprowadzić do klęski barona Ungerna-Sternberga. Czojbalsan uznawany jest za drugiego (po Suche Batorze) przywódcę rewolucji komunistycznej. W 1921 został członkiem Komitetu Centralnego MPL-R.
Droga do władzy.
Po zwycięstwie rewolucji został zastępcą głównodowodzącego Mongolską Armią Ludową i przewodniczącym Mongolskiego Rewolucyjnego Związku Młodzieży. Dowództwo nad armią objął w 1924 i piastował je przez cztery lata – do 1928, w tym okresie prowadził kampanię modernizacyjną skierowaną przeciwko uznanym za feudalne wzorcom kulturowym. Do lat 30. był raczej „na bocznym torze”, spowodowane to było jego trybem życiem (był uważany za kobieciarza wykazującego skłonność do częstego imprezowania). Choć był raczej zwolennikiem frakcji lewicowych, w mongolskich i radzieckich raportach często pojawia się informacja o jego prawicowych tendencjach. W trakcie czystki w partii, w trakcie której stracono Bodoo, także Czojbalsan o mało nie stracił sprawowanych funkcji (a być może życia), przed czym uratowała go osobista interwencja Suche Batora. Po śmierci Suche Batora został wysłany na naukę do Rosyjskiej Akademii Wojskowej.
Od 1928 do 1929 pełnił rolę przewodniczącego Małego Churału. Funkcję parlamentu w tym czasie sprawował Wielki Churał, który zbierał się raz na 3 lata, w czasie zjazdu wybierał on ze swoich delegatów tzw. Mały Churał, będący jego reprezentantem. Mały Churał zbierał się raz na rok i wybierał swe przedstawicielstwo na czele z przewodniczącym, które to przedstawicielstwo jako jedyne z parlamentu sprawowało ciągłą władzę). Objęcie tego stanowisko umożliwiły mu dokonanie reformy rządu, na skutek których władzę w partii stracili zwolennicy partyjnej prawicy (NEP-owcy). W 1931 został ministrem rolnictwa i gospodarki hodowlanej, który to urząd piastował do 1935. Poparł wówczas reformy gospodarcze w radzieckim stylu, w tym kolektywizację rolnictwa oraz konfiskatę majątków buddyjskich klasztorów. Politykę tę ograniczył po 1932 roku, gdy miało miejsce nieudane powstanie wojskowych w regionie Chubsugułu. Następnie został ministrem spraw zagranicznych i minister obrony narodowej.
Objęcie władzy.
W okresie stalinowskiej czystki w partii w 1934 roku udało mu się zyskać sympatię samego Józefa Stalina, co pozwoliło mu zachować sprawowane urzędy i zwiększyło jego wpływy w rządzie. W czystce straconych zostało 56 niestalinowskich działaczy komunistycznych. Dzięki wsparciu Stalina w 1936 roku został marszałkiem sił zbrojnych i szefem nowo utworzonego Ministerstwa Spraw Wewnętrznych. W trakcie urzędowania przyczynił się do eliminacji wysoko postawionego działacza Peldżidijna Gendena, uchodzącego za wrogiego ZSRR. Wyrok na Gendenie uruchomił falę czystek, które przeprowadzało radzieckie NKWD. Czojbalsan miał stosunkowo niewielki wpływ na działania służb, a jego próby ratowania przed wyrokami współpracowników były przez NKWD odrzucane. Ofiarami czystek padli też liczni mnisi buddyjscy i intelektualiści. Czystki zakończyły się w 1939 roku, a ich ofiarami na skutek działań Czojbalsana padli na koniec działacze odpowiedzialni za ich przebieg (także według samego Czojbalsana wiele straconych osób było niewinnych). W tym samym roku objął funkcję premiera Mongolii i sekretarza Komitetu Centralnego MPL-R (w tym okresie nie było funkcji pierwszego sekretarza, KC wybierał kilku równorzędnych sekretarzy, jednak, faktycznie znacznie większą władzę miał premier).
Wiosną 1939 roku doszło do akcji militarnej w której wojska mongolskie i radzieckie starły się z siłami japońskimi z Mandżurii. W ciągu trwających od maja do września 1939 roku walk, wojska radzieckie i mongolskie dowodzone przez Gieorgija Żukowa zmiażdżyły oddziały japońskie w pobliżu wsi Nomonhan. Po inwazji III Rzeszy na ZSRR Czojbalsan poparł radziecki wysiłek wojenny (oficjalnie Mongolia nie wypowiedziała jednak Niemcom wojny). Czojbalsan i sekretarz partii Jumdżaagijn Cedenbal (forsowany na następcę Czojbalsana) nadzorowali wsparcie mongolskie dla ZSRR w ramach, które wysłano pomoc w postaci w postaci surowców, zaopatrzenia, żywności czy odzieży wojskowej. W czasie wojny Czojbalsan przeprowadził szereg reform – wprowadził nową konstytucję, zreformował alfabet mongolski wprowadzając cyrylicę oraz zupełnie zlikwidował wpływy buddyjskiego duchowieństwa.
Przez całe życie był zagorzałym mongolskim nacjonalistą, który nigdy nie porzucił nadziei na zjednoczenie wszystkich Mongołów pod sztandarem Mongolskiej Republiki Ludowej. W 1945 roku zachęcał do etnicznej rebelii we Wschodnim Sinciangu, a w klęsce Japonii widział szansę na realizację marzenia o „Wielkiej Mongolii” (zjednoczenia Mongolii Zewnętrznej i Wewnętrznej). 10 sierpnia 1945 roku Mongolia wypowiedziała wojnę Japonii i przyłączyła się do radzieckiego ataku na wojska japońskie w północnych Chinach (operacja kwantuńska). W trakcie kampanii Czojbalsan rozpętał za pośrednictwem prasy falę panmongolskiego nacjonalizmu. Koniec wojny i ostateczna klęska Japonii nie doprowadziły jednak do zjednoczenia mongolskich ziem ze względu na zbyt silną pozycję Chin.
Po zakończeniu wojny rozpoczął politykę „budowy podstaw socjalizmu”, w ramach której rozszerzył kolektywne rolnictwo, przeprowadził pierwszy w historii kraju plan pięcioletni (1948-1952), wybudował infrastrukturę i przemysł. Z jego inicjatywy powstały liczne fabryki, kopalnie, systemy transportowe i sieci elektryczne. Przyczynił się do poprawy systemu edukacyjnego, utworzył pierwszy poważny uniwersytet w historii kraju i zwiększył wskaźnik alfabetyzacji społeczeństwa. Reformy realizował korzystając z radzieckiej pomocy gospodarczej. Wraz ze zwycięstwem w Chinach komunistów w 1949 roku ograniczył wydatki na liczącą 80 tysięcy żołnierzy armię (w 1948 roku wydatki te stanowiły 33% całego budżetu, a w 1952 roku spadły do 15%). W 1946 roku wygasł Protokół o Przyjaźni i Wzajemnej Pomocy z ZSRR, pomimo to Czojbalsan kontynuował politykę bliskiej współpracy ze Związkiem Radzieckim do czasu rozłamu ze Stalinem. Rozłam spowodowany był brakiem wsparcia Stalina dla zjednoczeniowych i panmongolskich pomysłów Czojbalsana. W 1949 roku Czojbalsan odmówił udziału w 70. urodzinach Stalina, a rok później zdecydowanie odrzucił radziecką propozycję przyłączenia Mongolii do ZSRR (wcześniej do ZSRR przyłączyła się Tuwa).
Zmarł 26 stycznia 1952 w szpitalu dla VIP-ów w Moskwie. Po śmierci jego zwłoki przewieziono do Ułan Bator i pochowano w mauzoleum na centralnym placu im. Suche Batora. Pojawiły się pogłoski, według których Czojbalsan miał zostać otruty na polecenie Stalina, którego rozzłościł nacjonalizm Czojbalsana i jego próby likwidacji wpływów radzieckich. Następcą Czojbalsana został Jumdżaagijn Cedenbal, który rządził Mongolią do 1984. W 2005 roku mauzoleum zostało zburzone, zaś szczątki Czojbalsana skremowane i przeniesione na miejski cmentarz.
W 1962 Komitet Centralny Mongolskiej Partii Ludowo-Rewolucyjnej potępiło pośmiertnie Czojbalsana za wprowadzenie kultu jednostki oraz nadużycia władzy.
Życie prywatne.
W 1921 roku poślubił pobożną buddyjską krawcową o imieniu Borotologaia i mimo opinii kobieciarza pozostawał z nią w związku małżeńskim do 1935 roku. W 1929 roku rozpoczął romans z aktorką Diwą. Przez romans rozwiódł się z Borotologaią. Po rozwodzie ożenił się z bardziej nowoczesną kobietą, B. Gündegmaą. Para miała adoptowane dzieci (choć według pogłosek jeden z chłopców był nieślubnym dzieckiem Czojbalsana).

</doc>
<doc id="454034" url="https://pl.wikipedia.org/wiki?curid=454034" title="Paolo Montero">
Paolo Montero

Paolo Ronald Montero (ur. 3 września 1971 w Montevideo) – urugwajski piłkarz, środkowy obrońca zespołu San Lorenzo i Urugwaju. Grał też na pozycji stopera. Syn Julio Montero Castillo.
Kariera klubowa.
Montero swoje pierwsze kroki jako piłkarz stawiał w CA Peñarol, w którym grał od 1990 roku przez dwa sezony i rozgrywając 34 mecze strzelił jedną bramkę. W 1992 roku przeniósł się do włoskiej Atalanty BC. Jego debiut w Serie A miał miejsce w meczu z Parmą 6 września 1992 roku. W Atalancie grał przez cztery sezony rozgrywając tam 114 spotkań strzelając tam 2 bramki. W 1996 roku przeszedł do Juventusu Turyn, z którym zdobył wiele trofeów w tym Puchar Ligi Mistrzów oraz pięć scudetto. W Juventusie zagrał dziewięć sezonów – 186 spotkań strzelając zaledwie jedną bramkę. Pod koniec swojej kariery przeniósł się do argentyńskiego San Lorenzo, gdzie w 2007 roku zakończył karierę.
Jest rekordzistą w Serie-A pod względem otrzymanych czerwonych i żółtych kartek, dzięki czemu zyskał przydomek „Terminator”.
Kariera reprezentacyjna.
Paolo Montero w reprezentacji Urugwaju zagrał 50 razy i strzelił 3 bramki. Na MŚ w 2002 roku zagrał we wszystkich spotkaniach swojej reprezentacji. Po ostatnich barażach do MŚ w 2006 roku, gdzie Urugwaj grał z Australią, Montero doznał groźnej kontuzji kolana i skończył definitywnie reprezentacyjną karierę.

</doc>
<doc id="454036" url="https://pl.wikipedia.org/wiki?curid=454036" title="Edward Topsell">
Edward Topsell

Edward Topsell – angielski duchowny anglikański i pisarz. Był jednym z twórców podstaw nauki angielskiej.
Wykształcony w Christ’s College w Cambridge, był najpierw proboszczem East Hoathly, a następnie wikariuszem St Botolph's w Aldersgate. Jego pierwsza książka nosiła tytuł "Reward of Religion" (Nagroda Religii).
Najważniejszym dziełem Topsella jest "The History of four-footed beasts and serpents", poważna 800-stronicowa praca, wydana w Londynie w 1607 i wznowiona w 1658 (London, E. Cotes for G. Sawbridge), a współcześnie przez De Capo Press (New York, 1967).
Dzieło, które można zaliczyć do gatunku bestiariuszy, powstało w okresie przejściowym w nauce. Choć są w nim już wyraźnie widoczne oznaki tego, co dziś określilibyśmy jako "właściwą metodę naukową", jednak Topsell skłania się również ku autorytetowi źródeł klasycznych. W rezultacie znajdujemy tu niezwykłe cechy przypisywane dobrze znanym zwierzętom, jak również opisy istot fantastycznych.
Przykładem mogą być łasice, rodzące przez uszy, lemingi pasące się w chmurach, słonice zachodzące w ciążę przez żucie mandragory itp. Topsell informuje też, że smoki bardzo lubią jeść sałatę, ale unikają jabłek, ponieważ powodują rozstrój żołądka.
Topsell zaczerpnął wiele materiału z książek Konrada Gesnera, ale dodał też nieco własnych myśli, a także obszerne fragmenty moralizujące.

</doc>
<doc id="454038" url="https://pl.wikipedia.org/wiki?curid=454038" title="Szymon Marcin Kossakowski">
Szymon Marcin Kossakowski

Szymon Juda Marcin Korwin-Kossakowski herbu Ślepowron (ur. w 1741 w Szyłach koło Janowa, zm. w Wilnie 25 kwietnia 1794) – hetman wielki litewski w 1793 roku, hetman polny litewski w 1792 roku, generał rosyjski w 1790 roku, konsyliarz z Senatu konfederacji generalnej Wielkiego Księstwa Litewskiego w konfederacji targowickiej, członek konfederacji grodzieńskiej w 1793 roku, konfederat barski w 1768 roku, podczaszy kowieński w 1763 roku.
Życiorys.
Odbył studia w kolegium jezuitów w Kownie i na Uniwersytecie Królewieckim. Był bliskim współpracownikiem księcia kurlandzkiego Karola Krystiana Wettyna, dzieląc wraz z nim trudne chwile w Mitawie w 1763 roku, gdy był wyrzucany z księstwa przez wojsko rosyjskie. W 1764 roku był elektorem Stanisława Augusta Poniatowskiego z powiatu kowieńskiego, lecz zraził się do niego, gdy nie dostał upragnionego starostwa. Poseł na Sejm Czaplica 1766 roku z powiatu kowieńskiego. Na Sejmie repninowskim ostro atakował króla. Udał się potem w delegacji sejmowej do Rosji, by prosić Katarzynę II, by zechciała być gwarantką ustroju Rzeczypospolitej. Poniewczasie zrozumiał swój błąd, przystał do konfederacji barskiej i zaczął organizować powstanie na Litwie. Został marszałkiem generalnym konfederacji litewskiej. W listopadzie 1768 roku przyparty przez rosyjską kontrofensywę, wycofał się do Prus. Pojechał następnie do Drezna, gdzie był jednym z przywódców stronnictwa saskiego, zmierzającego do detronizacji Stanisława Augusta. Wyjechał do Turcji w celu agitacji antyrosyjskiej, podając się za posła saskiego. Tam sfałszował pismo sułtana do Generalności barskiej, w którym sułtan rzekomo wzywał do ogłoszenia bezkrólewia w Polsce. 9 kwietnia 1770 roku konfederaci barscy ogłosili w Warnie detronizację Stanisława Augusta.
Generalność nakazała schwytanie Kossakowskiego Kazimierzowi Pułaskiemu. Kossakowski jednak przedarł się na Litwę, gdzie odniósł wiele zwycięstw nad Rosjanami. Sformował jeden z najbardziej ruchliwych oddziałów barskich w sile 4 000 ludzi. Dokonał nawet brawurowego wypadu do Rosji, na Smoleńszczyznę, alarmując garnizony rosyjskie w Pskowie. Przeprowadził najdłuższy rajd konfederacji barskiej, przeprawiając się przez Kurlandię, Prusy i Mazowsze do Wielkopolski. Nazwany został wówczas litewskim Pułaskim.
W 1775 roku pogodził się z królem i stał się jednym z przywódców partii rosyjskiej w Rzeczypospolitej. W latach 1786–1788 zasiadał w Radzie Nieustającej. W 1790 roku wstąpił w randze generała-majora do armii rosyjskiej walczącej z Turkami na Bałkanach. Od października 1791 roku spiskował z Sewerynem Rzewuskim i Szczęsnym Potockim w Jassach, gdzie przygotowywano późniejszą konfederację targowicką.
W liście do Katarzyny II pisał:
"Nie widzę i nikt dostrzec nie może ogólnego szczęścia kraju naszego, tylko w poważaniu tego sąsiedzkiego mocarstwa ogromnego, mającego własny interes widzieć nas mądrych i szczęśliwych, jako w osobie, którą wieki następne między cuda natury i wielkość kłaść będą – N. Imperatorowej całej Rosji. Nie masz pani wyżej umiejącej cenić prawa ludzkości i prawa rozsądnej wolności i sprawiedliwości: doświadczają i korzystają narody berłu jej poddane, kładąc i wielbiąc ją w mądre przymiotów bóstwa".
Udzielał cennych uwag o stanie armii polskiej generałom rosyjskim, którzy mieli zaatakować Rzeczpospolitą. Postulował m.in. porwanie Tadeusza Kościuszki i księcia Józefa Poniatowskiego. W 1792 roku został dowódcą korpusu rosyjskiego, który uderzył na Polskę od strony Połocka. 25 czerwca 1792 roku w zdobytym przez Rosjan Wilnie ogłosił się hetmanem polnym litewskim. W styczniu 1793 roku ostro zareagował na wkroczenie wojsk pruskich do Wielkopolski. Zagroził wówczas zwołaniem pospolitego ruszenia, co przeraziło nawet Rosjan. Proponował nawet przyłączenie Litwy do Rosji jako udzielnego księstwa. W tym roku został hetmanem wielkim litewskim. Na sejmie grodzieńskim (1793) został mianowany przez króla Stanisława Augusta Poniatowskiego członkiem deputacji do traktowania z posłem rosyjskim Jakobem Sieversem. 22 lipca 1793 roku podpisał traktat cesji przez Rzeczpospolitą ziem zagarniętych przez Rosję w II rozbiorze Polski. W 1794 roku opracował plan redukcji wojska litewskiego.
W czasie insurekcji kościuszkowskiej 24 kwietnia 1794 roku został w Wilnie aresztowany i osadzony w Arsenale. Sąd kryminalny 25 kwietnia skazał go na śmierć przez powieszenie. Został powieszony w żółtym szlafroku na szubienicy przed Ratuszem. W momencie zaciskania pętli na szyi skazańca odezwały się dzwony kościoła św. Kazimierza a tłum wiwatował "Niech żyje Rzeczpospolita!". W czasie konfederacji targowickiej powstał paszkwil dotyczący osoby Szymona Kossakowskiego, autor jest nieznany, pełny tytuł brzmi: "Nagrobek Szymonowi Kossakowskiemu":
Inny wierszyk głosił:
Postać Szymona Kossakowskiego została wykorzystana przez Juliusza Słowackiego. Poeta przedstawił ostatnie dni życia hetmana w dramacie "Horsztyński".
Odznaczony Orderem Orła Białego, kawaler Orderu Świętego Stanisława.

</doc>
<doc id="454047" url="https://pl.wikipedia.org/wiki?curid=454047" title="Teoria Jamesa-Langego">
Teoria Jamesa-Langego

Teoria Jamesa-Langego – jedna z teorii starających się wyjaśnić na poziomie ogólnym, czyli dotyczącym większości, o ile nie wszystkich wyróżnianych emocji, mechanizm ich powstawania.
W podręcznikach psychologii jest przytaczana zazwyczaj na początku, gdyż jest po prostu najwcześniejsza, ale nie można o niej powiedzieć, że jest "klasyczną teorią emocji" z tego względu, że proponuje rozwiązanie sprzeczne ze "zdroworozsądkową" teorią emocji. Otóż powszechnie uważa się, że emocje są spowodowane uświadomieniem sobie jakiegoś bodźca znaczącego (np. zagrażającego), co z kolei powoduje zmiany somatyczne (np. przyspieszone bicie serca) i zmiany behawioralne (np. ucieczkę).
Teoria Jamesa-Langego proponuje inną kolejność występowania tych czynników:
Oznacza to, że według tej teorii, nie uciekam, bo boję się niedźwiedzia, lecz boję się niedźwiedzia, ponieważ uciekam.
Teoria Jamesa-Langego została opracowana niezależnie przez Williama Jamesa i Carla Langego.

</doc>
<doc id="454056" url="https://pl.wikipedia.org/wiki?curid=454056" title="Don Budge">
Don Budge

John Donald Budge, Don Budge (ur. 13 czerwca 1915 w Oakland, zm. 26 stycznia 2000 w Scranton) – amerykański tenisista, pierwszy zwycięzca klasycznego Wielkiego Szlema w grze pojedynczej.
Był synem szkockiego emigranta, byłego piłkarza. Uprawiał kilka dyscyplin sportu, m.in. baseball i koszykówkę. Studiował na University of California w Berkeley, jednak przerwał naukę dla tenisa.
W 1942 roku służył w szeregach armii amerykańskiej.
Budge zmarł w styczniu 2000 roku w wyniku obrażeń odniesionych w wypadku samochodowym miesiąc wcześniej.
Kariera tenisowa.
Był graczem praworęcznym, wyróżniał się na korcie wysokim wzrostem, słynął z topspinowego bekhendu, uważanego za jeden z najlepszych bekhendów w historii tenisa. Eksperci sportowi umieszczają go w gronie najważniejszych postaci tenisa XX wieku. Znalazł się m.in. w gronie 20 najlepszych graczy według pisma „Tennis Magazine”. Szczególnie wysoko cenił Budge'a William Tilden, który napisał o nim:
W 1934 roku Budge był już klasyfikowany w najlepszej dziesiątce tenisistów amerykańskich, a rok później w czołowej dziesiątce świata. Spotykał się kilkakrotnie z ówczesnym liderem amatorskiego tenisa, Fredem Perrym, przegrywając z nim m.in. na Wimbledonie i mistrzostwach USA (obecnie US Open) w 1936 roku. Zdołał pokonać utytułowanego rywala w nieco mniej prestiżowym turnieju, Pacific Southwest.
W 1937 roku Amerykanin wygrał w Wimbledon i mistrzostwa USA, a także poprowadził zespół narodowy do pierwszego po kilkunastu latach triumfu w Pucharze Davisa. Budge w zespole narodowym w 29 meczach poniósł 4 porażki. Jako lider rankingu światowego zdobywał punkty w grze pojedynczej, a także tworzył skuteczną parę deblową z Gene’em Mako. W meczu finałowym z Wielką Brytanią Budge zadecydował o sukcesie swojej drużyny, zdobywając punkty zarówno w grze pojedynczej (przeciwko Charliemu Hare i Bunny'emu Austinowi), jak i w deblu wspólnie z Mako.
Sukcesy w turnieju wimbledońskim (oprócz singla wygrał także debel z Mako i mikst z Alice Marble) oraz w Pucharze Davisa zadecydowały o przyznaniu Budge'owi kilku prestiżowych nagród – Nagrody Jamesa Sullivana dla najlepszego amatorskiego sportowca amerykańskiego oraz tytułu Sportowca Roku Associated Press. Otrzymał on także propozycję przejścia do grona tenisistów zawodowych, ale nie przyjął jej i kontynuował występy w turniejach amatorskich.
W 1938 roku Budge jako pierwszy zawodnik w historii wygrał cztery najważniejsze turnieje, kompletując Wielkiego Szlema. W finale Australian Championships (obecnie Australian Open) pokonał Johna Bromwicha, w French Championships (obecnie French Open) okazał się lepszy od Rodericha Menzela. Powtórzył sukces na Wimbledonie, triumfując we wszystkich trzech kategoriach. W finale gry pojedynczej pokonał Bunny’ego Austina. W mistrzostwach USA zwyciężył w finale z Gene’em Mako. Tegoż samego roku Budge przyczynił się do skutecznej obrony Pucharu Davisa przez zespół amerykański. W całym sezonie poniósł dwie porażki, poza turniejami wielkoszlemowymi wygrywając 2 kolejne imprezy.
W latach 1937–1938 Amerykanin zaliczył serię 92 pojedynków bez porażki, co przełożyło się na 14 wygranych turniejów. Zdecydował się ostatecznie na przejście na zawodowstwo; występy w gronie amatorów zakończył porażką z Australijczykiem Bromwichem na turnieju Pacific Coast w Berkeley.
Jako zawodowiec debiutował w 1939 roku w Madison Square Garden w Nowym Jorku, pokonując dawnego mistrza Wimbledonu Ellswortha Vinesa. W serii pojedynków z tym rywalem w ciągu roku odniósł 21 zwycięstw i poniósł 18 porażek. Skuteczniej grał przeciwko Fredowi Perry'emu odnotowując 18 wygranych i 11 porażek. W 1941 roku Budge okazał się lepszy od Williama Tildena, wygrywając 51 pojedynków z 58, jednak Tilden liczył sobie w tamtym okresie 47 lat. W 1940 i 1942 roku Budge zdobywał mistrzostwo USA zawodowców, pokonując w finałach Ferda Perry’ego i Bobby’ego Riggsa. W latach 1946, 1947 i 1949 Budge przegrywał z Riggsem finały mistrzostw USA zawodowców, a w 1953 roku uległ w finale Ricardo Gonzálezowi. Wkrótce zakończył występy zawodowe, poświęcając się pracy trenerskiej z młodzieżą.
Powrócił na korty w erze open tenisa, uczestnicząc w deblowej rywalizacji weteranów na Wimbledonie. Wygrał ten turniej w 1973 roku w parze z Frankiem Sedgmanem.
W 1964 roku Budge został uhonorowany miejscem w Międzynarodowej Tenisowej Galerii Sławy.

</doc>
<doc id="454057" url="https://pl.wikipedia.org/wiki?curid=454057" title="Henry Austin">
Henry Austin



</doc>
<doc id="454058" url="https://pl.wikipedia.org/wiki?curid=454058" title="Carl Lange">
Carl Lange

Carl Georg Lange (ur. 1834, zm. 1900) – duński lekarz i psycholog, od 1885 roku profesor anatomii na Uniwersytecie w Kopenhadze.
Życiorys.
Jednocześnie, choć niezależnie od Williama Jamesa, rozwinął teorię emocji Jamesa-Langego, według której wszystkie emocje powstają na podłożu fizjologicznym i mogą być do tego poziomu zredukowane. W przeciwieństwie do Jamesa Lange twierdził, że emocje to po prostu reakcje naczyniowo-ruchowe. Lange odkrył też psychotropowe właściwości litu.

</doc>
<doc id="454060" url="https://pl.wikipedia.org/wiki?curid=454060" title="Sabah">
Sabah

Sabah – stan w Malezji, drugi pod względem wielkości, położony w północno-wschodniej części wyspy Borneo, graniczy z Indonezją i stanem Sarawak. Stolicą stanu jest miasto Kota Kinabalu. Stan obejmuje obszar ok. 72 500 km², zamieszkuje go 2 449 400 osób (stan na rok 2000).
Do 1963 roku był terytorium zależnym Wielkiej Brytanii pod nazwą "Borneo Północne".
Obecnie stan dzieli się na 5 okręgów:

</doc>
<doc id="454061" url="https://pl.wikipedia.org/wiki?curid=454061" title="J. Donald Budge">
J. Donald Budge



</doc>
<doc id="454062" url="https://pl.wikipedia.org/wiki?curid=454062" title="Donald Budge">
Donald Budge



</doc>
<doc id="454063" url="https://pl.wikipedia.org/wiki?curid=454063" title="Spermatozoid">
Spermatozoid



</doc>
<doc id="454064" url="https://pl.wikipedia.org/wiki?curid=454064" title="Michał Ignerski">
Michał Ignerski

Michał Ignerski (ur. 13 sierpnia 1980 w Lublinie) – polski koszykarz, a także były reprezentant Polski. Występował na pozycji niskiego, a później silnego skrzydłowego, obecnie zawodnik II-ligowego IgnerHome Basketu Nysa.
Jego ojciec – Edward również był koszykarzem.
Karierę rozpoczynał w AZS-ie Lublin. Następnie grał w drużynie SMS Warka, skąd trafił do USA. Po powrocie występował w Śląsku Wrocław. W sezonie 2005/2006 grał w Anwilu Włocławek. Przez kolejne trzy sezony występował hiszpańskim klubie Caja San Fernando, po czym przeniósł się do San Sebastián Gipuzkoa Basket Club. W 2010 zmienił ligę na turecką, gdzie występował w Besiktas Cola Turka razem z Allenem Iversonem. Rok później spróbował sił w rosyjskiej lidze. Po uzyskaniu MVP w styczniu w lidze VTB przeniósł się do Lokomotivu Kubań Krasnodar, z którym wywalczył brązowy medal. W następnym roku grał w lidze włoskiej w Dinamo Sassari, gdzie przez cały sezon walczył o pozycję lidera.
W 2016 zakończył karierę sportową. W 2019 postanowił ją wznowić. Został zawodnikiem II-ligowego zespołu AZS-u Basket Nysa. W trakcie czterech rozegranych spotkań notował średnio 32 punkty, 11 zbiórek i 2,8 asysty. 22 marca 2019 został zawodnikiem Anwilu Włocławek, z którym zdobył swoje jedyne w karierze mistrzostwo Polski. 

</doc>
<doc id="454065" url="https://pl.wikipedia.org/wiki?curid=454065" title="Przestrzeń T0">
Przestrzeń T0

Przestrzeń formula_1 – termin w topologii opisujący najsłabszy z aksjomatów oddzielania. Przestrzenie formula_1 są też nazywane przestrzeniami Kołmogorowa, jako że zostały wprowadzone przez rosyjskiego matematyka Andrieja Kołmogorowa.
Definicja.
Mówimy, że przestrzeń topologiczna formula_3 jest formula_4 jeśli dla dowolnych dwóch różnych punktów formula_5 istnieje zbiór otwarty w formula_6 który zawiera "dokładnie jeden" z tych punktów.
Równoważne sformułowanie powyższej definicji jest takie, że przestrzeń formula_3 jest przestrzenią formula_1 wtedy i tylko wtedy, gdy różne jednopunktowe podzbiory formula_3 mają różne domknięcia.

</doc>
<doc id="454066" url="https://pl.wikipedia.org/wiki?curid=454066" title="Alexander Pope">
Alexander Pope

Alexander Pope (ur. w Londynie, zm. 30 maja 1744 w Twickenham) – czołowy poeta angielskiego Oświecenia, zdeklarowany katolik i torys.
Za właściwy debiut literacki Alexandra Pope'a uważa się publikację poematu "Wiersz o krytyce", wzorowanego na kodeksie XVIII-wiecznego klasycyzmu Nicolasa Boileau. Od tego czasu jego twórczość − choć jednolita stylistycznie i spójna światopoglądowo − obejmowała całą różnorodność znanych wówczas gatunków literackich oraz kręgów zainteresowań, od satyry oraz poematu heroikomicznego, którego był przedstawicielem, aż do poważnych poematów filozoficznych krzewiących wiarę w dobroć Boga, a nawet pieśni religijnych.
Alexander Pope od przeszło dwustu lat pozostaje na językach krytyki literackiej jako bohater jednego z największych sporów w historii poezji angielskiej, w której niektóre stronnictwa obniżają rangę jego twórczości, a nawet odbierają mu miano poety. Jednocześnie, jako aforysta, jest obok Williama Szekspira najczęściej cytowanym Wyspiarzem. Do dziś uważa się go również za największego poetę swojego pokolenia, pierwszego mistrza angielskiej satyry oraz najwybitniejszego twórcę poematu heroikomicznego.
Choć Pope uosabiał wszystkie cechy angielskiego Oświecenia, a więc epoki niejako przestarzałej w ujęciu rodzącego się romantyzmu, jego dzieła odegrały ważną rolę w twórczości takich poetów, jak George Gordon Byron czy Adam Mickiewicz, a współcześni badacze coraz częściej widzą w nich niejasny zwrot w stronę „rewolucji romantycznej”. Wątek ten stanowi jeszcze jedno pole sporu o poezję Pope'a.
Dewizą Alexandra Pope'a było powiedzenie: „Wszystko co jest, jest właściwe”.
Życie.
Alexander Pope urodził się 21 maja 1688 w Londynie jako pierworodny syn gorliwych katolików − Alexandra Pope'a seniora oraz Edith Pope, z domu Turner. Od początku przyszły poeta był dzieckiem chorowitym i fizycznie słabym, co nie pozwoliło mu uczęszczać do szkoły. Nieco pokraczny wygląd od najmłodszych lat zaważył na jego relacjach międzyludzkich. Z powodu katolickiego wyznania zamknięto przed nim również bramy angielskich uniwersytetów.
Pomimo braku solidnego kształcenia młody Pope sam zainteresował się literaturą. Cała sytuacja miała korzystny wpływ na umysłowość chłopca, który wyrastał w swobodzie i niezależności intelektualnej; w dorosłym życiu, zwłaszcza w latach świetności literackiej, zyskał miano „najbardziej instynktownego z poetów klasycznych”. W domu na skraju lasu windsorskiego pochłaniał spore ilości arcydzieł dawnej poezji; w wieku około dwunastu lat zaczął również pisać własne utwory. „Bez przerwy czytał i pisał”, jak sam mawiał: „szczebiotał rytmicznie”, a następnie dyskutował z dorosłymi znajomymi nad wartością swoich kompozycji.
Na niezwykle ożywionej scenie literackiej czasów augustowskich Pope zjawił się jako kilkunastoletni chłopiec, autor − jak mawiano − „dobrze się zapowiadający”, pochwalony przez Williama Wycherleya, który przeczytał kilka wierszy młodego poety. Ostatecznie zadebiutował w 1709 poematem bukolicznym "Pastorals". Należy przy tym podkreślić nieszczerość autora, który chcąc najwidoczniej uchodzić za „cudowne dziecko” swojej epoki, publicznie obwieścił, że poemat napisał w wieku lat trzynastu, choć dobrze wiadomo, iż częstokroć skrzętnie poprawiał i uzupełniał jego treść w starszym wieku. Incydent ten stał się pierwszym powodem (spośród wielu), dla którego do dziś nazwisko Pope'a kojarzy się z hipokryzją, nieszczerością i pełną złośliwości niesprawiedliwością.
Błyskotliwy debiut sprawił, że młody Pope poczuł się na ówczesnej arenie literackiej jak ryba w wodzie, wciąż pnąc się w górę po stopniach angielskiego Parnasu. W 1711 drukiem ukazało się kolejne dzieło poety, wierszowany traktat o sztuce poetyckiej, zawierający elementy poematu dydaktycznego, "An Essay on Criticism". Pope − być może zbyt zuchwały w swoich restrykcyjnych sądach literackich, wygłaszanych w tak młodym wieku − podczas pisania zaczerpnął inspirację od Nicolasa Boileau. Utwór od razu zrobił furorę i od tego czasu życie literackie Alexandra Pope'a stało się nieprzerwanym pasmem sukcesów. Doszło nawet do tego, że młodym poetą zainteresował się jeden z filarów ówczesnej kultury, Joseph Addison, wydawca głośnego pisma „The Spectator”. Sława Pope'a ugruntowała się dodatkowo w 1714, kiedy ukazał się jego najgłośniejszy utwór: "Pukiel porwany". Do jego przyjaciół dołączył wówczas Jonathan Swift.
W 1717 nagła sława Pope'a ukoronowana została pierwszym wydaniem jego dzieł zebranych, w których pojawiły się dwa nowe utwory: znacznie różniące się od dotychczasowej twórczości poety miłosne poematy o namiętności: "Eloisa to Abelard" oraz "Elegy to the Memory of an Unfortunate Lady".
Pope od początku przejawiał szereg cech osobistych, które potocznie zwykło się nazywać trudnym charakterem. Słynna zawiść i drażliwość poety, połączona z ciągłymi nawrotami choroby, stały się w przyszłości przyczyną wielu walk z krytyką, częstokroć niesprawiedliwie odrzuconą, zbyt osobiście odebraną, bądź po prostu urojoną. Ironia Pope'a była skuteczna, aczkolwiek nie zawsze subtelna. Bywało, iż skrzywdzony pisarz uciekał się do najostrzejszych narzędzi satyry, chwaląc się ze swojej „umiejętności sprawiania bólu” ("proper power of hurt").
Niewiele wiadomo na temat życia uczuciowego Pope'a. Przypuszcza się, że miłością jego życia była Marthy Blount, która przez wiele lat towarzyszyła poecie oraz opiekowała się nim w dniach nawrotu choroby. Zażyłe stosunki z Marthy połączyły Pope'a akurat w niedługim czasie po tym, jak oświadczając się długoletniej przyjaciółce, Lady Mary Wortley Montagu, został przez nią gwałtownie wyśmiany. Alexander od zawsze przejawiał wrażliwość na wpływy kobiet, toteż − jak głosi plotka − gorycz spowodowana tym incydentem wzbudziła w nim wrogość w stosunku do Lady Mary, która przeniosła się również na grunt literacki. Zupełnie inny wydźwięk miały dzieła przeznaczone pani Blount; właściwie poeta zadedykował jej i poświęcił wszystkie swoje najbardziej intymne poematy.
Twórczość.
Poematy estetyczne i religijne (1709−1712).
1712 to data wydania przez Pope'a bodaj najgłośniejszego jego utworu. Poemat heroikomiczny "The Rape of the Lock" (Pukiel porwany), bo o nim mowa, od prawie trzystu lat, niezależnie od stronnictwa, cieszy się opinią prawdziwego arcydzieła. Już w czasie pierwszego jego wydania krytycy tonęli w zachwytach; mówiło się o geniuszu humoru, mistrzowskim opanowaniu pióra czy niezrównanym stopniu fantazji i subtelności. Nieco później Henry Hazlitt nazwał "Pukiel porwany" „znamienitym przykładem filigranowej roboty”. Utwór został rozpisany na pięć pieśni, opisujących we wzniosłym stylu homeryckim autentyczny towarzyski skandal: lord John Caryll, zakochany w urodzie lady Arabelii Fermor, usiłuje gwałtem zdobyć pukiel jej włosów. W poemacie obok elementów satyrycznych występują również fantastyczne i baśniowe, a w ostatniej pieśni − filozoficzno-moralizatorskie. Do dziś "Pukiel porwany" uważany jest za najwybitniejszy przykład poematu heroikomicznego w literaturze.
Poematy opisowe (1713).
W 1713 Pope wydał kolejny ważny utwór, tym razem należący do modnej wśród arystokracji grupy poematów opisowych, "Windsor Forest" (Las Windsorski). Dzieło przedstawia uroki lasu znajdującego się w mieście Windsor w hrabstwie Berkshire. W tym miejscu należy wspomnieć o estetycznych poglądach angielskiego klasyka. Zdaniem Pope'a, tak zwany "pure description", a więc „opis czysty”, pozbawiony czynnika ludzkiego czy też określonej treści wybijającej się z długich połaci mimetycznie przedstawionej przyrody, nie może stanowić całego tekstu utworu. Opis taki nie powinien ponadto dążyć do redukcji "ja" poety, czy też zamiany go w bezosobowy instrument, rejestrujący wrażenia zmysłowe z kontaktu z przyrodą, nie wyciągając z niego poczucia miary czy intelektualnego sensu. Reasumując, zdaniem angielskiego poety czysta poezja opisowa zakrawa na nonsens. Taki utwór byłby „jak uczta składająca się z samych sosów”, postępowanie zaś piszącego go poety uniemożliwiałoby mu uporządkowanie świata, które jest główną cechą sztuki.
Poematy miłosne (?−1717).
W tomie dzieł zebranych Pope'a z 1717 znalazły się dwa poematy, których data powstania jest niepewna: "Eloisa to Abelard" oraz "Elegy to an Unfortunate Lady". Poeta starał się zawrzeć w nich namiętność i patos.
Poematy filozoficzne (1731−1734).
Jednym z najważniejszych pojęć przewijających się przez całą twórczość Pope'a było − skądinąd, popularne w dobie oświeceniowego klasycyzmu − słowo „Natura”, określane przez poetę z iście filozoficzną precyzją, lecz w zależności od utworu i daty jego powstania, reprezentujące co najmniej trzy różne znaczenia.
Oświeceniowy optymizm Pope'a, dobrze widoczny w poemacie "Wiersz o człowieku", był niejako zrównoważony i umiarkowany w ocenie świata i życia doczesnego. Poeta nie twierdzi, jak Gottfried Wilhelm Leibniz, że żyjemy na „najlepszym z możliwych światów”, ale jednocześnie daleki jest od tak skrajnego przeciwstawienia się tej tezie, jak to reprezentował Voltaire. Pope uznawał, że nadrzędnym zadaniem człowieka w życiu doczesnym (głęboko wierzył bowiem w zmartwychwstanie) jest rozumne obranie drogi pomiędzy skrajnościami, tak aby jego życiowa ścieżka prowadziła do coraz głębszej samowiedzy. Pomiędzy tą zdobywaną samowiedzą a osobistym i społecznym szczęściem miałaby z kolei istnieć harmonia; działania zgodne z prawidłami piękna, dobra i prawdy, zdaniem poety, niezawodnie dążą ku eliminacji zła oraz moralnemu postępowi, a wręcz duchowej samorealizacji w świecie.
Dziedzictwo Pope'a.
Adam Mickiewicz, jak pokazuje wnikliwa analiza komparatystyczna jego twórczości − zarówno mistycznej, jak i bardziej realistycznej − bliższy jest poetyce Pope'a niż poetyce szkoły romantycznej. Doskonale wiadomo również, iż Wieszcz pisał częściowo...
Byron był zresztą ostatnim wielkim obrońcą Pope'a.
Kontrowersje.
Pomimo utrwalonej − nie tylko przez tradycję, ale przede wszystkim przez jednogłośny werdykt literaturoznawców − opinii, iż Alexander Pope jest najwybitniejszym twórcą angielskiego klasycyzmu oraz autorem najznakomitszego przykładu poematu heroikomicznego, wciąż sprawia on niemałe problemy dla krytyki literackiej. Żarliwe spory trwają do dziś, jako jeden z największych problemów literatury angielskiej, zaczęły się zaś wraz z literackim debiutem Pope'a. Z grubsza rzecz biorąc, streszczają się one w dwóch punktach:
Skandale obyczajowe wokół poezji Pope'a.
Alexander Pope już za życia stał się wśród literackiej elity punktem zapalnym mnóstwa ówczesnych skandali. „Otóż Pope tym się m.in. różnił od Drydena, że nie potrafił obojętnie przyjmować krytyki. W ogóle chętnie gani się go za zarozumiałość, próżność, złośliwość, mściwość, niesprawiedliwość w satyrycznych napaściach, krótko mówiąc za tzw. trudny charakter (...) Pope lubił drwić ze swoich przeciwników, „a drwina Pope'a nie zawsze była subtelna”.
Dyskusje wokół wartości poezji Pope'a.
„Mało który poeta bywał tak podziwiany, a równocześnie tak zaciekle atakowany, jak Pope”. W efekcie poeta bywał i nadal jest (po latach odrzucenia, współcześnie rośnie zainteresowanie nim) kochany albo nienawidzony, a po obu stronach barykady stają najwybitniejsze osobistości literatury angielskiej. Wśród zdecydowanych krytyków był chociażby William Wordsworth, wśród zwolenników − George Gordon Byron.
Niektóre stronnictwa nie tylko znacznie obniżają rangę jego twórczości, ale wręcz odbierają mu miano poety, oskarżając Pope'a o absolutny brak liryzmu (przy wybitnie rozwiniętych walorach aforystycznych), płytkość lub nieobecność głębszych treści intelektualnych, nasycenie twórczości wątkami z życia prywatnego poety, ograniczoność i wtórność poglądów, sprowadzenie wiersza do formy wypracowanej aniżeli odczutej (nawet kiedy jego przedmiotem była namiętność), na dodatek obarczonej tzw. „pope'owską dykcją”, która na długie lata zaciążyła na stylu literackim poezji angielskiej, na długie też lata stała się czymś haniebnym. Walter Pater mówił o „wyszukanym braku gustu” u Pope'a. Swoje zdanie wypowiedział w zupełnej opozycji do miłośników torysa, którzy widzą w nim uosobienie wykwintności słowa. Lytton Strachey z kolei formułuje swoją naganę tak: „dystychem epickim zaczarował swoje wrzaski w poezję”. Wszystkie te zarzuty sprawiły, że dla historii literatury zaliczenie Pope'a do grona poetów jest kłopotliwe. Wiele z nich ma skądinąd swoje podstawy, niemniej „jeśli być poetą oznacza napisać najdworniejsze znane nam wiersze, obdarzyć słowa żywą i podniecającą energią, ukuć dystychy i wiersze, które na zawsze pozostają w pamięci, przedstawić choćby ograniczony pogląd na ludzi i ludzkie życie − to tylko niezwykły upór w szaleństwie czy perwersji może kazać odmówić tego miana Pope'owi”.
Paradoks recepcji poezji Pope'a.
Od zawsze krytyka literacka zarzucała Pope'owi gładkość, „grzeczność” zarówno formy jak i treści, powściągliwość, której poeta ten stał się w literaturze angielskiej synonimem. Mówi się, iż autor "Pukla porwanego" zdradził świeżość pleneru, który należał do wiekowej i najświetniejszej tradycji poezji Wysp Brytyjskich, dla zaduchu kawiarń i miasta. Znana jest opozycja, jaką tworzy się z Pope'a oraz Williama Cowpera. Pierwszy miałby reprezentować tak zwaną „poezję miasta”, drugi − „poezję wsi”. Inny poważny zarzut brzmi następująco: Pope zmechanizował wiersz, dostosował go do wymagań wieku prozy, porzucił spontaniczne porywy liryzmu dla poetyki ściśle, precyzyjnie wypracowanej.
Paradoks recepcji poezji Pope'a polega na tym, że w swojej istocie prezentuje ona dokładne przeciwieństwo stawianych jej zarzutów. Choć faktem jest pedantyczna dbałość o finezję wierszowanej formy, „w rzeczywistości (...) Pope reprezentuje reakcję przeciw sztuczności i powrót do natury”. Torys buntował się przeciw poezji salonowej i konceptualnej, nie cenił wysoko baroku właśnie ze względu na nadmierne przywiązywanie wagi do perfekcji formalnej. Pope odrzucał Johna Donne'a. W efekcie choć moralny wydźwięk jego poezji głosił odrzucenie ciemnych, pesymistycznych myśli na rzecz tego, co jasne i zdrowe, to jednak Pope jest główną postacią Oświecenia, która powinna być kojarzona z rewolucją typu romantycznego.

</doc>
<doc id="454067" url="https://pl.wikipedia.org/wiki?curid=454067" title="Sarawak">
Sarawak

Sarawak (jawi: سراواك) – największy stan Malezji położony w północnej części wyspy Borneo, graniczy z Brunei, Indonezją i stanem Sabah. Stolicą stanu jest miasto Kuching położone w zachodniej części. Stan obejmuje obszar ok. 124 450 km², a zamieszkuje go ok. 2 176 800 osób (stan na rok 2000).
Warunki naturalne.
Większą część powierzchni stanu zajmują góry: Crockera (szczyt Mulu, 2377 m n.p.m.), Penambu, Iran i Kapuas Hulu. Na wybrzeżu silnie zabagnione niziny. Klimat równikowy, wybitnie wilgotny. Gęsta sieć hydrograficzna, największe rzeki: Rajang, Baram. Wilgotny las równikowy.
Gospodarka.
Podstawą gospodarki jest rolnictwo. Uprawiane są: kauczukowiec, ryż, pieprz, sagowiec, palma kokosowa i olejowiec gwinejski. W centrum stanu dominuje eksploatacja lasu, na wybrzeżu duże znaczenie ma rybołówstwo. Ważny region górniczy – eksploatacja złóż ropy naftowej, rud żelaza, antymonu, złota i fosforytów. Przemysł chemiczny, drzewny, włókienniczy, skórzany i spożywczy. Główne miasta: Kuching, Miri, Sibu.
Historia.
Do początku XIX wieku Sarawak był częścią sułtanatu Brunei. Na początku XIX wieku terytorium Sarawaku wyzwoliło się spod władzy sułtana. W uśmierzeniu buntu dopomógł sułtanowi angielski awanturnik James Brooke. W podzięce za okazaną pomoc w 1841 wydzielono Królestwo Sarawaku, pozostające pod formalnym zwierzchnictwem sułtana Brunei, którego władcą został Brooke. Potomkowie Brooke'a władali Sarawakiem do 1941, kiedy kraj znalazł się pod okupacją japońską. W 1945 Sarawak został wyzwolony przez wojska australijskie. Z dniem 1 lipca 1946 Anthony Brooke zrzekł się swojej władzy, zaś Sarawak stał się brytyjską kolonią. W 1962 roku rozpoczęła antykolonialna rebelia wsparta przez przywódcę Indonezji, Sukarno. 
16 września 1963 Sarawak stał się stanem Malezji. Rebelia była kontynuowana, a rebelianci przyjęli program odłączenia Sarawaku od Malezji. Siły partyzanckie osłabły po zmianie strony przez Indonezję, która od 1965 roku zwalczała rebeliantów. Walki zakończyły się w 1990 roku traktatem pokojowym między separatystami a rządem Malezji.
Podział administracyjny.
Obecnie stan dzieli się na 11 okręgów:

</doc>
<doc id="454068" url="https://pl.wikipedia.org/wiki?curid=454068" title="Laurent Dufaux">
Laurent Dufaux

Laurent Dufaux (ur. 20 maja 1969 w Montreux), szwajcarski kolarz szosowy. Olimpijczyk z Sydney. 
Początki kariery.
Laurent Dufaux swoje pierwsze kroki w zawodowym peletonie stawiał w rodzimej ekipie Helvetia. Dowodził nią jego rodak, słynny dyrektor sportowy Paul Koechli - w latach 1984-86 szef słynnej grupy La Vie Claire, który to w owym czasie poprowadził najpierw Francuza Bernarda Hinault, a rok później Amerykanina Grega Lemonda do zwycięstw w Tour de France. Liderami Helvetii byli zaś rodak Dufaux'a tj. również francuskojęzyczny Szwajcar Pascal Richard (późniejszy mistrz olimpijski z Atlanty) oraz Francuz Gilles Delion (zwycięzca Giro di Lombardia 1990). Razem z Dufaux na samym początku swej zawodowej drogi byli zaś dwaj inni liczący się Szwajcarzy: Fabian Jeker i Beat Zberg. W tym to towarzystwie Laurent Dufaux już w pierwszym roku swych startów sięgnął po tytuł mistrza Szwajcarii finiszując czwarty w mistrzowskim wyścigu rozgrywanym jeszcze wówczas łącznie dla kolarzy z Niemiec i Szwajcarii. Natomiast dwa tygodnie wcześniej triumfował w 6-etapowym wyścigu we francuskich Pirenejach Route du Sud. Kolejny sezon był dla niego mniej udany, ale na koncie sukcesów zdołał zapisać triumf w belgijskiej jednodniówce GP Pino Cerami. Pierwsze podejścia do wygranej w swym narodowym tourze, którym dla frankońskiego Dufaux był majowy wyścig Tour de Romandie skończyły się zajęciem odpowiednio piątego i szóstego miejsca, zaś swój debiut w "Wielkiej Pętli" (w 1992 roku) zaznaczył drugim miejscem na maratońskim odcinku dwunastym prowadzącym przez Wogezy do Miluzy.
Przejście do ONCE.
Z końcem 1992 roku drużyna Helvetia przestała istnieć, w wyniku czego jej dotychczasowi członkowie musieli sobie poszukać nowych grup. Niemniej dzięki wyżej wymienionym sukcesom Dufaux nie miał szczególnych problemów ze znalezieniem sobie kolejnego pracodawcy, którym stał się hiszpański zespół ONCE dowodzony przez kontrowersyjnego Manolo Saiza. Pod twardą ręką tego dyrektora sportowego Dufaux miał sporo swobody w mniejszych wyścigach etapowych. Jednak w wyścigach wieloetapowych jego zadaniem była praca na rzecz swego niemieckojęzycznego rodaka Aleksa Zülle czy też nie do końca spełnionej nadziei Holendrów Erika Breukinka. Jeżdżąc w ekipie hiszpańskiej Dufaux nie zaniedbywał lokalnych wyścigów etapowych (ważnych dla miejscowych sponsorów) czego świadectwem były: drugie i trzecie miejsca w Setmana Catalana (1992-93) oraz trzecie w Vuelta a Burgos (1992). Czas spędzony w ONCE zaowocował jednak przede wszystkim dwoma generalnymi zwycięstwami we francuskiej etapówce Critérium du Dauphiné Libéré. Sukcesy w tym bodaj najtrudniejszym obok Tour de Suisse mniejszym wyścigu etapowym były potwierdzeniem talentu Szwajcara i podstawą do przypuszczeń, iż w niedługiej przyszłości stanie on również na podium największych wyścigów etapowych.
Ściganie dla "Festiny".
Z Hiszpanii Dufaux przeniósł się do Francji, gdzie w drużynie Festina spędził kolejne cztery lata. U nowego szefa Bruno Roussela stał się żelaznym członkiem składu szykowanego co rok na występ w Tour de France. W praktyce Szwajcar wyrósł na najwartościowszego pomocnika "bożyszcza" francuskich kibiców Richarda Virenque'a i zarazem wicelidera całej ekipy. W 1995 roku wygrał ponownie czerwcowy Route du Sud, zaś okazał się najlepszy w "generalce" Vuelta a Burgos po drodze wygrywając najtrudniejszy górski etap z metą pod Laguna Negra de Neilla oraz kończącą wyścig niespełna 10-kilometrową czasówkę. Sezon 1996 rozpoczął "złotą erę" w karierze szwajcarskiego górala. Wtedy to Dufaux zajął najpierw czwarte miejsce w klasyfikacji generalnej Touru przegrywając tylko z kolarzami niemieckiego Telekomu: Duńczykiem Bjarne Riisem i Niemcem Janem Ullrichem oraz swym kompanem Richardem Virenquiem, którego skutecznie asekurował w drodze po trzecią w karierze Francuza koszulkę najlepszego górala TdF. Wysokie miejsce w całym wyścigu zdołał jeszcze potwierdzić zwycięstwem na etapie siedemnastym (260-kilometrowym przez Pireneje) do hiszpańskiej Pampeluny. Dwa miesiące później Dufaux stanął zaś u boku swych dwóch rodaków: Aleksa Zülle i Tony Romingera na generalnym podium Vuelta a España w Madrycie. Kolarz Festiny zajął w wyścigu Dookoła Hiszpanii drugą lokatę przy okazji wygrywając górzysty etap dziewiętnasty z tradycyjną metą w Avili.
Szczyt formy i afera dopingowa.
Sezon 1997 był dla niego równie dobry. Co prawda w Tour de France zajął "tylko" dziewiąte miejsce, zaś na podium Vuelta a España spadł o jeden stopień w stosunku do roku poprzedniego tj. na trzecią pozycję. Niemniej w tej drugiej imprezie po raz pierwszy i ostatni w swej karierze przywdział koszulkę lidera hiszpańskiego "touru". Stało się to po etapie siódmym do stacji narciarskiej Sierra Nevada gdzie Szwajcar odebrał złoty trykot Francuzowi Laurentowi Jalabertowi, lecz już dwa dni później po czasówce wokół Kordoby stracił ją na rzecz innego kolarza ONCE tj. Aleksa Zülle. Zülle utrzymał to prowadzenie już do końca wyścigu, zaś Dufaux przegrał jeszcze rywalizację z Hiszpanem Fernando Escartinem. Jednak dzięki kilku innym znaczącym wynikom takim jak drugie miejsce w etapówce Paryż-Nicea czy szósta lokata w mistrzostwach świata rozegranych w baskijskim San Sebastián (gdzie wygrał jego kolega z Festiny i imiennik Francuz Laurent Brochard) Dufaux zajął najwyższe w karierze - siedemnaste - miejsce w rocznym rankingu indywidualnym UCI. Rok później Festina jak i sam bohater tego artykułu zdawali się być u szczytu swych możliwości. Sam Dufaux wręcz szalał w maju 1998 roku. Najpierw w cuglach zwyciężył w rodzimym Tour de Romandie po drodze wygrywając prolog, pagórkowaty etap pierwszy oraz królewski odcinek trzeci do Veysonnaz. Dwa tygodnie później triumfował też w generalce i na etapie francuskiej etapówki GP Midi Libre. Jednak Tour de France okazał się dla Festiny wielką katastrofą po tym jak tuż przed "Wielką Pętlą" masażysta drużyny Willy Voet został złapany na granicy francusko-belgijskiej z samochodem pełnym środków dopingowych. Prowadzone śledztwo doprowadziło do wykrycia w tej drużynie zorganizowanego dopingu, kolarze tej grupy zostali wykluczeni z TdF przed startem do siódmego etapu, zaś Dufaux znalazł się ostatecznie wśród członków tego zespołu zdyskwalifikowanych do maja 1999 roku.
Ostatnie lata kariery.
Po ośmiu latach spędzonych w ekipach: szwajcarskiej, hiszpańskiej i francuskiej Dufaux odnalazł się we Włoszech gdzie przyszło mu jeździć przez kolejnych pięć lat w drużynach: Saeco (1999-2001) i Alessio (2002-03). W sezonie 1999 zajął czwarte miejsca w: Tour de Suisse i przede wszystkim (już po raz drugi) Tour de France, gdzie zdołał uniknąć wielkiej kraksy z etapu drugiego na Passage du Gois. Rok później zajął trzecie miejsce w Tour de Romandie, lecz największą radość swym rodakom sprawił zwycięstwem w rodzimym klasyku Meisterschaft von Zurich (Mistrzostwach Zurychu) - pierwszym dla Szwajcarów od 1981 roku. Po znacznie słabszym sezonie 2001 zmienił barwy klubowe na Alessio. Rok 2002 to kolejne czwarte miejsce w Tour de Suisse oraz kilka udanych występów w sierpniowo-wrześniowych włoskich jednodniówkach, w tym zwycięstwo w Trofeo Melinda (wyścig w Dolinie Jabłek) gdzie Dufaux na finiszu w bezpośredniej walce ograł miejscowych asów: Francesco Casagrande i Davide Rebellina. Przed rokiem stać go było jeszcze na drugie miejsce w ulubionym Tour de Romandie, a także był bliski etapowego sukcesu w Tour de France na pirenejskim etapie czternastym do Loudenville, gdzie jednak nieco szybszy od niego okazał się Włoch Gilberto Simoni. Ostatni sezon swej profesjonalnej kariery Dufaux spędził w belgijskiej drużynie Quick Step u boku swego przyjaciela z czasów Festiny czyli Virenque'a. Niemniej w przeciwieństwie do Francuza on sam niczym szczególnym nie potrafił się już w 2004 roku wyróżnić i tym łatwiej przyszło mu podjąć decyzję o zakończeniu ścigania.

</doc>
<doc id="454069" url="https://pl.wikipedia.org/wiki?curid=454069" title="Alex Zulle">
Alex Zulle



</doc>
<doc id="454070" url="https://pl.wikipedia.org/wiki?curid=454070" title="Wanda Rapaczyńska">
Wanda Rapaczyńska

Wanda Rapaczyńska, (właśc. Wanda Rapaczynski; z domu "Gruber"), ur. 13 grudnia 1947) – była prezes zarządu spółki giełdowej Agora SA, wydawcy m.in. „Gazety Wyborczej”, przewodnicząca Rady Nadzorczej AMS SA (spółki zależnej Agory), obywatelka USA i członek Rady Nadzorczej Agora SA.
Życiorys.
Urodziła się w rodzinie pochodzenia żydowskiego, jako córka Józefa i Katarzyny Gruber. Ukończyła XIV LO im. Klementa Gottwalda . W 1968 roku, zanim ukończyła III rok psychologii na UW, po odbywającej się pod hasłem antysyjonizmu antysemickiej nagonce, będącej następstwem wydarzeń marcowych; wraz z rodzicami, siostrą i bratem wyjechała do Szwecji. Z przyszłym mężem Andrzejem zdecydowała o wyjeździe do Stanów Zjednoczonych, gdzie się pobrali.
W USA od początku rozpoczęła studia psychologiczne na New York University, gdzie w 1977 roku uzyskała stopień doktora psychologii.
Absolwentka Yale University School of Organization and Management – tam uzyskała tytuł Master of Private &amp; Public Management.
W latach 1980 i 1982 zajmowała stanowisko Dyrektora Projektu "Family Television Research and Consultation Center" na Yale.
W latach 1984–1992 w Nowym Jorku była wiceprezesem siedziby Citibank NA, kierowała działem rozwoju nowych produktów.
W 1990 roku Helena Łuczywo i Adam Michnik poprosili Rapaczyńską o pomoc przy rozbudowie „Gazety Wyborczej”. Początkowo jedynie doradzała, później wróciła do Polski i w 1992 roku została członkiem zarządu Agory, a w 1998 jej prezesem. W sierpniu 2007 zrezygnowała z tego stanowiska, była w radzie nadzorczej spółki, od 28 czerwca 2013 ponownie została wybrana prezesem zarządu.
Zrezygnowała ze stanowiska 12 marca 2014. W 2014 prezydent Bronisław Komorowski odznaczył ją Krzyżem Oficerskim Orderu Odrodzenia Polski.
Wpływy i finanse.
W lutym 1999 r. Rapaczyńska w reportażu autorstwa Timothego Gartona Asha (dziennikarz The New York Times) zamieszczonym na łamach The New Yorker'a, Pozyskano więc inwestorów z USA, m.in. Cox Enterprises Media Group, która w 2004 roku był posiadaczem 12,5% „Gazety Wyborczej”
Działalność społeczno-polityczna.
Rapaczyńska od 2002 roku związana jest z "Komisją Trójstronną", mającą siedzibę w Nowym Jorku.

</doc>
<doc id="454071" url="https://pl.wikipedia.org/wiki?curid=454071" title="Criterium du Dauphine Libere">
Criterium du Dauphine Libere



</doc>
<doc id="454073" url="https://pl.wikipedia.org/wiki?curid=454073" title="Dom Studencki „Riviera” w Warszawie">
Dom Studencki „Riviera” w Warszawie

Dom Studencki „Riviera” – dom studencki Politechniki Warszawskiej znajdujący się przy ul. Waryńskiego 12 w Warszawie.
Historia.
Kompleks domu studenckiego Politechniki Warszawskiej został wzniesiony w latach 1962–1964 według projektu architektów: Kazimierza Thora, Józefa Bubicza i Czesława Molendy. Składał się z wieżowca oraz dwóch mniejszych obiektów, w których znalazły się m.in. sale sportowe, stołówka oraz sala widowiskowo-klubowa. Budynek miał licowane klinkierem elewacje szczytowe i przeszklone frontowe. „Riviera” była pierwszym w Polsce „wysokościowcem” pełniącym funkcje akademika.
W latach 70. XX w. na parterze budynku mieściła się galeria sztuki Remont, a w latach 1983–1989 Galeria RR. Od 1973 roku w kompleksie domu studenckiego (pod adresem ul. Waryńskiego 12a) mieści się klub Riviera Remont. W podziemiach na początku lat 90. mieścił się klub Hades, a następnie studio nagraniowe Złota Skała. Budynek służy również jako węzeł radiowy. W latach 1992–1994 mieścił się w nim nadajnik prywatnej telewizji Top Canal. Na dachu znajduje się maszt telekomunikacyjny. W budynku mieści się także Centrum Ruchu Studenckiego, w którym siedzibę ma m.in. Studencka Telewizja Internetowa TVPW i Radio Aktywne.
W 1999 zakończono modernizację „Riviery”. Podwyższono standard pokoi, a budynek obłożono okładziną ze szkła refleksyjnego w kolorach granatowym i błękitnym. Zmiana elewacji wzbudziła kontrowersje.
„Riviera” oferuje studentom ok. 700 miejsc (trzypokojowe segmenty oraz pokoje 2-osobowe).

</doc>
<doc id="454076" url="https://pl.wikipedia.org/wiki?curid=454076" title="Macula lutea">
Macula lutea



</doc>
<doc id="454077" url="https://pl.wikipedia.org/wiki?curid=454077" title="Barebone">
Barebone



</doc>
<doc id="454078" url="https://pl.wikipedia.org/wiki?curid=454078" title="Claudius Aelianus">
Claudius Aelianus

Elian Klaudiusz, Aelian, "Claudius Aelianus Praenestinus" (ur. ok. 175 w Praeneste, zm. ok. 235 w Rzymie) – rzymski pisarz i nauczyciel retoryki.
Działał w czasach Septymiusza Sewera i prawdopodobnie przeżył Heliogabala, który zmarł w 222. Mówił tak dobrze po grecku, że został nazwany „miodoustym” (gr. "μελίγλωσσος, meliglossos"); choć Rzymianin, preferował autorów greckich i pisał lekko archaizowaną greką, według Flawiusza Filostrata „nie gorzej od rodowitych Ateńczyków” ("Żywoty sofistów" II, 31).
Jego dwa główne dzieła, "De natura animalium" ("Περὶ ζῴων ἰδιότητος") i "Varia historia" ("Ποικίλη ἱστορία"), czyli "O właściwościach zwierząt" i "Opowiastki rozmaite", mają dużą wartość dzięki licznym cytatom z dzieł starszych autorów, które poza tym się nie zachowały, oraz dzięki szerokiej wiedzy, która daje możliwość poznania świata grecko-rzymskiego. "O właściwościach zwierząt" przełożyła Anna M. Komornicka (Warszawa: Prószyński i Ska, 2005); "Opowiastki rozmaite" i "Listy wieśniaków" – Małgorzata Borowska (Warszawa: Prószyński i Ska, 2005). Oba przekłady ukazały się w serii „Biblioteka antyczna”.

</doc>
<doc id="454080" url="https://pl.wikipedia.org/wiki?curid=454080" title="Jaksa z Miechowa">
Jaksa z Miechowa



</doc>
<doc id="454081" url="https://pl.wikipedia.org/wiki?curid=454081" title="Zrzeszenie Kaszubsko-Pomorskie">
Zrzeszenie Kaszubsko-Pomorskie

Zrzeszenie Kaszubsko-Pomorskie (kasz. "Kaszëbskò-Pòmòrsczé Zrzeszenié") – organizacja społeczno-kulturalna, zrzeszająca Pomorzan oraz wszystkie osoby, które utożsamiają się z jej celami statutowymi, przede wszystkim wszechstronnym rozwojem Pomorza.
Historia organizacji.
Zrzeszenie Kaszubsko-Pomorskie jest kontynuatorem Zrzeszenia Kaszubskiego istniejącego od 1956 r. oraz Zrzeszenia Kociewskiego, istniejącego od 1957 r., a obecną nazwę nosi od roku 1964, kiedy doszło do połączenia obu tych organizacji. Zrzesza ponad 6500 członków w ponad siedemdziesięciu oddziałach. Ze względu na fakt, że zdecydowana większość Zarządu ZKP to Kaszubi, jego działalność koncentruje się na sprawach kaszubskich. W roku 2005 Zrzeszenie zostało zaproszone do wydelegowania przedstawicieli w Komisji Wspólnej Rządu i Mniejszości Narodowych i Etnicznych. Zrzeszenie Kaszubsko-Pomorskie posiada status Organizacji Pożytku Publicznego.
Struktura Zrzeszenia Kaszubsko-Pomorskiego.
ZKP jest stowarzyszeniem. Podstawowymi jednostkami organizacyjnymi Zrzeszenia są oddziały terenowe. Aktualnie działa ich około siedemdziesięciu. Każdy oddział może posiadać osobowość prawną, przez co posiada tzw. podwójną osobowość prawną. Konstrukcja prawna Zrzeszenia przypomina tzw. związek stowarzyszeń, jednakże opiera się na innej podstawie prawnej. Co trzy lata oddziały wybierają delegatów na Zjazd Walny ZKP, który jest najwyższą władzą całej organizacji, liczba przedstawicieli każdego oddziału jest ustalana przez Radę Naczelną proporcjonalnie do liczby członków oddziału, których może pozbawić członkostwa jedynie Zarząd Główny ZKP. Zjazd Walny wybiera Prezesa Zrzeszenia oraz członków: Rady Naczelnej, Głównej Komisji Rewizyjnej oraz Sądu Koleżeńskiego.
W przerwach między zjazdami najwyższą władzą ZKP jest Rada Naczelna. Rada Naczelna powołuje i odwołuje Zarząd Główny, który jest proponowany przez Prezesa Zrzeszenia. Zarząd Główny co roku składa sprawozdanie z działalności przed członkami w celu uzyskania absolutorium RN. Do roku 2000 dzisiejsza Rada Naczelna nosiła nazwę Zarządu Głównego, zaś obecny Zarząd Główny nosił nazwę Prezydium Zarządu Głównego. Od tego czasu szef całej organizacji tytułuje się Prezesem Zrzeszenia Kaszubsko-Pomorskiego (a nie Zarządu Głównego ZKP, jak to miało miejsce wcześniej).
Poza oddziałami w Zrzeszeniu działają także kluby studenckie i kluby tematyczne, skupiające członków ze względu na zainteresowania:
W niektórych miejscowościach działają lokalne kluby tematyczne, funkcjonujące przy miejscowych oddziałach:
Instytucje związane ze Zrzeszeniem Kaszubsko-Pomorskim.
ZKP jest także fundatorem Kaszubskiego Uniwersytetu Ludowego w Wieżycy oraz udziałowcem Akademii Kształcenia Zawodowego w Gdańsku. Jest także wydawcą miesięcznika „Pomerania”, ukazującego się ze środków publicznych. Periodycznie do czasopisma załącza się kaszubskojęzyczne dodatki „Najô Ùczba” oraz „Stegna”.

</doc>
<doc id="454083" url="https://pl.wikipedia.org/wiki?curid=454083" title="Amisodarus">
Amisodarus

Amisodarus (też Amisodar) – Trojanin, król Licji, który, wiedziony przez Erynie, "straszną Chimerę niegdyś na zło ludzi wielu wykarmił i wyhodował" ("Iliada" 16,328-329).
Jego dwaj synowie, Maris i Atymnius, zginęli pod murami Troi w czasie szóstej bitwy wojny trojańskiej, walcząc z dwoma synami Nestora:

</doc>
<doc id="454085" url="https://pl.wikipedia.org/wiki?curid=454085" title="Amisodar">
Amisodar



</doc>
<doc id="454086" url="https://pl.wikipedia.org/wiki?curid=454086" title="Puchar Algarve">
Puchar Algarve

Puchar Algarve (ang. "Algarve Cup") – prestiżowy gościnny turniej piłki nożnej kobiet rozgrywany corocznie od 1994 roku w portugalskim rejonie Algarve. Wydarzenie to ma rangę porównywalną do Mistrzostw Świata i turnieju olimpijskiego. Nie ma odpowiednika w piłce nożnej mężczyzn.
Przebieg turnieju.
Zostały po raz pierwszy zorganizowane w roku 1994. W turnieju finałowym 1994 uczestniczyły reprezentacje Danii, Finlandii, Norwegii, Portugalii, Stanów Zjednoczonych i Szwecji. Najpierw 6 drużyn zostały podzielone na 2 grupy, a potem drużyny z 3 miejsc w grupie walczyły w meczu o 5 miejsce, wicemistrzowie grup grali w meczu o 3 miejsce a zwycięzcy grup w meczu finałowym wyłoniły mistrza. Pierwszy turniej wygrała reprezentacja Norwegii.
Obecnie organizatorzy zapraszają 12 zespołów, lecz tylko najwyżej notowana ósemka, podzielona na grupy A i B, walczy o zwycięstwo. Grupę C dodano w 2002 roku, dzięki czemu drużyny znajdujące się niżej w światowym rankingu mogą nabierać doświadczenia na ogólnoświatowej imprezie. Po rozgrywkach grupowych następuje seria meczów o poszczególne miejsca:
(¹) wcześniej o miejsca od 1. do 4. drużyny walczyły w dwu etapach: najpierw półfinały A1-B2 i A2-B1, później przegrane zespoły rozgrywały mecz o 3. miejsce, a zwycięzcy o 1.
Udział reprezentacji Polski w Pucharze Algarve.
W 2008 reprezentacja Polski w fazie grupowej (grupa C) przegrała wszystkie mecze, a 12 marca 2008 w spotkaniu o 11. miejsce pokonała Irlandię w rzutach karnych 6:5 (mecz zakończył się remisem 2:2).
W 2009 reprezentacja Polski w fazie grupowej (grupa C) przegrała mecze Portugalią i Walią oraz zremisowała z Austrią, co dało ostatnie miejsce w grupie C, a 11 marca 2009 w spotkaniu o 11. miejsce pokonała Walię 2:1.
W 2019 reprezentacja Polski zajęła 2 miejsce przegrywając w finale z reprezentacją Norwegii wynikiem 0:3

</doc>
<doc id="454088" url="https://pl.wikipedia.org/wiki?curid=454088" title="Algarve Cup">
Algarve Cup



</doc>
<doc id="454094" url="https://pl.wikipedia.org/wiki?curid=454094" title="Port kosmiczny">
Port kosmiczny



</doc>
<doc id="454097" url="https://pl.wikipedia.org/wiki?curid=454097" title="James McNeill Whistler">
James McNeill Whistler

James Abbott McNeill Whistler (ur. 10 lipca 1834 w Lowell, Massachusetts, Stany Zjednoczone, zm. 17 lipca 1903 w Londynie, Wielka Brytania) – amerykański malarz i grafik, aktywny głównie w Anglii.
Syn oficera, kontynuował rodzinną tradycję uczęszczając przez kilka lat do West Point, skąd go zwolniono "za braki w dziedzinie chemii". W 1855 wyjechał do Paryża, gdzie zetknął się z Édouardem Manetem, Charles'em Baudelaire'em i Henri Fantin-Latourem. W 1859 przyjechał do Londynu, następnie wiele podróżował. W 1863 wystawiał w Salonie Odrzuconych. W 1890 osiadł w Paryżu. Jego twórczość, związana z wczesną fazą impresjonizmu, wykazuje także wpływ Gustave`a Courbeta oraz grafiki japońskiej, której był jednym z pierwszych odkrywców i entuzjastów. W swych obrazach kładł nacisk na zagadnienia kolorystyczne, zestawiając układy barwne na wzór kompozycji muzycznych, stosował subtelne, prawie monochromatyczne zestawienia kolorów. Jako grafik uprawiał akwafortę i litografię.
Biografia i twórczość.
James McNeill Whistler urodził się w Stanach Zjednoczonych w 1834 jako syn znanego inżyniera kolejowego George’a Washingtona Whistlera i jego drugiej żony Anny Matildy McNeill. W 1843 George Whistler przeniósł się z rodziną do Sankt Petersburga w Rosji, gdzie młody James pobierał lekcje malarstwa.
Lata 1847–1848 Whistler spędził w Londynie wśród krewnych, podczas gdy jego ojciec pracował nadal w Petersburgu, gdzie zmarł w 1849.
Po pobycie w Anglii James Whistler powrócił do Ameryki, żeby w 1851 zostać słuchaczem akademii wojskowej West Point. W 1854 został usunięty z akademii za brak postępów w nauce (chemia) i niedostateczną dyscyplinę.
W 1855 wyjechał z powrotem do Europy, postanawiając poświęcić się malarstwu. Początkowo osiadł w Paryżu, gdzie m.in. uczęszczał do Ecole Impériale et Spéciale de Dessin w Paryżu, ale w 1859 przeniósł się do Londynu, gdzie miał spędzić większość swego życia. W Londynie spotkał Gabriela Rosettiego i innych członków Bractwa Prerafaelitów, którzy później wywarli głęboki wpływ na jego twórczość.
W Londynie spotkał też Joannę Hiffernan, modelkę, która miała zostać jego kochanką. Ich stosunki były określane jako „małżeństwo bez błogosławieństwa kościelnego”. Z udziałem Hiffernan jako modelki powstał m.in. znany cykl trzech obrazów zatytułowany "Symfonia w bieli".
W 1865 Whistler współpracował z Gustave’em Courbetem. Spotkał też Alberta Moore’a; obaj stali się wyznawcami filozofii sztuka dla sztuki. W 1866 z powodów rodzinnych i politycznych Whistler wyjechał do Valparaiso (Chile), gdzie namalował kilka obrazów, w tym "Nokturn w błękicie i złocie – zatoka w Valparaiso".
W 1870 ze związku Whistlera z Joanną Hiffernan urodził się ich nieślubny syn Charles Hanson.
W 1871 Whistler namalował portret matki, zatytułowany "Aranżacja szarości i czerni nr 1: matka artysty", potocznie: "Matka Whistlera", najbardziej znany obraz artysty i jeden z najsłynniejszych amerykańskich obrazów znajdujących się poza granicami Stanów Zjednoczonych.
W tym samym roku artysta rozpoczął też malowanie cyklu obrazów pod wspólnym tytułem: „nokturny”, który zasugerował mu F. R. Leyland. Pierwszym obrazem z tego cyklu był "Nokturn w błękicie i srebrze – Chelsea".
W latach 1872–1877 Whistler namalował kolejny obraz z tego cyklu, zatytułowany "Nokturn w czerni i w złocie – spadająca raca". Obraz został po raz pierwszy wystawiony w 1878 w londyńskiej Grosvenor Gallery i spotkał się z kompletnym niezrozumieniem ze strony londyńskiej publiczności wychowanej na obrazach prerafaelitów. Znany krytyk sztuki John Ruskin skrytykował dzieło Whistlera nazywając je „kubłem farby wylanym w twarz publiczności”. W odpowiedzi na te komentarze Whistler oskarżył Ruskina o zniesławienie. Wygrał proces, ale uzyskał tylko nieznaczne odszkodowanie. Koszty procesu doprowadziły Whistlera do bankructwa. W 1879 dom artysty został sprzedany, a on sam wyjechał do Wenecji, żeby wykonać 12 akwafort na zlecenie Towarzystwa Sztuk Pięknych. Do Londynu powrócił w 1880. Akwaforty zostały wystawione w Londynie w 1880 i 1883 oraz na wystawie Wunderlicha w Nowym Jorku w 1883.
Pierwszy zestaw akwafort weneckich, obejmujący 12 prac, został opublikowany w 1880 a zestaw drugi (26 akwafort) w 1886. Whistler wykonał też, choć nigdy nie opublikował, kilka dalszych zestawów, w tym "Zestaw Jubileuszowy" ("Jubilee Set") w 1887 i "Zestaw Renesansowy" we Francji w 1888 i Amsterdamie w 1889.
Artysta dużo podróżował po Anglii i Europie kontynentalnej. Jego prace były wystawiane w Europie i Ameryce. W 1883 w Nowym Jorku na wystawie Pedestal Fund Art Loan Exhibition zaprezentowano jego pierwszą akwarelę, "Śnieg", namalowaną w Amsterdamie w 1882. W 1884 razem ze swoimi wychowankami, urodzonym w Australii Mortimerem Menpesem i urodzonym w Niemczech Walterem Sickertem malował morskie pejzaże w St. Ives.
W 1884 namalował "Aranżację czerni – portret Señora Pablo de Sarasate". Obraz był wystawiany w Londynie, Hamburgu, Paryżu i na koniec, w 1896, w Pittsburghu, gdzie został zakupiony przez tamtejszy Carnegie Museum of Art, pierwszą amerykańską publiczną galerię, która kupiła jego pracę.
In 1886 Towarzystwo Artystów Brytyjskich (Society of British Artists) w Londynie, w nadziei na ożywienie działalności, wybrało Whistlera na swego prezesa. Whistler na nowym stanowisku dał się poznać jako autokrata a reformy, których się podjął, nie wzbudziły uznania, więc został zmuszony do rezygnacji.
W 1888 Whistler ożenił się z Beatrix, wdową po Edwardzie Williamie Godwinie. Była ona artystką i projektantką i pozowała Whistlerowi do kilku litografii, w tym do "Duetu" (1894). Najbardziej przejmujące z litografii: "Na Balkonie" i "Siesta" ukazują Beatrix umierającą na raka (zmarła w 1896).
W 1890 wydawnictwo William Heinemann opublikowało zbiór listów i pamfletów Whistlera The Gentle Art of Making Enemies.
W 1896 Whistler został wybrany na pierwszego prezesa Międzynarodowego Towarzystwa Rzeźbiarzy, Malarzy i Rytowników (International Society of Sculptors, Painters and Gravers).
Whistler zmarł w Londynie 17 lipca 1903.

</doc>
<doc id="454102" url="https://pl.wikipedia.org/wiki?curid=454102" title="Ulica Lumumby w Łodzi">
Ulica Lumumby w Łodzi



</doc>
<doc id="454107" url="https://pl.wikipedia.org/wiki?curid=454107" title="Darwin (ESA)">
Darwin (ESA)



</doc>
<doc id="454110" url="https://pl.wikipedia.org/wiki?curid=454110" title="Giovanni Battista Piranesi">
Giovanni Battista Piranesi

Giovanni Battista (albo Giambattista) Piranesi (ur. 4 października 1720 w Mogliano Veneto, zm. 9 listopada 1778 w Rzymie) – włoski architekt i rytownik.
Życiorys.
Uczył się w Wenecji, skąd podróżował w celach naukowych do Neapolu, Herkulanum i Pompei. Od 1745 działał w Rzymie. 
Do jego prac architektonicznych należą m.in.: przebudowa kościoła S. Maria del Priorato (1765) i willa Zakonu Kawalerów Maltańskich w Rzymie. 
Najważniejszą dziedziną działalności Piranesiego były studia nad architekturą i sztuką starożytną (zwłaszcza Rzymu), poparte licznymi podróżami, badaniami archeologicznymi, pomiarami i rysunkami, których wynikiem były bardzo liczne (ponad 2 tys.) prace graficzne (akwaforty, miedzioryty), przedstawiające fantazje arch. ("Invenzioni caprici di carceri" 1750, 1760), widoki budowli starożytnych, znaleziska archeologiczne. Wykonywał także wzorniki archeologiczne oparte na motywach starożytnych. 
W rycinach Piranesi przedstawił sugestywną wizję architektury antycznego Rzymu, w której zachowując wierność szczegółów, tworzył syntetyczne widoki dawnych budowli, wyolbrzymiając je w efektownych ujęciach perspektywicznych i dramatyzując przez stosowanie silnych kontrastów światłocieniowych ("Vedute di Roma" od 1746, "Antichita romane" 1756). 
Twórczość Piranesiego, na którą złożyły się tradycje weneckiej weduty, wpływ dekoracji teatralnych i pasja archeologiczna, poparte wielką wyobraźnią i biegłością techniczną, łączy w sobie pierwiastki klasycyzmu barokowego z preromantycznym poczuciem malowniczości i nastrojowością. Ryciny Piranesiego zyskały wielką popularność, oddziaływając na rozpowszechnianie się starożytnictwa i kształtowanie się klasycyzmu.

</doc>
<doc id="454112" url="https://pl.wikipedia.org/wiki?curid=454112" title="Giambattista Piranesi">
Giambattista Piranesi



</doc>
<doc id="454116" url="https://pl.wikipedia.org/wiki?curid=454116" title="Łódź Kaliska">
Łódź Kaliska



</doc>
<doc id="454120" url="https://pl.wikipedia.org/wiki?curid=454120" title="Dworzec TGV">
Dworzec TGV

Nowe dworce kolejowe budowane na liniach LGV, zwane również dworcami bis, są charakterystyczną cechą francuskiej sieci kolei dużych prędkości TGV.
Są to dworce kolejowe usytuowane w oddaleniu od centrów większych miast (z kilkoma wyjątkami), zwykle bez połączenia z klasycznymi liniami kolejowymi. Zwykle obsługiwane są jedynie przez kilka pociągów TGV dziennie. Posiadają one zwykle jedynie dwa perony, po jednym dla każdego z kierunków, pomiędzy którymi biegną tory, umożliwiające pociągom przejazd bez zatrzymania, zwykle z pełną prędkością – 300 km/h.
Istnienie tego typu dworców, często krytykowane, wynika z geografii Francji – istnienia stolicy, dominującej swoimi rozmiarami wszystkie inne miasta kraju, a także z polityki kolei SNCF, która preferuje połączenia bezpośrednie między centrami wielkich aglomeracji, tak aby móc efektywnie konkurować z przewoźnikami lotniczymi.
Wśród dworców TGV można znaleźć budowle o dość spektakularnej architekturze, w szczególności te wybudowane na linii LGV Méditerranée, podczas gdy pierwsze budowle tego typu są bardzo proste, bez wyszukanych rozwiązań architektonicznych.
Tylko dwa dworce TGV obsługują ponad milion pasażerów rocznie. Są to Aéroport Charles-de-Gaulle 2 TGV i Massy TGV, związane z paryskimi lotniskami.

</doc>
<doc id="454121" url="https://pl.wikipedia.org/wiki?curid=454121" title="Dobrzynka">
Dobrzynka



</doc>
<doc id="454126" url="https://pl.wikipedia.org/wiki?curid=454126" title="Ekwita">
Ekwita



</doc>
<doc id="454128" url="https://pl.wikipedia.org/wiki?curid=454128" title="Religia Etrusków">
Religia Etrusków

Istotnym elementem religii Etrusków było przekonanie, że życie ludzkie jest tylko mało znaczącym elementem we wszechświecie, nad którym bogowie, którzy ukazywali swoją naturę i wolę w każdym aspekcie świata natury, panowali tak samo, jak nad przedmiotami stworzonymi przez ludzi. Ta wiara przenika sztukę etruską, w której znajdujemy bogate przedstawienia ziemi, morza i powietrza, z człowiekiem włączonym w otoczenie. 
Pisarze rzymscy powtarzają świadectwa, że Etruskowie przyglądali się każdemu ptakowi i każdej jagodzie, jako potencjalnemu źródłu wiedzy o bogach, i na tej podstawie rozwinęli skomplikowaną tradycję ludową i związane z nią rytuały dla wykorzystywania tej wiedzy. Ich mity objaśniły tradycję ludową jako przekazaną przez bogów za pośrednictwem proroka Tagesa, cudownego dziecka o cechach mądrego starca, który wyskoczył ze świeżo wyoranej bruzdy na polu w Tarquinii i wyśpiewał to wszystko, co Rzymianie zwali "Etrusca disciplina". 
Stanowiła ją oryginalna etruska literatura religijna, opisująca kosmos i świat podziemny, a także przepisująca różne rytuały oraz sposoby interpretacji przesłań od bogów i postępowania na ich podstawie. Tytuły tekstów, które przetrwały, obejmują "Libri rituales", "Libri fatales", "Libri de fulguratura" ("o błyskawicach") i "Libri Acheruntici" (opisującej Acheron, czyli świat podziemny), a także księgi, których nazwy pochodzą od dwóch głównych proroków etruskich o imionach Tages i Vegoia (imię w formie zlatynizowanej): "Libri Tagetici" i "Libri Vegontici".
Ta literatura, epigrafika i źródła monumentalne dają obraz kosmologii, przedstawiającej niebo i jego części, które odbija się w świętych miejscach, a nawet we wnętrznościach zwierząt. Zasadnicze znaczenie miało pojęcie świętej przestrzeni albo miejsca, poświęconego konkretnemu bóstwu albo sprawie, jak teoria przeznaczenia, z którym takie obszary mogły korespondować, tak jak Niebo odzwierciedlało Ziemię, a makrokosmos rozbrzmiewał echem mikrokosmosu. 
Niebo zostało podzielone na 16 przedziałów, zamieszkiwanych przez rozmaite bóstwa: główni bogowie w kierunku wschodnim, święte istoty astralne i ziemskie na południu, istoty piekielne i złe na zachodzie, a najsilniejsi i tajemniczy bogowie losu na północy. Bóstwa objawiały się poprzez zjawiska przyrody, głównie przez błyskawice, ale także w mikrokosmosie wątroby zwierzęcej (typowy jest model wątroby owcy z brązu, znaleziony koło Piacenzy, na którym są wygrawerowane nazwy bóstw w ich 16 przedziałach zewnętrznych i wewnętrznych). 
Te koncepcje ściśle wiążą się ze sztuką wróżenia, z której Etruskowie byli szczególnie sławni w świecie antycznym. Jakiejkolwiek wagi działania publiczne i prywatne były podejmowane tylko po wysłuchaniu bogów; odpowiedzi negatywne albo zawierające groźby wymagały skomplikowanych ceremonii zapobiegawczych albo ochronnych. Najważniejszą formą wróżenia była "ars haruspicina" (haruspicja) albo hepatoskopia - studium szczegółów wnętrzności zwierząt ofiarnych, zwłaszcza wątroby.
Drugą co do znaczenia była obserwacja błyskawic i innych zjawisk niebieskich, jak lot ptaków (również ważny w religii Umbrów i Rzymian). 
Wreszcie brana była pod uwagę interpretacja niezwykłych i cudownych wydarzeń, obserwowanych na niebie albo na ziemi. Te praktyki, szeroko przejęte przez Rzymian, są wyraźnie przypisane przez autorów antycznych religii Etrusków.
Bogowie.
Etruski Panteon jest dość obszerny, ponieważ miasta etruskie były autonomiczne i każde miało nieco inną tradycję, a - w niektórych przypadkach - nawet język.
Etruskowie czcili liczne bóstwa (wątroba z Piacenzy wylicza ich ponad 40), z których wiele jest dziś nieznanych. Ich natura była często niejasna, a wzmianki o nich obfitują w niejednoznaczności co do liczby, atrybutów, a nawet płci. Niektórzy z ważniejszych bogów byli wreszcie utożsamiani z głównymi bogami Greków i Rzymian, co można zobaczyć szczególnie na podpisanych wyobrażeniach ze zwierciadeł etruskich.
Ale ich charakter i mitologia często różniły się znacznie od ich odpowiedników greckich. Na przykład Menrva, ogromnie popularne bóstwo, była uważana za patronkę małżeństwa i porodu, w odróżnieniu od dziewicy Ateny, która o wiele bardziej troszczyła się o sprawy męskie. 
Wielu z bogów miało moc uzdrawiania, i wielu z nich miało władzę rzucania piorunów. Były również bóstwa o całkiem klasycznym grecko-rzymskim charakterze, jak Hercle (Herakles) i Apulu (Apollo), którzy wyraźnie zostali wprowadzeni bezpośrednio z Grecji, a mimo to mieli przypisane sobie miejsca święte i kulty.

</doc>
<doc id="454130" url="https://pl.wikipedia.org/wiki?curid=454130" title="Lyon-Saint-Exupéry TGV">
Lyon-Saint-Exupéry TGV

Lyon-Saint-Exupéry TGV, dawniej Satolas TGV – stacja i dworzec zbudowane 20 km na wschód od centrum Lyonu z przeznaczeniem dla pociągów TGV, na linii LGV Rhône-Alpes.
Historia.
Dworzec został zaprojektowany przez hiszpańskiego architekta Santiaga Calatravę, został otwarty dla publiczności 3 lipca 1994, wraz z otwarciem linii LGV Rhône-Alpes.
Architektura.
Dworzec jest zbudowany ze zbrojonego betonu i przykryty stalowym dachem. Wygląd zewnętrzny dworca jest często porównywany do ptaka wzbijającego się do lotu.
Stacja posiada 5 torów, torowisko jest długie na 500 m i szerokie na 50 m. Dwa środkowe tory są odizolowane od pozostałej części dworca i pozwalają pociągom TGV na przejazd z pełną prędkością 300 km/h. Pozostałe 3 tory są położone przy dwóch peronach, umieszczonych na zewnątrz "torów przelotowych". Peron znajdujący się po zachodniej stronie posiada dwa tory, zaś przy peronie wschodnim wybudowano jeden tor, jednak pozostawiono miejsce na drugi. Od zachodniej strony dworca zarezerwowano teren na budowę torów linii kolejowej, która w przyszłości miała połączyć go z centrum Lyonu. 
Powyżej peronów znajduje się hala, długa na 300 m, pozwalająca podróżnym na dostęp do peronów za pomocą licznych schodów ruchomych. Całość przykryta jest betonowym sufitem, długim na 400 m i szerokim na 53 m, w którym znajdują się liczne przeszklenia, zapewniające naturalne oświetlenie.
Centralny hall dworca jest zorientowany prostopadle do torów, i przykryty dużą stalową strukturą, przypominającą wzniesione do lotu skrzydła.
Całość została wybudowana kosztem 750 mln franków.
Połączenie z portem lotniczym.
Dworzec jest połączony przejściem pieszym długości 250 , wyposażonym w ruchomy chodnik, z terminalem międzynarodowego portu lotniczego Lyon-Saint-Exupéry. Ten port lotniczy był pierwszym obsługiwanym bezpośrednio przez pociągi TGV. Tym niemniej, niewielu podróżnych korzystających z dworca jest równocześnie klientami linii lotniczych.

</doc>
<doc id="454134" url="https://pl.wikipedia.org/wiki?curid=454134" title="Pyteas">
Pyteas



</doc>
<doc id="454136" url="https://pl.wikipedia.org/wiki?curid=454136" title="CinePaint">
CinePaint

CinePaint - program do tworzenia i retuszu klatek filmowych.
Powstał on na bazie kodu źródłowego popularnego oprogramowania do obróbki grafiki rastrowej GIMP 1.0.4. Jest rozpowszechniany na licencji GNU GPL. 
Wykorzystano go przy produkcji między innymi takich filmów jak "Scooby-Doo", "Harry Potter i Kamień Filozoficzny" czy "Stuart Malutki".

</doc>
<doc id="454141" url="https://pl.wikipedia.org/wiki?curid=454141" title="E-temenanki">
E-temenanki

E-temenanki (sum. é.te.me.en.an.ki, też é.temen.an.ki, tłum. „Dom – platforma fundacyjna nieba i świata podziemnego”) – ceremonialna nazwa zigguratu boga Marduka w Babilonie; jedno z najważniejszych sanktuariów państwa babilońskiego. Zdaniem niektórych badaczy budowla ta stanowiła inspirację dla biblijnej opowieści o Wieży Babel.
Budowa.
Wygląd świątyni nie jest dokładnie znany. Współczesne rekonstrukcje opierają się na przekazie Herodota, akadyjskiej "„Tabliczce E-sagili”" oraz badaniach wykopaliskowych. 
Schodkowy, pięcio- lub siedmiostopniowy ziggurat wzniesiony został z suszonej cegły glinianej na planie kwadratu o boku ok. 90 metrów, według Herodota o wysokości również dochodzącej do 90 metrów. Oblicowano go cegłą wypalaną, glazurowaną na kolor błękitny. Miała się ona składać z 85 milionów cegieł.
Budowlę wieńczyła kaplica "šahûru", we wnętrzu której, zgodnie z informacjami zawartymi w dziele greckiego historyka, znajdował się stół ze złota oraz wielkie łoże z kości słoniowej. Zdaniem Herodota, w kaplicy tej nie umieszczono żadnego wizerunku bóstwa, a kult sprawowały tam wyłącznie kobiety, co według współczesnej interpretacji może wskazywać, iż dokonywano tam niezwykle doniosłego obrzędu "świętych zaślubin", mającego zapewnić całemu królestwu pomyślność, płodność i dostatek.
Poszczególne kondygnacje różniły się kolorem i były poświęcone innemu bóstwu: najniższa – biała – poświęcona była Isztar, kolejna czarna Adadowi, błękitna Nabu, pomarańczowa Nergalowi, srebrzysta Sinowi i złota Szamaszowi. Najniższa kondygnacja miała mieć 33 m wysokości, kolejna 18 m, trzecia, czwarta, piąta i szósta po 6 m. Stojąca na szczycie świątynia Marduka sięgała 15 m.
Historia.
Centrum kultu religijnego w okręgu E-temenanki powstało najprawdopodobniej w czasach założenia miasta. Pierwotna budowla nie istniała już w czasach Hammurabiego. Gdy się rozpadała lub została zburzona była odbudowywana i na nowo zdobiona. W 689 p.n.e. została zniszczona przez władcę asyryjskiego Sennacheryba, następnie zaś była odbudowywana i rozbudowywana przez kolejnych królów asyryjskich oraz babilońskich (m.in. Asarhaddona, Aszurbanipala, Nabopolassara oraz Nabuchodonozora II), osiągając swoją klasyczną, ogólnie rozpoznawalną formę. Częściowo zniszczona po antyperskim powstaniu w 479 p.n.e. przez króla perskiego Kserksesa I. Jej ruiny zostały rozebrane z rozkazu Aleksandra III Wielkiego, który planował wznieść w tym miejscu nową, okazałą świątynię, jednakże śmierć władcy przekreśliła te plany. 
Wspomnienie o tej budowli przetrwało prawdopodobnie w podaniu o biblijnej Wieży Babel. Istnieje prawdopodobieństwo, że Izraelici w czasie niewoli babilońskiej brali udział w jej kolejnej odbudowie i stała się ona dla nich symbolem ludzkiej pychy oraz sprzeciwu wobec Jahwe. 
Przez wieki pozostałości świątyni stanowiły źródło łatwo dostępnych materiałów budowlanych dla mieszkańców pobliskiego Bagdadu oraz okolicznej ludności i uległy niemal całkowitemu zniszczeniu. Jej fundamenty zostały odkopane przez niemieckiego archeologa Roberta Koldeweya na początku XX wieku.

</doc>
<doc id="454143" url="https://pl.wikipedia.org/wiki?curid=454143" title="Pu-abi">
Pu-abi

Pu-abi (ok. 2500 p.n.e.) – sumeryjska królowa, której imię pojawia się na pieczęci cylindrycznej odkrytej w jednym z grobów królewskich w Ur, datowanych na okres wczesnodynastyczny III (połowa III tys. p.n.e.). Jej akadyjskie imię "Pû-abi" (w transliteracji z pisma klinowego zapisywane "Pù-abi"), znaczące „Usta ojca”, odczytywane było wcześniej przez uczonych po sumeryjsku jako Szubad (sum. ŠÙB.AD). Noszony przez nią sumeryjski tytuł NIN tłumaczony jest zazwyczaj jako „królowa” lub „pani”.
Jej nietknięty grób z bogatym wyposażeniem (ozdoby, instrumenty muzyczne, rydwan) odkrył w mieście Ur w latach dwudziestych XX wieku Leonard Woolley. Wraz z Pu-abi do grobu złożonych zostało kilkanaście osób: damy dworu, żołnierze i harfiarz, który w chwili śmierci trzymał instrument. Do dzisiaj badaczom dziejów starożytnej Mezopotamii nie udało się do końca wyjaśnić sensu całej tej ceremonii, specyficznej jak na tamte warunki, w sumie bowiem takich grobów w Ur odkryto 16 i kilka w Kisz. Badania archeologiczne wykazały, że ceremonia pogrzebowa zastosowana u Pu-abi wcześniej ani później nie była praktykowana, co może świadczyć o okresowym i lokalnym jej charakterze.

</doc>
<doc id="454146" url="https://pl.wikipedia.org/wiki?curid=454146" title="Esophagus">
Esophagus



</doc>
<doc id="454147" url="https://pl.wikipedia.org/wiki?curid=454147" title="Oesophagus">
Oesophagus



</doc>
<doc id="454148" url="https://pl.wikipedia.org/wiki?curid=454148" title="Maksymilian Habsburg">
Maksymilian Habsburg

Maksymilian Habsburg może odnośić się do:

</doc>
<doc id="454149" url="https://pl.wikipedia.org/wiki?curid=454149" title="Lyon-Saint-Exupery TGV">
Lyon-Saint-Exupery TGV



</doc>
<doc id="454152" url="https://pl.wikipedia.org/wiki?curid=454152" title="Gare de Lille-Europe">
Gare de Lille-Europe

Dworzec kolejowy Lille Europe, jest dworcem przeznaczonym dla pociągów TGV, zbudowanym w centrum aglomeracji Lille, na linii LGV Nord. Jest on jest położony około 400 m na północ od głównej stacji kolejowej miasta – Lille-Flandres, z którą łączy go linia metra. Z dworca korzysta średnio 19000 podróżnych dziennie, co daje w rezultacie ok. 7 mln pasażerów rocznie.
Dworzec został oddany do użytku w roku 1994, razem z kolejową linią dużych prędkości, łączącą Paryż, Londyn i Brukselę. Stanowi on część wielkiego kompleksu handlowo-usługowego "Euralille". Dworzec posiada sześć torów, z czego dwa centralne służą pociągom przejeżdżającym przez stację bez zatrzymania, pozostałe cztery znajdują się przy dwóch peronach usytuowanych po obydwu stronach torów przelotowych. Hala dworca znajduje nad torami. Dworzec bywa nazywany "la gare aux courants d'air" ("dworzec przeciągów"), gdyż konstrukcja hali nie jest całkowicie zamknięta.
Z dworca odjeżdżają pociągi Eurostar do Londynu i Brukseli oraz TGV do stacji Aéroport Charles-de-Gaulle 2 TGV, kontynuujące bieg do miast w południowej Francji (między innymi Marsylii, Bordeaux, Rennes, Nantes, Dijon, Montpellier, Lyon czy Grenoble). Większość bezpośrednich TGV relacji Lille – Paryż odjeżdża z dworca Lille-Flandres, z wyjątkiem pociągów zaczynających bieg w Calais, Boulogne-sur-Mer i Dunkierce. Ponadto z dworca odjeżdża kilka pociągów "TER-GV" – są to pociągi regionalne ale obsługiwane przez składy TGV do Arras, Verton przez Boulogne-sur-Mer, Dunkierki i Calais.
Pod dworcem znajduje się stacja metra, z charakterystycznymi freskami na wysokich na 10 m ścianach, przedstawiającymi zabytki z wielu miejsc w Europie.

</doc>
<doc id="454153" url="https://pl.wikipedia.org/wiki?curid=454153" title="Aéroport Charles-de-Gaulle 2 TGV">
Aéroport Charles-de-Gaulle 2 TGV

Aéroport Charles-de-Gaulle 2 TGV – stacja kolejowa przeznaczona dla pociągów TGV i RER B, stanowiąca część terminalu 2 paryskiego portu lotniczego Charles de Gaulle, zbudowana na linii LGV Interconnexion. Ze stacji odjeżdżają również pociągi RER, łączące stacje i port lotniczy z centrum Paryża.
Na stacji zatrzymują się pociągi TGV, łączące miasta południowej i wschodniej Francji (między innymi Bordeaux, Rennes, Nantes, Marsylię, Lyon, Dijon, Reims, Metz, Nancy i Strasburg) z Lille oraz Brukselą.

</doc>
<doc id="454154" url="https://pl.wikipedia.org/wiki?curid=454154" title="Biomimetyka">
Biomimetyka



</doc>
<doc id="454155" url="https://pl.wikipedia.org/wiki?curid=454155" title="Linköping">
Linköping

Linköping – miasto w Szwecji, stolica regionu administracyjnego Östergötland, nad rzeką Stångån. Miasto liczy 113 042 (2018) mieszkańców, a gmina Linköping, około 149 906 (2013). Linköping jest siódmym co do wielkości miastem w Szwecji. Linköping to także siedziba diecezji Linköping (kościół szwedzki).
Gospodarka.
W mieście rozwinął się przemysł środków transportu, maszynowy, włókienniczy oraz elektroniczny.
Uniwersytet w Linköping.
W miejscowości znajduje się założony w 1975 roku uniwersytet, jako alternatywa i konkurencja dla uczelni miast Örebro i Västerås. Uczelnia jest siedzibą Szwedzkiego Narodowego Centrum Komputerowego: NSC – National Supercomputing Center. Wykształciła również polskich matematyków i informatyków. Uczelnia posiada 4 wydziały i 14 katedr. Na uniwersytecie studiuje ponad studentów i zatrudnionych jest ponad 3900 wykładowców i pracowników (dane z 2012 roku). Główny kampus uczelni znajduje się w Linköping (Valla Campus), drugi co do wielkości jest US kampus (Wydział Lekarski) oraz kampus w Norrköping. Uczelnia ma też filie w Sztokholmie, LiU Malmsten.
Szpital Uniwersytecki.
Współpracuje ściśle z Wydziałem Lekarskim Uniwersytetu w Linköping oraz zapewnia specjalistyczną pomoc lekarską dla populacji ok. 1 miliona mieszkańców z terenów okręgu administracyjnego Östergötland. Szpital zatrudnia 4300 pracowników, posiada 640 łóżek i pełni całodobowy ostry dyżur specjalistyczny.
Miasta partnerskie.
Na podstawie:

</doc>
<doc id="454157" url="https://pl.wikipedia.org/wiki?curid=454157" title="Transoptor">
Transoptor

Transoptor, także optoizolator – półprzewodnikowy element optoelektroniczny składający się z co najmniej jednego fotoemitera i co najmniej jednego fotodetektora umieszczonych we wspólnej obudowie.
Sprzężenie optyczne może być stałe (w przypadku obudowy zamkniętej izolującej optycznie od otoczenia) lub zmienne, modulowane z zewnątrz poprzez zmianę współczynnika transmisji lub odbicia światła (w przypadku obudowy optycznie otwartej).
Obudowa zamknięta.
Wysokonapięciową izolację elektryczną oraz stałe sprzężenie optyczne między fotodetektorem a fotoemiterem umożliwia zastosowanie światłowodu wykonanego z przezroczystego tworzywa lub szkła. Taki transoptor pozwala przesyłać sygnały elektryczne z wejścia na wyjście bez połączeń galwanicznych obwodów wejściowego i wyjściowego.
Funkcję fotoemitera pełni zazwyczaj dioda elektroluminescencyjna, a fotodetektora – fotorezystor, fotodioda lub fototranzystor. Fotodetektorem może być także fototriak – wtedy mamy do czynienia z optotriakiem. Ze względu na nieliniowość i zmienność charakterystyki np. w funkcji temperatury, transoptory pozwalają na bezpośrednią transmisję jedynie sygnałów dyskretnych. Do transmisji sygnałów cyfrowych produkowane są transoptory wyposażone dodatkowo w układy służące do dopasowania poziomów logicznych do odpowiednich standardów.
Transmisja sygnałów analogowych jest możliwa dzięki zastosowaniu:
Tak zwane transoptory liniowe wyposażone są w dodatkowy identyczny fotodetektor, który wykorzystany w torze sprzężenia zwrotnego wzmacniacza operacyjnego zasilającego fotoemiter, umożliwia linearyzację charakterystyki przetwarzania.
Obudowa otwarta.
W przypadku obudowy otwartej konstruowane są transoptory szczelinowe, pozwalające na umieszczenie przesłony bezpośrednio na drodze strumienia świetlnego lub odbiciowe (refleksyjne), w których sprzężenie optyczne występuje dopiero po odbiciu strumienia światła od przesłony. Takie transoptory są stosowane w automatyce do śledzenia ruchu elementów mechanicznych, jako wyłączniki krańcowe lub do kontroli obecności przedmiotów jak np. czujnik papieru w drukarce.
Charakterystyczne parametry.
Charakterystycznymi parametrami transoptorów są m.in.:
Zastosowanie.
Do galwanicznego rozdzielania obwodów w układach sterowania i automatyki, w technice pomiarowej, wysokich napięć, jako przekaźniki optoelektroniczne, wyłączniki krańcowe, czujniki położenia. Można je też spotkać w praktycznie każdym zasilaczu impulsowym, . Często stosuje się je również w telefonach stacjonarnych.

</doc>
<doc id="454166" url="https://pl.wikipedia.org/wiki?curid=454166" title="Wyspy Szetlandzkie">
Wyspy Szetlandzkie



</doc>
<doc id="454167" url="https://pl.wikipedia.org/wiki?curid=454167" title="Etemenanka">
Etemenanka



</doc>
<doc id="454168" url="https://pl.wikipedia.org/wiki?curid=454168" title="Zoran Živković (pisarz)">
Zoran Živković (pisarz)

Zoran Živković (cyr. Зоран Живковић; ur. 5 października 1948 w Belgradzie) – serbski pisarz, autor science fiction i fantasy. W 2003 został laureatem Nagrody World Fantasy za mikropowieść pt. "Biblioteka".
Studiował na wydziale filologii, w 1982 doktoryzował się na Uniwersytecie w Belgradzie.

</doc>
<doc id="454170" url="https://pl.wikipedia.org/wiki?curid=454170" title="Leptis Parva">
Leptis Parva

Leptis Parva ("Leptis Minor") – starożytne miasto, jedna z młodszych kolonii fenickich. Później jedno z ważniejszych miast Afryki Prokonsularnej. Znajdowało się ono nad zatoką Chalidż al-Hammamat, nad Morzem Śródziemnym. W niewielkiej odległości od Leptis Parva znajdowała się inna kolonia fenicka – Tapsos.
Badania prowadził tam William Flinders Petrie.
Obecnie w tym miejscu istnieje miejscowość Lamta.

</doc>
<doc id="454171" url="https://pl.wikipedia.org/wiki?curid=454171" title="Antara">
Antara

Osoby o tym imieniu lub nazwisku:

</doc>
<doc id="454172" url="https://pl.wikipedia.org/wiki?curid=454172" title="Lamnokształtne">
Lamnokształtne

Lamnokształtne (Lamniformes) – rząd ryb chrzęstnoszkieletowych (Chondrichthyes) z nadrzędu Galeomorphi. W zapisie kopalnym znane są od górnej jury.
Cechy charakterystyczne.
Ciało wrzecionowate. Dwie płetwy grzbietowe, bez kolców, pierwsza trójkątna, druga wyraźnie mniejsza. Występuje płetwa odbytowa. Płetwa ogonowa asymetryczna, heterocerkalna (epicerkalna – górny płat jest większy od dolnego). Pięć par szczelin skrzelowych, dwie ostatnie mogą nachodzić ponad nasadę płetwy piersiowej. Oczy bez błony migawkowej. Małe tryskawki w sąsiedztwie oczu. Otwór gębowy szeroki, zachodzący za oczy.
Systematyka.
Do tego rzędu zaliczane są rodziny rekinów współcześnie żyjących:
W zapisie kopalnym znane są zęby rekinów, prawdopodobnie z tego rzędu, klasyfikowanych w rodzinach:

</doc>
<doc id="454173" url="https://pl.wikipedia.org/wiki?curid=454173" title="Linkoping">
Linkoping



</doc>
<doc id="454174" url="https://pl.wikipedia.org/wiki?curid=454174" title="Linkoeping">
Linkoeping



</doc>
<doc id="454179" url="https://pl.wikipedia.org/wiki?curid=454179" title="Hydrofon">
Hydrofon

Hydrofon – mikrofon wraz z urządzeniem wspomagającym służące do odbierania i nagrywania dźwięków rozchodzących się w wodzie lub innych cieczach.
Jest podstawowym elementem konstrukcyjny sonarów pasywnych. Został wynaleziony w celu wykrywania nieprzyjacielskich łodzi podwodnych. Jest też wykorzystywany do innych celów, np. rejestrowania dźwięków wydawanych przez wieloryby.

</doc>
<doc id="454180" url="https://pl.wikipedia.org/wiki?curid=454180" title="Hadrumetum">
Hadrumetum

Hadrumetum (łac. "Diocesis Hadrumetinus") – stolica historycznej diecezji w Cesarstwie rzymskim w prowincji Byzacena, współcześnie miasto Susa w Tunezji. Obecnie katolickie biskupstwo tytularne.

</doc>
<doc id="454187" url="https://pl.wikipedia.org/wiki?curid=454187" title="Lira (ujednoznacznienie)">
Lira (ujednoznacznienie)



</doc>
<doc id="454192" url="https://pl.wikipedia.org/wiki?curid=454192" title="Shaoxing">
Shaoxing

Shaoxing (chiń. 绍兴; pinyin: "Shàoxīng") – miasto o statusie prefektury miejskiej we wschodnich Chinach, w prowincji Zhejiang, na południowy wschód od miasta Hangzhou. W 2010 roku liczba mieszkańców miasta wynosiła 531 398. Prefektura miejska w 1999 roku liczyła 4 317 003 mieszkańców. Centrum handlu, turystyki, ośrodek przemysłu metalurgicznego, maszynowego, chemicznego, włókienniczego i spożywczego; miasto znane z produkcji wina.
W mieście znajduje się stacja kolejowa Shaoxing.

</doc>
<doc id="454196" url="https://pl.wikipedia.org/wiki?curid=454196" title="Dominique Perrault">
Dominique Perrault

Dominique Perrault (ur. 9 kwietnia 1953 w Clermont-Ferrand) – francuski architekt.
Najsłynniejszą jego realizacją jest Francuska Biblioteka Narodowa w Paryżu (1996). Cztery oddzielne budynki w planie stanowią cztery narożniki jednego kwadratu. W przestrzeni symbolizują one otwarte książki. Zgodnie z założeniem autora, zbiory biblioteki mają wypełniać kolejne, coraz wyżej położone kondygnacje wieżowców, dając tym samym obraz rozwoju kultury narodowej. W 1997 został za ten projekt uhonorowany Nagrodą Miesa van der Rohe. W 2012 został Oficerem Legii Honorowej.

</doc>
<doc id="454199" url="https://pl.wikipedia.org/wiki?curid=454199" title="Pistolet Beretta 951R">
Pistolet Beretta 951R

Beretta 951R – włoski pistolet automatyczny, wersja pistoletu samopowtarzalnego Beretta 951.
Historia.
W 1951 zakłady Beretta rozpoczęły produkcję pistoletu Model 951. W kilka lat później stał się on podstawą do opracowania pistoletu automatycznego przeznaczonego dla funkcjonariuszy ochrony. Poza wyposażeniem w przełącznik rodzaju ognia umożliwiający strzelanie seriami, Beretta 951R posiada dłuższą lufę i cięższy zamek oraz możliwość przyłączenia dodatkowego chwytu pistoletowego. Opracowano także powiększone magazynki o pojemności 10 nab. (są one zamienne ze standardowymi magazynkami 8 nab.)
Produkcję pistoletu Beretta 951R rozpoczęto około 1955 roku. Pistolet był produkowany w krótkich seriach z których ostatnie powstały na początku lat 80. Później Beretta 951R została w ofercie Beretty zastąpiona przez pistolet Beretta 93R.
Opis.
Beretta 951R była bronią samoczynno-samopowtarzalną. Zasada działania oparta o krótki odrzut lufy. Zamek ryglowany ryglem wahliwym. Mechanizm spustowy bez samonapinania z kurkowym mechanizmem uderzeniowym. Kurek zewnętrzny. Bezpiecznik w formie kołka w górnej części chwytu. Wciśnięcie w lewą okładkę powoduje odbezpieczenie, w prawą zabezpieczenie broni. Przełącznik rodzaju ognia po prawej stronie szkieletu.
Model 951R był zasilany z wymiennego, jednorzędowego magazynka pudełkowego o pojemności 8 lub 10 naboi, umieszczonego w chwycie. Zaczep magazynka w dolnej części lewej okładki chwytu. Po wystrzeleniu ostatniego naboju zamek zatrzymywany był w tylnym położeniu przez zatrzask zamkowy.
Lufa gwintowana.
Przyrządy celownicze mechaniczne (muszka i szczerbinka).

</doc>
<doc id="454200" url="https://pl.wikipedia.org/wiki?curid=454200" title="Morelia">
Morelia

Morelia – miasto w południowym Meksyku, położone u podnóży Kordyliery Wulkanicznej, na wysokości 1941 metrów, stolica stanu Michoacán. Około 608,1 tys. mieszkańców. Ośrodek regionu rolniczego (kukurydza, fasola, drzewa owocowe, trzcina cukrowa, bydło). Przemysł spożywczy, włókienniczy, drzewny, skórzany. Port lotniczy. Uniwersytet od 1917, teatr Teatro Ocampo de Morelia. Ośrodek turystyczny.
Zabytki z XVI-XVIII w. (katedra, kościoły, klasztory, akwedukt). Miasto zostało ufundowane przez Antonio de Mendoza 18 maja 1541 roku i początkowo nosiło nazwę "Nowe Miasto w Michoacan" (hiszp:"Nueva Ciudad de Michoacán"). W 1578 r. zmieniło nazwę na Valladolid, a w 1828 miasto zostało przemianowane z Valladolid na Morelia na cześć José Maríi Morelosa y Pavon, jednego z przywódców meksykańskiego ruchu niepodległościowego (jego pomnik znajduje się na Plaza Morelos). W 1991 historyczne centrum Morelii zostało wpisane na listę światowego dziedzictwa UNESCO.

</doc>
<doc id="454202" url="https://pl.wikipedia.org/wiki?curid=454202" title="Rock&amp;roll">
Rock&amp;roll



</doc>
<doc id="454208" url="https://pl.wikipedia.org/wiki?curid=454208" title="Orleniokształtne">
Orleniokształtne

Orleniokształtne (Myliobatiformes) – rząd ryb chrzęstnoszkieletowych (Chondrichthyes) zaliczany do płaszczek, obejmujący między innymi manty, ogończe, orlenie i płaszczki słodkowodne.
Zasięg występowania.
Wody oceaniczne strefy umiarkowanej i tropikalnej, z wyjątkiem rodziny Potamotrygonidae, której przedstawiciele żyją w wodach słodkich.
Cechy charakterystyczne.
Ciało silnie spłaszczone grzbietobrzusznie, z szerokimi, silnie rozwiniętymi, zachodzącymi swoją podstawą na głowę płetwami piersiowymi, ułożonymi w płaszczyźnie poziomej, tworzącymi z całym ciałem kształt rombu lub dysku, u niektórych w kształcie trójkąta. Ogon średniej grubości do cienkiego. U większości gatunków na grzbietowej części ogona występuje kolec połączony z gruczołem jadowym. Pięć szczelin skrzelowych, a u Hexatrygonidae sześć. Jajożyworodne.
Systematyka.
Do orleniokształtnych zaliczane są rodziny:

</doc>
<doc id="454209" url="https://pl.wikipedia.org/wiki?curid=454209" title="Geofity cebulowe">
Geofity cebulowe

Geofity cebulowe – jedna z form życiowych roślin – geofitów obejmująca rośliny, których pączki odnawiające znajdują się w podziemnych cebulach, w nich też gromadzą się zapasy pokarmowe, niezbędne do przetrwania niesprzyjającego wegetacji okresu zimowego lub suszy. Na zimę u roślin tych obumiera cały pęd nadziemny. Na wiosnę lub podczas okresu deszczowego, korzystając ze zgromadzonych w cebuli zapasów pokarmowych odradza się nowy pęd nadziemny.
Do geofitów cebulkowych należą m.in. takie gatunki, jak: lilia bulwkowata ("Lilium bulbiferum"), mieczyk dachówkowaty ("Gladiolus imbricatus"). Wiele gatunków geofitów cebulkowych, jak np. złoć żółta ("Gagea lutea"), to rośliny zakwitające wczesną wiosną w lasach i zaroślach nadrzecznych, jeszcze przed rozwinięciem liści przez drzewa. Wykorzystując światło, którego potem zabraknie, gdy drzewa pokryją się liśćmi, rozwijają swoje kwiaty i liście, by wytworzyć nasiona i zgromadzić materiały zapasowe w podziemnych cebulkach, zanim zostaną zacienione. Śnieżyczka przebiśnieg ("Galanthus nivalis") zakwita masowo na łąkach i polanach śródleśnych, a szafran spiski ("Crocus scepusiensis"), również będący geofitem cebulowym, na tatrzańskich halach, zanim rozwinie się ich roślinność przesłaniająca im dostęp do światła. Ziemia nie zasłonięta roślinnością nagrzewa się od wiosennego słońca, a ściółka chroni cebulki przed wiosennymi przymrozkami. Rośliny te często zakwitają nawet w śniegu.
Wiele geofitów cebulowych uprawiane jest w ogrodach w licznych odmianach, jako rośliny ozdobne, np. tulipan, lilia, mieczyk i wiele innych. Do geofitów cebulkowych należą też warzywa cebulowe, np. czosnek, por, cebula.

</doc>
<doc id="454210" url="https://pl.wikipedia.org/wiki?curid=454210" title="Elche">
Elche

Elche (wym. ), Elx (wym. ) – miasto w Hiszpanii położone między Murcją a Alicante, we wspólnocie autonomicznej Walencji, liczące w 2018 roku 230 625 mieszkańców.
Siedziba klubu piłkarskiego Elche i Uniwersytetu im. Miguela Hernandeza. Miasto słynie z misterium ku czci Matki Bożej wpisanego na listę światowego dziedzictwa UNESCO. Na tej liście znajduje się też istniejący nieprzerwanie od czasów starożytnych największy w Europie gaj palmowy, położony niedaleko stacji kolejowej Elx-Parc. Mieści się ona w przebiegającym pod miastem 5,5 kilometrowym tunelu kolejowej linii Alicante – Murcja. W mieście rozwinął się przemysł spożywczy oraz skórzano-obuwniczy.
Wraz z miastem Alicante tworzy zespół miejski. Według danych hiszpańskiego Ministerstwa Rozwoju tzw. "Wielki Zespół Miejski" Alicante-Elche (hiszp. "Grande Área Urbana") ma 698 662 mieszkańców na powierzchni 683 km², w latach 2001-2011 nastąpił wzrost ludności o 127 724 osób, co stanowi wzrost o 22.4%.
Mural w Elche.
W sierpniu 1991 roku artyści z różnych krajów skupieni wokół artystycznych grup Esbart Zero z Elche oraz Kunst for livet z Danii na betonowym korycie przepływającej przez miasto rzeki Vinalopó namalowali mural. Kręte koryto rzeki a także niezależne projekty i równoległe realizacje sprawiły, że zbiorowe i wielokulturowe dzieło nazwano Proyecto Víbora (Projekt Żmija). Malarska ingerencja w przestrzeń publiczną koryta rzeki trafiła do Księgi Rekordów Guinnessa jako "Największy na świecie mural", mierzący 1200 metrów długości i 14 szerokości, 16800 metrów kwadratowych.
Od samego początku projekt Żmija był elementem łączącym dwie części miasta przedzielonego rzeką oraz ważnym miejscem oferującym uczestnictwo dla wszystkich artystów i ogółu społeczeństwa. Projekt Víbora stał się dziełem o charakterze sztuki demokratycznej i jednocześnie efemerycznej.
Dwadzieścia trzy lata później, w pierwszym tygodniu sierpnia 2014 r., przy współpracy grupy PornicStars i innych artystów miejskich z Elche zrealizowano Projekt Żmija II. Dzięki nowym odcinkom skanalizowanego koryta rzeki jego długość wyniosła aż 2700 metrów (prawie 38 tysięcy metrów kwadratowych). Lecz nie długość była zasadniczą różnicą pomiędzy pierwszą "żmiją" a drugą, był nią większy udział społeczeństwa w tym drugim projekcie. Jego realizacja była przepięknym, jedynym w swoim rodzaju spektaklem: ponad 1500 osób, uznanych artystów i zwykłych zjadaczy chleba jednocześnie tworzyło przez kilka dni swoje wizje. Z mostów i brzegów rzeki przyglądało się temu tysiące widzów, mieszkańców miasta i turystów.
Projekt Víbora II można oglądać spacerując korytem rzeki Vinalopó, będącej miejską galerią sztuki, lub też z jej brzegów oraz licznych mostów rozpiętych nad nią. Jest on też źródłem dydaktycznym dla edukacji artystycznej.
Większą część roku korytem rzeki płynie wąski strumyk, tylko przez kilka dni w miesiącach zimowych jest to rwąca, potężna rzeka. Dlatego mural jest względnie trwały choć jednak efemeryczny. Planuje się, że będzie zmieniany co pięć lat.

</doc>
<doc id="454211" url="https://pl.wikipedia.org/wiki?curid=454211" title="PSZ">
PSZ



</doc>
<doc id="454212" url="https://pl.wikipedia.org/wiki?curid=454212" title="Liście różyczkowe">
Liście różyczkowe



</doc>
<doc id="454215" url="https://pl.wikipedia.org/wiki?curid=454215" title="Spotting">
Spotting

Spotting – hobby polegające na fotografowaniu lub obserwowaniu obiektów związanych z komunikacją. Osoba uprawiające to hobby nazywana jest "spotterem" (ang. spotter).
Ze względu na obiekt zainteresowania wyróżnia się:

</doc>
<doc id="454216" url="https://pl.wikipedia.org/wiki?curid=454216" title="Książę Warszawski">
Książę Warszawski



</doc>
<doc id="454218" url="https://pl.wikipedia.org/wiki?curid=454218" title="Geofit cebulkowy">
Geofit cebulkowy



</doc>
<doc id="454219" url="https://pl.wikipedia.org/wiki?curid=454219" title="Rajokształtne">
Rajokształtne

Rajokształtne (Rajiformes) – rząd ryb chrzęstnoszkieletowych (Chondrichthyes) o ciele silnie spłaszczonym grzbietobrzusznie, kształtu tarczowatego lub romboidalnego, przystosowanym do życia przy dnie. Oczy położone są po stronie grzbietowej, a otwory gębowy i skrzelowe leżą po stronie brzusznej. Ogon silnie wydłużony. Płetwy grzbietowe 0–2. Jajorodne, z jajami otoczonymi rogowymi kapsułkami z czterema długimi końcówkami.
Systematyka.
Dawniej do Rajiformes zaliczane były wszystkie płaszczki, a rząd był i często nadal jest określany nazwą płaszczkokształtne. Obecnie płaszczki w dawnym rozumieniu Rajiformes dzielone są na rzędy: orleniokształtne (orlenie, w tym ogończe), rajokształtne (raje), piłokształtne (piły) i drętwokształtne (drętwy). 
Wielu autorów do rajokształtnych zalicza niżej wymienione, żyjące współcześnie rodziny. Niejasną pozycję ma rodzina Rhinidae zaliczana przez niektórych do odrębnego rzędu Rhiniformes.
Do rajokształtnych zaliczane są rodziny:

</doc>
<doc id="454230" url="https://pl.wikipedia.org/wiki?curid=454230" title="Sześcioszparokształtne">
Sześcioszparokształtne

Sześcioszparokształtne (Hexanchiformes) – rząd drapieżnych, morskich ryb chrzęstnoszkieletowych (Chondrichthyes) z nadrzędu Squalomorphi. Obejmuje pięć gatunków współcześnie żyjących i kilkadziesiąt wymarłych. Ich biologia jest słabo poznana. Żyją w głębokich i chłodnych wodach oceanicznych. W zapisie kopalnym znane ze skamieniałości wczesnojurajskich.
Cechy charakterystyczne.
Jedna płetwa grzbietowa bez kolców, przesunięta do tyłu, aż do nasady ogona. Występuje płetwa odbytowa – to odróżnia je od pozostałych Squalomorphi. Sześć lub siedem par szczelin skrzelowych. Małe tryskawki. Brak przesłony migawkowej.
Klasyfikacja.
Rodziny zaliczane do tego rzędu:
Czasami z sześcioszparowatych wyodrębniane są jeszcze rodziny:
Cappetta (2012) oraz Guinot, Cappetta i Adnet (2014) zaliczyli do sześcioszparowatych także wymarłe rodziny Orthacodontidae, Paraorthacodontidae i Pseudonotidanidae, we wcześniejszych publikacjach zaliczane do wymarłego rzędu Synechodontiformes. Dodatkowo Kriwet i Klug (2011) oraz Guinot, Cappetta i Adnet (2014) zaliczyli do sześcioszparowatych wymarłą rodzinę Crassonotidae.

</doc>
<doc id="454237" url="https://pl.wikipedia.org/wiki?curid=454237" title="Statek wiślany">
Statek wiślany

Statki wiślane o napędzie mechanicznym – statki z napędem mechanicznym pływające po Wiśle w XIX i XX wieku.
Historia.
Pierwszy statek wiślany z napędem mechanicznym, nazwany paropływem, był „Victory”, który został sprowadzony do Warszawy z Anglii przez spółkę Wolicki-Berksohn w roku 1828. Statek posiadał jednak zbyt duże zanurzenie i grzązł na mieliznach i szybko został sprzedany. W 1845 podróż statkiem z Warszawy do Gdańska trwała 48 godzin. W latach 70. XIX wieku po upadku Spółki Żeglugi Parowej hrabiego Andrzeja Zamoyskiego działała Żegluga Parowa Maurycego Fajansa.
Do roku 1863 żegluga wiślana rozwijała się prężnie i powstawały wciąż nowe jednostki – w tym czasie swój rozkwit miała stocznia w Porcie Czerniakowskim, gdzie w ciągu 13 lat powstało 15 statków. Budowa Kolei Nadwiślańskiej spowodowała spadek przewozu towarów i przebranżowienie przewoźników na rejsy pasażerskie. Rosnąca konkurencja powodowała nie tylko obniżkę cen biletów, ale także była przyczyną wypadków na wodzie.
Na początku XX wieku żegluga wiślana mogła przewieźć 3-4 tys. pasażerów na godzinę, a wśród statków największą jednostką był "Pan Tadeusz" o długości prawie 60 m. Wydarzenia I i II wojny światowej dodatkowo wyniszczyły rzeczny tabor. Po wojnie podniesiono i uruchomiono 20 bocznokołowców. W 1960 roku w rejonie Warszawy pływało ich 13, 3 inne w pozostałych częściach rzeki. W latach 1958-1977 jednakże Polski Rejestr Statków, dążąc do wyeliminowania bocznokołowych parowców, uważanych za przestarzałe, zaprzestał przedłużać świadectwo klasy statkom o nitowanych kadłubach, co doprowadziło do kasacji większości z nich. Ostatnie dwa parowe bocznokołowce wiślane "Traugutt" i "Gen. Świerczewski" wycofano z eksploatacji w 1977 roku. "Bałtyk" został odholowany do Ryni w 1985, po zimie 1990 osiadł na dnie i po roku 2000 został pocięty na złom. Natomiast zatopiony przy brzegu wrak "Gen. Świerczewskiego" spoczywa w Zalewie Zegrzyńskim przy nabrzeżu jacht klubu w Jadwisinie.
Obecnie po Wiśle pływają statki w krótkich rejsach widokowych w poszczególnych miastach, np. "Wanda" w Toruniu i "Kazimierz Wielki" w Kazimierzu.
Wykaz statków.
W latach 1828-1847 w rejonie Warszawy.
Armator: Wolicki
Armator: Steinkeller
W latach 1847-1871.
Wisła środkowa (Królestwo Kongresowe)
Armator: E. Gulbert, później Spółka Żeglugi Parowej Andrzeja Zamoyskiego
Armator: Spółka Żeglugi Parowej
Wisła dolna (zabór pruski)
Armator: Juliusz Rosenthal – Bydgoszcz
W latach 1871-1918.
Armator: Maurycy Fajans
Armator: F-ma Fajans
Armator: Bumcke &amp; Co
Armator: E. Zbrzeziński
Armator: N. Dobrowolski
Armator: J. Makowski
Armator: M. Alpin, W. Szwiedow
Armator: J. Ciechnowski
Armator: Zarząd Cukrowni Leonów
Armator: S. Górnicki
Armator: I. Selenow, J. Siemionowicz, I. Trefiłow
Armator: A. Wochartz i Jaworski ?
Armator: A. Wochartz &amp; Co
Armator: M. Tabacznik, Gostyński &amp; Co
Armator: C. Rogozik &amp; Co
Armator: C. Rogozik
Armator: M. Lewtow &amp; Co
Armator: Neufeld
Armator: L. Stern &amp; Co
Armator: L. Stern, M. Tabacznik
Armator: M. Gold &amp; Co
Armator: Friedman &amp; Co
Armator: Merkury
Armator: J. Górnicki &amp; Co
Armator: Kamarow &amp; Co
Armator: Inż. Albrecht
Armator: J.Zamojski
Armator: P. Horodliczko
Armator: A. Drozdowski
Armator: Klaniewski
Armator: nieznany
Statki inspekcyjne zbudowane do I wojny światowej:
W latach 1918-1939.
Armator: C. Rogozik – Płock
Armator: Zjednoczone Warszawskie towarzystwo Transportu i Żeglugi Polskiej S.A.
Armator: Polska Żegluga Rzeczna „Vistula” – Warszawa
Armator: Szkoła Morska – Tczew
Armator: ?

</doc>
<doc id="454239" url="https://pl.wikipedia.org/wiki?curid=454239" title="MF Jan Heweliusz">
MF Jan Heweliusz

MF Jan Heweliusz – prom kolejowo-samochodowy typu ro-ro należący do polskiego armatora Euroafrica, który zatonął na Morzu Bałtyckim 14 stycznia 1993.
Historia i rejsy.
Prom został zbudowany w 1977 w stoczni Trosvik (Brevik, Norwegia) dla Polskich Linii Oceanicznych; nosił imię gdańskiego astronoma Jana Heweliusza.
Wraz z bliźniaczą jednostką MF Mikołaj Kopernik pracował na linii Świnoujście – Ystad przewożąc samochody ciężarowe i towarowe wagony kolejowe.
We wrześniu 1986 na pokładzie jednostki wybuchł groźny pożar (nikt nie ucierpiał). Armator po zdarzeniu wykonał remont w stoczni w Hamburgu. W jego trakcie pofałdowany wskutek działania temperatury pożaru pokład wyrównano 60-tonową betonową wylewką. Powiększyło to istniejące od początku eksploatacji statku – ze względu na wadliwie zaprojektowaną i zbudowaną nadbudówkę oraz system balastowy – problemy ze statecznością.
Zatonięcie.
Prom wyszedł ze Świnoujścia przed północą 13 stycznia 1993 roku i podczas silnego sztormu zatonął, przewracając się przez burtę, 14 stycznia 1993 o godz. 5:12 na wschód od wybrzeży Rugii. Zginęło 20 osób załogi i 35 pasażerów – kierowców ciężarówek, uratowało się 9 członków załogi. Wrak znajduje się na pozycji , leży na lewej burcie i jest oznaczony czarno-czerwono-czarną pławą świetlną „JH”.

</doc>
<doc id="454240" url="https://pl.wikipedia.org/wiki?curid=454240" title="Jean Nouvel">
Jean Nouvel

Jean Nouvel (ur. 12 sierpnia 1945 w Fumel) – francuski architekt. Laureat Nagrody Pritzkera w 2008 roku.
Charakterystyka twórczości.
Projekty tego architekta charakteryzują się szczególną dbałością o kolor i iluminację wnętrza, a także o fakturę, rysunek fasady. Obiekty cechują się na ogół prostymi bryłami.

</doc>
<doc id="454241" url="https://pl.wikipedia.org/wiki?curid=454241" title="Prusy Zakonne">
Prusy Zakonne



</doc>
<doc id="454242" url="https://pl.wikipedia.org/wiki?curid=454242" title="Toruń (1856)">
Toruń (1856)

Toruń – parowy, pasażersko-towarowy statek wiślany zaboru pruskiego (dolnej Wisły) o napędzie bocznokołowym.

</doc>
<doc id="454244" url="https://pl.wikipedia.org/wiki?curid=454244" title="Zabieg Credégo">
Zabieg Credégo

Zabieg Credégo – zabieg wykonywany na noworodku w profilaktyce rzeżączkowego zapalenia spojówek wprowadzony w 1880 z zastosowaniem 2% roztworu azotanu srebra przez Carla Credégo. 
Obecnie często stosuje się 1% roztwór azotanu srebra, którym należy zakropić oczy. Po wykonaniu zabiegu oczu nie należy przemywać solą fizjologiczną (wytrącenie chlorku srebra). Zamiast roztworu azotanu srebra stosuje się również erytromycynę w maści 0,5% lub 1% roztwór tetracykliny.

</doc>
<doc id="454245" url="https://pl.wikipedia.org/wiki?curid=454245" title="Kurier (1857)">
Kurier (1857)

Kurier albo Courier to parowy, pasażersko-towarowy statek wiślany zaboru pruskiego (dolnej Wisły) o napędzie bocznokołowym.

</doc>
<doc id="454246" url="https://pl.wikipedia.org/wiki?curid=454246" title="Courier">
Courier



</doc>
<doc id="454247" url="https://pl.wikipedia.org/wiki?curid=454247" title="Biskupi Görlitz">
Biskupi Görlitz

Administratorzy apostolscy
Biskupi Görlitz

</doc>
<doc id="454248" url="https://pl.wikipedia.org/wiki?curid=454248" title="Courier (statek 1857)">
Courier (statek 1857)



</doc>
<doc id="454249" url="https://pl.wikipedia.org/wiki?curid=454249" title="Żony ze Stepford (film 2004)">
Żony ze Stepford (film 2004)

Żony ze Stepford (ang. "The Stepford Wives") – amerykański film z 2004 roku (remake produkcji pod tym samym tytułem z 1975) w reżyserii Franka Oza na podstawie powieści "Żony ze Stepford" Iry Levina.
Opis fabuły.
Joanna Eberhart (Nicole Kidman) jest najmłodszą panią prezes w historii stacji telewizyjnej EBS, ma też troskliwego męża (Matthew Broderick) i dwójkę udanych dzieci. Jej szczęśliwe dotychczasowe życie legło w gruzach pewnego katastrofalnego dnia. Traci pracę, ma problemy małżeńskie, nie pamięta nawet, do której szkoły chodzą jej dzieci. Dopiero po tych zdarzeniach Joanna i jej mąż Walter zastanawiają się nad swoim życiem i nad tym, co w nim powinno być najważniejsze.
Całą rodziną udają się do idyllicznego, rajskiego przedmieścia Stepford w stanie Connecticut. W uroczym, małym miasteczku dzieje się coś dziwnego, co wzbudza podejrzenia Joanny. Podejrzliwa jest także Bobbie Markowitz (Bette Midler), która niedawno przeprowadziła się tu wraz ze swym wybuchowym mężem Dave’em (Jon Lovitz). Również Roger Bannister (Roger Bart), architekt, który przybył do Stepford, mając nadzieję na uratowanie swego chwiejnego związku z konserwatywnym partnerem Jerrym (David Marshall Grant), zastanawia się, co jest grane.
Wszystkie żony ze Stepford są jak Claire Wellington (Glenn Close) – piękne, szczęśliwe i obdarzone wieloma umiejętnościami. Potrafią upiec ciasto, odmalować dom, skosić trawę i po tym wszystkim pobawić się z dziećmi.
Joanna czuje się coraz bardziej nieswojo wśród czarujących i służalczych żon. Natomiast jej mąż, Walter, jest szczęśliwy jak nigdy dotąd. Duże wrażenie robi na nim Stowarzyszenie Mężczyzn ze Stepford, mieszczące się w okazałej rezydencji w centrum miasteczka. Walter uważa, że życie w tym miasteczku jest snem i właśnie tak powinno zawsze wyglądać. Jednak na drodze idylli staje Joanna wraz z Bobbie.

</doc>
<doc id="454252" url="https://pl.wikipedia.org/wiki?curid=454252" title="Matador (1857)">
Matador (1857)

Matador to parowy, holownik wiślany zaboru pruskiego (dolnej Wisły) o napędzie śrubowym.

</doc>
<doc id="454257" url="https://pl.wikipedia.org/wiki?curid=454257" title="Atak SQL Injection">
Atak SQL Injection



</doc>
<doc id="454270" url="https://pl.wikipedia.org/wiki?curid=454270" title="Geofity korzeniowe">
Geofity korzeniowe

Geofity korzeniowe – jedna z form życiowych roślin– geofitów. Nazwa geofit pochodzi od greckich słów: "ge = ziemia, phyton = roślina". Geofity korzeniowe to rośliny, których pączki odnawiające znajdują się na podziemnych korzeniach, w nich też gromadzą się zapasy pokarmowe, niezbędne do przetrwania niesprzyjającego wegetacji roślin okresu, np. suszy lub zimy. Warstwa gleby i ściółki chroni je przed wysychaniem lub przemarznięciem. W klimacie umiarkowanym jest wiele geofitów korzeniowych wśród roślin dwuletnich i wieloletnich. Na zimę u roślin tych obumiera cały nadziemny pęd roślinny, przetrwa tylko korzeń. Na wiosnę odradza się z niego roślina, korzystając ze zgromadzonych w nim zapasów pokarmowych. Są nimi np. łopian większy "(Arctium lappa)", szczaw kędzierzawy ("Rumex crispus"), dziewięćsił bezłodygowy ("Carlina acaulis"). Ich korzeń jest silnie rozwinięty, zgrubiały.

</doc>
<doc id="454273" url="https://pl.wikipedia.org/wiki?curid=454273" title="Rewolwer Miroku Special Police">
Rewolwer Miroku Special Police

Miroku Special Police – japoński rewolwer produkowany przez firmę Miroku. Znajdował się na uzbrojeniu japońskiej policji, a także był sprzedawany na amerykańskim rynku cywilnym jako Liberty Chief oraz EIG.

</doc>
<doc id="454275" url="https://pl.wikipedia.org/wiki?curid=454275" title="Rekinokształtne">
Rekinokształtne

Rekinokształtne – ogólna nazwa grupy drapieżnych ryb chrzęstnoszkieletowych o ostrych zębach i opływowym, wrzecionowatym kształcie ciała z dwiema płetwami grzbietowymi. W starszych klasyfikacjach nazwą "rekinokształtne" określano rzędy Galeiformes, Selachiformes, Lamniformes (obecnie lamnokształtne) lub Squaliformes (obecnie koleniokształtne). W polskiej literaturze naukowej i popularnonaukowej spotyka się wiele niejasności, a nawet sprzeczności w nazewnictwie i różnych próbach usystematyzowania spodoustych, do których zalicza się m.in. rekiny, rekinki, żarłacze, płaszczki i drętwy. W świetle efektów współcześnie prowadzonych badań oraz weryfikacji dotychczasowych klasyfikacji systematycznych należy oczekiwać wielu zmian w systematyce ryb. 

</doc>
<doc id="454278" url="https://pl.wikipedia.org/wiki?curid=454278" title="Victory (1827)">
Victory (1827)

Victory – parowy statek wiślany – rzeczny holownik Królestwa Polskiego (środkowej Wisły) o napędzie bocznokołowym. Pływał w rejonie Warszawy.
Historia.
Statek był płaskodennym rzecznym holownikiem o napędzie bocznokołowym. Zakupiony został w Liverpoolu przez przemysłowca Konstantego Wolickiego; razem z również zakupionym w Anglii statkiem "Książę Xawery" były one pierwszymi statkami parowymi na ziemiach polskich. Posiadał silnik parowy o mocy 40 KM (w relacjach spotykana jest też wartość 60 KM, prawdopodobnie pomylona z "Księciem Xawerym"). Z powodu uszkodzenia kotła, został bez niego przyholowany do Gdańska w czerwcu 1827 roku. 29 czerwca 1827 roku na pokładzie statku "Victory" (holowanego przez "Księcia Xawerego") odbyło się w Gdańsku przyjęcie dla ponad 250 osób zorganizowane przez generalnego konsula rosyjskiego. Koszt zakupu statku jedno ze źródeł podaje na 178 tysięcy złotych.
Statek pozbawiony był omasztowania, i pomimo że był płaskodenny, prawdopodobnie miał dość znaczne zanurzenie, skoro przebył na holu podróż morską. W sierpniu 1828 statek po przysłaniu z Anglii kotła popłynął Wisłą do Warszawy. Z uwagi na niski stan wody od 11 do 30 sierpnia stał zacumowany we wsi Potok na północ od Warszawy, niedaleko Bielan. W tym czasie można było statek zwiedzać za opłatą, na statku działał bufet. 30 września statek przybił do Warszawy i zakotwiczył koło mostu. Z uwagi na duże zanurzenie statki okazały się nieprzydatne do żeglugi wiślanej. "Victory" prawdopodobnie pływał głównie przy wysokich stanach wody, a "Książę Xawery" został w ogóle wycofany z Wisły.
W 1831 w czasie powstania listopadowego nastąpił zastój w handlu, a dwukrotne bitwy o Warszawę doprowadziły do zniszczeń we flotylli wiślanej. Według niektórych źródeł, prawdopodobnie "Victory" został wówczas zatopiony. Wolicki zaproponował przekazanie statku na potrzeby górnictwa rządowego – dwie maszyny parowe wymontowano ze statku (prawdopodobnie w latach 1832 i 1837) i w ten sposób statek zakończył swój żywot.

</doc>
<doc id="454279" url="https://pl.wikipedia.org/wiki?curid=454279" title="Wzgórze nadziei">
Wzgórze nadziei

Wzgórze nadziei ("Cold Mountain") – amerykański film z 2003 roku w reżyserii Anthony’ego Minghelli, zrealizowany na podstawie powieści Charlesa Fraziera "Zimna Góra".
Fabuła.
Akcja filmu rozgrywa się w czasie wojny secesyjnej. Ada Monroe (Nicole Kidman) przybywa wraz z chorym ojcem do uroczego zakątka – Zimnej Góry. Na miejscu Ada spotyka Inmana (Jude Law), w którym zakochuje się z wzajemnością. Nie jest im jednak dane być razem – wybucha wojna i Inman musi wyruszyć na front. Ada obiecuje ukochanemu, że będzie na niego czekać, lecz jej obietnica zostaje wystawiona na próbę. Po śmierci ojca kobieta pozostaje bez środków do życia, sama zajmuje się farmą, pomaga jej w tym odważna Ruby (Renée Zellweger). Ranny Inman dezerteruje ze szpitala wojskowego i rozpoczyna długą wędrówkę do Ady, która walczy o przetrwanie farmy.
Obsada.
i inni
Nagrody.
Amerykańska Akademia Sztuki i Wiedzy Filmowej – Oscar
Hollywoodzkie Stowarzyszenie Prasy Zagranicznej – Złote Globy
Brytyjska Akademia Sztuk Filmowych i Telewizyjnych – BAFTA
Akademia Science Fistion, Fantasy i Horroru – Saturn
Międzynarodowa Akademia Prasy – Satelita
Amerykańska Gildia Aktorów Filmowych – Aktor
Amerykańska Gildia Producentów Filmowych – Złoty Laur
Amerykańska Gildia Scenarzystów
Amerykańskie Stowarzyszenie Montażystów – Eddie
Amerykańskie Stowarzyszenie Operatorów Filmowych

</doc>
<doc id="454281" url="https://pl.wikipedia.org/wiki?curid=454281" title="Doi Takao">
Doi Takao



</doc>
<doc id="454282" url="https://pl.wikipedia.org/wiki?curid=454282" title="Rada Najwyższa Rządowa Litewska">
Rada Najwyższa Rządowa Litewska

Rada Najwyższa Rządowa Litewska (Rada Narodowa Litewska) – najwyższa władza wykonawcza Wielkiego Księstwa Litewskiego w czasie insurekcji kościuszkowskiej.
Została utworzona w Wilnie 24 kwietnia 1794 r, po zwycięstwie insurekcji wileńskiej. Zaprzysiężony został wówczas "Akt Powstania Narodu Litewskiego."
Skład.
W skład rady wchodziły 4 magistratury:
W jej skład weszli: 

</doc>
<doc id="454283" url="https://pl.wikipedia.org/wiki?curid=454283" title="Książę Xawery">
Książę Xawery

Książę Ksawery (dawna pisownia Książę Xawery) – parowy wiślany statek pasażerski Królestwa Polskiego (środkowej Wisły) o napędzie bocznokołowym. Pływał w rejonie Warszawy.
"Książę Ksawery" wraz ze statkiem "Victory" były pierwszymi statkami parowymi eksploatowanymi na ziemiach polskich (określanymi wówczas jako "paropływy"). Zostały zakupione przez przemysłowca Konstantego Wolickiego w Anglii i sprowadzone do Gdańska w czerwcu 1827 roku. Przedsięwzięciu patronował książę Franciszek Ksawery Drucki Lubecki, na cześć którego został nazwany statek. "Książę Xawery" został zbudowany w Yarmouth, miał maszynę o mocy 60 KM (w części relacji podawano 40 KM). Prawdopodobnie miał drewniany kadłub z bukszprytem, duże koła łopatkowe w blaszanych obudowach i pomocnicze ożaglowanie. Koszt zakupu statku jedno ze źródeł podaje na 298 tysięcy złotych.
Po przyjściu statków do pruskiego wówczas Gdańska, pod banderą rosyjską z polskim orłem w lewym górnym polu, wywoływały one ogromne zainteresowanie. 29 czerwca 1827 generalny konsul rosyjski wyprawił przyjęcie na "Victory", holowanym przez "Księcia Xawerego" z uwagi na niesprawność jego maszyny. "Książę Xawery" początkowo pozostał w Gdańsku, czarterowany przez gdańską firmę Almonde &amp; Behrend, używany jako holownik dla statków wchodzących i wychodzących z portu, oraz do rejsów wycieczkowych. Pierwszy rejs wycieczkowy z 65 pasażerami odbył do Sopotu 15 lipca 1827. Początkowo kapitanem był Anglik, a statek pływał w czarterze pod banderą pruską. Pod koniec 1830 roku Konstanty Wolicki zdecydował sprowadzić "Księcia Xawerego" do Warszawy, jednakże zamiar ten nie powiódł się z uwagi na zbyt duże zanurzenie statku morskiego. Dalszy jego los nie jest jasny; według jednej relacji został sprzedany na Zalew Wiślany, gdzie służył do wywożenia mułu wydobywanego przez pogłębiarki i ściągania z mielizn statków (w relacji z 1836 roku występuje jako "Książę Lubecki").

</doc>
<doc id="454285" url="https://pl.wikipedia.org/wiki?curid=454285" title="Nn (statek 1840)">
Nn (statek 1840)

Wiślany, parowy statek spacerowy o nieznanej nazwie Królestwa Polskiego (środkowej Wisły) o napędzie bocznokołowym. Pływał w rejonie Warszawy.

</doc>
<doc id="454286" url="https://pl.wikipedia.org/wiki?curid=454286" title="Nn (statek 1842)">
Nn (statek 1842)

Wiślany, parowy statek spacerowo-pasażerski o nieznanej nazwie Królestwa Polskiego (środkowej Wisły) o napędzie bocznokołowym. Pływał w rejonie Warszawy.

</doc>
<doc id="454287" url="https://pl.wikipedia.org/wiki?curid=454287" title="Zgłowiączka (rzeka)">
Zgłowiączka (rzeka)

Zgłowiączka – rzeka, lewobrzeżny dopływ Wisły o długości 79 km. 
Przebieg.
Powierzchnia jej dorzecza wynosi 1495,6 km2. Początkiem cieku jest Kanał Głuszyński, który swoje źródła ma w okolicy wsi Płowce. Zgłowiączka przepływa przez Jezioro Głuszyńskie i uchodzi do Wisły we Włocławku. Ważniejszymi dopływami rzeki są: Chodeczka i Lubienka (prawoboczne) oraz Kanał Bachorze (lewoboczny).
Czystość.
Powyżej Lubrańca woda ma IV klasę czystości, a poniżej Brześcia Kujawskiego V klasę czystości (dane za 2007/2008 r.).
Szlak kajakowy.
Szlak kajakowy ma charakter nizinny i w kajakowej skali trudności jest stosunkowo łatwy (ocena ZWB-ZWC, z wyjątkiem niektórych nieco trudnych odcinków poniżej Nowego Młyna). W skali uciążliwości oceniany jest na U3 (stałe przenoski z uwagi na mielizny, zwalone drzewa i zarośla wiklinowe w nurcie). W skali atrakcyjności kategoryzowany na **, czyli "malowniczy". Szlak jest dostępny na całej długości jedynie przy wyższym od przeciętnego stanie wody – wiosną albo po opadach. Na Zgłowiączce Włocławski Oddział PTTK – Włocławski Klub Wodniaków organizuje od 1990 spływy kajakowe (ok. 55 km, od miejscowości Orle do parku im. Sienkiewicza we Włocławku).

</doc>
<doc id="454288" url="https://pl.wikipedia.org/wiki?curid=454288" title="Wielka Stopa">
Wielka Stopa



</doc>
<doc id="454292" url="https://pl.wikipedia.org/wiki?curid=454292" title="Koleniokształtne">
Koleniokształtne

Koleniokształtne (Squaliformes) – rząd ryb chrzęstnoszkieletowych (Chondrichthyes) z nadrzędu Squalomorphi.
Zasięg występowania.
Głębokie wody oceaniczne, od chłodnych po tropikalne.
Cechy charakterystyczne.
Dwie płetwy grzbietowe z kolcem lub bez. Brak płetwy odbytowej. Pięć szczelin skrzelowych. Tryskawki obecne. Brak przesłony migawkowej. Gatunki jajożyworodne. U wielu występują narządy świetlne.
Systematyka.
Do koleniokształtnych zaliczane są rodziny:

</doc>
<doc id="454293" url="https://pl.wikipedia.org/wiki?curid=454293" title="Grupa Operacyjna „Wschód”">
Grupa Operacyjna „Wschód”

Grupa Operacyjna „Wschód” (GO „Wschód”) – wyższy związek taktyczny Wojska Polskiego.
Grupa Operacyjna „Wschód” pod dowództwem generała brygady Mikołaja Bołtucia wchodziła w skład Armii „Pomorze” gen. Władysława Bortnowskiego. Głównym jej zadaniem była obrona prawego brzegu Wisły przed natarciem wojsk niemieckich z terenu Prus Wschodnich. Dlatego jej siły zostały rozlokowane na obszarze ciągnącym się od Grudziądza przez Świecie nad rzeką Osą, Jabłonowo Pomorskie do Brodnicy, prawie dokładnie wzdłuż linii kolejowej Grudziądz-Jabłonowo-Brodnica, która w tej sytuacji nabrała znaczenia strategicznego. Rozkazem gen. W. Bortnowskiego z 29 sierpnia 1939 r. GO miała bronić się na linii Osa-jezioro Mieliwo-jezioro Sośno-jezioro Zbiczno-jezioro Bachotek-Drwęca do granicy państwa. Naprzeciwko stał niemiecki XXI Korpus Armijny z 3 Armii dowodzony przez gen. Nikolausa von Falkenhorsta, który pod koniec sierpnia zajął pozycje wyjściowe do natarcia w rejonie Kisielice-Trumieje-Jędrychowo.
Struktura organizacyjna i obsada personalna.
4 DP wzmocniona została Batalionem Obrony Narodowej „Świecie”, natomiast dowódcy 16 DP podporządkowany został Batalion ON „Brodnica”, Batalion Wartowniczym Nr 83 i Grupa Fortyfikacyjna Nr 82.
Działania bojowe.
Działania wojenne GO „Wschód” rozpoczęła o świcie 1 września, kiedy polskie pozycje w okolicy Grudziądza, Świecia i Jabłonowa zaczęły być ostrzeliwane przez niemiecką artylerię polową zlokalizowaną w rejonie Kisielic. Główne uderzenie wroga zostało wykonane przez niemiecką 21 DP z okolic Gardei w kierunku na Grudziądz na pozycje zajmowane przez 16 DP. Około południa zaczęło się forsowanie Osy, powstrzymane przez ogień polskiej artylerii oraz broni maszynowej prowadzony przez Batalion ON „Świecie” walczący w składzie 16 DP. Silny i skuteczny opór stawiany przez tę jednostkę sprawił, że dowództwo niemieckie porzuciło plany sforsowania Osy z marszu. Natomiast do wieczora 1 września Niemcy wspierani przez czołgi zdołali wedrzeć się w lukę linii obronnych GO „Wschód” między odcinkami Grudziądz i Gruta. Na pozostałych odcinkach obrony GO panował względny spokój. Wieczorem gen. M. Bołtuć miał już pełne rozeznanie w sytuacji na odcinku obrony GO; główne uderzenie niemieckie poszło w okolice Gruty i Grudziądza, co pozwoliło przegrupować siły, w tym ściągnąć nie atakowane jednostki osłonowe 4 DP spod Brodnicy i Jabłonowa i wysłać je na najbardziej zagrożony odcinek frontu.
Rankiem 2 września Niemcy rozpoczęli kolejne natarcie tym razem prowadzone na linii Mełno-Gruta-Annowo, systematycznie pogarszała się też sytuacja Grudziądza. Siły GO uzyskały wówczas wsparcie lotnicze na rozkaz gen. W. Bortnowskiego. 141 eskadra myśliwska wykonała atak na niemiecką kolumnę pancerną w okolicach Mełna, a 142 eskadra myśliwska przeprowadziła wymiatanie w rejonie Grudziądz-Brodnica, strącając 7 niemieckich bombowców bez start własnych. Sytuacja nie uległa jednak poprawie. Wieczorem 2 września do pomocy mocno wykrwawionej w walkach w okolicach Gruty i Mełna 16 DP przyszła z pomocą ściągnięta spod Brodnicy i Jabłonowa 4 DP, jednakże wskutek chaosu i dużych strat własnych oddziały 16 DP samorzutnie i na własną rękę beż żadnego porozumienia z gen. M. Bołtuciem rozpoczęły odwrót z linii nad Osą na południe w kierunku Radzynia. Gen. M. Bołtuć odebrał wtedy dowodzenie jednostką płk. S. Świtalskiemu i przekazał je dowódcy piechoty dywizyjnej płk. Zygmuntowi Bohuszowi-Szyszce. Dowództwo Armii było zaniepokojone rozwojem sytuacji nad Osą. Przełamanie obrony tej rzeki i marsz nieprzyjaciela ku wschodniemu brzegowi Wisły groził zamknięciem jedynego już tylko kierunku odwrotu oddziałom odciętym w Borach Tucholskich. Rozkazano więc gen. M. Bołtuciowi wszystkimi rozporządzalnymi przez niego siłami najpóźniej do świtu 3 września przeprowadzić przeciwuderzenie pod Mełnem.
W ciągu 3 września uporczywe walki toczyła 4 Dywizja Piechoty. Generał Bołtuć, zebrawszy 16 DP w rejonie Radzynia, planował po uporządkowaniu oddziałów jeszcze raz kontratakować. Ale 4 DP wkrótce po południu rozpoczęła odwrót spod Mełna i Gruty. W ciężkich walkach zdobyła stację kolejową Melno i cukrownię, ale straciła dwór Melno, a kiedy próbowała go odzyskać, została zaatakowana przez lotnictwo niemieckie. W obawie o los pozostałych sił dywizji, które mogły być zagrożone okrążeniem, płk Lubicz-Niezabitowski wydał rozkaz odstąpienia. Generał Bołtuć, niezadowolony z działania 4 DP, zmienił również jej dowódcę. Miejsce płk. T. Lubicza-Niezabitowskiego zajął płk Mysłowski, dotychczasowy dowódca piechoty dywizyjnej. Pod groźbą całkowitego okrążenia opuściła także swoje pozycje załoga Grudziądza. Planowany kontratak 16 DP i 4 DP znad Osy uniemożliwiony został jednak wieczorem 3 września rozkazem skierowanym do wszystkich oddziałów Armii Pomorze, w tym też GO Wschód, nakazującym odwrót na południe w kierunku Dobrzynia nad Wisłą i Włocławka.
Rozkaz ten został wykonany w kolejnych dniach; do 6 września siły GO przeprawiły się przez Wisłę w rejonie Torunia i kontynuowały marsz dalej na południe zgodnie z rozkazem. Następnie w dniach 9-12 września brały udział w bitwie nad Bzurą, walcząc głównie w rejonie Strykowa, Łowicza i Soboty, gdzie ostatecznie zostały całkowicie rozbite.
Po odwołaniu natarcia 4 DP na Głowno przebywający w sztabie grupy operacyjnej gen. Bortnowski wydał rozkaz wycofania całej grupy za Bzurę. Rozesłane do oddziałów 4 DP rozkazy nakazywały przejść w nocy na północny brzeg Bzury i zorganizować obronę na odcinku Wola Kalkowa – Sobocka Wieś. Wojska niemieckie nie reagowały na odskok. Również 16 DP wycofała się bez większych trudności. Rano 13 września rano 64 pp obsadziła odcinek Otolice – Łowicz, a 66 pp odcinek Łowicz – Zabostów. W odwodzie, w rejonie Klewkowa, stanął 65 pp.

</doc>
<doc id="454295" url="https://pl.wikipedia.org/wiki?curid=454295" title="Daisuke Enomoto">
Daisuke Enomoto

 – japoński przedsiębiorca i były dyrektor Livedoor, miał być czwartym z kolei kosmicznym turystą.
Do firmy Space Adventures zgłosił się w listopadzie 2004 r., aby uczestniczyć w locie kosmicznym na pokładzie statku Sojuz i Międzynarodowej Stacji Kosmicznej. Nie przeszedł jednak pomyślnie badań lekarskich w kwietniu 2005 r. Komisja medyczna z powodu problemów z oczami nie dopuściła go do dalszych przygotowań. Po przeprowadzeniu korekcji wzroku, w listopadzie 2005 r. Enomoto podpisał kontrakt na udział w misji kosmicznej. W lutym 2006 r. komisja lekarska zezwoliła mu na udział w specjalistycznych przygotowaniach do lotu. Od marca 2006 r. szkolił się w Centrum Wyszkolenia Kosmonautów im. J. Gagarina w Gwiezdnym Miasteczku koło Moskwy.
Z początkiem czerwca 2006 r. został zatwierdzony do składu załogi Sojuza TMA-9, którego start zaplanowano na 14 września 2006 r. Razem z nim w załodze znaleźli się Michaił Tiurin oraz Michael Lopez-Alegria. Dice-K byłby pierwszym kosmicznym turystą pochodzącym z Azji i jednocześnie siódmym japońskim astronautą. Znalazł się w serwisach prasowych na całym świecie, gdy wyszło na jaw, że zamierza polecieć w kosmos w kostiumie Chara Aznable, bohatera filmu animowanego (anime) Gundam.
21 sierpnia 2006 r. komisja medyczna nie zezwoliła Daisuke Enomoto na udział w locie Sojuza TMA-9. Został zastąpiony przez dublerkę – Amerykankę irańskiego pochodzenia Anousheh Ansari.

</doc>
<doc id="454296" url="https://pl.wikipedia.org/wiki?curid=454296" title="Enomoto Daisuke">
Enomoto Daisuke



</doc>
<doc id="454298" url="https://pl.wikipedia.org/wiki?curid=454298" title="Burdynówka">
Burdynówka

Burdynówka – część wsi Borzęckie w Polsce, położona w województwie łódzkim, w powiecie sieradzkim, w gminie Złoczew.
Wchodzi w skład sołectwa Borzęckie.
W latach 1975–1998 Burdynówka administracyjnie należała do województwa kieleckiego.
Do roku 2002 w Burdynówce znajdowała się zbiorowa mogiła żołnierzy niemieckich z czasów II wojny światowej (ekshumacja w 2002 roku). Do dnia dzisiejszego w miejscu mogiły zachował się drewniany krzyż postawiony przez mieszkańców Burdynówki (z inicjatywy Zbigniewa Ściebury).

</doc>
<doc id="454306" url="https://pl.wikipedia.org/wiki?curid=454306" title="Geofity ryzomowe">
Geofity ryzomowe

Geofity kłączowe, geofity ryzomowe – jedna z form życiowych roślin – geofitów obejmująca rośliny, których pączki odnawiające znajdują się na podziemnych kłączach, w nich też gromadzone są zapasy pokarmowe, niezbędne do przetrwania niesprzyjającego wegetacji roślin okresu, np. suszy lub zimy. Warstwa gleby i ściółki chroni je przed wysychaniem lub przemarznięciem. W okresie niesprzyjającym u roślin tych obumiera cały pęd nadziemny. Na wiosnę pęd odradza się z kłącza. 
Do geofitów kłączowych należy np. konwalia majowa ("Convallaria majalis"), perz właściwy ("Agropyron repens"), tatarak zwyczajny ("Acorus calamus"). Wiele gatunków geofitów ryzomowych, jak np. zawilec gajowy "(Anemone nemorosa)", ziarnopłon wiosenny ("Ficaria verna") to rośliny zakwitające wczesną wiosną w żyznych lasach i zaroślach, jeszcze przed rozwinięciem liści przez drzewa. Wykorzystując światło, którego potem zabraknie, gdy drzewa pokryją się liśćmi, rozwijają swoje kwiaty i liście, by wytworzyć nasiona i zgromadzić materiały zapasowe w podziemnych organach, zanim zostaną zacienione. 

</doc>
<doc id="454309" url="https://pl.wikipedia.org/wiki?curid=454309" title="Ciała suteczkowate">
Ciała suteczkowate



</doc>
<doc id="454310" url="https://pl.wikipedia.org/wiki?curid=454310" title="Biskupi Konstancji">
Biskupi Konstancji

Biskupi Konstancji

</doc>
<doc id="454324" url="https://pl.wikipedia.org/wiki?curid=454324" title="Bank Danych Regionalnych">
Bank Danych Regionalnych

Bank Danych Regionalnych (BDR) - największy w Polsce uporządkowany i udostępniany w Internecie zbiór informacji o sytuacji społeczno-gospodarczej, demograficznej, społecznej oraz stanie środowiska, opisującym województwa, powiaty oraz gminy jako podmioty systemu organizacji społecznej i administracyjnej państwa, a także regiony i podregiony stanowiące elementy nomenklatury jednostek terytorialnych do celów statystycznych.
Bank Danych Regionalnych był prowadzony przez Główny Urząd Statystyczny, a obecnie został zastąpiony przez Bank Danych Lokalnych.

</doc>
<doc id="454326" url="https://pl.wikipedia.org/wiki?curid=454326" title="Óndra Łysohorsky">
Óndra Łysohorsky

Óndra Łysohorsky, właściwie Erwin Goj (ur. 6 czerwca 1905 we Frydku, zm. 19 grudnia 1989 w Bratysławie) – śląski pisarz, poeta, tłumacz literatury, filolog, twórca literackiego języka laskiego.
Etymologia pseudonimu.
Óndra Łysohorsky znaczy tyle co "Ondraszek Łysogórski", to pseudonim i manifest literacki Goja. Pochodzi on od legendarnego, operującego w okolicy Łysej Góry, "beskidnika" (zbójnika) Ondraszka, o którym pisał później też inny śląski autor, Gustaw Morcinek. Ondraszek był łysogórskim odpowiednikiem Robin Hooda lub znanego np. z polskiego serialu telewizyjnego Jerzego Passendorfera "Janosik", zbójnika Janosika.
Życiorys.
Jego prawdziwe imię i nazwisko to Erwin Goj. Erwin Goj był 9. dzieckiem w rodzinie górnika (Józefa Goja) i tkaczki, uczęszczał do niemieckich gimnazjów: we Frydku-Mistku (1916–1919 i 1921–1922), w Boguminie (1921) i w Ostrawie (1922–1924), które zakończył maturą w 1924, a następnie studiował językoznawstwo, literaturę i filozofię (1924–1928) i doktoryzował się z filozofii w 1928 na Uniwersytecie Karola w Pradze, tam też studiował w latach 1928–1929 slawistykę. Po studiach spędził 6 miesięcy jako stypendysta we Włoszech, po czym pracował jako nauczyciel gimnazjalny na zmianę w słowackich i niemieckich gimnazjach w Kremnicy (słowac. 1930), w Bratysławie (niem. 1931–1935 i 1937–1938) i Ostrawie (niem. 1935–36), a następnie w Trnawie (słowac. 1936–37) i Bratysławie (słowac. 1938–1939).
Swoje pierwsze utwory literackie (wiersze) publikował w 1926 r. (pod wpływem Friedricha Hölderlina) po niemiecku. W 1931 r. zebrał i opublikował "Wiersze i Ballady laskie", systematyzując jednocześnie kodyfikację tego języka i tworząc w nim pierwsze pisane utwory literackie w ogóle. Czesi podsumowali jego twórczość artykułem "Ondra Lysohorsky, czyli Kożdoń na Parnasie". W latach 1936–1938 skupił wokół siebie grupę publicystów i poetów, określaną jako Laska perspektywa, promujących ideę narodu i języka laskiego.
W sierpniu 1939 wyemigrował do Polski, potem we wrześniu 1939 zbiegł przed Niemcami do ZSRR i został tam członkiem Związku Pisarzy Radzieckich i wykładowcą uniwersyteckim języka niemieckiego, m.in. w wyższej szkole pedagogicznej w Taszkencie. W ZSRR przetłumaczono na rosyjski i wydano w owym czasie (1939–1943) cztery tomiki jego poezji. Tłumaczami jego poezji na rosyjski byli tak znani rosyjscy pisarze jak np. Borys Pasternak. Od 1943 r. był członkiem Komitetu Wszechsłowiańskiego i z tej to pozycji wystąpił z prośbą do "wielkiego językoznawcy" Stalina o wsparcie dla języka laskiego i przeciw uciskowi ze strony Czechów. Wówczas profesor Radzieckiej Akademii Nauk Saliszew orzekł bezapelacyjnie, iż język laski nie jest odrębnym językiem, lecz czeskim dialektem, a Lachowie nie są odrębnym narodem.
W 1946 Goj wrócił do Czechosłowacji i osiadł w Bratysławie, gdzie pracował początkowo jako nauczyciel w gimnazjum (do 1950), a następnie jako bibliotekarz, w dziale literatury radzieckiej i obcojęzycznej biblioteki uniwersyteckiej. W tym czasie uwikłał się w konflikt z władzami komunistycznymi, które uważały go za laskiego wywrotowca i separatystę, gdyż jego laskie utwory, często krytykowały nowe komunistyczne porządki. Konflikt między Gojem a czeską partią komunistyczną posunął się tak dalece, że konfiskowano i usuwano z bibliotek jego książki, by usunąć Goja całkowicie z pamięci narodu. Blokowano również starania naukowe Łysohorskiego, starano się nawet pozbawić go prawa wykonywania zawodu nauczyciela. Pod tak masywną presją komunistów, Goj czuł się zmuszony ponownie prosić bezpośrednio Stalina o pomoc. Tylko interwencja tego ostatniego sprawiła, iż Goj mógł pozostać nauczycielem, przewodniczącym lokalnego związku pisarzy i przejąć katedrę języków na wydziale filozoficznym w Bratysławie, gdzie w 1960 habilitował się z germanistyki. W latach 60. udało mu się nawet w CSRS wydać pełny zbiór swej laskiej poezji.
Łysohorsky wykładał gościnnie na wydziałach slawistyki w zachodniej Europie, był nawet proponowany do nagrody Nobla (1970), zdobywając tym popularność na świecie. Tym niemniej gros jego laskich utworów nie zostało opublikowanych ani w Czechosłowacji, ani w Polsce, a Goj jest w obu krajach w ogóle mało znany.

</doc>
<doc id="454336" url="https://pl.wikipedia.org/wiki?curid=454336" title="Sasanka otwarta">
Sasanka otwarta

Sasanka otwarta, sasanka dzwonkowata ("Pulsatilla patens" ) – gatunek rośliny należący do rodziny jaskrowatych. 
Rozmieszczenie geograficzne.
Występuje wokół bieguna w Ameryce Północnej, Azji i Europie. Tylko w Europie Wschodniej ma zwarty zasięg sięgający mniej więcej granic Polski, poza tym występuje na rozproszonych stanowiskach w Rumunii, na Węgrzech, w Czechach, Polsce, Niemczech i w Skandynawii. W Polsce w stanie dzikim jest rzadka i jej ilość zmniejsza się w ostatnich latach. Występuje tylko na niżu i w pasie wyżyn, dawniej było kilka jej stanowisk w Pieninach i Rogoźniku na Podhalu, ale wyginęła na tych stanowiskach.
Biologia i ekologia.
Bylina, hemikryptofit. Rośnie na świetlistych, suchych zboczach, słonecznych obrzeżach lasów i zarośli. Kwitnie od marca do kwietnia, czasami kwitnienie przedłuża się do czerwca. Ma przedsłupne kwiaty zapylane przez błonkówki. Roślina nie wytwarza nektaru, ale jest chętnie odwiedzana przez owady dokonujące zapylenia krzyżowego, gdyż wytwarza bardzo dużo pyłku. Owoce podczas kiełkowania posiadają zdolność czynnego wnikania do gleby. Wszystkie części rośliny zawierają trującą protoanemoninę. Po wysuszeniu roślina traci własności trujące. W klasyfikacji zbiorowisk roślinnych gatunek wyróżniający dla Ass. "Peucedano-Pinetum". Liczba chromosomów 2n = 16.
Zagrożenia i ochrona.
Roślina objęta w Polsce ścisłą ochroną gatunkową. Kategorie zagrożenia gatunku:
Zagrożona jest przez zaorywanie muraw, zrywanie jej kwiatów i przesadzanie całych roślin do ogródków przydomowych.
Zastosowanie.
Jest uprawiana w niektórych krajach jako roślina ozdobna w ogródkach przydomowych, zwłaszcza w ogrodach skalnych. Ozdobna jest również po przekwitnięciu. Uprawiana jest zazwyczaj z nasion, bardzo łatwo rozmnaża się też przez podział rozkrzewionych kęp. Wymaga gleb lekkich i dobrze wapnowanych, stanowiska słonecznego, lub nieco tylko zacienionego. Po kilku latach bryła korzeniowa ulega nadmiernemu zagęszczeniu, należy ją wówczas wykopać i przerzedzić.

</doc>
<doc id="454340" url="https://pl.wikipedia.org/wiki?curid=454340" title="Hagi">
Hagi

 – miasto w Japonii, w prefekturze Yamaguchi, w zachodniej części wyspy Honsiu, w pobliżu miasta Nagato. Port nad Morzem Japońskim.
Położenie.
Miasto leży w północnej części prefektury, graniczy z miastami:

</doc>
<doc id="454342" url="https://pl.wikipedia.org/wiki?curid=454342" title="Lockheed X-7">
Lockheed X-7

Lockheed X-7 – nazywany "latającą rurą od piecyka" (ang. "Flying Stove Pipe") był bezzałogowym statkiem powietrznym w formie pocisku rakietowego, służącym jako platforma testowa do badań silników strumieniowych (Ramjet) i technologii naprowadzania pocisków rakietowych. 
"X-7" był wynoszony w powietrze przy pomocy samolotów B-29 Superfortress lub B-50 Superfortress, następnie następował zapłon przyspieszającego silnika rakietowego rozpędzającego pocisk do prędkości 1625 km/h, przy której rozpoczynał pracę testowany silnik strumieniowy. Zużyty po około 5 sekundach pracy silnik przyspieszający był odstrzeliwany, a po zakończeniu testu "X-7" powracał na ziemię na spadochronie, wbijając się w grunt specjalnie do tego celu skonstruowanym długim ostrym dziobem, co chroniło pocisk przed poważniejszymi uszkodzeniami.
Pierwszy lot pocisku oznaczonego jako X-7A-1 odbył się 15 kwietnia 1951 roku, ale nie powiódł się. Kolejny lot w październiku również nie przebiegł pomyślnie ze względu na oderwanie się statecznika. Wkrótce opracowano ulepszone wersje pocisku, najpierw X-7A-3, a później X-7B które miały mniejszą rozpiętość skrzydeł i większą długość. Na podstawie ulepszonej wersji zbudowano szybki cel powietrzny operujący na dużych wysokościach XQ-5 Kingfisher dla marynarki amerykańskiej, przeznaczony do testów nowego pocisku przeciwlotniczego RIM-8 Talos.
Podczas 10 lat używania, pociski "X-7" wykonały 130 lotów z czego 80 zakończyło się pomyślnie. W czasie testów "X-7" ustanowił wiele rekordów prędkości dla statków powietrznych napędzanych silnikiem innym niż rakietowy. Poza testami strumieniowych silników odrzutowych, "X-7" przenosił aparaturę elektroniczną do pomiaru przyspieszeń, testowania aerodynamiki i termodynamiki lotu, własności paliw stałych napędzających pocisk, oraz spadochronów dużych prędkości.
Ostatni lot "X-7" odbył się 20 lipca 1960 roku. Łącznie z celami powietrznymi "XQ-5", konstrukcyjnie prawie identycznymi z "X-7", zbudowano 61 egzemplarzy tych pocisków. Do dzisiaj ocalała nieokreślona liczba (prawdopodobnie kilkanaście) "X-7" z czego 5 znajduje się w muzeach.

</doc>
<doc id="454343" url="https://pl.wikipedia.org/wiki?curid=454343" title="Statki wiślane">
Statki wiślane



</doc>
<doc id="454345" url="https://pl.wikipedia.org/wiki?curid=454345" title="Wafa Sultan">
Wafa Sultan

Wafa Sultan (arab. وفاء سلطان, ur. 14 czerwca 1958 w Banijas, Syria) – amerykańska lekarz psychiatra syryjskiego pochodzenia, kontrowersyjna komentatorka polityczna.
Ukończyła studia na Uniwersytecie w Aleppo. W 1989 roku wyemigrowała do Stanów Zjednoczonych. Mieszka w Los Angeles. Popularność przyniosły jej eseje polityczne, w których nie unika tematyki arabskiej i muzułmańskiej.
Największą sławę zyskała po wywiadzie udzielonym telewizji Al-Dżazira, w którym następująco skrytykowała tezę Samuela Huntingtona o zderzeniu cywilizacji:
"„Starcie, którego jesteśmy świadkami na całym świecie, nie jest starciem religii albo starciem cywilizacji. To jest kolizja między dwoma przeciwieństwami, między dwiema erami. To jest starcie między umysłowością, która należy do średniowiecza i inną umysłowością, która należy do XXI stulecia. To jest starcie między cywilizacją a zacofaniem, między cywilizacjami i prymitywizmem, między barbarzyństwem a racjonalnością”".
Inny znany cytat z tego wywiadu to: "„Muzułmanie przed żądaniem, by ludzkość szanowała ich, muszą zapytać się sami, co oni mogą zrobić dla ludzkości”", co może być zamierzoną parafrazą znanego powiedzenia Johna F. Kennedy’ego.
Wywiad został szeroko rozpowszechniony i komentowany w światowych mediach. Stał się m.in. przyczyną gróźb skierowanych w stronę publicystki przez kręgi islamskie.
Sultan znana jest z negatywnego nastawienia do islamu, który uważa za religię destrukcyjną.

</doc>
<doc id="454349" url="https://pl.wikipedia.org/wiki?curid=454349" title="Marcia Cross">
Marcia Cross

Marcia Anne Cross (ur. 25 marca 1962 w Marlborough) – amerykańska aktorka. Odtwórczyni roli Bree Van De Kamp w serialu ABC "Gotowe na wszystko" ("Desperate Housewives", 2004–2012), za którą zdobyła Nagrodę Satelity jako najlepsza aktorka w serialu komediowym oraz była nominowana do trzech Złotych Globów dla najlepszej aktorki w serialu komediowym lub musicalu i nagrody Emmy dla najlepszej aktorki w serialu komediowym. 
Życiorys.
Wczesne lata.
Urodziła się w Marlborough w stanie Massachusetts w rodzinie rzymskokatolickiej jako jedna z trzech córek Janet, nauczycielki, i Marka J Crossa (1923–2021), kierownika ds. personalnych. Jej rodzina była pochodzenia angielskigo i irlandzkiego. Ma dwie siostry – starszą Susan i młodszą Ellen. Zainteresowała się aktorstwem, kiedy wystąpiła w swoim pierwszym szkolnym przedstawieniu, produkcji szóstej klasy zatytułowanej "Czarownica z Blackbird Pond". W 1980 ukończyła Marlborough High School i studiowała aktorstwo w Juilliard School w Nowym Jorku. W 1984 zdobyła tytuł licencjata.
Kariera.
W 1982 wystąpiła w roli Servant w produkcji off-Broadwayowskiej "Uczone białogłowy" Moliera. Od 25 lipca do 28 grudnia 1984 grała postać Liz Corell w operze mydlanej CBS "The Edge of Night". W 1989 debiutowała na Broadwayu w roli Sophie w sztuce Toma Stopparda "Artysta schodząc po schodach". Na dużym ekranie po raz pierwszy pojawiła się w dramacie "Zły wpływ" ("Bad Influence", 1990) u boku Roba Lowe. Sukces przyszedł wraz z rolą psychotycznej doktor Kimberly Shaw Mancini w serialu "Melrose Place" (1992–1993, 1994–1997).
W 1997 powróciła do szkoły i skończyła psychologię na Antioch Universit, otrzymując tytuł magistra psychologii na Antioch University Los Angeles w 2003. Następnie otrzymała jedną z głównych ról w miniserialu "Eastwick" (2002). Gdy dowiedziała się o przygotowywanej przez ABC produkcji "Gotowe na wszystko" ("Desperate Housewives", 2004–2012), serialu o niezwykłych kobietach z luksusowego przedmieścia prowadzących prywatne śledztwo w sprawie samobójstwa ich przyjaciółki, natychmiast zgłosiła swój akces. Serial stał się międzynarodowym hitem, a rola Bree Van De Kamp–Hodge przyniosła jej uznanie i nominacje do prestiżowych nagród Emmy, Złotego Globu oraz Złotej Satelity.
Życie prywatne.
W latach 1984–1985 jej partnerem był aktor Hugh O’Connor. W 1988 związała się z aktorem Richardem Jordanem, który zmarł w 1993. W listopadzie 2004 poznała Toma Mahoneya, maklera papierów wartościowych, z którym zawarła związek małżeński 24 czerwca 2006. Mają bliźniaczki, Eden i Savannah (ur. 20 lutego 2007). 
We wrześniu 2018 poinformowała, że wygrała walkę z rakiem, z którym zmagała się przez bardzo długi okres.

</doc>
<doc id="454351" url="https://pl.wikipedia.org/wiki?curid=454351" title="TeXnicCenter">
TeXnicCenter

TeXnicCenter jest darmowym programem typu open source, będącym zintegrowanym środowiskiem programistycznym dla LaTeX-a pod Windows. Pozwala użytkownikowi na tworzenie dokumentów przy pomocy LaTeX-a i kompilacji ich do pliku wynikowego w formacie DVI, PostScript lub PDF. Opcje menu dają dostęp do predefiniowanych elementów i specyficznego kontekstu (wzory, symbole, etc.). Program ma możliwość tworzenia projektów w celu zorganizowania dostępu do działów i kontekstów danego dokumentu, a także w celu dodania bibliografii (używając BibTeX) czy indeksu (używając MakeIndex).
TeXnicCenter a Acrobat.
TeXnicCenter może współpracować z programem Adobe Reader do otwierania niedawno utworzonych plików PDF. Pliki są automatycznie otwierane do redakcji i automatycznie zamykane przed kompilacją. Współpraca to opiera się na wywołaniach procedur DDE w programie Acrobat.

</doc>
<doc id="454352" url="https://pl.wikipedia.org/wiki?curid=454352" title="Kłoda (leśnictwo)">
Kłoda (leśnictwo)

Kłoda – pień drzewa, w którym nie da się wyróżnić jednej, prostej osi morfologicznej przebiegającej przez środek pnia (rdzeń pnia). Kłodę wytwarzają drzewa liściaste z wyjątkiem olszy.

</doc>
<doc id="454354" url="https://pl.wikipedia.org/wiki?curid=454354" title="Biskupi Osnabrücku">
Biskupi Osnabrücku

 
Biskupi Osnabrücku
"połączone z diecezją Hildesheim 1855–1857"

</doc>
<doc id="454357" url="https://pl.wikipedia.org/wiki?curid=454357" title="Texniccenter">
Texniccenter



</doc>
<doc id="454360" url="https://pl.wikipedia.org/wiki?curid=454360" title="Kłoda (surowiec drzewny)">
Kłoda (surowiec drzewny)

Kłoda – drewno okrągłe wielko- i średniowymiarowe o długości od 2,7 do 6,0 m (według PN - 93 D - 02002 - Podział, terminologia i symbole).

</doc>
<doc id="454361" url="https://pl.wikipedia.org/wiki?curid=454361" title="Żuraw budowlany">
Żuraw budowlany



</doc>
<doc id="454369" url="https://pl.wikipedia.org/wiki?curid=454369" title="Wieża telewizyjna Žižkov">
Wieża telewizyjna Žižkov

Wieża telewizyjna Žižkov (czes. "Žižkovský vysílač") – żelbetowa wieża telewizyjna o wysokości 216 metrów, znajdująca się w praskiej dzielnicy Žižkov. 
Historia.
Została zbudowana w latach 1985–1992. Zaprojektowali ją Václav Aulický, Jiří Kozák i Alex Bém, a sama konstrukcja chroniona jest patentem. Z obiektu emitowanych jest siedem stacji radiowych oraz cztery multipleksy naziemnej telewizji cyfrowej.
Plany powstania nowego nadajnika radiokomunikacyjnego w Pradze powstały w roku 1978. Z wielu możliwych lokalizacji wybrano teren dzielnicy Žižkov (pod uwagę brano m.in. wzgórze Parukářka). Wieża, stojąca na terenie dawnego żydowskiego cmentarza (prochy przeniesiono na Cmentarz Olszański), do dziś wywołuje wiele kontrowersji. Przede wszystkim krytykowano jej futurystyczny wygląd. Okoliczni mieszkańcy obawiali się szkodliwego wpływu fal elektromagnetycznych. Krążyły również plotki, że na wieży zostaną zamontowane urządzenia zakłócające odbiór zachodnich stacji radiowych (w szczególności Radia Wolna Europa).
W roku 2000 na wieży pojawiły się rzeźby raczkujących dzieci ("Miminka"), których autorem jest czeski artysta David Černý. Instalacja, pomyślana jako tymczasowa, spotkała się z pozytywnym odzewem i zmieniła się w stałą ekspozycję. Część Prażan jednak uważa, że figurki dzieci obniżają wartość architektoniczną wieży i psują jej styl high–tech.
Konstrukcja.
Każdy z trzech filarów wieży ma wysokość 134 metrów, natomiast średnica głównego filaru wynosi 6,4 metra, a pozostałych dwóch 4,8 metra. W szerszym filarze umieszczono dwie szybkobieżne windy (poruszające się z prędkością 4 m/s), a dwa boczne mieszczą windę towarową oraz schody, używane w razie niebezpieczeństwa. Fundamenty wieży sięgają 15 metrów pod ziemią, a jej całkowita masa wynosi 11800 ton.
Oprócz nadajników radiowych i telewizyjnych (emisja programów 4 stacji telewizyjnych i 7 radiowych) na wieży znajdują się stacje bazowe telefonii komórkowej oraz urządzenia do obserwacji meteorologicznych i monitoringu środowiska. 
Na wysokości 66 metrów znajduje się restauracja i kawiarnia, na 70 metrze jeden pokój hotelowy, natomiast na wysokości 93 metrów zlokalizowano punkt widokowy, składający się z trzech kabin. Przy dobrej pogodzie widoczność sięga nawet 100 kilometrów. 
Kultura.
Z uwagi na kształt część mieszkańców Pragi nazywa budowlę "wiertarką". Pisarz Petr Král, wyprowadzając się z Pragi do Paryża napisał: "ilekroć przede mną wyrasta (a dzieje się to co chwila), wrzyna mi się w ciało niczym śmiercionośna broń, choć szpicem celuje w niebo". 

</doc>
<doc id="454378" url="https://pl.wikipedia.org/wiki?curid=454378" title="Niepodległość i Pamięć">
Niepodległość i Pamięć

Niepodległość i Pamięć – specjalistyczne pismo o profilu muzealno-historycznym wydawane od 1994 r. przez Muzeum Niepodległości w Warszawie, poświęcone polskiej tematyce niepodległościowej.
Pismo wychodzi jako kwartalnik w formacie B5 o objętości średnio 250 stron. Jego nakład wynosi 600 egzemplarzy. Wydawane jest przez Muzeum Niepodległości. Redaktorem naczelnym jest dyrektor Muzeum Niepodległości, dr Tadeusz Skoczek. Do 2019 r. wyszły 64 numery.
W piśmie zamieszczane są artykuły naukowe poświęcone polskim ruchom niepodległościowym ostatnich 200 lat (powstania, tradycja patriotyczna, dorobek dwudziestolecia międzywojennego, II wojna światowa, opozycja w PRL), a także wspomnienia i relacje, teksty źródłowe, ikonograficzne, materiały poświęcone muzealnictwu, recenzje i omówienia najnowszej literatury naukowej. Wśród autorów artykułów są znani historycy, muzealnicy, archiwiści. Główny blok artykułów w każdym numerze redakcja poświęca jednemu tematowi.

</doc>
<doc id="454382" url="https://pl.wikipedia.org/wiki?curid=454382" title="Roy Emerson">
Roy Emerson

Roy Stanley Emerson (ur. 3 listopada 1936 w Blackbutt) – australijski tenisista, zwycięzca dwudziestu ośmiu turniejów wielkoszlemowych w grze pojedynczej i podwójnej, ośmiokrotny zdobywca Pucharu Davisa.
Kariera tenisowa.
Emerson urodził się w rodzinie farmera i w gospodarstwie ojca spędził dzieciństwo. Później rodzina przeniosła się do Brisbane, gdzie Emerson uczęszczał do szkoły średniej ("Brisbane Grammar School", potem do szkoły w Ipswich). Tam także podjął treningi tenisowe.
Pierwsze znaczące osiągnięcie Emersona to mistrzostwo Wimbledonu 1959 w grze podwójnej, w parze z leworęcznym rodakiem Nealem Fraserem. W tym samym roku po raz pierwszy znalazł się w czołowej dziesiątce światowej, gdzie figurował nieprzerwanie przez kolejne dziewięć lat. Pierwszy tytuł wielkoszlemowy w grze pojedynczej zdobył w 1961, pokonując w finale mistrzostw Australii Roda Lavera. Z tym samym rywalem spotkał się w finale mistrzostw USA kilka miesięcy później i ponownie wygrał, tym razem w trzech setach. W sezonie 1962 Laver pozostawał jednak poza zasięgiem swoich rywali w turniejach amatorskich i wygrał wszystkie imprezy wielkoszlemowe, w trzech finałach rewanżując się Emersonowi za ubiegłoroczne porażki (w mistrzostwach Australii, Francji i USA).
Era największych sukcesów Roya Emersona przypadła na lata 1963–1967. Laver przeszedł już wówczas do grona tenisistów zawodowych, ustępując swojemu rodakowi miejsca na czele rankingu (był on liderem list światowych w latach 1964–1965). W latach 1963–1967 Emerson wygrywał regularnie przynajmniej jeden turniej wielkoszlemowy rocznie, w tym mistrzostwa Australii pięć razy z rzędu. W 1964 triumfował w trzech imprezach, a na drodze do Wielkiego Szlema stanął mu w ćwierćfinale mistrzostw Francji Włoch Nicola Pietrangeli. Z kolei w 1966 był bliski powtórzenia osiągnięcia Freda Perry’ego trzech z rzędu wygranych na Wimbledonie; startował w turnieju jako faworyt, jednak kontuzja odniesiona w trakcie jednego z pojedynków, kiedy biegnąc do piłki wpadł na stołek sędziowski, pozbawiła go możliwości odniesienia końcowego zwycięstwa.
Triumfował łącznie w dwunastu turniejach wielkoszlemowych w grze pojedynczej, co aż do 2000 stanowiło rekord; poprawił ten wynik swoim siódmym triumfem wimbledońskim Pete Sampras, dokładając później jeszcze wygraną na US Open 2002. Jednocześnie Emerson był skutecznym deblistą i dalsze szesnaście tytułów wielkoszlemowych dołożył w grze podwójnej, występując z różnymi partnerami (głównie z Fraserem). Nie udało mu się wygrać żadnego turnieju w grze mieszanej, ale i tak z 28 zwycięstwami pozostaje najbardziej utytułowanym mężczyzną w historii imprez wielkoszlemowych. Jest również jedynym tenisistą, który zdołał wygrać wszystkie turnieje wielkoszlemowe i w singlu i deblu.
W 1968 zdecydował się ostatecznie na przejście na zawodowstwo. Był to już jednak schyłek podziału tenisa na amatorski i zawodowy i niebawem mógł powrócić do rywalizacji wielkoszlemowej, nie odnosząc już jednak takich sukcesów. W 1969, podobnie jak siedem lat wcześniej, stawał kilkakrotnie na drodze Roda Lavera do Wielkiego Szlema, ale przegrał zarówno w Australii (w drugiej rundzie), jak i US Open (w ćwierćfinale). W erze open udało się Emersonowi wygrać dwa turnieje wielkoszlemowe w deblu – Australian Open 1969 i Wimbledonie 1971. Występował w turniejach zawodowych jeszcze w 1978, pod koniec kariery jako grający trener.
Bogatą kartę Emerson zapisał w dziejach Pucharu Davisa. Był najskuteczniejszym graczem w ekipie słynnego trenera Harry’ego Hopmana, wygrywając 22 mecze z 24 w grze pojedynczej i 13 z 15 w deblu. Był kluczowym zawodnikiem w rywalizacji o trofeum, którą Australia rozstrzygała na swoją korzyść w latach 1959–1962 i 1964–1967. W 1963 w finale lepsi okazali się Amerykanie, ale Emerson wygrał swoje oba mecze singlowe z Chuckiem McKinleyem i Dennisem Ralstonem, przegrał natomiast w deblu. Jedynymi graczami, którzy zdołali go pokonać w grze pojedynczej w Pucharze Davisa, byli Włoch Pietrangeli i Hiszpan Santana.
Emerson, praworęczny zawodnik o przydomku "Emmo", grał zazwyczaj stylem serwis-wolej, ale potrafił także wytrzymać dłuższe wymiany na kortach ziemnych. Obok umiejętności tenisowych tajemnica jego sukcesów polegała na znakomitym przygotowaniu fizycznym. Mimo niewątpliwych osiągnięć nie jest zazwyczaj wymieniany w gronie najlepszych graczy w historii. Podkreśla się, że tytuły wielkoszlemowe zdobywał wśród amatorów, kiedy brakowało akurat – po odejściu Lavera – wielkich indywidualności, a swoich sukcesów nie był w stanie powtórzyć po dopuszczeniu do rywalizacji graczy zawodowych. Pewnym potwierdzeniem tej teorii jest porażka Emersona w ćwierćfinale mistrzostw Francji w 1968 z legendą tenisa zawodowego Ricardem Gonzálezem, wówczas już 40-letnim. Australijczyk nie zdołał zresztą pokonać Gonzáleza w żadnym z ich dwunastu pojedynków.
W 1978 Emerson wygrał mistrzostwa USA na kortach twardych w kategorii „ojciec i syn” wspólnie z synem Antonym, który przez pewien czas bronił barw University of Southern California w uczelnianych rozgrywkach tenisowych. Po ostatecznym zakończeniu kariery sportowej Emerson osiadł w USA, w Newport Beach. Ma również dom w szwajcarskim Gstaad, gdzie prowadzi zajęcia w akademii tenisowej.
W 1982 został uhonorowany miejscem w Międzynarodowej Tenisowej Galerii Sławy, a w 1994 w Australijskiej Tenisowej Galerii Sławy.

</doc>
<doc id="454383" url="https://pl.wikipedia.org/wiki?curid=454383" title="Broenderslev">
Broenderslev



</doc>
<doc id="454389" url="https://pl.wikipedia.org/wiki?curid=454389" title="Polska Grupa Użytkowników Linuxa">
Polska Grupa Użytkowników Linuxa

Polska Grupa Użytkowników Linuxa, PLUG (ang. "Polish Linux User Group") – stowarzyszenie określające siebie jako niekomercyjną organizację stawiającą sobie za zadanie popularyzację systemu operacyjnego Linux, wolnego i otwartego oprogramowania (FOSS) i otwartych standardów. Ma również ułatwiać kontakty poprzez organizację spotkań, pokazów, seminariów i szkoleń, a także – w przyszłości – testowanie i atestowanie sprzętu jako zgodnego z systemem Linux. PLUG działa na terenie całej Polski.
W swojej historii PLUG zorganizował lub współorganizował wiele imprez linuksowych – w tym sztandarową – "Pingwinaria". Nawiązał też współpracę z Ruchem na rzecz Wolnego Oprogramowania i Internet Society Polska, organizacjami promującymi m.in. używanie otwartego oprogramowania w polskiej administracji i instytucjach państwowych. Na początku 2012 roku wraz ze stowarzyszeniem Internet Society Polska, Fundacją Nowoczesna Polska, Fundacją Panoptykon oraz Fundacją Wolnego i Otwartego Oprogramowania PLUG wsparł ogólnopolski protest przeciwko ACTA, będąc jednym z sygnatariuszy listu do Premiera RP w sprawie niepodpisywania tej umowy.
Władze.
Podczas wyborów na walnym zebraniu członków PLUG 8 października 2011 roku prezesem zarządu PLUG został wybrany Dariusz Grzesista. W skład władz organizacji wchodzi zarząd PLUG, sąd koleżeński, komisja rewizyjna i rzecznik dyscyplinarny.
Oddziały lokalne.
PLUG posiada oddziały lokalne, część z nich formalnie podlega statutowi PLUG, inne są nieformalnymi grupami sympatyków Linuksa. Głównym celem oddziałów terenowych jest organizowanie spotkań i popularyzowanie Linuksa w lokalnej społeczności.
Zloty ogólnopolskie.
Pingwinaria.
Doroczne spotkanie sympatyków wolnego oprogramowania i systemu operacyjnego Linux odbywające się na wiosnę. Organizatorem zlotu byli członkowie Polskiej Grupy Użytkowników Linuxa (PLUG) skupieni wokół ówczesnego zarządu stowarzyszenia. Podczas zlotu w 2011 roku zadeklarowali oni jednak, że jest to ostatnie spotkanie i ta seria nie będzie kontynuowana.
Zloty:
Jesień Linuksowa.
Doroczne spotkanie sympatyków wolnego oprogramowania i systemu operacyjnego Linux odbywające się jesienią. Organizatorami imprezy była Śląska (2003–2008), Krakowska (2003–2005) i Wrocławska (2006) Grupa Użytkowników Linuksa. Obecnie organizuje ją główny zarząd PLUG, przy silnym wsparciu swoich aktywistów z południa Polski.
W programie każdego spotkania znajdują się prelekcje, warsztaty i dyskusje panelowe. Imprezie towarzyszą prezentacje firm oraz produktów związanych z oprogramowaniem o otwartym kodzie źródłowym. Jesień Linuksowa to także spotkanie ludzi związanych ze środowiskiem Wolnego Oprogramowania mające na celu umożliwienie im nawiązania kontaktów osobistych i wymiany doświadczeń.
Zloty:
PyCon PL.
Ogólnopolska konferencja dla programistów i sympatyków języka Python, odbywająca się jesienią. Organizatorami imprezy są: Śląska Grupa Użytkowników Linuksa (SLUG), Studenckie Koło Naukowe Linuksa i Wolnego Oprogramowania oraz społeczność i sympatyków języka Python.
Celem tego wydarzenia jest integracja środowiska programistów Pythona, jak również środowisk biznesowych zainteresowanych wykorzystaniem tego języka w projektach komercyjnych.
Zloty:
PHPCon Poland.
Ogólnopolskie spotkanie konferencyjne programistów i entuzjastów języka PHP skierowane przede wszystkim do osób profesjonalnie zajmujących się programowaniem w tym języku, choć nie tylko. Organizowane jest siłami wolontariuszy internetowych z całego kraju pod egidą zarządu stowarzyszenia Polska Grupa Użytkowników Linuxa (PLUG). Jego celem jest integracja środowisk osób związanych z PHP oraz środowiska biznesowego zainteresowanego praktycznym wykorzystaniem tego języka w projektach komercyjnych.
PHPCon Poland jest największą konferencją organizowaną przez PLUG – edycja 2013 odnotowała rekordowe zainteresowanie, na poziomie 430 uczestników.
Zloty:
Od 2011 roku organizatorzy Jesieni Linuksowej, PyCon PL oraz PHPCon Poland postanowili połączyć konferencje w luźno rozumiany tzw. „jesienny blok konferencyjny PLUG”, który odbywa się dorocznie od września do listopada w jednym wybranym miejscu (w 2014 r. do bloku dołączony został DbConf). Powodem tej decyzji była głównie redukcja kosztów zakwaterowania przy zamówieniu wielu spotkań u jednego operatora.
SmartDevCon.
Ogólnopolski zlot pasjonatów urządzeń mobilnych i inteligentnych, skierowany do szerokiego grona osób związanych z nowoczesnymi rozwiązaniami mobilnymi i wbudowanymi (tablety, smartfony, konsole do gier, rozwiązania z grup connected/smart TV i IVI), organizowany w odpowiedzi na ogromną potrzebę wymiany wiedzy i kontaktów biznesowych w obszarze Europy Środkowej. Od 2015 r. nie był organizowany.
Zloty:
DbConf.
Konferencja poświęcona bardzo szeroko pojętym bazom danych, krąg docelowy to specjaliści otwartych i zamkniętych baz SQL-owych, takich jak MySQL, Postgres, Firebird, Oracle, MSSQL, DB2 itp., ale też nie-SQL-owych, choćby takich jak MongoDB, Apache Hadoop, CouchDB i wielu wielu innych. Jednym z celów jest integracja środowisk bazodanowych w Polsce. W 2016 r. nie była organizowana.
Zloty:

</doc>
<doc id="454391" url="https://pl.wikipedia.org/wiki?curid=454391" title="Ludwik Ferdynand de France">
Ludwik Ferdynand de France

Ludwik Ferdynand de France, fr. "Louis, dauphin de France" lub "Louis de France" (ur. 4 września 1729, w Wersalu, zm. 20 grudnia 1765, w Fontainebleau) – najstarszy syn króla Francji Ludwika XV i jego żony Marii Leszczyńskiej.
Urodził się jako czwarte dziecko i pierwszy długo wyczekiwany syn pary królewskiej. Wszystkie duże miasta Francji uczciły jego narodziny fajerwerkami. Od urodzenia nosił tytuł delfina – następcy tronu Francji, jednak nigdy nie został królem, bo zmarł na gruźlicę przed swoim ojcem. Zgodnie z tradycją dynastii królewskiej, został ochrzczony zaraz po urodzeniu bez nadania imienia, w prywatnej ceremonii przez kardynała Armanda de Rohan. 27 kwietnia 1737, w wieku 7 lat został ochrzczony w ceremonii publicznej i wtedy nadano mu imię Ludwik. Jego rodzicami chrzestnymi zostali: Ludwik I, książę Orleanu, i Ludwika Franciszka, księżna de Bourbon (wdowa po Ludwiku III, księciu de Bourbon).
Ludwik był pulchnym mężczyzną. Świetnie wykształcony i kulturalny, był pilnym uczniem i znawcą muzyki. Wolał prowadzić konwersację niż uczestniczyć w polowaniach, balach czy spektaklach. Był bardzo wyczulony na punkcie moralności, co popierała jego druga żona oraz jezuici. Był wręcz dewotem, mocno wspierał jezuitów, podobnie jak wcześniej jego matka, a następnie jego siostry. W oczach sióstr był idealnym chrześcijańskim księciem, który silnie kontrastował z postawą ich ojca – wiecznego kobieciarza. Ludwik był przez ojca trzymany z dala od spraw państwowych. Jego ojcu nie podobało się, że syn przewodzi partii dewotów, którzy liczyli, że po wstąpieniu Ludwika na tron dostaną nieograniczoną władzę. Ludwik zmarł jednak w Fontainebleau, w wieku 36 lat. Kiedy umierał, wciąż żył jego ojciec, jego matka a nawet ojciec jego matki – król Stanisław Leszczyński, książę Lotaryngii. Ludwik został pochowany w katedrze Świętego Stefana w Sens. Jego serce pochowano w bazylice Saint-Denis.
Pierwsze małżeństwo.
W 1745 16-letni Ludwik poślubił kuzynkę swojego ojca, 19-letnią infantkę Marię Teresę, córkę króla Hiszpanii Filipa V i Elżbiety Farnese. Małżeństwo to podyktowane było polityką łączenia się krajów burbońskich przeciwko Austrii, zapoczątkowaną przez Ludwika XIV, gdy dwa domy burbońskie zjednoczyły się przeciw habsburskiemu imperium Austrii. Maria Teresa zmarła 22 lipca 1746, kilka dni po urodzeniu ich dziecka. Para miała córkę:
Drugie małżeństwo.
W wieku 18 lat Ludwik zawarł związek małżeński z 16-letnią Marią Józefą Wettyn, córką Augusta III, księcia-elektora Saksonii i króla Polski. Maria Józefa urodziła ośmioro dzieci, w tym aż trzech królów Francji:

</doc>
<doc id="454401" url="https://pl.wikipedia.org/wiki?curid=454401" title="Paul Gray (amerykański muzyk)">
Paul Gray (amerykański muzyk)

Paul Dedrick Gray (ur. 8 kwietnia 1972 w Los Angeles, zm. 24 maja 2010 w Urbandale) – amerykański basista. Od 1995 roku do śmierci był członkiem grupy muzycznej Slipknot.
24 maja 2010 roku Gray został znaleziony martwy w hotelu, w Urbandale w stanie Iowa. Pogrzeb muzyka odbył się 28 maja w Des Moines w stanie Iowa. 21 czerwca 2010 roku zostały ogłoszone wyniki sekcji zwłok, która wykazała, że Paul Gray zmarł wskutek przypadkowego przedawkowania morfiny i fentanylu a także, iż był on chory na serce. 30 lipca Gray pośmiertnie został uhonorowany nagrodą Kerrang! w kategorii „Services to Metal”.
17 sierpnia 2010 roku wdowa po muzyku Brena urodziła córkę October Dedrick Gray.

</doc>
<doc id="454414" url="https://pl.wikipedia.org/wiki?curid=454414" title="Organizacja harcerska">
Organizacja harcerska



</doc>
<doc id="454419" url="https://pl.wikipedia.org/wiki?curid=454419" title="Chris Fehn">
Chris Fehn

Christopher Michael "Chris" Fehn (ur. 24 lutego 1973 w Ankeny) – amerykański wokalista, muzyk i instrumentalista. Były członek grupy muzycznej Slipknot.
Dyskografia.
Slipknot

</doc>
<doc id="454427" url="https://pl.wikipedia.org/wiki?curid=454427" title="Zespoły przyrodniczo-krajobrazowe">
Zespoły przyrodniczo-krajobrazowe



</doc>
<doc id="454434" url="https://pl.wikipedia.org/wiki?curid=454434" title="Andrzej Kokowski">
Andrzej Kokowski

Andrzej Jan Kokowski (ur. 15 maja 1953 w Złotowie) – polski archeolog, profesor nauk humanistycznych. W latach 1983–1989 tajny współpracownik, pseudonim „Wisłok”, prowadzonya przez Wydział II KWMO/WUSW w Lublinie 
Życiorys.
W pracach wykopaliskowych zaczął brać udział pod koniec szkoły podstawowej. Ukończył I Liceum Ogólnokształcące im. Marii Curie-Skłodowskiej w Złotowie, następnie studia na Uniwersytet im. Adama Mickiewicza w Poznaniu. Uzyskał następnie stopień doktora, zaś w 1996 habilitował się na UAM na podstawie rozprawy zatytułowanej "Grupa masłomęcka. Z badań nad przemianami kultury Gotów w młodszym okresie rzymskim". W 2000 otrzymał tytuł profesora nauk humanistycznych.
Zawodowo związany m.in. z Uniwersytetem Marii Curie-Skłodowskiej w Lublinie, na której to uczelni doszedł do stanowiska profesora zwyczajnego. Był twórcą Instytutu Archeologii UMCS, obejmując funkcję dyrektora tej placówki.
Specjalizuje się w archeologii Polski i powszechnej okresu przedrzymskiego i okresu rzymskiego (Goci, Wandalowie, Sarmaci). Prowadził uznane badania nad dziejami wędrówki Gotów w tym wykopaliska w Masłomęczu i w Gródku koło Hrubieszowa. Był stypendystą Fundacji Alexandra von Humboldta. Kierował projektami „"Schätze der Ostgoten" i "Die Vandalen, die Könige, die Eliten, die Krieger, die Handwerker". Jest autorem kilkuset publikacji naukowych, w tym pozycji książkowych, jak też uczestnikiem około 50 kongresów międzynarodowych.
Nagrodzony m.in. „Złotą Łopatą”, tytułem „Popularyzatora Nauki 2008”, wyróżnieniem odkrycie roku czasopisma „National Geographic Polska”. W 2014 odznaczony Krzyżem Kawalerskim Orderu Odrodzenia Polski, w 2005 otrzymał Złoty Krzyż Zasługi.

</doc>
<doc id="454460" url="https://pl.wikipedia.org/wiki?curid=454460" title="Pałeczka krwawa">
Pałeczka krwawa

Pałeczka krwawa, pałeczka cudowna ("Serratia marcescens") – urzęsiona, nieprzetrwalnikująca, bezotoczkowa bakteria Gram ujemna.
Bakteria może być patogenna tylko dla pacjentów z osłabioną odpornością, ponieważ stanowi biotę fizjologiczną człowieka. Wchodzi ona w skład bioty komensalnej przewodu pokarmowego człowieka. Powoduje oportunistyczne zakażenia dróg moczowych i ran, w tym także pooperacyjnych. "S. marcescens" może ponadto powodować zapalenie spojówek ("conjunctivitis"), wnętrza oka ("endophtalmitis"), rogówek ("keratitis") oraz infekcje przewodu łzowego. Jest ważną przyczyną zakażeń szpitalnych, częściowo dzięki dużej oporności na dezynfekcję. U pacjentów z chorobami nowotworowymi może wywoływać zapalenie płuc, posocznicę lub zapalenie opon mózgowo-rdzeniowych oraz biegunkę u dzieci.
Większość szczepów wykazuje oporność na całą gamę antybiotyków wskutek obecności czynników R na plazmidach. Materiał do badań izolowany jest z plwociny, krwi, moczu i ran. 
Jest to ruchliwy organizm w kształcie pałeczki, mogący wzrastać w przedziale temperatur 5–40 °C i w pH o poziomie 5–9. Charakterystyczną cechą wyróżniającą te pałeczki od innych Enterobacteriaceae jest wytwarzanie 3 enzymów hydrolitycznych DNazy, żelatynazy i lipazy.
Dzięki wytwarzaniu czerwonego barwnika (prodigiozyny) oraz zdolności wzrostu na skrobi zawartej w chlebie, to właśnie ta bakteria mogła być odpowiedzialna za niektóre przypadki rzekomo będące cudami eucharystycznymi, polegającymi na pojawieniu się substancji przypominającej krew na hostii, szczególnie że ta przechowywana jest często w warunkach sprzyjających wzrostowi pałeczek. Po naukowym wyjaśnieniu zjawiska Kościół katolicki wprowadził szczegółowe przepisy określające warunki przechowywania hostii oraz okres maksymalnego przechowywania. Obecnie ustalono, że część szczepów nie wytwarza barwnika.

</doc>
<doc id="454462" url="https://pl.wikipedia.org/wiki?curid=454462" title="Rośliny światłolubne">
Rośliny światłolubne

Rośliny światłolubne, heliofity (mniej prawidłowo zwane też heliofilami), rośliny światłożądne – rośliny wymagające do swojego rozwoju dużej ilości światła. Rośliny te mogą się prawidłowo rozwijać tylko w środowisku o pełnym nasłonecznieniu. W zacienionych miejscach rozwijają się słabo, lub giną. 
Rośliny światłolubne mają specjalne przystosowania. Ich liście mają grubą skórkę, często dodatkowo pokrytą woskowym nalotem. Zazwyczaj posiadają bogate nerwację i dużą ilość aparatów szparkowych, co zwiększa skuteczność transpiracji zapobiegającej przegrzaniu liści. Niektóre gatunki mają liście błyszczące, wskutek czego odbijają część światła, zapobiegając w ten sposób przegrzewaniu się liści i zmniejszając transpirację. Charakterystyczną cechą roślin światłolubnych jest także duża intensywność oddychania. W liściach miękisz palisadowy jest dobrze rozwinięty, często wielowarstwowy. 
Do wytworzenia takiej samej ilości asymilatów, jak rośliny cieniolubne potrzebują nieraz kilkakrotnie więcej światła. Heliofitami wśród polskich drzew są np. modrzew ("Larix sp".) i brzoza ("Betula sp".), wśród roślin uprawnych kukurydza ("Zea mays"), soja zwyczajna ("Soja max"). Heliofitami są rośliny pustyń i rośliny wysokogórskie, gdyż rośliny te z reguły rosną w pełnym słońcu, w środowisku niezacienionym przez drzewa i krzewy. Wiele jest roślin światłolubnych wśród roślin ozdobnych. Należą do nich np. różne odmiany róży ("Rosa sp"). Dużej ilości światła wymagają odmiany roślin ozdobnych o liściach wybarwionych na różne odcienie koloru żółtego i czerwonego. W roślinach tych zielony barwnik chlorofil, niezbędny do fotosyntezy, przytłumiony jest przez inne barwniki, jak np. u trójskrzynu pstrego ("Cordiaeum variegatum"), zwanego krotonem.
Linki zewnętrzne.
Klimatyczne czynniki środowiska – światło

</doc>
<doc id="454463" url="https://pl.wikipedia.org/wiki?curid=454463" title="Jan Karge">
Jan Karge

Jan Jerzy (Johann Georg) Karge (ur. 20 grudnia 1775 w Topper, 7 marca 1837 w Lublinie) – niemiecki duchowny luterański.
Był synem Bogumiła Gottlieba, rządcy dóbr Topper, i Doroty z domu Hepke. W latach 1793–1796 uczył się w gimnazjum we Frankfurcie nad Odrą. Kolejne 3 lata studiował teologię i filozofię na uniwersytecie we Frankfurcie nad Odrą. W czerwcu 1799 złożył pomyślnie egzamin przed konsystorzem. Ordynowany 28 maja 1800 we Wschowie. Był pastorem w Dobrzycy (1803–1821) i Lublinie (1821–1837). W Lublinie prowadził działalność społeczną (LTD).

</doc>
<doc id="454469" url="https://pl.wikipedia.org/wiki?curid=454469" title="Heliofity">
Heliofity



</doc>
<doc id="454473" url="https://pl.wikipedia.org/wiki?curid=454473" title="Heliofit">
Heliofit



</doc>
<doc id="454486" url="https://pl.wikipedia.org/wiki?curid=454486" title="Zamek w Windsorze">
Zamek w Windsorze

Zamek w Windsorze (ang. "Windsor Castle") – rezydencja królów angielskich od 1110 roku, położona w mieście Windsor (hrabstwo Berkshire w Anglii).
Opis.
Zamek składa się z licznych budynków otoczonych murami z wieżami i bramami. Zbudowany został w latach 1070–1086 przez Wilhelma I Zdobywcę, a następnie był rozbudowywany przez kolejnych władców: Edward III wzniósł tu w XIV wieku "The Round Tower" (Okrągła Wieża), a Edward IV w XV wieku rozpoczął budowę późnogotyckiej "St George’s Chapel" – kaplicy św. Jerzego, gdzie obecnie nadaje się Order Podwiązki z zachowaniem średniowiecznego ceremoniału (w jej podziemiach znajdują się królewskie groby).
Razem z pałacem Buckingham w Londynie i pałacem Holyrood w Edynburgu jest jedną z głównych oficjalnych rezydencji brytyjskich monarchów. Królowa Elżbieta II przyjmowała tu oficjalnych i prywatnych gości.
Zamek w Windsorze jest największym zamieszkiwanym zamkiem na świecie – ma 800 metrów długości i 19 baszt. Powierzchnia jego podłóg wynosi około 45 000 m².
W swoich wnętrzach mieści cenne zbiory malarstwa, rysunku i wyrobów rzemiosła artystycznego. W 1992 część zamku niemal doszczętnie spłonęła. Dla zebrania funduszy potrzebnych do prac budowlanych udostępniono do zwiedzania część pałacu Buckingham. Po odbudowie zamek ponownie otwarto dla zwiedzających w 1997.
W latach 2020–2022 w zamku mieszkała królowa Elżbieta II, która również tam została pochowana we wrześniu 2022 r.
Historia.
Pierwsza wzmianka o zamku pochodzi z 1067 roku. W czasie wojny domowej w latach 1642–1649 w zamku przetrzymywano setki więźniów wojennych. Został on zdobyty w 1642 i przekształcony w kwaterę główną sił parlamentarnych aż do końca wojny. Najprawdopodobniej zwykli żołnierze więzieni byli w lochach "Curfew Tower" (dosłownie „baszta Godziny Policyjnej”). Dużą część jeńców stanowili oficerowie wysokiej rangi wojska monarchii lub członkowie lojalnej szlachty. Więźniowie byli rozmieszczani w różnych basztach oraz pomieszczeniach zamku, a większość spędziła tam miesiące lub lata: "czas wystarczający, by wyryć na ścianach swe nazwiska i herby". Niektóre z tych śladów zachowały się w pokoju znajdującym się nad bramą błędnie zwaną Normandzką. Najznamienitszym więźniem na zamku w Windsorze był król Karol I, przetrzymywany na zamku przez kilka dni w 1647 oraz w styczniu roku następnego. Po egzekucji ciało króla znalazło się w Windsorze i pogrzebane zostało bez żadnych ceremonii w kaplicy świętego Jerzego, w krypcie Henryka VIII i królowej Jane Seymour.

</doc>
<doc id="454490" url="https://pl.wikipedia.org/wiki?curid=454490" title="Migracja ludności">
Migracja ludności

Migracja ludności – zmiana miejsca zamieszkania lub czasowego pobytu.
Przemieszczanie się ludności jest często sztucznie wywoływane w ramach konfliktów militarnych. Występowało we wszystkich czasach. Migrację wywołują kryzysy gospodarcze (migracje ekonomiczne), polityczne (migracje polityczne) lub są wywoływane militarnie w ramach „broni demograficznej”.
Powiązanym zjawiskiem są migracje wewnętrzne ze wsi do miast.
Rodzaje migracji.
Migracje można podzielić ze względu na:
Mobilność ludności.
Mobilność ludności, czyli skłonność do zmiany miejsca zamieszkania wykazuje znaczne różnice. Do najwyższych należy mobilność ludności w Stanach Zjednoczonych, niższa jest w Europie Zachodniej, a bardzo niska w Polsce.
Duża mobilność ludności przyczynia się do zmniejszenia różnic społecznych i ekonomicznych pomiędzy regionami. Jest też bardzo korzystna z ekonomicznego punktu widzenia i przyczynia się do zmniejszenia bezrobocia o wyraźnej strukturze regionalnej.
Czynniki wpływające na migracje.
Przy analizie zjawiska migracji bierze się pod uwagę dwie grupy czynników wpływających na nie:
Migracja natrafia jednak na pewne przeszkody, które stanowią główne przyczyny małej mobilności ludności. Należą do nich:
Modele migracji.
Istnieją różne modele migracji. Po 1945 roku zostały wyróżnione cztery najważniejsze:
Zdrowotne aspekty migracji.
Migracja jest przyczyną sytuacji stresowych, wpływających na stan zdrowia i wymagających podejmowania zróżnicowanych strategii obronnych organizmu.
Nowe tendencje w migracji.
Na podstawie analiz tendencji migracyjnych, Stephen Castles wyróżnił cztery tendencje, które będą kształtowały wzory migracji w najbliższym czasie:
Migracje łańcuchowe.
Występują także tzw. migracje łańcuchowe. Okazuje się, że migranci z danego państwa, regionu czy miejscowości mają tendencję do skupiania się w tych samych miejscach w krajach docelowych migracji. Wynika to z dostępu do informacji wśród migrantów oraz potrzeby zapewnienia sobie poczucia bezpieczeństwa poprzez życie w jednej wspólnocie.
Nowa migracja.
Pod pojęciem „nowej migracji” kryje się zmiana wzorców migracji w Europie, która jest wynikiem zakończenia zimnej wojny, zakończenia konfliktów na terenie byłej Jugosławii i pogłębiania integracji europejskiej.
Migracje zarobkowe.
Migracja zarobkowa (także, emigracja zarobkowa) zachodzi wtedy, gdy powodem wyjazdu (opuszczenia) kraju ojczystego są względy ekonomiczne. Migracje zarobkowe stają się dominującymi migracjami w Europie. Na rzecz migracji powodowanych kryterium zarobkowym, pierwsze miejsce utraciły emigracje polityczne i klasyczne.
Migracja w prawie międzynarodowym.
18 grudnia 1990 r. rezolucją 45/158 została uchwalona przez Zgromadzenie Ogólne ONZ "Międzynarodowa Konwencja o Ochronie Praw Wszystkich Pracowników – Migrantów i Członków Ich Rodzin". Weszła w życie 1 lipca 2003 r. po uzyskaniu 20 ratyfikacji. Należy do niej 56 państw. Depozytariuszem jest Sekretarz Generalny Organizacji Narodów Zjednoczonych (art. 93).
Konwencja wzorowana jest na Powszechnej Deklaracji Praw Człowieka i Międzynarodowych Paktów Praw Człowieka.
Migrujący pracownicy i członkowie ich rodzin mogą opuścić jakikolwiek kraj, również kraj ich pochodzenia, mają również prawo powrotu do swego kraju (art. 8). Zakazane są tortury (art. 10), praca przymusowa dopuszczalna tylko w takim zakresie w jakim jest to uzasadnione np. z wyroku sądu czy z powodu walki z klęską żywiołową (art. 11). Gwarantowana jest wolność wyznania (art. 12) i opinii (art. 13) z ograniczeniami wyrażania uzasadnianymi koniecznością ochrony bezpieczeństwa, porządku, zdrowia i moralności publicznej lub wolności i praw innych osób. Migranci mają prawo do prywatności (art. 14), własności (art. 15), wolności i bezpieczeństwa osobistego (art. 16). Zabronione są pozbawienie wolności z powodu niedopełnienia obowiązków wynikających z umowy o pracę (art. 20) i zbiorowe wydalenia (art. 22).
Normy prawne chroniące migrantów znajdują się także w Konwencji MOP Nr 97 z 1949 oraz Konwencji nr 143 z 1975. Zabroniona jest dyskryminacja migrantów z powodu narodowości, rasy, religii lub płci. Legalni migranci mają prawo do wynagrodzenia, łącznie z zasiłkami rodzinnymi, urlopu, czasu pracy itp. nie mniej korzystnych niż te, jakie strona zapewnia swoim własnym obywatelom. Każda ze stron Konwencji nr 143 jest zobowiązana do wstrzymania potajemnych ruchów migracyjnych i nielegalnego zatrudniania migrantów. Strony powinny powinny współdziałać w tej sprawie.
Prawo zrzeszania, głosowania i kandydowania w wyborach samorządowych dla cudzoziemców stale i legalnie zamieszkujących w danym państwie zapewnia Rada Europy w konwencji 1992, obowiązującej od 1997 r. Należy do niej 9 państw, 4 podpisały ją bez ratyfikacji. 
Zgromadzenie Ogólne Narodów Zjednoczonych 15 listopada 2000 r. uchwaliło "Protokół przeciwko przemytowi migrantów drogą lądową, morską i powietrzną". Przemyt migrantów oznacza "organizowanie, w celu uzyskania, bezpośrednio lub pośrednio, korzyści finansowej lub innej korzyści o charakterze materialnym, nielegalnego wjazdu osoby na terytorium Państwa-Strony, którego taka osoba nie jest obywatelem lub w którym nie posiada stałego miejsca zamieszkania". Każda ze Stron zobowiązuje się do ułatwienia i przyjęcia z powrotem, bez zbędnej zwłoki, osób przemycanych, które są jego obywatelami lub posiadają prawo stałego pobytu na jego terytorium w chwili ich powrotu. Strona ta powinna zapewnić, by powrót migrantów odbył się w sposób zorganizowany oraz z należytym poszanowaniem ich bezpieczeństwa i godności. Protokół nie narusza praw ani zobowiązań państw i osób wynikających z prawa międzynarodowego, w tym prawa humanitarnego czy ochrony praw człowieka, zwłaszcza Konwencji z 1951 r. i Protokołu z 1967 r. o uchodźcach oraz zawartej w nich zasady "niewydalania".
Strony powinny rozstrzygać spory dotyczące interpretacji lub stosowania Protokołu w drodze negocjacji. Spór którego w rozsądnym czasie nie zdołano rozstrzygnąć, zostanie, na wniosek jednej ze Stron, przekazany do arbitrażu. Jeśli w ciągu 6 miesięcy od daty wniosku o arbitraż Strony nie zdołają uzgodnić procedury arbitrażowej, wówczas każda ze Stron może przedłożyć spór Międzynarodowemu Trybunałowi Sprawiedliwości (art. 20 Protokołu).
Ekonomiczne efekty migracji.
Imigracja.
Ocena ekonomicznych skutków imigracji jest złożonym, trudnym do zbadania zagadnieniem. Analiza tego zjawiska w Stanach Zjednoczonych opublikowana przez Congressional Budget Office w 2007 r. generalnie uznaje imigrację, legalną i nielegalną, za złożone i raczej korzystne zjawisko: „W ciągu dwóch minionych dekad, większość prób oszacowania fiskalnego wpływu imigracji do Stanów Zjednoczonych skonkludowała, że ogólnie i długoterminowo, dochody podatkowe generowane przez imigrantów – zarówno legalnych, jak i nieautoryzowanych – są większe, niż koszty usług z których korzystają”. Obszerna publikacja National Academy of Sciences z 2016 r. po przeglądzie badań i danych stwierdza, że efekt ten zależy znacząco od charakterystyki imigrantów i kraju docelowego. O ile zaobserwowano, że imigranci w pierwszym pokoleniu generują koszty netto, modele uwzględniające realne założenia wskazują, że już w drugim pokoleniu imigracja jest korzystna fiskalnie. W pewnych modelach już pierwsze pokolenie odpowiada za mniej niż 4% wydatków, stanowiąc ponad 17% ogólnej populacji kraju. Wynik ten poprawiają w szczególności kohorty młodych i lepiej wykształconych migrantów w ostatnich dekadach, w zgodzie z koncepcją drenażu mózgów i starzenia się społeczeństw rozwiniętych. W ogólnym ujęciu, imigranci wytwarzają w USA średnio mniej kosztów i więcej zysków niż populacja miejscowa.
Imigracja oznacza zwiększoną rywalizację o niektóre miejsca pracy, w szczególności fizycznej i nisko wykwalifikowanej, ale również ogólny wzrost produktywności. Według badań, większa imigracja wiąże się z wyższymi średnimi pensjami w kraju i wzrostem liczby miejsc pracy netto o 1,2 per capita. Nowi imigranci są konkurencją głównie wobec innych, już obecnych, imigrantów. Dla lokalnego społeczeństwa są znacząco korzystni, tworząc nowe miejsca pracy oraz podnosząc płace i PKB. Zaobserwowano to np. w danych z naturalnych eksperymentów w Kalifornii, Miami, i wśród uchodźców z lat 1991–2008 w Danii, 1975–1980 i 2000–2012 w USA, oraz wśród uchodźców z Rwandy w Tanzanii. W części badań wykazano wywołany imigracją wzrost lokalnych płac, popytu i eksportu, oraz zmniejszenie nierówności społecznych. W Europie Zachodniej i krajach nordyckich, zarówno imigranci z Europy, jak i krajów Azji Środkowej, Bliskiego Wschodu i Północnej Afryki, w przypadku większości grup z lat 1993–2007 w ciągu 5–15 lat zbliżyli się poziomem zatrudnienia do miejscowych.
Ponadto imigranci – szczególnie nielegalni – są według wielu analiz związku imigracji z przestępczością średnio znacząco mniej skłonni do łamania prawa, a także w dużo mniejszym korzystają ze świadczeń publicznych, ze względu na swoje niepewne położenie. Badanie z 2017 r. obejmujące dane z lat 1970–2010 z 200 losowo wybranych metropolii w USA stwierdza, że wzrost odsetka imigrantów współwystępował ze spadkiem lokalnej przestępczości.
Ankiety przeprowadzone wśród ekonomistów wskazują na wysoki poziom zgody co do pozytywnych efektów migracji. W szczególności zgoda dotyczy migracji osób wysoko wykwalifikowanych, np. w amerykańskim programie wizy H1B. Ich napływ znacząco obniża ceny towarów, oraz podwyższa płace i dobrobyt miejscowych pracowników. W mniejszym stopniu dotyczy to również nisko wykwalifikowanej siły roboczej.
Znanym ekonomistą relatywnie krytycznym wobec migracji jest George J. Borjas. Jego analizy przedstawiają problem w sposób niejednoznaczny – wykazując efekty ekonomiczne netto negatywne. Jego wyniki były podawane krytyce metodologicznej. Badanie z 2016 r. dotyczące imigracji z Czech do Niemiec wskazało na możliwe negatywne skutki napływu pracowników np. na przedwczesne przechodzenie na emerytury miejscowych robotników. Opublikowano także analizę skutków imigracji do Wielkiej Brytanii, sugerujące w ogólnym bilansie neutralne lub nieznacznie negatywne efekty zjawiska. Neutralne efekty zaobserwowano także w przeglądzie obejmującym kraje Europy Północnej.
Libertariański think tank Cato Institute w publikacji powołującej się na stanowisko Miltona Friedmana argumentuje na korzyść liberalizacji polityki imigracyjnej w USA. Milton Friedman zauważył, że o ile legalna imigracja do państw opiekuńczych może być kosztowna, nielegalna imigracja jest jednoznacznie pozytywna i motywowana przede wszystkim chęcią do pracy. Według CBO, legalizacja nielegalnych imigrantów w USA przyniosłaby korzyści fiskalne, natomiast ich ogólna deportacja byłaby niekorzystna i kosztowna. Badanie Periego i Chassamboulliego z 2015 r., które modelowało skutki deportacji nielegalnych imigrantów, również sugeruje takie wnioski. Według przeglądu literatury jakiej dokonali autorzy, jest to jedyna analiza poświęcona bezpośrednio temu zagadnieniu.
Według części ekonomistów, takich jak Michael Clemens i Bryan Caplan, optymalną polityką z perspektywy globalnej ekonomii byłoby pełne otwarcie granic i kompensacja ewentualnych lokalnych strat według koncepcji efektywności Kaldora-Hicksa. Z drugiej strony ekonomiści tacy jak George Borjas podają w wątpliwość leżące u podstaw tych wniosków modele.
Emigracja i drenaż mózgów.
Według koncepcji drenażu mózgów, społeczeństwa mogą tracić na emigracji osób wysoko wykwalifikowanych, których wykształcenie dofinansowywały. Część analiz empirycznych sugeruje jednak, że przepływ ludności pomiędzy krajami ma pozytywne netto efekty, ponieważ przyspiesza transfer specjalistycznej wiedzy oraz kapitału do krajów rozwijających się. Analizy Banku Światowego wskazują, że przekazy pieniężne wysyłane przez emigrantów do rodzin w krajach pochodzenia znacząco wpływają na redukcję globalnych nierówności ekonomicznych i rozwój krajów Trzeciego Świata. Inne badania sugerują, że zjawisko to może rekompensować i przerastać efekt drenażu mózgów. Analizy zwracają również uwagę, że powracający z emigracji wysoko wykwalifikowani specjaliści przynoszą ze sobą nową wiedzę i znacząco zwiększają kapitał społeczny krajów pochodzenia. Efekt ten zachodzi nawet dzięki samemu utrzymywania kontaktów ludności krajów pochodzenia z emigrantami. Zjawisko to nazywa się, dla odróżnienia od pejoratywnego sformułowania „drenaż”, wymianą, cyrkulacją lub pozyskiwaniem mózgów (ang. "brain circulation", "exchange", oraz "gain").

</doc>
<doc id="454491" url="https://pl.wikipedia.org/wiki?curid=454491" title="Corey Taylor">
Corey Taylor

Corey Taylor (ur. 8 grudnia 1973 w Des Moines) – amerykański muzyk, kompozytor, wokalista i producent muzyczny.
Działalność artystyczna.
Pierwszym zespołem, w którym grał, był Stone Sour (zespół zawiesił działalność w 1997 r., kiedy Taylor przeszedł do grupy Slipknot, gdzie zastąpił wokalistę Andersa Colsefini). W 1998 r. Taylor uczestniczył w nagraniu demo dla Roadrunner Records. Znalazły się na nim m.in. pierwsze hity grupy „Spit it Out” oraz „Wait and Bleed” (które zostały nagrane ponownie w 1999 r. jako materiał na album „Slipknot”). Demo to pokazywało jak zmienił się ten zespół po wydaniu debiutanckiego „Mate.Feed.Kill.Repeat”. W 1999 r. Slipknot wydał oficjalny debiut nazwany po prostu "Slipknot". W 2002 r. reaktywowano Stone Sour. Wtedy też ukazał się ich debiut "Stone Sour", a cztery lata później druga płyta pt. "Come What(ever) May". Ponadto Taylor występował i współpracował z innymi grupami, m.in. z Soulfly, Snot, Anthrax, Apocalyptica oraz Walls of Jericho.
Nagrody i wyróżnienia.
W 2006 roku piosenkarz został sklasyfikowany na 86. miejscu listy 100 najlepszych wokalistów metalowych wszech czasów według Hit Parader.

</doc>
<doc id="454493" url="https://pl.wikipedia.org/wiki?curid=454493" title="Kościół św. Anny">
Kościół św. Anny

Niektóre kościoły pod wezwaniem św. Anny:

</doc>
<doc id="454518" url="https://pl.wikipedia.org/wiki?curid=454518" title="Graniczna Woda">
Graniczna Woda

Graniczna Woda (niem. "Grenzwasser", "Grenzbach") – potok, prawostronny dopływ Stoły o długości 11,7 km. 
Płynie przez powiat tarnogórski, przez gminy Miasteczko Śląskie, Tarnowskie Góry i Tworóg. Potok rozpoczyna swój bieg w Miasteczku Śląskim w okolicach huty cynku, następnie przepływa przez Tarnowskie Góry (Jezioro Głęboki Dół) i Boruszowice, gdzie wpada do Stoły. Na krótkim odcinku, na terenie nieistniejącego już rezerwatu Dęby Boruszowickie, jest potokiem meandrującym.

</doc>
<doc id="454523" url="https://pl.wikipedia.org/wiki?curid=454523" title="Powtarzacz">
Powtarzacz



</doc>
<doc id="454524" url="https://pl.wikipedia.org/wiki?curid=454524" title="Liczba Millera">
Liczba Millera

Liczba Millera – maksymalna liczba informacji jaką człowiek jest w stanie rozróżnić bezpośrednio. 
Magiczne 7.
Liczba ta ustalona została przez George'a Millera w roku 1956 na podstawie badań psychologicznych nad zapamiętywaniem informacji. Liczba ta waha się w zależności od rodzaju informacji do zapamiętania (dźwięk, smak, obraz, liczba), ale zawsze jest to około 7.
Ze względu na tę różnorodność przyjmuje się rozrzut między 5 a 9, czyli 7±2.
Zastosowania.
Liczba Millera znalazła zastosowanie wszędzie tam, gdzie prezentuje się informacje człowiekowi. Gdy mamy do przekazania użytkownikowi wiele pozycji (menu, produkty etc.), lepiej jest podzielić je na kategorie, tak aby miał ich do wyboru 5-9. Jeśli ten podział nie wystarcza, można dokonać kolejnego podziału na podkategorie – zgodnie z badaniami Millera takich podziałów można dokonać do siódmego poziomu "w głąb" – to z kolei jest ograniczenie pamięci krótkotrwałej.

</doc>
<doc id="454525" url="https://pl.wikipedia.org/wiki?curid=454525" title="Aleksander Pope">
Aleksander Pope



</doc>
<doc id="454527" url="https://pl.wikipedia.org/wiki?curid=454527" title="Wampir z Zagłębia">
Wampir z Zagłębia



</doc>
<doc id="454531" url="https://pl.wikipedia.org/wiki?curid=454531" title="Biskupi Lubeki">
Biskupi Lubeki



</doc>
<doc id="454539" url="https://pl.wikipedia.org/wiki?curid=454539" title="Źródło zakażenia">
Źródło zakażenia

Źródło zakażenia to siedlisko patogenów, takich jak wirusy, bakterie, pasożyty i grzyby chorobotwórcze. Może nim być osoba zarażona, przedmiot, żywność itp., które miały styczność z patogenem i są jego bezobjawowymi nosicielami, lub sami chorują na chorobę przez niego wywoływaną.

</doc>
<doc id="454548" url="https://pl.wikipedia.org/wiki?curid=454548" title="Biskupi Akwizgranu">
Biskupi Akwizgranu



</doc>
<doc id="454558" url="https://pl.wikipedia.org/wiki?curid=454558" title="Fleksura">
Fleksura

Fleksura (przegięcie) to ciągła dyslokacja tektoniczna pośrednia pomiędzy fałdem a uskokiem. Powstaje wskutek przemieszczenia warstw skalnych bez przerwania ich ciągłości. Bardzo często występuje jako przedłużenie uskoku.
Przegięcie prowadzi do ścieniania i rozciągania warstw skalnych, co może prowadzić do powstania budinażu.

</doc>
<doc id="454560" url="https://pl.wikipedia.org/wiki?curid=454560" title="Biskupi Essen">
Biskupi Essen

Biskupi Essen

</doc>
<doc id="454573" url="https://pl.wikipedia.org/wiki?curid=454573" title="Biskupi Limburga">
Biskupi Limburga

Biskupi Limburga – rzymskokatoliccy biskupi diecezji limburskiej (niem. "Bistum Limburg") w Hesji. Ich kościołem katedralnym jest "Limburger Dom", znajdujący się w Limburg an der Lahn.

</doc>
<doc id="454592" url="https://pl.wikipedia.org/wiki?curid=454592" title="Skoki narciarskie na Zimowych Igrzyskach Olimpijskich 1952">
Skoki narciarskie na Zimowych Igrzyskach Olimpijskich 1952

Skoki narciarskie na Zimowych Igrzyskach Olimpijskich 1952 – zawody olimpijskie w skokach narciarskich przeprowadzone 24 lutego 1952 roku w ramach igrzysk w Oslo.
Podczas igrzysk rozegrany został jeden konkurs skoków narciarskich. Były to zawody indywidualne na skoczni Holmenkollbakken w Oslo o punkcie konstrukcyjnym umieszczonym na 72 metrze. Najlepszym zawodnikiem okazał się Arnfinn Bergmann, który tym samym utrzymał dominację Norwegów jeśli chodzi o złote medale olimpijskie w skokach narciarskich. Srebro zdobył inny Norweg – Torbjørn Falkanger, a brąz wywalczył reprezentant Szwecji – Karl Holmström. Po pierwszej serii skoków prowadził Falkanger, jednak w drugiej serii uzyskał rezultat o cztery metry gorszy od drugiego w klasyfikacji Bergmanna i przegrał z nim o 4,5 punktu.
Łącznie w zawodach wystartowało 44 skoczków narciarskich z trzynastu państw. Najmłodszym zawodnikiem, który wziął udział w konkursie olimpijskim, był Antti Hyvärinen (19 lat i 248 dni), natomiast najstarszym – Stanisław Marusarz (38 lat i 251 dni). Zawody pod skocznią obejrzały 104 tysiące kibiców.
Po raz szósty skoczkowie narciarscy rywalizowali o medale igrzysk olimpijskich i po raz pierwszy miało to miejsce w Norwegii.

</doc>
<doc id="454602" url="https://pl.wikipedia.org/wiki?curid=454602" title="Berliner Fernsehturm">
Berliner Fernsehturm

Berliner Fernsehturm – Berlińska Wieża Telewizyjna znajduje się w berlińskiej dzielnicy Mitte, w pobliżu Alexanderplatz, a sięgając wysokości 368 metrów jest najwyższym budynkiem w Niemczech i czwartym co do wielkości wolnostojącym obiektem w Europie. Ukończona w 1969 roku, była na tamten czas drugą co do wielkości wieżą telewizyjną na świecie, zaś obecnie zaliczana jest do dziesięciu najpopularniejszych zabytków w Niemczech z ponad milionem zwiedzających rocznie.
Wieża telewizyjna w stylu międzynarodowym wzniesiona została w latach 1965-1969 przez Deutsche Post NRD w historycznym centrum Berlina (część dzielnicy Mitte). Otwarcie nastąpiło 3 października 1969 roku. Budynek jest wyższy o ponad 220 metrów od starej berlińskiej wieży radiowej z lat dwudziestych XX wieku w zachodniej części miasta. Jako symbol i punkt orientacyjny widoczny z daleka, kształtuje panoramę miasta. W pierwszych scenach filmów związanych z Berlinem, stolica jest często symbolizowana przez wieżę telewizyjną obok budynków takich, jak Brama Brandenburska, Kolumna Zwycięstwa i budynek Reichstagu.
Oprócz swojej głównej funkcji, jako miejsca lokalizacji kilku nadajników stacji radiowych i telewizyjnych, budynek ten, zwany wewnętrznie „Wieżą Telekomunikacyjną 32”, służy jako wieża widokowa z piętrem widokowym, barem na wysokości 203 metrów i restauracją obrotową. Ponadto Berlińska Wieża Telewizyjna służy jako miejsce organizacji wydarzeń i imprez. Szczególny i charakterystyczny dla miasta budynek przeszedł jako symbol silną transformację. Po zjednoczeniu Niemiec przekształcił się on z przywłaszczonego politycznie narodowego symbolu NRD w symbol całego miasta w zjednoczonym Berlinie. Ze względu na swoją uniwersalną i ponadczasową stylistykę jest coraz częściej używany jako znak firmowy i utożsamiany z Berlinem i Niemcami. W 1979 r. berlińska wieża telewizyjna otrzymała w NRD status pomnika, który zachowano po zjednoczeniu Niemiec.
Położenie i okolica.
Berlińska wieża telewizyjna znajduje się na południowy zachód od stacji Alexanderplatz i na północny wschód od Marx-Engels-Forum. Lokalizację budynku często błędnie przypisuje się zlokalizowanemu na północny wschód od niego placowi Aleksandra (Aleksanderplatz). Ze względu na swoją bliskość do słynnego placu, wieża telewizyjna nazywana jest niekiedy Wieżą Alexa (Alex-Turm).
Oprócz pociągów berlińskiego metra i kolejki podmiejskiej (U-Bahn i S-Bahn), przy stacji Alexanderplatz zatrzymuje się kilka linii tramwajowych i autobusowych, skąd główne wyjście prowadzi do budynku wejściowego wieży telewizyjnej.
Z budową wieża telewizyjnej zbiegła się budowa 125-metrowego wysokościowca hotelowego Interhotel Stadt Berlin przy Alexanderplatz, znanego obecnie jako Park Inn by Radisson Berlin Alexanderplatz. W latach 1967-1972, bezpośrednio na południe od wieży telewizyjnej, wybudowano pasaże ratuszowe („Rathauspassagen”) obok Czerwonego Ratusza.
Historia.
Kontekst ogólny.
Na Europejskiej Konferencji Radiofonii i Telewizji w Sztokholmie w 1952 r., która była odpowiedzialna za koordynację fal częstotliwości w Europie, NRD, która w tamtym czasie nie była uznawana politycznie przez większość państw, zostały przyznane jedynie dwa zakresy częstotliwości telewizyjnych. W tych okolicznościach nie można było wyposażyć dzielnicy Berlina w kilka mniejszych nadajników bez powodowania nakładania się na siebie pasm, a tym samym powstawania zakłóceń i przerw w odbiorze telewizji. W celu uzyskania pewnego i pełnego pokrycia zasięgiem, wymagany był nadajnik o dużej mocy i najwyższej możliwej lokalizacji. W latach pięćdziesiątych XX wieku jedynie bardzo słabe nadajniki pomocnicze publicznej stacji telewizyjnej NRD (Deutscher Fernsehfunk) realizowały swoje zadania w Berlinie.
Już w 1952 roku niemiecka poczta NRD (Deutsche Post) zaczęła planować budowę wieży telewizyjnej dla Berlina. Początkowo planowano budowę na terenie południowo-wschodniej części Berlina. Projekt został jednak przerwany po rozpoczęciu robót budowlanych, ponieważ ustalono, że teren oddalony jest zaledwie o 8 kilometrów od portu lotniczego Berlin-Schönefeld oraz że wieża, ze względu na jej wysokość na granicy strefy podejścia, zagrażała operacjom lotniczym. Po niepowodzeniu różnych rozwiązań kompromisowych, w 1956 r. zakończono budowę. W kolejnych latach szukano alternatywnych rozwiązań i dyskutowano o kilku miejscach, w tym lokalizacji w Berlin Friedrichshain, ale plany te padły również ofiarą działań oszczędnościowych, które wynikały z wysokich kosztów budowy muru berlińskiego. 
W ciągu najbliższych kilku lat przeprowadzono dalsze poszukiwania lokalizacji. Oprócz funkcjonalnego celu, jakim jest optymalny zasięg nadawczy, coraz ważniejsza stawała się rola wieży jako nowego punktu orientacyjnego w Berlinie. Z tego powodu w 1964 r. niemiecki rząd zażądał centralnej lokalizacji wieży, który to postulat został zatwierdzony przez kierownictwo SED. Ostatecznie decyzja o lokalizacji firmy miała charakter polityczny. 
W planowaniu i realizacji wieży uczestniczyli różni architekci, w tym Hermann Henselmann i Jörg Streitparth w fazie planowania wstępnego, Fritz Dieter, Günter Franke i Werner Ahrendt w fazie planowania w latach 1965-69 oraz Walter Herzog, Gerhard Kosel i Herbert Aust.
Budowa wieży.
Prace przy fundamentach rozpoczęły się 4 sierpnia 1965 roku, a zakończyły się pod koniec 1965 roku. Betonowanie podstawy wieży rozpoczęto 15 marca 1966 roku. Kontynuacja postępowała w szybkim tempie, dzięki czemu 4 października 1966 r. przekroczono 100-metrowy próg. Ostateczną wysokość podstawy wieży osiągnięto 16 czerwca 1967 roku. Łącznie do wykonania podstawy o 248.78 metrów wysokości wykorzystano 8.000 metrów sześciennych betonu ważących 26.000 ton. 
Równolegle do budowy podstawy trwały prace przygotowawcze do budowy kuli wieży. Grupa robocza VEB Ipro opracowała procedurę montażu kuli na stopie żelbetowej, przy czym kulę można było zmontować na podłożu, podzieloną na 120 segmentów. W tym celu w kwietniu 1967 r. na placu budowy między kościołem Marienkirche a Czerwonym Ratuszem wzniesiono 35-metrową replikę stopy, na której wstępnie zmontowano segmenty sferyczne. Prace te trwały do listopada 1967 roku. W międzyczasie koszty budowy wzrosły z szacowanej kwoty 33 mln marek do 95 mln marek, głównie z uwagi na komponenty i materiały, opłacane dewizami, z czego część pochodziła z importu z Niemiec Zachodnich. W lutym 1968 r. rozpoczął się montaż kuli na podstawie. Ostatni segment kuli został ostatecznie zamontowany w dniu 7 października 1968 r. Wieża otrzymała również wierzchołek i rusztowanie antenowe nad kulą, dzięki czemu w następnym roku można było wykonać prace wykończeniowe. 
Na początku 1969 r. do wnętrza kuli wieży dostała się woda, powodując znaczne uszkodzenia; kula musiała zostać ponownie uszczelniona. Do 3 października 1969 r. wykończono wnętrze i ukończono pawilon wejściowy. Po 53 miesiącach budowy wieża została ukończona, pomimo wszystkich przeciwności, w „rekordowym” czasie. Ostateczny koszt wyniósł 132 milionów marek.
Budynek, oficjalnie nazywany wieżą TV i VHF Berlin, był w październiku 1969 roku drugą co do wysokości wieżą telewizyjną na świecie. Jedyną wyższą wieżą była wieża telewizyjna Ostankino w Moskwie. W tym samym czasie, po wieży w Moskwie i Empire State Building w Nowym Jorku, był to trzeci co do wysokości wolnostojący budynek w tamtych czasach.
Od momentu otwarcia.
W dniu 3 października 1969 Walter Ulbricht wraz z żoną Lotte i delegacją wysokich rangą towarzyszy, w tym Güntera Mittag, Herberta Warnke, Paula Verner, Rudolpha Schulze, Ericha Honeckera, Wernera Lamberza i Ericha Mielke, dokonali uroczystego otwarcia wieży telewizyjnej i zainicjowali nadawanie programu drugiego programu państwowej telewizji NRD, DFF 2. Oznaczało to początek nadawania telewizji kolorowej w NRD na dwóch kanałach. Dla publiczności wieża jest dostępna od 7 października 1969 roku, tj. od Dnia Republiki. 
Od 16 lutego 1970 r. z wieży nadawano pięć programów radiowych w zakresie częstotliwości FM, a następnie od 4 kwietnia 1970 r. pierwszy program telewizyjny. Na początku 1972 r. ukończono dwa wciąż jeszcze brakujące pawilony wystawiennicze: Centrum Informacji Berlińskiej, kino i zaplecze gastronomiczne. Łącznie restauracje mogły pomieścić około 1000 gości. Po utworzeniu w 1975 roku podstawy prawnej ochrony zabytków, berlińska wieża telewizyjna otrzymała ten status w 1979 roku. Po upadku NRD, Republika Federalna Niemiec uznała zabytkowy charakter budynku. 
Po zjednoczeniu Niemiec w 1990 roku słychać było głosy nawołujące do rozbiórki wieży. Republika Federalna Niemiec postanowiła zachować budynek. Deutsche Telekom, jako nowy operator, zainwestował ostatecznie ponad 50 mln DM w modernizację nadajników, przeprowadzono również szereg remontów w samym budynku. Między innymi, istniejąca antena od 327 metra w górę otrzymała nową, mocniejszą końcówkę. W rezultacie wieża została latem 1997 roku podniesiona z 365 metrów do 368 metrów. 
Wieża telewizyjna jest jednym z budynków w Berlinie, które przez kilka dni w roku są artystycznie podświetlane przez specjalną instalację oświetleniową w ramach odbywającego się począwszy od października 2004 roku Festiwalu Świateł. Z okazji Mistrzostw Świata w piłce nożnej w 2006 roku, w ramach kampanii reklamowej operatora Telekom, wieża nabrała kształtu piłki nożnej w kolorze magenta.
Zwiedzający i turystyka.
Berlińska Wieża Telewizyjna to nie tylko wieża transmisyjna, ale także punkt orientacyjny, atrakcja turystyczna i miejsce wydarzeń. Berlińska Wieża Telewizyjna jest najwyższym publicznie dostępnym budynkiem w Europie, a po wieży badawczej Rottweiler drugim najwyższym otwartym dla publiczności w Niemczech punktem widokowym. Już w pierwszych trzech latach po otwarciu budynku odwiedziło go ponad cztery miliony osób. Po zjednoczeniu średnia roczna liczba turystów z około 90 krajów ustabilizowała się na poziomie około 1,2 mln. W 2010 r. około 60 procent tych gości przybyło z zagranicy, w tym najliczniejszą grupę z udziałem 8,1 procent stanowili Hiszpanie, po nich z udziałem 7,6 procent Włosi i Duńczycy z udziałem 6,7 procent w ogólnej statystyce. Dopuszczalna liczba osób, które mogą przebywać w kuli, wynosi 320 osób. Z 5000 osób zwiedzających każdego dnia wieżę, restauracja wieżowa przyjmuje ok. 1500 osób. W czasach NRD długość pobytu w Tele-Café była ograniczona do 60 minut, a na poziomie widokowym do 30 minut.
Dwie windy dla zwiedzających w około 40 sekund przewożą po dwanaście osób do punktu widokowego na wysokości 203 m n.p.m., gdzie znajduje się również najwyższej położony berliński bar. Z 60 okien rozpościera się panoramiczny widok na cały Berlin i okolicę. Restauracja obrotowa znajduje się 21 kroków nad piętrem widokowym na wysokości 207 metrów. Restauracja obraca się o 360° w ciągu godziny. Ze względu na ochronę przeciwpożarową, główna kuchnia znajduje się u podnóża wieży. Posiłki są transportowane windą na poziom restauracji, gdzie są przygotowywane w małej kuchni satelitarnej. Poza dwoma platformami ewakuacyjnymi pod koszem wieży, koncepcja ochrony przeciwpożarowej obejmuje również ścisły zakaz palenia tytoniu w całym budynku. Osoby poruszające się na wózkach inwalidzkich i osoby niepełnosprawne ruchowo nie mogą odwiedzić berlińskiej wieży telewizyjnej, ponieważ w nagłych wypadkach nie mogłyby skorzystać z drogi ewakuacyjnej bez pomocy z zewnątrz. Ze względów bezpieczeństwa nie można również przewozić zwierząt, wózków dziecięcych i dużych części bagażu.
Niecałe 42 lata po otwarciu, 14 czerwca 2011 roku, ówczesny burmistrz Klaus Wowereit powitał 50-milionowego gościa. Z tarasu widokowego wieży telewizyjnej można obejrzeć cały obszar miasta. Przy dobrej widoczności widok rozciąga się na park tematyczny Tropical Islands, który znajduje się w odległości zaledwie 60 kilometrów.
Wieża telewizyjna, która jest otwarta dla zwiedzających przez cały rok, ma dostosowane sezonowo godziny otwarcia. Ostatni wjazd na piętro widokowe odbywa się codziennie do godz. 23:30, ostatnie wejście do restauracji o godz. 23:00. Powierzchnia publiczna może być wynajmowana na specjalne okazje, uroczystości, przyjęcia i inne imprezy z maksymalnie 200 gośćmi. Na wieży telewizyjnej możliwe są również śluby cywilne. Strefa baru na piętrze widokowym rezerwowana jest w tym celu na jedną godzinę dla pary ślubnej i wesela do 30 osób.

</doc>
<doc id="454603" url="https://pl.wikipedia.org/wiki?curid=454603" title="Skoki narciarskie na Zimowych Igrzyskach Olimpijskich 1928">
Skoki narciarskie na Zimowych Igrzyskach Olimpijskich 1928

Skoki narciarskie na Zimowych Igrzyskach Olimpijskich 1928 – zawody olimpijskie w skokach narciarskich przeprowadzone 18 lutego 1928 roku w ramach igrzysk w Sankt Moritz.
Podczas igrzysk rozegrany został jeden konkurs skoków narciarskich. Były to zawody indywidualne na skoczni Olympiaschanze w Sankt Moritz o punkcie konstrukcyjnym umieszczonym na 66 metrze. Najlepszym zawodnikiem okazał się Alf Andersen i tym samym wywalczył złoto olimpijskie, srebro zdobył Sigmund Ruud, a brąz – Rudolf Burkert.
Łącznie w zawodach wystartowało 38 skoczków narciarskich z trzynastu narodowych reprezentacji. Najmłodszym zawodnikiem, który wziął udział w konkursie olimpijskim, był Ernst Feuz (18 lat i 164 dni), natomiast najstarszym – Anders Haugen (39 lat i 116 dni).
Po raz drugi skoczkowie narciarscy rywalizowali o medale igrzysk olimpijskich. Tytułu mistrzowskiego bronił zwycięzca z igrzysk w Chamonix – Jacob Tullin Thams.

</doc>
<doc id="454606" url="https://pl.wikipedia.org/wiki?curid=454606" title="Biskupi Akwizgran">
Biskupi Akwizgran



</doc>
<doc id="454607" url="https://pl.wikipedia.org/wiki?curid=454607" title="Biskupi Limburg">
Biskupi Limburg



</doc>
<doc id="454613" url="https://pl.wikipedia.org/wiki?curid=454613" title="Biskupi Essenu">
Biskupi Essenu



</doc>
<doc id="454614" url="https://pl.wikipedia.org/wiki?curid=454614" title="Skoki narciarskie na Zimowych Igrzyskach Olimpijskich 1924">
Skoki narciarskie na Zimowych Igrzyskach Olimpijskich 1924

Podczas Zimowych Igrzysk Olimpijskich 1924 w Chamonix po raz pierwszy w historii skoczkowie narciarscy walczyli o medale olimpijskie. Rozegrano jeden konkurs indywidualny, na skoczni Tremplin aux Bossons. Mistrzem olimpijskim został Norweg Jacob Tullin Thams, srebrny medal zdobył Narve Bonna, a brąz Anders Haugen.
W zawodach wzięło udział 27 skoczków z dziewięciu państw.
Tło.
Po raz pierwszy konkurs skoków narciarskich na igrzyskach olimpijskich planowano przeprowadzić podczas Letnich Igrzysk Olimpijskich 1916, na których rywalizować mieli także przedstawiciele innych sportów zimowych (biegów narciarskich i kombinacji norweskiej). Ostatecznie jednak, z powodu wybuchu I wojny światowej, pomysł ten nie został zrealizowany.
W 1924 odbył się "Tydzień sportów zimowych" w Chamonix-Mont-Blanc, nazwany później I Zimowymi Igrzyskami Olimpijskimi. Wśród rozgrywanych dyscyplin znalazły się skoki narciarskie. Konkurs rozegrano na skoczni Tremplin aux Bossons o punkcie konstrukcyjnym na 50 metrze.
Jako głównych faworytów do zdobycia medalu wymieniano czterech Norwegów: Narve Bonnę, Jacoba Tullina Thamsa, Einara Landvika i Thorleifa Hauga, a także Amerykanina Andersa Haugena.
W konkursie wystartowało pięciu reprezentantów gospodarzy, po czterech Norwegów, Szwedów i Szwajcarów, a także trzech Czechosłowaków, dwóch Finów i po jednym Włochu i Polaku.
Przebieg konkursu.
Po pierwszej serii liderem był startujący jako trzeci Thams, który oddał skok na odległość 49 m. Drugie miejsce zajmował Narve Bonna, który skoczył 47,5 m, trzeci był zaś Anders Haugen z próbą 44 m. Skok czwartego Thorleifa Hauga miał odległość równą próbie Thamsa, jednak Haug uzyskał niższe noty za styl.
W drugiej rundzie ponownie najlepszy okazał się Thams, który po raz drugi osiągnął 49 m. Tą samą odległość miał skok Bonny. Thorleif Haug oddał najdłuższy skok w konkursie – 50 m, który został jednak nisko oceniony przez sędziów.
Finalnie zwyciężył Jacob Tullin Thams, z przewagą 0,172 punktu nad drugim Bonną, a trzeci był zaś Haug.
Po zakończeniu konkursu skoczkowie postanowili zorganizować dla publiczności towarzyski konkurs. Thoralf Strømstad osiągnął 57,5 m.
Kwestia brązowego medalu.
Prawie 40 lat po igrzyskach Strømstad skontaktował się z norweskim historykiem sportowym Jacobem Vaage twierdząc, że nota trzeciego w konkursie Hauga została błędnie obliczona i brązowy medal powinien trafić do reprezentanta Stanów Zjednoczonych Andersa Haugena, który zajął pierwotnie czwarte miejsce. W 1974 roku Międzynarodowy Komitet Olimpijski zdecydował odebrać medal nieżyjącemu już Haugowi i przekazać go reprezentantowi USA.

</doc>
<doc id="454618" url="https://pl.wikipedia.org/wiki?curid=454618" title="Skoki narciarskie na Zimowych Igrzyskach Olimpijskich 1932">
Skoki narciarskie na Zimowych Igrzyskach Olimpijskich 1932

Podczas Zimowych Igrzysk Olimpijskich 1932 w Lake Placid po raz trzeci w historii skoczkowie narciarscy walczyli o medale olimpijskie. Rozegrano jeden konkurs indywidualny. Mistrzem olimpijskim został Norweg Birger Ruud, srebrny medal zdobył Hans Beck, a brąz Kåre Walberg.
Zawody odbywały się na komplecie skoczni Lake Placid Olympic Ski Jumping Complex. Zawodnicy podczas konkursu skakali na obiekcie K-61. W konkursie wzięło udział 34 skoczków z dziesięciu państw.

</doc>
<doc id="454621" url="https://pl.wikipedia.org/wiki?curid=454621" title="Skoki narciarskie na Zimowych Igrzyskach Olimpijskich 1936">
Skoki narciarskie na Zimowych Igrzyskach Olimpijskich 1936

Podczas Zimowych Igrzysk Olimpijskich 1936 w Garmisch-Partenkirchen po raz czwarty w historii skoczkowie narciarscy walczyli o medale olimpijskie. Rozegrano jeden konkurs indywidualny. Mistrzem olimpijskim został Norweg Birger Ruud, srebrny medal zdobył Szwed Sven Eriksson, a brąz – Reidar Andersen.
Zawody odbywały się na skoczni Große Olympiaschanze o punkcie konstrukcyjnym na 80 metrze.
W zawodach wzięło udział 48 zawodników z czternastu państw.

</doc>
<doc id="454632" url="https://pl.wikipedia.org/wiki?curid=454632" title="Horodniczy">
Horodniczy

Horodniczy, gorodniczy (łac. "aedilis") – urząd ziemski Wielkiego Księstwa Litewskiego funkcjonujący od XV w., ostatni urząd w hierarchii ziemskiej województw wschodnich Rzeczypospolitej Obojga Narodów.
Zajmował się zaopatrywaniem i utrzymywaniem niektórych miast i zamków w Wielkim Księstwie. Do kompetencji horodniczych należało czuwanie nad stanem fortyfikacji zamku, zarządzanie kluczami do twierdzy (stąd często byli określani jako klucznicy), dbałość o bezpieczeństwo przeciwpożarowe oraz dowodzenie powoływaną w razie potrzeby strażą mieszczańską.

</doc>
<doc id="454633" url="https://pl.wikipedia.org/wiki?curid=454633" title="Mostowniczy (urząd ziemski)">
Mostowniczy (urząd ziemski)

Mostowniczy – urząd ziemski Wielkiego Księstwa Litewskiego.
Zajmował się konserwacją i utrzymaniem mostów na powierzonym sobie terenie.
Skrzetuski napisał w "Prawie polskim":
"Mostowniczy od starania o mostach imię ma"

</doc>
<doc id="454636" url="https://pl.wikipedia.org/wiki?curid=454636" title="Budowniczy (urząd)">
Budowniczy (urząd)

Budowniczy – urząd ziemski Wielkiego Księstwa Litewskiego.
Zajmował się opieką nad budynkami publicznymi na powierzonym sobie terytorium.

</doc>
<doc id="454638" url="https://pl.wikipedia.org/wiki?curid=454638" title="Leśniczy (urząd)">
Leśniczy (urząd)

Leśniczy (łac. "forestarius") – urząd ziemski Wielkiego Księstwa Litewskiego. Opiekował się lasami księcia w swojej ziemi.

</doc>
<doc id="454642" url="https://pl.wikipedia.org/wiki?curid=454642" title="Strażnik (urząd)">
Strażnik (urząd)

Strażnik – urząd ziemski Wielkiego Księstwa Litewskiego.
Zajmował się zabezpieczaniem zbierania się pospolitego ruszenia w swojej ziemi lub powiecie. W czasie wojny strzegł bezpieczeństwa wojska. Istnieli także strażnicy wojewódzcy.
W hierarchii urzędów ziemskich litewskich zajmował odległe miejsce lub był zgoła poza hierarchią. Mówiono o nim. ""Pan strażnik nie majestat" (Juliusz Słowacki "Złota czaszka"").

</doc>
<doc id="454643" url="https://pl.wikipedia.org/wiki?curid=454643" title="Biskupi Augsburga">
Biskupi Augsburga



</doc>
<doc id="454644" url="https://pl.wikipedia.org/wiki?curid=454644" title="Transport lotniczy">
Transport lotniczy

Transport lotniczy – transport powietrzny (czyli przemieszczanie drogą powietrzną osób lub towarów), w którym środki transportu stanowią statki powietrzne z kategorii samolotów i śmigłowców.
Jest najnowocześniejszą i najbardziej dynamicznie rozwijającą się gałęzią transportu. Opiera się na skomplikowanych środkach lokomocji, nawigacji i obsługi naziemnej oraz wymaga dużych nakładów kapitałowych i wysoko wykwalifikowanych kadr w zakresie organizacji i sterowania ruchem, a także obsłudze naziemnej lotnisk, samolotów oraz ruchu lotniskowego. Transport lotniczy pozwala na bardzo szybkie dotarcie do wyznaczonego celu i jest jednym z najbezpieczniejszych środków transportu. Charakteryzuje się wyższą efektywnością ekonomiczną niż inne gałęzi transportu wynikającą z niższych kosztów inwestycyjnych (nie potrzebuje infrastruktury w postaci połączeń) oraz zmniejszających się kosztów produkcji i eksploatacji sprzętu lotniczego. W transporcie lotniczym można wyróżnić przewozy osobowe, osobowo-towarowe i towarowe. W zakresie przewozów towarowych można dodatkowo wyróżnić fracht lotniczy w ramach przesyłek liniowych i czarterowych.
Historia.
Pierwsze próby stworzenia przewozów powietrznych oparły się na wykorzystaniu zarówno samolotów jak i sterowców. Z racji niezawodności działania wokół wykorzystania sterowców były początkowo bardziej zintensyfikowane. W 1910 roku powstało w Niemczech towarzystwo komunikacji lotniczej „Deutsche Luftschiffahrt AG” („DELAG”), które do 1914 roku uruchomiło sieć połączeń sterowcowych pomiędzy większymi miastami Niemiec. W latach 1910-1914 wykonało 1604 lot, podczas których przewieziono 34 208 pasażerów. Zmiany jakie zaszły w konstrukcji samolotów podczas I wojny światowej (wzrost prędkości, wielkości i niezawodności) spowodowały, że można było je zastosować w transporcie powietrznym. Pierwsze połączenie lotnicze na świecie zostało zorganizowane 13 marca 1918 roku przez wojskowe władze austriackie na linii Wiedeń-Kraków-Lwów-Kijów-Płoskirów-Odessa. 
Na terenie Stanów Zjednoczonych pierwszy przewóz poczty samolotem wojskowym odbył się 15 maja 1918 roku na trasie Nowy Jork-Filadelfia-Waszyngton. Od 12 sierpnia 1918 roku eksploatacja linii została przekazana władzom cywilnym. Urząd Poczty Stanów Zjednoczonych powierzył ją towarzystwu „Post Office Air Mail”, które od 1 lipca 1923 roku rozpoczęło regularne przewozy. Do 1927 roku stworzono sieć połączeń lotniczych pomiędzy wszystkimi głównymi miastami USA.
Po zakończeniu działań wojennych w Europie również przystąpiono do organizacji regularnych i stałych połączeń lotniczych. Sprzyjał temu dostęp do dużej ilości taniego sprzętu (zdemobilizowane samoloty wojskowe) oraz wyszkolonego personelu lotniczego (piloci i mechanicy). Francja, Wielka Brytania, Niemcy, Włochy, Holandia, Belgia i inne kraje rozpoczęły tworzenie przedsiębiorstw lotniczych, które przystąpiły do tworzenia linii lotniczych dla obsługi poczty, a następnie przewozu pasażerów. 5 lutego 1919 roku niemieckie towarzystwo lotnicze „Luftreederei” uroczyście zainaugurowało pierwsze połączenie na trasie Berlin-Weimar-Lipsk, 8 lutego francuskie przedsiębiorstwo „Farman” rozpoczęło loty na pierwszej międzynarodowej trasie Paryż-Londyn, 4 kwietnia odbył się pierwszy po wojnie przelot pasażerski z wykorzystaniem sterowca "LZ-120 Bodensee" na trasie na trasie Rzym-Neapol. Również w 1919 roku angielski sterowiec R-39 po raz pierwszy wykonał przelot przez Arlantyk w obie strony. W następnych latach postępował rozwój komunikacji powietrznej. Rozwój konstrukcji samolotowy oraz problemy z eksploatacją sterowców spowodowały, że samolot zaczął dominować jako podstawowy środek transportu lotniczego. Biura konstrukcyjne i fabryki dostarczały niezawodnych maszyn, przedsiębiorstwa lotnicze, dotychczas niewielkie, zaczęły łączyć siły i tworzyć towarzystwa lotnicze. Wydłużyły się trasy przelotów, obsługiwano nie tylko połączenia o charakterze lokalnym pomiędzy większymi miastami, rozpoczął się popyta na dłuższe o charakterze międzynarodowym. Niemiecka firma Junkers budując samolot Junkers F 13 zmieniła jakość połączeń pasażerskich. Maszyna przyczyniła się do popularyzacji przelotów pasażerskich, zapewniając bezpieczeństwo i taniość przelotów. W 1928 roku uruchomiono pierwszą na świecie linię pocztowo-pasażerską na trasie Friedrichshafen-Recife-Rio de Janeiro obsługiwaną przez sterowiec LZ 127 Graf Zeppelin. 
W 1929 roku długość zarejestrowanych tras lotniczych na świecie wynosiła ok. 200 tys. km, samoloty poruszały się ze średnią prędkością lotu ok. 140 km/h, średnia długość przelotu ok. 300 km. Na każdy lot przypadało średnio dwóch przewiezionych pasażerów. Lata 30. XX wieku to okres dalszego rozwoju połączeń lotniczych. Samoloty pasażerskie ewoluują - stają się większe, wygodniejsze, szybsze i bezpieczniejsze. Wzrost zasięgu i udźwigu sprawił, że realne i opłacalne stały się połączenia międzykontynentalne. Sieć połączeń uległa zagęszczeniu, loty były wykonywane niezależnie od pory roku. Lotniska i samoloty zostały wyposażone w sprzęt umożliwiający wykonywanie lotów nocnych. Od 1931 roku całodobowe połączenia lotnicze zostały wprowadzone na terenie Stanów Zjednoczonych. Wiązało się to z koniecznością stworzenia szeregu posterunków meteorologicznych, systemu łączności samolotów z lotniskami a także zmiany systemu szkolenia załóg samolotów komunikacyjnych. Spektakularna katastrofa LZ 129 Hindenburg w 1937 roku spowodowała, że sterowce szkieletowe zostały całkowicie wycofanie z eksploatacji.
W 1938 roku długość połączeń lotniczych osiągnęła już 727 tys. km, z czego ok. 30 tys. km przypadało na trasy międzykontynentalne. W lotnictwie transportowym wykorzystywano ok. 2 tys. samolotów, które przewiozły ok. 4,5 mln pasażerów. Poprawiły się osiągi maszyn – średnia prędkość lotu wzrosła do 200 km/h, a średnia długość przelotu do ok. 500 km. Średnio w jednym locie przewożono siedmiu pasażerów.
II wojna światowa to okres gwałtownego rozwoju transportu powietrznego. Działania bojowe wykazały, że konieczne jest stworzenie szybkiego, taniego i bezpiecznego transportu lotniczego. Nowe konstrukcje lotnicze oraz rozwój nawigacji spowodował, że możliwe było stworzenie połączeń lotniczych nawet na najtrudniejszych oceanicznych i transkontynentalnych szlakach lotniczych obejmujących Atlantyk, Pacyfik, Afrykę, Azję i Australię. 
W 1945 roku powstała International Air Transport Association (IATA), która jest organizacją zrzeszającą przewoźników lotniczych. Jej siedzibą są Montreal i Genewa. Wg danych z 2019 r. zrzesza 290 światowych linii lotniczych ze 120 państw, które realizują ok. 85% światowego ruchu komunikacyjnego. Podstawowym zadaniem IATA jest rozwijanie transportu lotniczego na świecie zgodnie z zasadami bezpieczeństwa i ekonomii. 
Po zakończeniu II wojny światowej lotnictwo transportowe osiągnęło etap rozwoju technologicznego, który trwał do ery transportowych samolotów o napędzie odrzutowym. W 1977 roku wykorzystywano ok. 15 000 samolotów, sieć połączeń lotniczych wynosiła ok. 6 000 000 km, średnia prędkość lotu wzrosła do 600 km/h, średnia długość połączenia lotniczego do 1400 km, przewieziono 610 mln pasażerów, przy przeciętnej liczbie 140 osób w jednym samolocie.
W latach 90. XX w. pojawiły się na rynku usług lotniczych międzynarodowe alianse strategiczne, które mają na celu budowania globalnego rynku usług lotniczych i współpracę przewoźników w obsłudze potrzeb przewozowych. Dzięki tworzeniu aliansów linie lotnicze mają możliwość ustalania najkorzystniejszej dla nich siatki połączeń, cen biletów, koordynacji działalności operacyjnej i marketingowej w zakresie rezerwacji i sprzedaży biletów oraz tworzenia wspólnych programów lojalnościowych. Alianse, poprzez redukcję kosztów wspólnych przedsięwzięć, racjonalizują działalność na obsługiwanych rynkach, dzielą się ryzykiem, zyskiem i korzyściami wynikającymi ze zorganizowanej współpracy. 
Najbardziej liczącymi się organizacjami tego typu są: powstały w 1998 r. Star Alliance, utworzony w 1998 r. Oneworld i SkyTeam utworzony w 2000 r. Te sojusze obsługują ok. 60% światowego rynku transportu lotniczego.
W 2020 roku na świecie działało 2 000 linii lotniczych, które przewiozły 1 800 000 000 pasażerów i 57 500 000 ton ładunków.
Transport lotniczy w Polsce.
Cywilny transport lotniczy w Polsce zapoczątkowany został w 1919 r. pierwszym przelotem z pasażerami na trasie z Poznania do Warszawy. Francuskie towarzystwo lotnicze Franco-Roumaine w 1921 roku uruchomiło stałe połączenia lotnicze na trasach Paryż-Warszawa i Warszawa-Praga. W tym samym roku krajowe przewozy lotnicze zorganizowało Towarzystwo Lotnicze „Aero-Targ”, które z okazji Targów Poznańskich zorganizowały połączenia Poznania z Gdańskiem i Warszawą. W 1922 roku powstała Polska Linia Lotnicza „Aerolloyd”, która w 1924 r. przekształciła się w Polską Linię Lotniczą „Aerolt” i funkcjonowała do 1928 r. W 1923 r. uruchomiono regularne linie lotnicze z Warszawy do Gdańska i Lwowa. W Poznaniu w 1925 roku powstało Towarzystwo Komunikacji Lotniczej „Aero”, które funkcjonowało do 1928 r. W Katowicach w 1926 roku powstało Śląskie Towarzystwo Lotnicze. W 1927 roku doszło do połączenia Aeroltu, Aero i Śląskiego Towarzystwa Lotniczego w Polską Unię Lotniczą. 2 stycznia 1929 r. Unia przekształciła się w przedsiębiorstwo Polskie Linie Lotnicze LOT.
Obecnie transport ten stopniowo podlega modernizacji, wymianie podlegają starsze typy samolotów. W 1992 r. oddano na Okęciu w Warszawie nowoczesny port lotniczy Warszawa-Okęcie. PLL „LOT” obsługują ponad 97 linii lotniczych w tym 10 krajowych. Połączenia zagraniczne prowadziły z Warszawy do wszystkich ważniejszych stolic europejskich oraz do Nowego Jorku, Chicago, Montrealu, Pekinu, Delhi, Bangkoku, Stambułu, Dubaju i Kairu.
Środki transportu powietrznego.
Środkami transportu powietrznego są: samoloty, śmigłowce, szybowce, balony, sterowce. Najszerzej wykorzystywane są samoloty, które można podzielić na:

</doc>
<doc id="454648" url="https://pl.wikipedia.org/wiki?curid=454648" title="Skoki narciarskie na Zimowych Igrzyskach Olimpijskich 1948">
Skoki narciarskie na Zimowych Igrzyskach Olimpijskich 1948

Skoki narciarskie na Zimowych Igrzyskach Olimpijskich 1948 – zawody olimpijskie w skokach narciarskich przeprowadzone 7 lutego 1948 roku w ramach igrzysk w Sankt Moritz.
Podczas igrzysk rozegrany został jeden konkurs skoków narciarskich. Były to zawody indywidualne na skoczni Olympiaschanze w Sankt Moritz o punkcie konstrukcyjnym umieszczonym na 68 metrze. Najlepszym zawodnikiem okazał się Petter Hugsted i tym samym wywalczył złoto olimpijskie, srebro zdobył Birger Ruud, a brąz – Thorleif Schjelderup.
Łącznie w zawodach wystartowało 49 skoczków narciarskich z czternastu krajów. Najmłodszym zawodnikiem, który wziął udział w konkursie olimpijskim, był Zdeněk Remsa (19 lat i 40 dni), natomiast najstarszym – Pál Ványa (43 lata i 239 dni).
Po raz piąty skoczkowie narciarscy rywalizowali o medale igrzysk olimpijskich, natomiast w Sankt Moritz miało to miejsce po raz drugi. Wcześniej igrzyska odbyły się w Szwajcarii w 1928 roku.

</doc>
<doc id="454659" url="https://pl.wikipedia.org/wiki?curid=454659" title="Andreas Thom">
Andreas Thom

Andreas Thom (ur. 7 września 1965 w Rüdersdorf bei Berlin) – niemiecki piłkarz występujący na pozycji napastnika. Trener piłkarski.
Kariera klubowa.
Thom treningi rozpoczął w 1971 roku w TSG Herzfelde. W 1974 roku przeszedł do juniorów zespołu BFC Dynamo. W 1983 roku został włączony do jego pierwszej drużyny, grającej w DDR-Oberlidze. Zadebiutował w niej 22 października 1983 roku w wygranym 5:0 pojedynku z FC Karl-Marx-Stadt. 17 grudnia 1983 roku w wygranym 4:0 spotkaniu z Lokomotive Lipsk strzelił pierwszego gola w DDR-Oberlidze. Wraz z Dynamem Thom zdobył pięć mistrzostw NRD (1984, 1985, 1986, 1987, 1988), dwa Puchary NRD (1988, 1989) oraz Superpuchar NRD (1989). W sezonie 1987/1988 z 20 bramkami na koncie został także królem strzelców DDR-Oberligi.
Na początku 1990 roku Thom przeszedł do Bayeru 04 Leverkusen. W Bundeslidze pierwszy raz wystąpił 17 lutego 1990 roku w wygranym 3:1 spotkaniu z FC Homburg, w którym zdobył także gola. W 1993 roku zdobył z zespołem Puchar Niemiec. Przez pięć lat w barwach Bayeru zagrał 161 razy i zdobył 36 goli.
W 1995 roku Thom podpisał kontrakt ze szkockim Celtikiem. W jego barwach rozegrał 71 spotkań i strzelił 14 bramek. Na początku 1998 roku wrócił do Niemiec, gdzie został graczem Herthy BSC z Bundesligi. Zadebiutował tam 31 stycznia 1998 roku w wygranym 1:0 meczu z VfL Wolfsburg, w którym zdobył także bramkę. W 2001 roku wywalczył z klubem Puchar Niemiec. W tym samym roku zakończył karierę.
Kariera reprezentacyjna.
10 października 1984 roku w wygranym 5:2 towarzyskim meczu z Algierią Thom zadebiutował w reprezentacji NRD. 6 lutego 1985 roku w wygranym 3:2 towarzyskim spotkaniu z Ekwadorem strzelił w niej pierwszego gola. Do 1990 roku w kadrze NRD rozegrał 51 spotkań i zdobył 16 bramek.
W reprezentacji Niemiec Thom zadebiutował 19 grudnia 1990 roku w wygranym 4:0 towarzyskim pojedynku ze Szwajcarią, w którym zdobył także gola. W 1992 roku został powołany do kadry na Mistrzostwa Europy. Zagrał na nich tylko w przegranym 0:2 finale turnieju z Danią.
W latach 1990-1994 w barwach reprezentacji Niemiec zagrał 10 razy i zdobył 2 bramki.
Kariera trenerska.
Od 4 grudnia do 17 grudnia 2003 roku Thom był tymczasowym trenerem Herthy BSC. Przez ten czas poprowadził ją w trzech meczach Bundesligi, z Borussią Dortmund (1:1), TSV 1860 Monachium (1:1) oraz 1. FC Köln (0:3). W 2010 roku rozpoczął pracę jako trener Herthy U-17.

</doc>
<doc id="454663" url="https://pl.wikipedia.org/wiki?curid=454663" title="Ford Germaz Basket Liga">
Ford Germaz Basket Liga



</doc>
<doc id="454666" url="https://pl.wikipedia.org/wiki?curid=454666" title="FGBL">
FGBL



</doc>
<doc id="454680" url="https://pl.wikipedia.org/wiki?curid=454680" title="Wzgórza Strzegomskie">
Wzgórza Strzegomskie

Wzgórza Strzegomskie (niem. "Striegauer Berge", 332.11) – według podziału fizycznogeograficznego Jerzego Kondrackiego mezoregion wchodzący w skład Przedgórza Sudeckiego.
Położenie.
Wzgórza położone są na najbardziej wysuniętym na północny zachód krańcu Przedgórza Sudeckiego, pomiędzy dolinami Nysy Szalonej i Strzegomki. Na południowym zachodzie od Sudetów oddzielone są Obniżeniem Podsudeckim, od strony zachodniej graniczą z Równiną Chojnowską, na północnym zachodzie na małym odcinku graniczą z Równiną Legnicką, w kierunku północnego wschodu łagodnie przechodzą w Równinę Wrocławską, a od południowego wschodu graniczą z Równiną Świdnicką.
Podział.
Wzgórza Strzegomskie dzielą się na:
Historia.
Około 500 lat p.n.e. na szczycie góry Bazaltowej znajdowało się prasłowiańskie grodzisko obronne. Prawdopodobny najazd Scytów w V w. przed narodzeniem Chrystusa zniszczył warownię, która nigdy nie została odbudowana. Odkrycia archeologicznego na Górze Bazaltowej dokonano w latach 30 XX w. Były to pozostałości po kulturze łużyckiej.
W okresie pierwszego tysiąclecia naszej ery, a w szczególności w okresie cesarstwa rzymskiego na Śląsk docierały tabory kupców wędrujących po szlakach bursztynowych. Miały one wpływ kulturowy i handlowy na tutejszą ludność. Potwierdzają to znalezione w okolicach Strzegomia złote, srebrne i brązowe monety z różnych okresów imperium Rzymu.  
W okresie V i VI w. plemiona słowiańskie ostatecznie zasiedliły dorzecze Odry. Także w okolicach ówczesnych „Trzech Gór” zamieszkiwała ludność, która zaczęła uprawiać rolnictwo, hodowlę zwierzęcą i handel. Dogodne miejsce na przecinających się szlakach handlowych było na tyle ważne, że ok. drugiej połowy IX w. wybudowano gród obronny na szczycie Góry Swarnej (obecnie do połowy zniesiona przez eksploatację granitu góra Zwycięstwa), leżącej ok. 4 km na pół.-wsch. od dzisiejszego miasta. Gród zaliczał się do jednego z największych na Dolnym Śląsku w tamtych czasach. Miał ponad 5 ha powierzchni. 
W X w., kiedy Śląsk wszedł w skład wczesnopolskiego państwa, grodzisko na Górze Zwycięstwa przestało funkcjonować. Natomiast założono na Górze Bazaltowej na miejscu wcześniejszego grodziska, warowną kasztelanię, która miała ochraniać leżące nieopodal nad brzegami Strzegomki (zgodnie z pierwszymi zapisami kronikarskimi nazywana była Czisla lub Cisla) rozrastające się osiedle handlowe. Warownia kasztelańska w Strzegomiu zaliczała się do systemu grodów obronnych rozciągających się przez cały Dolny Śląsk wzdłuż Sudetów.
W okolicy wzgórz 4 czerwca 1745 roku miała miejsce jedna z bitew wojen śląskich – bitwa pod Dobromierzem.
Opis.
Wzgórza według podziału fizycznogeograficznego Jerzego Kondrackiego i W. Walczaka stanowią mezoregion o powierzchni ok. 513 km², wchodzący w skład Przedgórza Sudeckiego. Są najniższą częścią Przedgórza, a z powodu otaczających je równin wyglądają dość imponująco. Najwyższym wzniesieniem jest Krzyżowa Góra. We Wzgórzach wyróżnia się trzy pasma: pasmo południowe – najwyższe, zbudowane z granitu, pasmo środkowe – ciągnące się na północ od linii Rogoźnica – Goczałków Górny – Jaroszów, w którym dominują kopulaste wierzchołki dochodzące do 288 m, oraz pasmo północne – najniższe.
Budowa geologiczna.
Pod względem geologicznym wzgórza obejmują fragment bloku przedsudeckiego. Stanowi je płaska granitowa intruzja wieku karbońskiego, w obrębie zmetamorfizowanych łupków paleozoicznych, przebita żyłami bazaltu, który tworzy kulminacje szczytowe w postaci izolowanych garbów osiągających prawie 360 m wysokości. Skały krystaliczne (granity, hornfelsy, łupki łyszczykowe, fyllity) pokrywa płaszcz skał osadowych – mułki, iły z cienkimi wkładkami węgli brunatnych, kaoliny, gliny, piaski i lessy.
Krajobraz.
Krajobraz wzgórz przedstawia krajobraz pogórza niskiego. Najwyższe wzniesienia nie przekraczają 360 m n.p.m. Obszar jest słabo porośnięty lasem, dominują w nim wzgórza porośnięte lasami mieszanymi, na których występują wychodnie skalne. Jest to teren zaludniony, większość obszaru zajmują pola uprawne i łąki. Krajobraz przeobrażony, w znacznym stopniu zurbanizowany. Wzdłuż koryt rzek ciągną się pasy zieleni z drzew liściastych, liczny jest również starodrzew w formie przydomowych nasadzeń. Charakterystyczne, zwłaszcza w południowej części, są liczne kamieniołomy, w których wydobywa się granit, bazalt i kaoliny.
Rzeźba.
Cały obszar pasma jest górzysty, pofałdowany, poprzecinany głębokimi korytami rzek na segmenty z wyraźnie zaznaczonymi wzniesieniami, o kopulastych zalesionych szczytach. Z krajobrazu wzgórz znika powoli bazaltowa Góra Szeroka, która eksploatowana od XVI do XX wieku zachowała już tylko szczątkową formę.
Klimat.
Klimat kształtuje się nieco odmiennie niż na pozostałych obszarach Dolnego Śląska, stanowi swoisty mikroklimat obejmujący szczególnie Górę Krzyżową, którą porasta niespotykana gdzie indziej w tej strefie ciepłolubna roślinność. Z jednej strony oddziałują na klimat wiatry południowo-zachodnie z kierunku Gór Sowich i Karkonoszy, a przede wszystkim charakterystyczne dla Sudetów i Dolnego Śląska wiatry fenowe. Na wzgórza przedostaje się jako prąd suchy i bardzo ciepły. Na terenie wzgórz występuje przewaga deszczów letnich, powodowana przez masy wilgotnego powietrza przechodzące na Przedgórze Sudeckie przez Bramę Morawską. Średnioroczne opady wynoszą ok. 600 mm wody. Najniższe temperatury notuje się w styczniu, najwyższe w lipcu. Panujący mikroklimat ma korzystny wpływ na produkcję rolniczą.
Wody.
Wzgórza Strzegomskie należą do zlewiska Morza Bałtyckiego, położone są w dorzeczu Odry, między rzekami Strzegomką i Nysą Szaloną (dopływem Kaczawy) zbierającymi wody ze wzgórz.

</doc>
<doc id="454682" url="https://pl.wikipedia.org/wiki?curid=454682" title="Piotr Aigner">
Piotr Aigner

Chrystian Piotr Aigner, inne formy nazwiska: "Ajgner; Aygner; Eigner; Ejgner; Eygner; Eygnier; Haygner" (ur. 1756 w Puławach, zm. 9 lutego 1841 we Florencji) – polski architekt, przedstawiciel klasycyzmu, teoretyk architektury, estetyk i wojskowy, budowniczy Wojsk Rzeczypospolitej Obojga Narodów w 1792 roku.
Życiorys.
Urodzony w Puławach (chrzest: 30 czerwca 1756), jako syn Chrystiana, mistrza stolarskiego, i Anny z Gembickich. Był najstarszy z pięciorga rodzeństwa. Odebrał staranne wykształcenie we Włoszech (1779–1780, dzięki wsparciu finansowemu Stanisława Kostki Potockiego). Przez długi czas związany z Warszawą, w tym okresie przyczynił się do powstania w stolicy wielu klasycystycznych budowli. W roku 1782 został mianowany budowniczym wojskowym Rzeczypospolitej. Trzy lata później (1785) razem z S.K. Potockim podróżował przez 4 miesiące po Włoszech, odwiedzając kolejno Neapol, Rzym i Bolonię.
W roku 1792 (3 sierpnia) mianowany profesorem architektury i hydrauliki w Szkole Korpusu Inżynierów Koronnych. Podczas insurekcji kościuszkowskiej był członkiem Departamentu Broni i Lazaretów w Komisariacie Wojennym Rady Zastępczej Tymczasowej (od 21 maja 1794), a 2 tygodnie później (4 czerwca 1794) powołany na członka Departamentu Uzbrojenia w Komisariacie Wojennym Rady Najwyższej Narodowej. W tym okresie opracował nowy model piki i kosy bojowej, przebudowywał domy na lazarety oraz rozpoczął budowę ludwisarni. W 1794 roku na potrzeby wojska polskiego napisał podręcznik przeznaczony dla ochotniczych oddziałów kosynierów pt. "Krótka nauka o pikach i kosach".
Jako członek Towarzystwa Królewskiego Przyjaciół Nauk, przystąpił do Konfederacji Generalnej Królestwa Polskiego w 1812 roku. W czasach Królestwa Kongresowego sprawował funkcję generalnego budowniczego rządowego.
Od 13 sierpnia 1814 członek Akademii Św. Łukasza w Rzymie, a od 11 marca 1817 do 18 sierpnia 1818 prof. Królewskiego Uniwersytetu Warszawskiego. Do 1825 działał w Warszawie, następnie przez dwa lata mieszkał w Krakowie, a w 1827 wyjechał do Włoch, gdzie zmarł w 1841. Miejsce jego pochówku jest nieznane.
Twórczość Aignera reprezentuje dojrzały klasycyzm, inspirowany bezpośrednio przez wpływy włoskie wzbogacony później formami empiru, obok którego przebijał nurt romantyczny, będący wyrazem budzących się zainteresowań przeszłością narodu, a wyrażony głównie w formach neogotyckich lub wzbogaconych układach przestrzennych.
W roku 1812 wstąpił do Towarzystwa Królewskiego Przyjaciół Nauk w Warszawie. Jeszcze w 1829 roku był jego czynnym członkiem. 
W Królestwie Polskim został kawalerem Orderu Świętego Stanisława 3. klasy. 
Nie założył rodziny.
Działalność naukowa.
Publikował prace teoretyczne, m.in.: "Rozprawa o świątyniach u starożytnych i o słowiańskich" (1811). W czasie insurekcji kościuszkowskiej napisał "Krótką naukę o pikach i kosach" (1794), gdzie dał wykład teorii operowania formacjami kosynierów na polu walki.

</doc>
<doc id="454688" url="https://pl.wikipedia.org/wiki?curid=454688" title="Tramwaje w Elblągu">
Tramwaje w Elblągu

Tramwaje w Elblągu – system transportu tramwajowego zarządzany przez Tramwaje Elbląskie, spółkę komunalną miasta Elbląg. Jest drugim w kolejności, najstarszym systemem tramwajów elektrycznych (po Wrocławiu), wprowadzonym na terenie obecnej Polski. Ich historia sięga 1895 roku.
System obsługuje 5 linii, w tym 4 funkcjonują 7 dni w tygodniu, a jedna w dni powszednie. Tramwaje poruszają się po torach o rozstawie szyn 1000 mm i sieci składającej się z 16 km długości (33,83 km toru pojedynczego).
Historia.
W XIX wieku rozbudowujące się w szybkim tempie miasto potrzebowało nowoczesnego transportu zbiorowego, dlatego w 1895, decyzją magistratu, powstały dwie pierwsze linie tramwajowe, które umożliwiły połączenie dzielnic mieszkalnych z centrum, dworcami i powstającymi zakładami pracy. W następnych latach sieć systematycznie rozwijano. Linie tramwajowe w Elblągu mają wąski rozstaw szyn – 1000 mm (identyczny rozstaw szyn posiadają tramwaje w Bydgoszczy, Łodzi, Toruniu i Grudziądzu).
Po zakończeniu II wojny światowej polskie władze zadecydowały o odbudowie zniszczonej infrastruktury i w 1945 uruchomiono pierwsze dwie linie, a na przełomie lat 80. i 90. także trzecią. W 1957 przybyły do miasta także pierwsze nowe tramwaje 5N i 5ND, które wyparły stare składy. Do dzisiaj został tylko jeden skład 5N+5ND (012+154), używany na specjalne okazje. Na przełomie lat 60. i 70. władze PRL postanowiły wycofać tramwaje o rozstawie szyn 1000 mm z większości polskich miast. Tak miało się stać także w Elblągu. Elbląg nie podzielił jednak losu Bielska-Białej, Legnicy czy Olsztyna. Od 1980 zaczęły napływać nowe tramwaje 805Na jeżdżące do dziś, a w 1986 przedłużono linię tramwajową na nowo powstałe osiedle Zawada.
W wyniku zmian ustrojowych w Polsce komunikacja miejska podobnie jak w innych miastach zaczęła przeżywać regres. Na początku 1997 leciwe już 5N zmieniły niewiele młodsze poniemieckie GT6. Dopiero wraz z XXI wiekiem i wejściem Polski do Unii Europejskiej Urząd Miejski w Elblągu zaczął inwestować w rozwój ekologicznego transportu publicznego. Dzięki funduszom unijnym wymieniane są zniszczone przez czas torowiska, a także rozbudowywana sieć. W 2002 powstała nowa trasa wzdłuż ulicy Płk. Dąbka, dzięki czemu elblążanie mogli cieszyć się z dwóch nowych linii (4 i 5). W najbliższej przyszłości cały system czekają duże zmiany. Do 2020 powstanie 15 km nowych torów, a także zostanie zakupiony nowy już niskopodłogowy tabor. Pierwsze 6 sztuk wozów Pesa 121N (produkcji Pesa Bydgoszcz) pojawiły się już pod koniec 2006. W miarę możliwości są również modernizowane tramwaje 805Na, które całkowicie wyparły niemieckie GT6 i stanowią uzupełnienie dla wagonów niskopodłogowych. W 2013 roku zakupiono 2 używane tramwaje typu MAN M8C z Augsburga, które poddano modernizacji w poznańskiej firmie Modertrans, podczas której m.in. obniżono środkowe wejście, co ułatwi wsiadanie osobom niepełnosprawnym, wymieniono siedzenia, zamontowano monitornig oraz system Elbląskiej Karty Miejskiej i przemalowano w barwy takie same jak tramwaje 121N. W planach jest zakup 10 takich tramwajów do 2020 roku.
W maju 2006 rozpoczęto budowę torowiska w kierunku ul. Fromborskiej os. Nad Jarem. Uroczyste oddanie nowego odcinka wraz z oficjalną prezentacją nowych tramwajów nastąpiło 21 grudnia.
Linie tramwajowe.
Stan z 23 grudnia 2019 r.
Pętle i końcówki.
Pętle tramwajowe.
Elbląska sieć tramwajowa jest dostosowana do eksploatacji taboru jednokierunkowego, dlatego na wszystkich końcówkach są pętle.

</doc>
<doc id="454694" url="https://pl.wikipedia.org/wiki?curid=454694" title="Angel-A">
Angel-A

Angel-A – francuska komedia romantyczna z 2005 roku w reżyserii Luca Bessona.
Opis fabuły.
Niezaradny życiowo André spotyka swojego anioła stróża, mającego postać wyzywająco ubranej kobiety wiecznie palącej papierosy i nie przebierającej w środkach, gdy musi pomóc swemu podopiecznemu. Nie wiadomo kiedy mówi prawdę, a kiedy kłamie, przedstawiając kilka wersji wydarzeń.

</doc>
<doc id="454697" url="https://pl.wikipedia.org/wiki?curid=454697" title="Trolejbusy w Wałbrzychu">
Trolejbusy w Wałbrzychu

Trolejbusy w Wałbrzychu kursowały przez trzydzieści lat.
Historia trolejbusów w Wałbrzychu zaczyna się 30 października 1944 roku, kiedy to trasie pl. Grunwaldzki – Dworzec Wałbrzych Dzietrzychów (dzisiaj: Główny) uruchomiono linię 0 o długości 5 km i czasie przejazdu 15 minut. Jednakże aż do 1950 roku ze względu na braki taborowe obsługiwana była wspólnie z tramwajami linii nr 1.
Historia.
Wobec problemów z utrzymaniem i wysoką dekapitalizacją infrastruktury tramwajowej zdecydowano się na rozwijanie komunikacji trolejbusowej jako bardziej się nadającej do zniszczonego szkodami górniczymi Wałbrzycha. W 1948 roku przedłużono linię trolejbusową do Dworca Wałbrzych Starzyny (Miasto) a następnie w 1949 przez ulice 22 Lipca i Roli-Żymierskiego (dzisiejsza Piłsudskiego) do placu Tuwima, wtedy pojawiły się linie 6 i 7.
W 1949 rozpoczęły się również dostawy nowych trolejbusów Vetra i liczba trolejbusów wyniosła 16 (włoskie trolejbusy jeszcze w 1946 wyjechały do Wrocławia, a następnie do Gdyni) co spowodowało, że ostatecznie wycofano tramwaje z linii 1. Na następną rozbudowę sieci trzeba było czekać aż do 1959 roku, kiedy to zlikwidowano tramwaj do Szczawienka i uruchomiono linie 2, 3, 4 (linie tramwajowe o numerze 2 i 3 zostały przemianowane na 8 i 9). Koniec lat sześćdziesiątych to okres systematycznych dostaw taboru trolejbusowego, które przedstawia tabela.
W maju 1961 roku uruchomiono linię numer 5 z Dworca Głównego do Rusinowej, a w roku 1963 roku uruchomiono linię do Sobiecina. Była to ostatnia inwestycja trolejbusowa w Wałbrzychu – planowano jeszcze zastąpienie trolejbusem tramwaju do Szczawna Zdroju (z przedłużeniem do dworca kolejowego oraz wewnątrz uzdrowiska) ale koncepcje tę zarzucono (mimo iż była w trakcie realizacji).
Pierwsze skrócenie trasy trolejbusów nastąpiło już w kwietniu 1967, kiedy ściągnięto sieć z odcinka od dzisiejszej ulicy Wyszyńskiego do pętli w Szczawienku.
W roku 1968 zlikwidowano ostatecznie odcinek Wałbrzych Miasto – Szczawienko, wprowadzając tamże linię autobusową 25. Istniało wtedy 12 linii o numerach od 0 do 11, obsługujących wszystkie najważniejsze dzielnice miasta. Jednak w międzyczasie ilość taboru autobusowego rosła szybciej niż trolejbusów, które w dobie dominacji Mexów zaczęto postrzegać jako zawalidrogi. 1 maja 1968 usunięto trolejbusy z odcinka Dworzec Miasto – Szczawienko i zlikwidowano linie numer 1 i 4, oraz zmieniono trasy linii 2 i 3. 4 maja 1969 r. zlikwidowano sieć nad ulicą Armii Czerwonej od Dworca Miasto do placu Grunwaldzkiego, co zaowocowało likwidacją 1 oraz 7, pojawieniem się linii 0 oraz zmianą trasy szóstki. W 1971 roku na stanie było już tylko 31 trolejbusów, a rok później 21, pozbyto też się jednej stacji prostownikowej.
Rok 1972 to zmierzch komunikacji trolejbusowej w Wałbrzychu. Istniało wówczas pięć linii (0, 3, 4, 9, 10). Jednakże po zlikwidowaniu 1 maja 1972 linii do Sobięcina zostały tylko 0, 3, 4, które przemianowano na A, B, C. Najdłużej przetrwała linia C – do 30 czerwca 1973 r. (A i B zlikwidowano 1 kwietnia tego samego roku).

</doc>
<doc id="454707" url="https://pl.wikipedia.org/wiki?curid=454707" title="Mułła">
Mułła

Mułła ( "mollâ") – w szyizmie: nauczyciel, interpretator praw religijnych i doktryn islamu. Nie jest zaliczany do duchownych. 
Stopnie duchowieństwa szyickiego.
Należy pamiętać, że w islamie nie występuje oficjalnie żadna hierarchia duchowieństwa (w odróżnieniu np. od katolicyzmu), zaś występowanie swego rodzaju „hierarchii” w szyizmie jest wynikiem wiary w imamów.

</doc>
<doc id="454710" url="https://pl.wikipedia.org/wiki?curid=454710" title="Sobór laterański V">
Sobór laterański V

Sobór laterański V – sobór powszechny Kościoła katolickiego, który obradował w latach 1512-1517.
Zwołany został przez papieża Juliusza II w 1512 r., w odpowiedzi na zwołany samowolnie przez część niezadowolonych kardynałów sobór w Pizie w 1511 r. Sobór w Pizie popierał król Francji Ludwik XII i cesarz Maksymilian I Habsburg. Papież szybko zawiesił jego obrady i wezwał kardynałów do stawienia się na Lateranie. 
Uroczyste otwarcie jego obrad nastąpiło 3 maja 1512. W soborze udział wzięło 15 kardynałów, 10 arcybiskupów, 56 biskupów, wielu opatów i generałów zakonów. Sobór zbierał się na 12 sesjach - od 1513 r. już pod przewodnictwem nowego papieża Leona X. Na 9. sesji papież wydał 4 dekrety:
Sobór zezwolił na wybieranie dziesięciny przez 3 lata przez każde państwo na cel wojny z Turcją.
Krytyka soboru.
Sobór ten uważany jest za typowe dla papiestwa tamtego okresu działanie pozorne, mające na celu uspokojenie nastrojów koncyliarystów. Najsurowiej oceniane jest ponowienie przez Leona X bulli "Unam Sanctam" oraz fałszowanie przez papieża zarówno wersetów Pisma Świętego, jak i historii. Leon X zawarł w konstytucji "Pastor aeternus" stwierdzenie, że wcześniejsze sobory "pokornie błagały papieża o zatwierdzenie uchwalonych dekretów", odnosząc je do soborów powszechnych w Nicei (325 r.), Efezie (430 r.), Chalcedonie (451 r.), Konstantynopolu (680 r.), oraz do soboru nicejskiego II (787 r.).
Z kolei historyk von Dollinger nazywa konstytucję "Pastor aeternus" dokumentem, który w całej historii Kościoła nie ma sobie równych pod względem dalekosiężnych skutków. Już w 7 miesięcy po zamknięciu soboru miało miejsce wystąpienie Marcina Lutra.

</doc>
<doc id="454719" url="https://pl.wikipedia.org/wiki?curid=454719" title="Regest">
Regest

Regest – średniowieczne określenie (łac. "regestum" – księga do zapisywania).

</doc>
<doc id="454722" url="https://pl.wikipedia.org/wiki?curid=454722" title="Magdalena Maleeva">
Magdalena Maleeva



</doc>
<doc id="454723" url="https://pl.wikipedia.org/wiki?curid=454723" title="Buczyna karpacka">
Buczyna karpacka



</doc>
<doc id="454725" url="https://pl.wikipedia.org/wiki?curid=454725" title="Sobór laterański II">
Sobór laterański II

Sobór laterański II – sobór powszechny Kościoła katolickiego, który został zwołany przez papieża Innocentego II w kwietniu 1139. Według rachuby katolickiej był X soborem powszechnym. W obradach wzięło udział około 100 biskupów oraz wielu opatów.
Pierwszym jego działaniem była likwidacja skutków schizmy, do jakiej doszło za życia antypapieża, Anakleta II. Wszystkie konsekracje przez niego dokonane uznano za nieważne, a mianowanych przez niego duchownych usunięto z urzędów. Wprowadzono także przepisy, mające zapobiegać schizmom w przyszłości. Ogłoszono ekskomunikę króla Sycylii, Rogera II. Potępiono i wygnano z Włoch Arnolda z Brescii.
Podczas soboru uchwalono kanony przeciwko nadużyciom duchowieństwa: małżeństwom kapłanów, symonii i nadmiernemu przepychowi. Unieważniono wszystkie małżeństwa wyższego duchowieństwa (ograniczając powszechny nikolaizm), zakazano wiernym uczęszczać w Mszach św. odprawianych przez żonatych księży i zabroniono udzielania święceń ich synom. Wprowadzono szereg przepisów regulujących życie osób konsekrowanych, w szczególności mnichów i mniszek. Zakazano także urządzania turniejów rycerskich (śmiertelnie rannym można było udzielić namaszczenia chorych, lecz odmówiono prawa do katolickiego pogrzebu). Przemoc wobec kapłanów i zakonników postanowiono karać ekskomuniką. Wzmocniono regulacje odnoszące się do pokoju Bożego. Zakazano małżeństw między krewnymi. Zobowiązano kler do niepobierania opłat za udzielenie bierzmowania, ostatniego namaszczenia i pogrzebu.
Postanowienia tego soboru można potraktować jako pierwszą w historii Europy międzynarodową konwencję o zasadach prowadzenia wojny. Chrześcijanie wyrzekli się stosowania kuszy i łuku w walkach pomiędzy sobą.

</doc>
<doc id="454728" url="https://pl.wikipedia.org/wiki?curid=454728" title="Żegrze">
Żegrze

Żegrze – część Poznania, a jednocześnie jednostka obszarowa Systemu Informacji Miejskiej, położona na osiedlu samorządowym Żegrze we wschodnim obszarze miasta.
Obejmuje osiedla Polan, Stare Żegrze i Orła Białego oraz rozległy teren aż do południowej części stacji Poznań Franowo, w którego centrum znajduje się Fort II (Stülpnagel) dawnej Twierdzy Poznań.
Granice.
Wedle Systemu Informacji Miejskiej jednostka obszarowa Żegrze znajduje się w granicach:
Historia.
Cały ten obszar wchodził w przeszłości w skład wsi Żegrze nadanej Poznaniowi jako zaplecze gospodarcze w roku 1253, a został ostatecznie włączony do miasta w 1940 r. Wieś szlachecka Zegrz położona była w 1580 roku w powiecie poznańskim województwa poznańskiego.
Według danych ze spisu powszechnego w 1789 (pierwszego w Polsce) Żegrze zamieszkiwało 135 osób, a w 1819 liczyło ono już 142 mieszkańców.
Aż do lat 70. teren zachował charakter i zabudowę wiejską. Wraz z budową nowych osiedli pierwotny charakter obszaru został zniszczony, a sieć hydrologiczna i topograficzna prawie całkowicie zmieniona. Pozostały nieliczne relikty wiejskiej zabudowy, np. kapliczki czy uliczki osiedlowe.
Obszar Żegrza w latach 1954–1990 należał do dzielnicy Nowe Miasto.
W 2000 r. utworzono jednostkę pomocniczą miasta Osiedle Żegrze.
Współcześnie.
W latach 1974–1977 na pograniczu Żegrza i Chartowa powstała nowoczesna trasa wylotowa na Katowice, zwana popularnie Trasą Katowicką. Powstała ona w miejscu założonego w 1939 cmentarza parafii św. Rocha. W związku z likwidacją jego oraz kaplicy cmentarnej, służącej również za kościół, uzyskano zgodę na budowę nowej świątyni pw. Najświętszej Bogarodzicy Maryi.
W połowie lat 90. na nowo ruszyła intensywna rozbudowa osiedli, zwłaszcza Starego Żegrza. Osiedla początkowo nazwane skrótami organizacji społeczno-politycznych ZWM, ZMS i ZMP po okresie transformacji przemianowane zostały na Polan, Stare Żegrze i Orła Białego.
Bezpieczeństwo.
Przy ulicy Bobrzańskiej mieści się remiza Jednostki Ratowniczo-Gaśniczej nr 7 Komendy Miejskiej Państwowej Straży Pożarnej.
Wspólnoty religijne.
Na Żegrzu utworzono dwie parafie kościoła rzymskokatolickiego, które należą do dekanatu Poznań-Rataje i są to:
Przedsiębiorstwa.
Na ulicy Krzywoustego 72 znajduje się siedziba stacji telewizyjnej WTK.
Transport.
Linie tramwajowe.
Przez Żegrze przebiegają 4 linie tramwajowe – 3 dzienne oraz jedna nocna:
Linie autobusowe.
Przez obszar Żegrza przebiegają liczne linie autobusowe, obsługiwane zarówno przez MPK Poznań, jak i innych przewoźników.

</doc>
<doc id="454730" url="https://pl.wikipedia.org/wiki?curid=454730" title="Victor Sjöström">
Victor Sjöström

Victor Sjöström (czasem jako Victor Seastrom, w okresie pracy w USA; ur. 20 września 1879 w Silbodal, obecnie w gminie Årjäng w Värmlands län, zm. 3 stycznia 1960 w Sztokholmie) – szwedzki reżyser, scenarzysta, producent, aktor filmowy i teatralny. Jest zaliczany do najważniejszych twórców kina niemego.
Wraz z Mauritzem Stillerem, z którym pracował dla producenta Charlesa Magnussona i jego wytwórni Svensk Filmindustri, jest twórcą tzw. szkoły szwedzkiej w kinie niemym. Do kina trafił z teatru, w którym również odnosił sukcesy. Jego filmy zaliczane są do największych dzieł w historii kinematografii szwedzkiej. Pracował także w Hollywood. Na kilka lat przed śmiercią wystąpił w słynnym filmie Ingmara Bergmana "Tam, gdzie rosną poziomki" w głównej roli profesora Borga.

</doc>
<doc id="454734" url="https://pl.wikipedia.org/wiki?curid=454734" title="Chrząstka nasadowa">
Chrząstka nasadowa

Chrząstka nasadowa (łac. "cartilago epiphysialis"), tworząca płytkę nasadową, inaczej płytkę wzrostu – tkanka chrzęstna znajdująca się w pobliżu zakończeń rosnącej kości. Jest to miejsce wzrostu kości na długość. W trakcie wzrastania pojawiają się w niej kolejne punkty kostnienia, by po zakończonym wzroście chrząstka ta całkowicie przekształciła się w kość. Po zaniku chrząstki nasadowej pozostaje ślad w postaci podwójnej blaszki kostnej, kresa albo linia nasadowa (łac. "linea epiphysialis"). Proces zaniku chrząstek nasadowych ustaje u kobiet około 16-18. roku życia, zaś u mężczyzn około 20-21. roku życia.
Część trzonu sąsiadującą z chrząstką nasadową nazywamy przynasadą ("metaphysis").
Komórki chrzęstne leżące w sąsiedztwie nasady rozmnażają się i przesuwając się w kierunku trzonu ulegają licznym zmianom, w wyniku których powstaje nowa kość. Zniszczenie chrząstki nasadowej zatrzymuje wzrost trzonu kości długiej.
W przypadku zniszczenia chrząstki nasadowej następuje zahamowanie wzrostu kości na długość. Jeśli zniszczeniu uległy wszystkie strefy chrząstki nasadowej na dość znacznej powierzchni, to powstaje most kostny, łączący nasadę z przynasadą. Jeżeli, natomiast, blok ten wytworzy się pośrodku chrząstki nasadowej, zahamowaniu rośnięcia towarzyszy skrzywienie kości. Gdy mamy do czynienia ze zrostem kostnym części mimośrodkowych nasady i przynasady, powstają zagięcia długiej osi kości (koślawość, szpotawość, przodo- lub tyłozgięcie). Złamania kości długich u dzieci mogą doprowadzić do zahamowania czynności chrząstki nasadowej. Przy zahamowaniu czynności chrząstki nasadowej spowodowanym urazem, zapaleniem ropnym kości i stawu itp. mamy do czynienia ze skróceniem kończyny wynikającym z udziału chrząstki nasadowej w tworzeniu kości.
Obciążenia małe i umiarkowane pobudzają wzrastanie tkanek (kości chrząstki stawowej), a nadmierne działają szkodliwie (złamania zmęczeniowe, zwyrodnienie stawu).
Jeśli długotrwały nacisk działa na rosnącą kość w jej osi długiej i przekracza jej indywidualny stopień tolerancji, to obserwujemy zahamowanie rośnięcia kości na długość. Po raz pierwszy zjawisko to opisał Delpech. Przeprowadzono doświadczenia na zwierzętach, które wykazały, że stopień zahamowania rośnięcia kości jest proporcjonalny do:
Im organizm młodszy, tym mniejszymi siłami zahamować można wzrastanie jego kości. W momencie gdy ustanie działanie nadmiernego obciążenia kości, wzrastanie może postępować normalnie lub w sposób wzmożony, pod warunkiem, że wskutek długotrwałego przeciążenia nie doszło do zaniku chrząstki nasadowej.
Nadmierny, ale niesymetryczny ucisk chrząstki nasadowej powoduje nierównomierne zahamowanie rośnięcia, większe po stronie silniejszego ucisku.
Mechanizm ten prowadzi do wygięcia osi kończyny. Kierunek zagięcia kątowego osi kończyny jest pochodną kierunku działania siły, a stopień jej zagięcia jest wynikiem wartości siły i czasu jej działania.

</doc>
<doc id="454737" url="https://pl.wikipedia.org/wiki?curid=454737" title="Szczepankowo (Poznań)">
Szczepankowo (Poznań)

Szczepankowo – część miasta Poznania, w obrębie osiedla samorządowego Szczepankowo-Spławie-Krzesinki.
Topografia.
Szczepankowo zostało założone w roku 1931 przez "Komunalną Kasę Oszczędności Miasta Poznania" po parcelacji folwarku Mycielskich. W roku 1942 zostało włączone w granice Poznania. Przez długi czas pozostawało dzielnicą ogrodniczo-rolniczą, zachowując częściowo ten charakter aż po lata współczesne. Na Szczepankowie bieg rozpoczynają trzy cieki: Dworski Rów, Łężynka i Pokrzywka.
W 1992 r. utworzono jednostkę pomocniczą miasta Osiedle Szczepankowo-Spławie.
W 1994 r. zmieniono granice i nazwę osiedla na Szczepankowo-Spławie-Krzesinki.
Nazwy ulic w tej części miasta związane są z rolnictwem i roślinnością.
Komunikacja.
Szczepankowo obsługiwane jest przez linie autobusowe MPK Poznań oraz podmiejskie obsługiwane przez Zakład Komunalny w Kleszczewie:
Główną oś komunikacyjną stanowi ulica Szczepankowo.

</doc>
<doc id="454741" url="https://pl.wikipedia.org/wiki?curid=454741" title="Sprężykowate">
Sprężykowate

Sprężykowate, sprężyki (Elateridae) – rodzina chrząszczy z podrzędu wielożernych i infrarzędu sprężykokształtnych. Kosmopolityczna. Liczy około 10 tysięcy opisanych gatunków. Larwy są drapieżne, saprofagiczne, rzadziej roślinożerne. Imagines mają wydłużone ciała i zazwyczaj potrafią podskakiwać po przewróceniu na grzbiet, dzięki mechanizmowi sprężynującemu. W rodzinie spotykana jest neotenia i zdolność do bioluminescencji.
Opis.
Owady dorosłe.
Chrząszcze te mają ciało długości od 1 do 60 mm, jajowate do wąsko podłużnego, najczęściej owłosione. Ubarwienie zwykle czarne lub brązowe, ale może być też metaliczne lub z elementami jaskrawo czerwonymi czy żółtymi. Głowę mają prognatyczną do hipognatycznej, z oczami położonymi bocznie i piłkowanymi lub grzebykowatymi czułkami osadzonymi poniżej listewki. Brak u nich nadustka, a warga górna jest w pełni ruchoma. Żuwaczki są łukowate. Przedtułów łączy się ruchomo ze śródtułowiem, co umożliwia działanie mechanizmu sprężynującego. Składa się on z międzybiodrowego wyrostka przedpiersia, wchodzącego w pozycji spoczynkowej w środkową bruzdę na śródpiersiu, z której może się gwałtownie wyślizgnąć, doprowadzając do wyrzutu owada. Przód przedpiersia może być ścięty lub formować płatek przykrywający od spodu narządy gębowe. Przedplecze często ma wystające tylne kąty. Duży, prawie trójkątny hypomeron u wielu gatunków ma bruzdy do chowania czułków. Pokrywy są wydłużone, wyposażone w 9 (rzadko 10) punktowanych lub bruzdowatych rzędów. Skrzydła tylne zwykle w pełni wykształcone. Odnóża są smukłe, o wszystkich stopach pięcioczłonowych. Na odwłoku widocznych jest pięć sternitów. Edeagus jest zwykle prosty i spiczasty, a paramery mogą być spiczaste, strałkowate lub u szczytu haczykowate.
Od powyższego opisu znacznie odbiegają Drilini i Cebrionini (do niedawna traktowane jako osobne rodziny). U obu tych grup pojawiają się miękkie, słabo zesklerotyzowane ciała i neoteniczne samice, u Drilini larwokształtne i bezskrzydłe.
Larwy.
Larwy typowych sprężykowatych, są długie i wąskie, prawie walcowate lub spłaszczone, długości do 60 mm. Ich oskórek może mieć różny stopień sklerotyzacji, a w przypadku gdy jest on twardy larwy określane są mianem drutowców. Głowę mają prognatyczną, klinowatą, pozbawioną nadustka i wargi górnej, wyposażoną w liczące 1–3 ząbki nasale na przedniej krawędzi. Przyoczka larwalne występują w liczbie do 6 par. Głaszczki obu par są dobrze rozwinięte, a trójczłonowe czułki mają 1–6 narządów zmysłowych na członie drugim. Odnóża są smukłe, 5-członowe. Odwłok buduje 10 segmentów, z których dziewiąty ma różnie zmodyfikowany tergit oraz u części gatunków żeberkowany lub opatrzony hakami sternit. Odmiennie zbudowane są larwy Drilini, cechujące się m.in. tylko 2-członowymi głaszczkami wargowymi i obecnością wyrostków pleuralnych oraz bocznych tergalnych na odwłoku, które jednak ulegają redukcji w ostatnim stadium.
Biologia i występowanie.
Larwy rozwijają się w glebie, ściółce leśnej lub martwej materii roślinnej. Są drapieżne, saprofagiczne lub wszystkożerne. Niektóre są roślinożercami, odżywiającymi się korzeniami i nasionami traw, a okazjonalnie także bulwami i korzeniami warzyw. We wszystkich przypadkach pobierają pokarm płynny, trawiony zewnętrznie. Osobniki dorosłe zwykle są aktywne po południu, wieczorem czy w nocy. W plemieniu Pyrophorini mają narządy świetlne. Pokarmem imagines mogą być piersiodziobe, owocniki grzybów, przejrzałe owoce czy nektar. Po przewróceniu na grzbiet mogą wykonywać skoki, dzięki mechanizmowi sprężynującemu, co chroni je przed napastnikami. Spotykane jest także ubarwienie ostrzegawcze, będące tu przypadkiem mimikry.
Rodzina kosmopolityczna. W Nearktyce stwierdzono niespełna tysiąc gatunków, a w Polsce 139.
Systematyka.
Rodzina ta liczy około 10 tysięcy opisanych gatunków, będąc największą spośród sprężyków i sprężykokształtnych oraz dziewiątą wśród chrząszczy. Analizy molekularne jako jej najbliższych krewnych wskazują Phengodidae, Rhagophthalmidae i rozgniotkowate. Podział sprężykowatych na podrodziny nie jest stabilny. W systemie Boucharda i innych z 2011 zaliczono tu 18 podrodzin:
W 2011 Kundrata i Bocák na podstawie badań molekularnych włączyli do Agrypninae ślimacznikowate jako Drilini, do Elaterinae włączyli Cebrioninae jako plemię Cebrionini, a Dendrometrinae, Oxynopterinae i Pityobiinae włączyli w randze plemion (Pityobini, Oxynopterini i Dendrometrini) do Denticolinae.

</doc>
<doc id="454746" url="https://pl.wikipedia.org/wiki?curid=454746" title="Wyżyna Sandomierska">
Wyżyna Sandomierska

Wyżyna Sandomierska (342.35), nazywana również Wyżyną Opatowską – wschodnia część Wyżyny Kieleckiej. Rozciąga się pomiędzy Górami Świętokrzyskimi na zachodzie i południowym zachodzie, Przedgórzem Iłżeckim na północy a doliną Wisły na wschodzie. Fundament jej stanowią skały budujące Góry Świętokrzyskie, we wschodniej części osady pochodzenia morskiego (miocen) przykryły tenże fundament. Cały obszar jest pokryty utworami lessowymi, powierzchnia jego jest zrównana. Płynące tu rzeki, Koprzywianka, Opatówka, Kamionka i Świślina, rozcinają go. Wyżyna Sandomierska ma powierzchnię około 1140 km². Znajdują się tu dwa rezerwaty obejmujące lasy mieszane i jeden chroniący roślinność sucholubną.
Wysokość wynosi od 180 m n.p.m. w okolicach Sandomierza do 300 m n.p.m. u podnóża Gór Świętokrzyskich.
Wschodni kraniec wyżyny stanowią Góry Pieprzowe.

</doc>
<doc id="454747" url="https://pl.wikipedia.org/wiki?curid=454747" title="TOSLINK">
TOSLINK

TOSLINK (oficjalnie EIAJ optical) - standard interfejsu umożliwiającego przesyłanie sygnału cyfrowego audio (S/PDIF) kablem światłowodowym. Stosowany w domowym sprzęcie audio, komputerach, konsolach oraz urządzeniach przenośnych. Standard obejmuje również transmisję optyczną w zakresie przesyłu cyfrowych danych (Fast Ethernet i FireWire).
Historia.
Interfejs został opracowany i opatentowany w 1983 roku przez firmę Toshiba (stąd nazwa wywodząca się od "TOShiba LINK"). Toshiba pierwotnie zaprojektowała TOSLINK do przesyłania stereofonicznego strumienia RAW PCM audio, pomiędzy produkowanymi przez nią odtwarzaczami CD a wzmacniaczami. Wkrótce potem pozostali producenci odtwarzaczy CD zaadaptowali ten interfejs w swoich produktach. Z pojawieniem się w domowych urządzeniach audio wielokanałowego dźwięku 5.1, gniazdo TOSLINK obok RCA (Cinch) stało się obowiązkowym elementem tych urządzeń.
Technologia.
Transmisja prowadzona jest światłowodem o średnicy 1 mm za pomocą impulsów światła czerwonego (długość fali 660 nm). Maksymalna przepustowość obecnej wersji wynosi 25 Mbps dla zastosowań audio oraz 125 Mbps dla Fast Ethernet i FireWire (pierwotnie 3.1 Mbps). W przeciwieństwie do połączeń galwanicznych, transmisja z wykorzystaniem światłowodu zapewnia odporność na zakłócenia elektromagnetyczne. Do wad światłowodów zaliczyć można: brak połączenia galwanicznego masy w łączonych urządzeniach, podatność przewodów na uszkodzenia mechaniczne (łamliwość), ograniczenie długości do około 10 m (według specyfikacji 5 m; istnieją rozwiązania umożliwiające zwiększenie długości ponad 10 m).
Mini-TOSLINK.
Standardowe złącze TOSLINK przedstawiono na górnej fotografii. Stosuje się również wersję hybrydową z wykorzystaniem zmodyfikowanego złącza minijack zwaną Mini-TOSLINK. Takie złącze ma w centralnej części gniazda umieszczony element emisyjny, a we wtyczce zakończenie światłowodu. Przy użyciu tego złącza można przesyłać zamiennie sygnał S/PDIF w wersji optycznej, elektrycznej oraz sygnał stereofoniczny analogowy. Na drugiej fotografii przedstawiono przejściówkę umożliwiającą podłączenie standardowego wtyku TOSLINK do gniazda Mini-TOSLINK.

</doc>
<doc id="454748" url="https://pl.wikipedia.org/wiki?curid=454748" title="Wyżyna Opatowska">
Wyżyna Opatowska



</doc>
<doc id="454750" url="https://pl.wikipedia.org/wiki?curid=454750" title="Józef Zachariasz Bem">
Józef Zachariasz Bem



</doc>
<doc id="454752" url="https://pl.wikipedia.org/wiki?curid=454752" title="Mauritz Stiller">
Mauritz Stiller

Mauritz Stiller, właśc. Mosze Stiller (ur. 17 lipca 1883 w Helsinkach, zm. 18 listopada 1928 w Sztokholmie) – fiński reżyser, scenarzysta i aktor filmowy i teatralny, jeden z czołowych twórców kina niemego.
Pochodził z żydowskiej rodziny zamieszkałej w Finlandii.
Wraz z Victorem Sjöströmem współtworzył przełomowy nurt w światowym kinie niemym, zwany "szkołą szwedzką". To on odkrył dla kina Gretę Garbo i przywiózł ją do Hollywood, współtworząc jedną z największych aktorskich karier w dziejach kina. Sam również pracował przez jakiś czas w USA, ale nie odnalazł się w tamtejszym systemie produkcyjnym.

</doc>
<doc id="454753" url="https://pl.wikipedia.org/wiki?curid=454753" title="Oben am jungen Rhein">
Oben am jungen Rhein



</doc>
<doc id="454761" url="https://pl.wikipedia.org/wiki?curid=454761" title="Contrat première embauche">
Contrat première embauche

CPE, Contrat première embauche "(Kontrakt na pierwsze zatrudnienie)" – specjalny typ francuskiej umowy o pracę, pozwalającej na zwalnianie pracowników do 26 roku życia przez pierwsze dwa lata zatrudnienia, bez uzasadnienia ani konsekwencji prawnych. Umowa ta nigdy nie została wprowadzona w życie z powodu protestów społecznych.
Historia umowy.
Ustawa dotycząca tej umowy została zaproponowana przez Dominique'a de Villepin, francuskiego premiera, członka partii rządzącej UMP (centro-prawicowej). Wobec stałego i wysokiego bezrobocia wśród francuskiej młodzieży (23 % młodych ludzi poniżej 26 roku życia jest we Francji bez pracy), rząd de Villepina ogłosił bataille pour l'emploi "(bitwę o zatrudnienie)". Pierwszym elementem tej polityki był Contrat nouvelle embauche "(Kontrakt nowego zatrudnienia)" - pozbawiony ograniczenia czasowego, dostosowany do przedsiębiorstw zatrudniających mniej niż 20 pracowników. Podczas dwóch lat od daty podpisania CNE, pracownik mógł zostać oddalony bez podania motywu (otrzymując przy tym 8 % całości swych dotychczasowych zarobków).
Wobec pojawiających się głosów sprzeciwu wobec projektu ustawy dot. CPE, de Villepin zdecydował się na skorzystanie (9 lutego 2006) z procedury przyspieszonej, na podstawie artykułu 49.3 francuskiej Konstytucji, który pozwala na uznanie za legalną ustawy, która nie przeszła przez zwykłe głosowanie parlamentarne, a została zaadaptowana w trybie pilnym przez Zgromadzenie Narodowe ("Assemblée Nationale"); artykuł ten jest stosowany wyłącznie w sytuacjach wyjątkowych, wobec sprzeciwu większości parlamentarnej.
Szczegóły umowy.
Umowa ta, w wersji zaproponowanej początkowo przez premiera, jest opracowana na podstawie klasycznej umowy na czas nieokreślony, z tym jednak wyjątkiem, że można ją zerwać bez zwykłych w tych wypadkach konsekwencji prawnych i finansowych gdy pracownikami są młodzi ludzie przed ukończeniem 26 roku życia w firmach zatrudniających ponad 20 osób. Pracodawca ma prawo zwolnić pracownika bez pisemnego wyrażenia przyczyny podczas "okresu konsolidacji" (2 lata) – jednak zwolnienie to, z punku widzenia prawa, jest "zerwaniem okresu próbnego", i pracownik otrzymuje w jego skutku 8% całości swych dotychczasowych zarobków. Po sześciu miesiącach pracy, prócz ustawowych 8%, pracownik otrzymuje odszkodowanie miesięczne o wysokości 490 € miesięcznie (przez 2 miesiące). Staże oraz umowy na czas określony odbyte w danej firmie są odliczane od "okresu konsolidacji". 
Ustawa o CPE jest częścią "Projektu ustawy o równości szans" (fr. "Projet de loi pour l’égalité des chances").
Protesty przeciwko "CPE".
W marcu 2006, część uniwersytetów francuskich stało się miejscem protestów przeciwko wprowadzonej ustawie. Skala tych manifestacji porównywalna jest zdaniem komentatorów do wydarzeń z paryskiego maja 1968. Uniwersytet Paryski, główne miejsce starć w początkowym okresie protestów, pozostaje zamknięty, pod stałą ochroną sił porządku (CRS).
Decyzja prezydenta Chiraca z 31 marca 2006 uznana została za przejaw braku zrozumienia dla rewindykacji protestujących. 4 kwietnia odbyła się kolejna manifestacja przeciwko CPE, i zgromadziła ona, zdaniem policji, około miliona protestujących w całej Francji, a według związków zawodowych i organizacji studenckich - ponad trzy miliony. Manifestanci odmawiają jakichkolwiek negocjacji, żądając wycofania przyjętej ustawy.
Działania polityczne wokoło projektu ustawy.
30 marca 2006 francuski Rada Konstytucyjna ("Conseil constitutionnel") ogłosiła zatwierdzenie ustawy w wersji zaproponowanej początkowo przez premiera Francji.
31 marca 2006, prezydent Jacques Chirac zadecydował o promulgacji ustawy w wersji zmodyfikowanej. Wyraził on wolę zmiany trwania okresu konsolidacji (rok zamiast dwóch lat), oraz nałożył zobowiązanie do podania przez pracodawcę przyczyny zwolnienia młodego pracownika. 
10 kwietnia, biuro prezydenta ogłosiło wycofanie się prezydenta Francji z projektu ustawy. CPE, czyli ósmy artykuł projektu "ustawy o równości szans", ma być zastąpiony, według Chiraca, "dyspozycją prawną promującą wejście młodzieży będącej w szczególnie trudnej sytuacji na rynek pracy" (cytat za "Le Monde"). Dominique de Villepin potwierdził wycofanie się z projektu, i zapowiedział, że nowa propozycja ustawy zostanie zaprezentowana tego samego dnia. Decyzja prezydenta spotkała się z entuzjazmem związków zawodowych. Organizacje studenckie zapowiedziały natomiast, że kolejnym obiektem protestów stanie się wspomniany "Contrat nouvelle embauche", dotyczący firm zatrudniających mniej niż 20 pracowników.

</doc>
<doc id="454772" url="https://pl.wikipedia.org/wiki?curid=454772" title="Antonin Magne">
Antonin Magne

Antonin Magne (ur. 15 lutego 1904 w Ytrac, zm. 8 września 1983 w Arcachon) – francuski kolarz szosowy i torowy, dwukrotny medalista szosowych mistrzostw świata.
Kariera.
Pierwszy medal w karierze Antonin Magne zdobył w 1933 roku, kiedy zajął drugie miejsce w wyścigu ze startu wspólnego podczas szosowych mistrzostw świata w Montlhéry. W zawodach tych wyprzedził go jedynie jego rodak Georges Speicher, a trzecie miejsce zajął Holender Marinus Valentijn. Na rozgrywanych trzy lata później mistrzostwach świata w Bernie w tej samej konkurencji był najlepszy. Wyprzedził tam Włoch Aldo Biniego oraz Theofiela Middelkampa z Holandii. Ponadto był między innymi pierwszy w wyścigu Paryż-Limoges i Grand Prix Wolber w 1927 roku, drugi w Circuit de Champagne w 1928 roku, pierwszy w Paryż-Limoges i Circuit des villes d’eaux d’Auvergne w 1929 roku, drugi w Paryż-Caen i Vuelta al País Vasco oraz trzeci w Paris-Roubaix w 1930 roku, drugi w Paryż-Tours w 1933 roku, a w latach 1934-1936 zwyciężał w Grand Prix des Nations. Dwukrotnie startował w Giro d’Italia, zajmując między innymi 29. miejsce w 1931 roku. Nigdy nie wystąpił na igrzyskach olimpijskich.
Nazywano go „Wulkanem z Owernii”, z powodu częstych prób ucieczki i oderwania się od peletonu. W 1931 taka próba się udała i na etapie z Pau do Luchon, przy zjeździe z Col du Tourmalet uciekł przeciwnikom i uzyskał 9 minut przewagi. Włożył żółtą koszulkę i nie oddał jej już do końca wyścigu. Pomagali mu w tym dwaj inni francuscy kolarze: Charles Pélissier i André Leducq. W zwycięstwie edycji 1934 pomagał mu z kolei młody René Vietto, który wielokrotnie musiał rezygnować ze swoich ambicji i oddawać swój sprzęt liderowi drużyny. Sam Vietto wygrał kilka etapów, a na koniec zwyciężył w klasyfikacji górskiej. W 1934 roku Magne został pierwszym w historii zwycięzcą czasówki rozgrywanej podczas Tour de France. Ponadto Magne zajął drugie miejsce w klasyfikacji generalnej w 1936 roku, a sześć lat wcześniej był trzeci.
Jako zawodowiec startował w latach 1926-1941.
Magne na Tourze.
Magne wygrał łącznie 10 etapów Tour de France.

</doc>
<doc id="454777" url="https://pl.wikipedia.org/wiki?curid=454777" title="Związek Północnoniemiecki">
Związek Północnoniemiecki

Związek Północnoniemiecki () – związek państw utworzony przez Prusy w 1867, po wojnie austriacko-pruskiej i rozwiązaniu Związku Niemieckiego. Na początku był to związek wojskowy, a od 1 lipca 1867 państwo federalne.
Historia.
Do Związku Północnoniemieckiego weszły 22 państwa niemieckie położone na północ od linii Menu oraz Królestwo Prus wraz z jego częściami nienależącymi do uprzednio istniejących Świętego Cesarstwa Rzymskiego i Związku Niemieckiego: Prowincją Prusy, Wielkim Księstwem Poznańskim oraz wchodzącymi w skład Prowincji Pomorze terytoriami ziemi lęborsko-bytowskiej i dawnego starostwa drahimskiego. Do Związku nie weszły: Cesarstwo Austrii, Bawaria, Wirtembergia, Badenia, Luksemburg, Liechtenstein i część Hesji.
W 1867 Reichstag uchwalił nową konstytucję opracowaną przez Ottona von Bismarcka (kanclerz Związku), była ona wstępem do zjednoczenia Niemiec pod egidą Prus. Związek istniał do 1871.
Przewodniczącym Związku Północnoniemieckiego był król Prus, który był także naczelnym wodzem armii oraz floty w czasie wojny i pokoju, a przy okazji otrzymał prawo "veta" do zmian w konstytucji Związku. Decyzje króla Prus jako przewodniczącego Związku wymagały kontrasygnaty kanclerza, z wyjątkiem spraw wojskowych. Kolegialnymi organami Związku były Sejm Rzeszy (Reichstag) i Rada Związku (Bundesrat). Sejm realizował kompetencje ustawodawcze i ratyfikował umowy międzynarodowe. Większość ustaw uchwalanych przez Reichstag musiała być zatwierdzana przez Radę, która także wydawała rozporządzenia do ustaw uchwalonych przez Reichstag. Zwraca uwagę fakt, iż w kompetencji Sejmu nie figurowały sprawy wojskowe. Sejm wybierany był w głosowaniu powszechnym, bezpośrednim i jawnym przez mężczyzn, którzy ukończyli 25. rok życia. Powszechnego głosowania nie wprowadzono w samych Prusach, gdzie nadal obowiązywało trójklasowe prawo wyborcze. Rada Związku posiadała także uprawnienia administracyjne i pełniła funkcję sądu rozjemczego między członkami federacji. Składała się z 43 przedstawicieli (z czego 17 z Prus) mianowanych przez rządy państw wchodzących w skład Związku Północnoniemieckiego. Prusy, przy pomocy delegatów z małych państw północnych, dysponowały zawsze większością w Radzie (14 głosów wystarczyło, by nie dopuścić do żadnych zmian w konstytucji). Rada realizowała swoje uprawnienia przy pomocy wydziałów. Powoływała także Prezydium Rady, do którego należała władza wykonawcza. Na czele Prezydium stał kanclerz (pierwszym i jedynym był Otto von Bismarck), który był także premierem rządu pruskiego i ministrem spraw zagranicznych Prus.

</doc>
<doc id="454781" url="https://pl.wikipedia.org/wiki?curid=454781" title="Serge Lifar">
Serge Lifar

Serge Lifar, właśc. Siergiej Michajłowicz Lifar (, , ur. 2 kwietnia 1905 w Kijowie, zm. 15 grudnia 1986 w Lozannie) – francuski tancerz i choreograf, urodzony w Imperium Rosyjskim, pochodzenia ukraińskiego.
Życiorys.
Ukończył gimnazjum, studiował w konserwatorium grę na fortepianie i skrzypcach, a na początku rewolucji zaczął uczęszczać do państwowej szkoły baletowej, gdzie uczył się tańca u Niżyńskiej. 
W 1923 przyłączył się do zespołu Diagilewa, zjawiając się jako „piąte koło u wozu” z grupą czterech chłopców, po których posłał Diagilew. Wkrótce pod kierunkiem mistrza Cecchettiego poczynił ogromne postępy i po dwóch latach został pierwszym tancerzem zespołu. 
W 1929 roku przedstawił swoją pierwszą pracę choreograficzną – nową wersję „"Lisa”" Strawinskiego. W 1930 roku zaangażował się do Opery paryskiej jako pierwszy tancerz i choreograf, stając się w dwa lata później profesorem. Z krótką przerwą w latach 1944-1946, kierował zespołem baletowym Opery dla którego opracował około 45 baletów, przywracając mu w ten sposób zainteresowanie szerokiej publiczności i wychowując wielu świetnych tancerzy. W ten sposób wskrzesił wielkie tradycje baletu francuskiego. 
Lifar stworzył we Francji zawód tancerza, zbudował fundament dla pracy Rolanda Petit i Janine Charrat oraz wychował tak wybitnych artystów, jak Yvette Chauvire, Renee Jeanmaire i Jean Babilee. Można by jeszcze wymienić cały szereg innych, włączając wielu z samej opery, między którymi znajduje się Josette Clavier.

</doc>
<doc id="454788" url="https://pl.wikipedia.org/wiki?curid=454788" title="Ustrój polityczny Andory">
Ustrój polityczny Andory

Ustrojem politycznym Andory jest monarchia konstytucyjna, w której funkcje głowy państwa sprawują wspólnie dwa podmioty (współksiążęta Andory): prezydent Francji i katolicki biskup katalońskiego miasta La Seu d'Urgell. Do niedawna, w systemie politycznym tego państwa brak było wyraźnego podziału pomiędzy władzami wykonawczą, ustawodawczą i sądowniczą. Zmieniło się to w 1993 roku. Kiedy władze tego państwa postanowiły rozpocząć proces zbliżania się do struktur Unii Europejskiej, Rada Europy zaleciła im uchwalenie nowej ustawy zasadniczej spełniającej standardy demokratyczne. Projekt nowej konstytucji ustaliła Komisja Trójstronna, złożona z przedstawicieli sprawujących obowiązki głowy państwa, Rady Generalnej i Rady Wykonawczej.
Głowa państwa.
Kolegialną głową państwa są w Andorze dwaj równi prawem współksiążęta. Dwupodmiotowa głowa państwa została ustanowiona w 1278 roku na mocy "Traktatu o Wspólnej Suwerenności", zawartego pomiędzy hiszpańskim biskupem Urgell i francuskim hrabią Foix.
Obecnie, na mocy konstytucji z 1993 roku, obydwa podmioty na terytorium Andory reprezentują delegaci, pomimo tego, że zarówno Hiszpania, jak i Francja posiadają tam swoje ambasady. Każdy kolejny prezydent Francji oraz każdy kolejny biskup La Seu d'Urgell nie posiadają prawa weta wobec aktów prawnych uchwalanych przez władzę ustawodawczą, ale zatwierdzają np. umowy międzynarodowe zawierane z ich państwami dotyczącymi m.in. wewnętrznego bezpieczeństwa, obrony, terytorium, reprezentacji dyplomatycznej, sądowej i policyjnej współpracy.
Rada Generalna.
Parlament Andory to Rada Generalna ("Consell General de las Valls") złożona z 28 członków. Wybierani oni są w wyborach powszechnych na kadencję trwającą 4 lata. Kraj podzielony jest na jednostki organizacyjne nazywane parafiami (hisz. "parroquies", liczba pojedyncza – "parroquia"), których jest 7. Do wejścia w życie nowej konstytucji, wybierano 4 posłów z każdej. Taki system preferował małe parafie (liczące od 350 osób, największe – 2600). W obecnej konstytucji natomiast zapisano iż 1/2 Rady pochodzi z wyborów odbywających się według starego systemu, a pozostała połowa wybierana z ogólnokrajowych list partyjnych.
Sindic i jego zastępca to osoby wybierane przez Radę na 3 lata (z możliwością jednej reelekcji), których zadaniem jest wdrażanie decyzji parlamentu. Nie mają jednak żadnych samodzielnych uprawnień, wszystkie ich decyzje muszą zostać zatwierdzone przez Radę.
Partie polityczne: 
Rada Wykonawcza.
Rada Wykonawcza zaczęła działać od 1981 roku. Złożona jest ona z głowy rządu (fr. "Cap de Govern") i siedmiu ministrów. Co 4 lata, zaraz po wyborach, Rada Generalna wybiera głowę rządu, który wyznacza pozostałych członków Rady Wykonawczej.
Sądownictwo.
Sądy w Andorze są niezawisłe. Posiadają strukturę trójszczeblową:

</doc>
<doc id="454793" url="https://pl.wikipedia.org/wiki?curid=454793" title="Narwa (rzeka)">
Narwa (rzeka)

Narwa ("Narva", "Narowa") (est. "Narva jõgi"; ros. "Нарва") – rzeka graniczna oddzielająca estońską prowincję Ida-Virumaa od Rosji. Rzeka łączy jezioro Pejpus ("Peipsi") z Zatoką Fińską. Przy jej ujściu znajduje się miasto Narwa. Wpada do niej Tõrvajõgi.

</doc>
<doc id="454797" url="https://pl.wikipedia.org/wiki?curid=454797" title="Tomasz Wieszczycki">
Tomasz Wieszczycki

Tomasz Witold Wieszczycki (ur. 21 grudnia 1971 w Łodzi) – polski piłkarz, komentator, trener piłkarski.
Kariera zawodnicza.
Podczas kariery występował na pozycji środkowego pomocnika, a pod koniec swojej kariery także jako stoper.
Wieszczycki swoją karierę zaczynał w ŁKS Łódź. W łódzkiej drużynie przez siedem lat gry wystąpił w 190 meczach ligowych i strzelił w nich 47 goli. Dobra postawa spowodowała, że w 1995 roku "Wieszczu" przeszedł do Legii. Po pierwszym sezonie gry w stołecznym klubie piłkarz został kupiony przez francuski Le Havre AC, z którym zajął 14. miejsce w Ligue 1. W 1998 roku powrócił do ŁKS-u, z którym po pół roku gry zdobył mistrzostwo Polski. Po następnych dwóch sezonach Wieszczycki przeszedł do Polonii. Z warszawskim zespołem zdobył mistrzostwo Polski, Puchar Ligi, Puchar Polski oraz Superpuchar. Przed sezonem 2001/2002 zawodnik przeniósł się do OFI Kreta. Spędził tam tylko rundę jesienną po czym podpisał kontrakt z Dyskobolią. Piłkarską karierę zakończył 3 kwietnia 2004 roku w meczu z Polonią Warszawa przegranym przez jego drużynę 3:1.
Wieszczycki w reprezentacji Polski grał w latach 1994-2000. Przez ten okres wystąpił w 11 meczach i strzelił w nich 3 gole.
W polskiej Ekstraklasie rozegrał 363 mecze i strzelił w nich 99 goli.
Kariera trenerska.
W 2006 ukończył kurs trenerski, który daje mu uprawnienia do pracy z zespołami drugiej ligi.
4 listopada 2011 został tymczasowym trenerem ŁKS-u Łódź po rezygnacji Michała Probierza. Po klęsce ŁKS-u 4:0 w ligowym spotkaniu z Ruchem Chorzów na stanowisku zastąpił go Ryszard Tarasiewicz.
Inna działalność.
Po zakończeniu kariery zawodniczej pracuje jako ekspert komentujący mecze polskiej ekstraklasy w Canal+ Polska. Komentuje też mecze ligi angielskiej i hiszpańskiej.

</doc>
<doc id="454800" url="https://pl.wikipedia.org/wiki?curid=454800" title="Jerzy Wilde">
Jerzy Wilde

Jerzy Wilde (ur. 19 grudnia 1956 w Więcborku) – polski entomolog, pszczelarz, profesor nauk rolniczych, wykładowca Uniwersytetu Warmińsko-Mazurskiego w Olsztynie.
Życiorys.
Studia ukończył w 1981 roku (ART w Olsztynie) i uzyskał stopień mgr inż. Pracę doktorską obronił w 1988 na Akademii Rolniczo-Technicznej w Olsztynie. Habilitował się w 1994 na SGGW. Tytuł profesora uzyskał w 2000 roku. 

</doc>
<doc id="454803" url="https://pl.wikipedia.org/wiki?curid=454803" title="Andrzej Jadwiszczak">
Andrzej Jadwiszczak

Andrzej Jadwiszczak (ur. 2 września 1957 r. w Łodzi) - entomolog, koleopterolog, badacz Coccinellidae z całego świata, wydawca książek przyrodniczych i entomologicznych.
Opublikował 17 prac naukowych, opisał jeden nowy dla nauki rodzaj i 14 nowych dla nauki gatunków. Odbył kilka wypraw badawczych do krajów tropikalnych. Współautor "World Catalogue of Coccinellidae: Epilachninae".
Ważniejsze prace: Studies on the Oriental Epilachninae (Coleoptera, Coccinellidae); New and little known Oriental Epilachna Chevrolat species (Coleoptera, Coccinellidae),
Posiada zbiór chrząszczy z całego świata, ok. 21 000 okazów (w tym ok. 11 500 Coccinellidae) w prywatnej kolekcji w Olsztynie.
Wydawca i redaktor czasopisma Notatki Entomologiczne, właściciel wydawnictwa Mantis, od 2004 r. prezes Klubu Przyrodników Warmii i Mazur. Od 2006 r. redaktor naczelny kwartalnika Natura - Przyroda Warmii i Mazur.

</doc>
<doc id="454810" url="https://pl.wikipedia.org/wiki?curid=454810" title="Izabella z Hainaut">
Izabella z Hainaut

Izabella z Hainaut fr. "Isabelle de Hainaut" (ur. 23 kwietnia 1170, w Lille, zm. 15 marca 1190, w Paryżu) – królowa Francji jako pierwsza żona Filipa II Augusta.
Życiorys.
Urodzona w Lille, była córką Baldwina V, hrabiego Hainaut i hrabiny Małgorzaty I Flandryjskiej. W wieku 10 lat, w 1180 została wydana za mąż za króla Filipa II Augusta. W posagu wniosła hrabstwo Artois. Koronacja Izabelli na królową małżonkę Filipa odbyła się w bazylice Saint-Denis 28 maja 1180.
Ponieważ Baldwin V podawał się za potomka Karola Wielkiego, współcześni kronikarze postrzegali to małżeństwo jako unię dynastii Karolingów i Kapetyngów. Chociaż niektórzy kronikarze wychwalali zalety jej urody i charakteru, nie udało się jej zdobyć uczuć Filipa. Wręcz przeciwnie, w 1184, podczas wojny we Flandrii król, wobec przyłączenia się swojego teścia Baldwina do wrogiego obozu, zwołał radę królewską w Sens, w celu oddalenia Izabelli. Robert I z Dreux, wuj króla, skutecznie storpedował ten pomysł.
Izabella i Filip mieli trzech synów:
Izabella zmarła dzień po urodzeniu bliźniaków, a synowie przeżyli ją tylko o trzy dni. Została pochowana w katedrze Notre-Dame, w Paryżu.

</doc>
<doc id="454818" url="https://pl.wikipedia.org/wiki?curid=454818" title="Język lacki">
Język lacki



</doc>
<doc id="454821" url="https://pl.wikipedia.org/wiki?curid=454821" title="Izolacja rozrodcza">
Izolacja rozrodcza

Izolacja rozrodcza zapobiega krzyżowaniu się już istniejących gatunków. Dzięki temu pula genów określonego gatunku nie miesza się z pulą innego, blisko spokrewnionego gatunku.
Rozróżniana jest izolacja prezygotyczna i izolacja postzygotyczna.
Izolacja prezygotyczna.
Zachodzi kiedy osobniki z dwóch populacji nie są w stanie wygenerować w warunkach naturalnych zygoty. Przykłady izolacji:

</doc>
<doc id="454822" url="https://pl.wikipedia.org/wiki?curid=454822" title="Rozkład biegunowy operatora">
Rozkład biegunowy operatora

Rozkładem biegunowym operatora działającego w przestrzeni Hilberta formula_1 nazywamy takie przedstawienie operatora formula_2 dla którego
Przedstawienie takie jest jednoznaczne.
Motywacja.
Rozkład biegunowy operatora jest analogią do rozkładu biegunowego liczby zespolonej, tzn. formula_9 (kolejność analogiczna do powyższego przedstawienia). Komplikacje powyższego rozkładu wynikają stąd, że nie ma czegoś takiego jak operator fazy, tzn. nie można napisać formula_10 – oznaczenia operatorów zostały dodane dla podkreślenia, że mamy do czynienia nie z liczbami, a operatorami działającymi w przestrzeni Hilberta (a więc przestrzeni wektorowej), której wymiar w ogólności może być nieskończony.
Szkic dowodu.
Niech formula_1 będzie przestrzenią Hilberta. Dany jest operator ograniczony formula_12 Operator formula_13 jest dodatni (a zatem samosprzężony). Widmo formula_13 jest podzbiorem formula_15 Stosując ciągły rachunek funkcyjny dla operatorów samosprzężonych, można zdefiniować operator
W szczególności formula_17 co oznaczam iż dla każdego formula_18 zachodzi równość
Na mocy tożsamości polaryzacyjnej obrazy formula_20 i formula_21 są izometryczne. Istnieje zatem taka częściowa izometria formula_22 że

</doc>
<doc id="454823" url="https://pl.wikipedia.org/wiki?curid=454823" title="Baldwin V">
Baldwin V



</doc>
<doc id="454824" url="https://pl.wikipedia.org/wiki?curid=454824" title="Platforma zachodnioeuropejska">
Platforma zachodnioeuropejska

Platforma zachodnioeuropejska (platforma paleozoiczna) – platforma w zachodniej i środkowej Europie. 
Na wschodzie i północnym wschodzie graniczy wzdłuż szwu transeuropejskiego (strefy Teisseyre’a-Tornquista) z platformą wschodnioeuropejską, a od południa z alpidami europejskimi. Fundament platformy tworzą skały neoproterozoiczne oraz paleozoiczne, często sfałdowane w trakcie orogenez: kadomskiej, kaledońskiej i hercyńskiej, a pokrywę platformy budują skały, przeważnie osadowe, od pensylwanu po czwartorzęd. 
W Polsce fundament platformy odsłania się głównie na obszarze Gór Świętokrzyskich i Sudetów, a pokrywa w obrębie m.in. monokliny przedsudeckiej i monokliny śląsko-krakowskiej. 
Geograficznie obejmuje Europę zachodnią (bez Płw. Skandynawskiego i bez prawie całych Wysp Brytyjskich (wyjątkiem jest pas wzdłuż południowego wybrzeża Anglii), południowo-zachodnią i część Europy Środkowej (w każdym przypadku poza alpidami). 
W skład platformy paleozoicznej wchodzi m.in. Masyw Czeski.

</doc>
<doc id="454826" url="https://pl.wikipedia.org/wiki?curid=454826" title="Żarłaczowate">
Żarłaczowate

Żarłaczowate (Carcharhinidae) – rodzina dużych, drapieżnych ryb chrzęstnoszkieletowych (rekinów) zaliczana do żarłaczokształtnych (Carcharhiniformes). Niektóre gatunki są niebezpieczne dla człowieka.
Występowanie.
Ciepłe wody oceaniczne i morskie całego świata, sporadycznie wpływają do estuariów, rzek i jezior.
Cechy charakterystyczne.
Ciało wrzecionowate. Okrągłe oczy z przesłoną migawkową. Pięć par szczelin skrzelowych, piąta zachodzi nad nasadę płetwy piersiowej. Dwie płetwy grzbietowe – pierwsza ma pofalowaną krawędź i jest położona w połowie odległości między płetwami piersiowymi i brzusznymi. Płetwa ogonowa lekko uniesiona. 
Klasyfikacja.
Rodzaje zaliczane do rodziny żarłaczowatych:
Pozycja kladystyczna żarłacza tygrysiego nie jest pewna. Pojawiły się propozycje wydzielenia rodzaju "Galeocerdo" do odrębnej rodziny Galeocerdidae.

</doc>
<doc id="454831" url="https://pl.wikipedia.org/wiki?curid=454831" title="Operator dodatni">
Operator dodatni

Operator dodatni (dodatnio określony) – operator liniowy formula_1 gdzie formula_2 jest przestrzenią wektorową z iloczynem skalarnym formula_3 o tej własności, że
Jeśli przestrzeń wektorowa formula_2 jest przestrzenią nad ciałem liczb zespolonych, to w szczególności dla wszystkich wektorów powyższy iloczyn skalarny jest liczbą rzeczywistą.

</doc>
<doc id="454837" url="https://pl.wikipedia.org/wiki?curid=454837" title="Teodor Wessel">
Teodor Wessel

Teodor Wessel herbu Rogala (zm. 21 maja 1791) – wojewoda łęczycki 1759–1761, podskarbi wielki koronny w latach 1761–1775, prezes Komisji Skarbowej Koronnej, generał-lejtnant wojsk koronnych w 1758 roku, starosta wschowski i różański, starosta lipnicki w 1771 roku, członek Komisji Skarbu Jego Królewskiej Mości w 1768 roku.
Życiorys.
Był synem Wojciecha, kasztelana warszawskiego i jego trzeciej żony Teresy Załuskiej. Za panowania Augusta III Sasa był członkiem frakcji brühlowskiej stronnictwa starorepublikańskiego.
W 1761 roku minister saski Henryk Brühl sprzedał mu urząd podskarbiego wielkiego koronnego, licząc na nielegalne zyski, jakie miał mu dostarczać Wessel z nowo utworzonej mennicy państwowej. Ten jednak już wcześniej wziął łapówkę od fałszerzy żydowsko-pruskich, na potrzeby kupna tego urzędu. Tak więc nielegalne dochody z mennicy czerpali Żydzi i Prusacy. 10 lutego 1766 roku wydał uniwersał o monecie, mocą którego wprowadzał nową stopę złotówki. Z grzywny kolońskiej miano odtąd wybijać 80 złotych, a złotówka dzieliła się na 4 grosze srebrne lub 30 miedzianych. Talar równy był 6 złotym a dukat 16,75 złotego. Z obiegu wycofano wszystkie monety obce, a także tzw. efraimiki – bite stemplami Augusta III w Saksonii przez okupacyjne wojska pruskie. 
Był konsyliarzem konfederacji generalnej 1764 roku. Członek konfederacji radomskiej, 23 października 1767 roku wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej.
24 marca 1768 roku na Radzie Senatu głosował za wezwaniem wojsk rosyjskich w celu stłumienia konfederacji barskiej
Jako stronnik konfederacji barskiej, był prawdopodobnie jednym z organizatorów porwania Stanisława Augusta Poniatowskiego w listopadzie 1771 roku. Po upadku konfederacji sprzedał urząd Adamowi Ponińskiemu.
Członek konfederacji 1773 roku, podpisał się na pierwszym, zniszczonym egzemplarzu aktu jej zawiązania, następnie 16 kwietnia tego samego roku złożył przyrzeczenie (sponsję), że podpisze ponownie konfederację. Na Sejmie Rozbiorowym 1773–1775 wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski.

</doc>
<doc id="454841" url="https://pl.wikipedia.org/wiki?curid=454841" title="Alexi laiho">
Alexi laiho



</doc>
<doc id="454843" url="https://pl.wikipedia.org/wiki?curid=454843" title="Husarz władca">
Husarz władca

Husarz władca ("Anax imperator") – gatunek ważki różnoskrzydłej z rodziny żagnicowatych (Aeshnidae). Występuje w Europie, Azji (Azja Środkowa, Bliski Wschód, Indie) oraz w większości Afryki. W ciągu ostatnich dziesięcioleci rozszerzył zasięg występowania na północ.
Zasiedla wody stojące, najczęściej duże, gęsto porośnięte roślinnością zbiorniki.
To jedna z największych ważek Europy Środkowej. W Polsce występuje na terenie całego kraju, z wyjątkiem niektórych masywów górskich. Ubarwienie błękitno-zielone. Długość tylnego skrzydła może osiągać od 45 do 52 milimetrów, zaś długość ciała 66–84 milimetrów. Jest doskonałym lotnikiem. Można go spotkać nawet w dużej odległości od zbiorników wodnych.
Jaja są składane do żywych roślin wodnych lub ich szczątków. Po 2–3 tygodniach wylęgają się larwy. Po przezimowaniu następuje przeobrażenie w dorosłego owada, imago. Imagines występują od marca do grudnia w północnej Afryce, ale dużo krócej w północnej części zasięgu występowania. W Polsce imagines latają od maja do sierpnia.

</doc>
<doc id="454846" url="https://pl.wikipedia.org/wiki?curid=454846" title="Omalizumab">
Omalizumab

Omalizumab (, nazwa handlowa "Xolair") – humanizowane, przeciwciało monoklonalne klasy IgG1/к, wytwarzane metodą inżynierii genetycznej w komórkach jajnika chomika chińskiego, stosowane w leczeniu astmy oskrzelowej oraz przewlekłej pokrzywki idiopatycznej. 
Budowa i mechanizm działania.
Omalizumab jest humanizowanym przeciwciałem monoklonalnym produkowanym przy użyciu technik inżynierii genetycznej w komórkach jajnika chomika chińskiego, które wiąże się z fragmentem Fc immunoglobuliny E. Przeciwciało to składa się ze zrębu pochodzenia ludzkiego oraz wprowadzonego w niego regionu determinującego dopasowanie pochodzenia mysiego. Omalizumab powoduje szybkie obniżenie poziomu immunoglobuliny E w osoczu krwi, co powoduje obniżenie aktywności komórek odpowiedzialnych za reakcję alergiczną (komórek tucznych, eozynofili, bazofili oraz komórek prezentujących antygen).
Zastosowanie.
Omalizumab jest dopuszczony do obrotu w Polsce (2018) i jest dostępny dla pacjentów w ramach programu lekowego. 
Działania uboczne.
Omalizumab powoduje następujące działania uboczne u ponad 1% pacjentów: gorączka, reakcje z miejscu podania oraz u dzieci dodatkowo ból głowy i ból w nadbrzuszu. 

</doc>
<doc id="454850" url="https://pl.wikipedia.org/wiki?curid=454850" title="Klik-klak">
Klik-klak

Klik-klak (riki-tiki) – zabawka składająca się z dwóch kulek (drewnianych, metalowych lub plastikowych) połączonych sznurkiem. Środek sznurka umieszcza się pomiędzy środkowym a wskazującym palcem. Następnie wykonuje się energiczne ruchy ręką w górę i w dół tak, aby kulki zderzały się na przemian nad i pod dłonią zataczając przy tym półokręgi. Podczas zderzeń kulki wydają charakterystyczny podobny do klekotu dźwięk. Od tego dźwięku zabawka wzięła swoją nazwę.

</doc>
<doc id="454851" url="https://pl.wikipedia.org/wiki?curid=454851" title="Derogacja (Unia Europejska)">
Derogacja (Unia Europejska)



</doc>
<doc id="454855" url="https://pl.wikipedia.org/wiki?curid=454855" title="Bajarz (gry fabularne)">
Bajarz (gry fabularne)



</doc>
<doc id="454858" url="https://pl.wikipedia.org/wiki?curid=454858" title="OKB">
OKB



</doc>
<doc id="454862" url="https://pl.wikipedia.org/wiki?curid=454862" title="Clive Owen">
Clive Owen

Clive Owen (ur. 3 października 1964 w Coventry) – brytyjski aktor filmowy, nominowany do Oscara i nagrodzony Złotym Globem za rolę w filmie "Bliżej".
Życiorys.
Wczesne lata.
Urodził się i dorastał w Coventry, w hrabstwie West Midlands jako czwarty z pięciu synów Pameli i Jessa Owena, wokalisty country. Dorastał z braćmi - Alanem i Lee. Kiedy miał trzy lata, ojciec odszedł od rodziny. Owen był wychowywany przez matkę i ojczyma, z ojcem ponownie spotkał się w wieku dziewiętnastu lat. Z początku przeciwny szkole dramatu, zmienił zdanie w 1984, po długim i bezowocnym okresie szukania pracy. W latach 1984-86 studiował w londyńskiej Royal Academy of Dramatic Art wraz z Ralphem Fiennesem i Jane Horrocks.
Kariera.
Podczas pracy nad spektaklem Williama Szekspira "Romeo i Julia" w londyńskiej Young Vic Theatre poznał swoją przyszłą żonę Sarah-Jane Fenton, z którą wziął ślub 6 marca 1995 roku. Mają dwie córki – Hannah (ur. 1997) i Eve (ur. 1999). Przez pewien okres mieszkali w Londynie, następnie przeprowadzili się do Essex.
Po raz pierwszy pojawił się na małym ekranie w jednym z odcinków serialu BBC "Niemowlęta Rockliffe’ów" ("Rockliffe's Babies", 1987), zanim rok później zadebiutował w kinowym melodramacie fantasy "Vroom" (1988) z Davidem Thewlisem. Popularność przyniosła mu postać czarującego drania Dereka Love w serialu "Chancer" (1990-91). W kontrowersyjnym dramacie "Z Zamkniętymi Oczami" ("Close My Eyes", 1991) u boku Alana Rickmana zagrał rolę Richarda uwodzonego przez starszą siostrę. Zyskał rozgłos dzięki kreacji Jacka Manfreda w dramacie kryminalnym "Krupier" ("Croupier", 1998). Za rolę dermatologa Larry’ego w dramacie "Bliżej" ("Closer", 2004) otrzymał wiele nagród, w tym nagrodę Złotego Globu i był nominowany do nagrody Oscara.
W 2013 po raz kolejny nominowany był do nagrody Zloty Glob tym razem za rolę w serialu jako najlepszy aktor w miniserialu lub filmie telewizyjnym za film Hemingway i Gellhorn (2012). Ponownie doceniono go na Złotych Globach w 2015 nominacją za najlepszy aktor w serialu dramatycznym za serial The Knick (2014)
W 2017 pojawił się w wielkobudżetowej adaptacji bestselerowego komiksu Pierre’a Christina i Jean-Claude’a Mezieresa "Valerian i miasto tysiąca planet" (2017). Zagrał Arüna Filitta u boku Cary Delevingne, Dane'a DeHaana i Rihanny.

</doc>
<doc id="454864" url="https://pl.wikipedia.org/wiki?curid=454864" title="Podwójne zapłodnienie">
Podwójne zapłodnienie



</doc>
<doc id="454867" url="https://pl.wikipedia.org/wiki?curid=454867" title="Diego Forlan">
Diego Forlan



</doc>
<doc id="454868" url="https://pl.wikipedia.org/wiki?curid=454868" title="Emilianów (Sędziejowice-Kolonia)">
Emilianów (Sędziejowice-Kolonia)

Emilianów – część wsi Sędziejowice-Kolonia w Polsce, położona w województwie łódzkim, w powiecie łaskim, w gminie Sędziejowice.
Emilianów to osada młynarska, położona wśród lasów, nad Grabią. Młyn spłonął w 1955 r. W pobliskim lasku - w pobliżu drogi do Grabi jest pomnik postawiony dla uczczenia polskiego pilota zestrzelonego w 1939 r.
W latach 1975–1998 Emilianów administracyjnie należał do województwa sieradzkiego.

</doc>
<doc id="454870" url="https://pl.wikipedia.org/wiki?curid=454870" title="Afera Profumo">
Afera Profumo

Afera Profumo – polityczny skandal z roku 1963 w Wielkiej Brytanii. Nazwa pochodzi od ministra, sekretarza stanu ds. wojny (ang. Secretary of State for War), Johna Profumo.
Profumo był dobrze wykształconym i szanowanym ministrem w rządzie Partii Konserwatywnej, mężem aktorki Valerie Hobson. U źródeł skandalu stał jego przelotny, kilkutygodniowy romans z showgirl Christine Keeler w 1961. Pogłoski o romansie krążyły po Londynie, jednak nie zachwiały one pozycji Profumo. 
W grudniu 1962 po wypadku z bronią palną, w który uwikłani byli dwaj inni kochankowie Keeler, prasa ujawniła związki Keeler z Profumo wraz z informacją, że Keeler spotykała się także z Jewgienijem ("Eugene") Iwanowem, attaché morskim (ang. senior naval attaché) ambasady Związku Radzieckiego w Londynie. 
Brytyjska tradycja respektowania prywatnych spraw polityków ostała się do marca 1963, kiedy to George Wigg poseł z Partii Pracy poruszył tę sprawę w parlamencie ze względu na "bezpieczeństwo narodowe". W oświadczeniu Profumo potwierdził znajomość z Keeler, lecz eufemistycznie zaprzeczył, aby miała ona jakikolwiek seksualny charakter (ang. 'denied there was any "impropriety" in their relationship'). Prasa opublikowała wiele artykułów na temat Keeler i wkrótce (5 czerwca 1963) Profumo został zmuszony do przyznania, iż skłamał w swoim oświadczeniu w Parlamencie. Zrezygnował także z roli ministra, członka parlamentu i Privy Council. Skandal wstrząsnął rządem konserwatystów i przyczynił się do przejęcia władzy przez Partię Pracy w wyborach w 1964.
Profumo do końca życia nigdy nie wypowiedział się publicznie na temat skandalu. W 1989 ukazał się film "Scandal" nawiązujący do afery Profumo, opublikowano też pamiętniki Keeler.

</doc>
<doc id="454873" url="https://pl.wikipedia.org/wiki?curid=454873" title="Dodge Neon (1994)">
Dodge Neon (1994)

Dodge Neon – samochód osobowy klasy kompaktowej produkowany przez amerykańską markę Dodge w latach 1994 – 2005. 
Pierwsza generacja.
Dodge Neon I został zaprezentowany po raz pierwszy w 1994 roku.
Neon zadebiutował jako następca modelu Shadow. Neony produkowano w zakładach w Toluca (Meksyk) i w Belvidere (USA). W Europie był oferowany pod marką Chrysler.
Neon pierwszej generacji był produkowany w dwóch wersjach nadwozia (czterodrzwiowy sedan i dwudrzwiowe coupé), trzech wersjach wyposażenia ("Base", "Highline" i "Sport"; w 1998 zrezygnowano z wersji "Base") i dwóch wersjach silnika (SOHC - 132 KM i DOHC - 150 KM; w Europie sprzedawano także model z silnikiem 1,8 l), z manualną (pięcioprzełożeniową) i automatyczną (trójprzełożeniową) skrzynią biegów. W 1998 wprowadzono usportowioną wersję Neon RT.
Europa.
Na rynku europejskim, a ponadto także w Kanadzie i Australii Dodge Neon był oferowany pod marką Chrysler jako Chrysler Neon. Różnice wizualne były minimalne, obejmując jedynie inne emblematy i oznaczenia producenta.
Druga generacja.
Dodge Neon II został zaprezentowany po raz pierwszy w 1999 roku.
Neon drugiej generacji był produkowany tym razem tylko jako czterodrzwiowy sedan z silnikiem SOHC (od 2002 także z silnikiem "Tritec" 1,6 l) i pięcioprzełożeniową manualna skrzynią biegów (od 2002 także z czterobiegową skrzynią automatyczną). W drugiej generacji podniesiono komfort jazdy kosztem osiągów. Od 2003 był dostępny sportowy model Neon SRT-4 z silnikiem 2,4 l. 
Neona sprzedawano także pod markami Chrysler (w Europie i Australii) i Plymouth (w USA). W 2003 w Kanadzie sprzedawano go pod nazwą SX 2.0. 
Neon SRT-4.
W latach 2003 - 2005 Dodge produkował także sportową odmianę SRT-4. Do napędu użyto turbodoładowanego silnika R4 o pojemności 2,4 litra. Moc przenoszona była na oś przednią poprzez 5-biegową manualną skrzynię biegów.
Europa.
Podobnie jak w przypadku poprzednika, także i druga generacja Dodge'a Neona była sprzedawana w Europie, Kanadzie i Australii pod marką Chrysler jako Chrysler Neon. Tym razem różnice wizualne okazały się rozleglejsze, obejmując inny kształt zderzaka i atrapy chłodnicy z dużym, wyeksponowanym logo producenta. Sprzedaż w Kanadzie zakończono w 2002 roku, z kolei w Europie - w 2004 roku.

</doc>
<doc id="454874" url="https://pl.wikipedia.org/wiki?curid=454874" title="Chrysler Neon">
Chrysler Neon



</doc>
<doc id="454875" url="https://pl.wikipedia.org/wiki?curid=454875" title="Plymouth Neon">
Plymouth Neon

Plymouth Neon – samochód osobowy klasy kompaktowej produkowany pod amerykańską marką Plymouth w latach 1994–2000.
Pierwsza generacja.
Plymouth Neon I został zaprezentowany po raz pierwszy w 1994 roku.
W styczniu 1994 roku koncern Chryslera zaprezentował zupełnie nowe, zbudowane od podstaw bliźniacze kompaktowe sedany pod nazwą Neon. Na rodzimym rynku Stanów Zjednoczonych, a ponadto w Kanadzie, oferowano je pod dwiema markami.
Plymouth Neon pełnił rolę budżetowego, tańszego i ubożej wyposażonego wariantu, z kolei Dodge Neon oferowany był z dłuższą listą opcji wyposażenia. Ponadto, w Europie i Australii Dodge Neon dostępny był pod trzecią marką koncernu – jako Chrysler Neon.
Plymouth Neon pierwszej generacji oferowany był zarówno jako 4-drzwiowy sedan, jak i 2-drzwiowe coupé.
Druga generacja.
Plymouth Neon II został zaprezentowany po raz pierwszy w 1999 roku.
Drugie wcielenie Plymoutha Neona zostało zaprezentowane równolegle z bliźniaczym Dodge’m Neonem w 1999 roku. Podobnie jak w przypadku poprzednika, producent zdecydował się na zachowanie minimalnych różnic wizualnych między modelami – wariant Plymoutha różnił się jedynie innym znaczkiem na atrapie chłodnicy i stylizowaną nazwą producenta na klapie bagażnika. W ofercie zabrakło 2-drzwiowego coupé.
Wariant Plymoutha dalej pozycjonowany był jako tańsza, ubożej wyposażona, budżetowa alternatywa dla bliźniaczego modelu Dodge’a. Z tego względu zabrakło w ofercie odpowiednika sportowego Neona SRT-4.
Koniec produkcji.
Produkcja Plymoutha Neona II zakończyła się przedwcześnie już rok po premierze, pod koniec 2000 roku, z powodu bankructwa spółki Plymouth i przeprowadzenia jej likwidacji przed ówczesny koncern Chrysler Corporation. Produkcja bliźniaczego Dodge’a Neona wraz z europejskim wariantem pod marką Chryslera trwała do 2005 roku.

</doc>
<doc id="454876" url="https://pl.wikipedia.org/wiki?curid=454876" title="Eurofighter">
Eurofighter



</doc>
<doc id="454879" url="https://pl.wikipedia.org/wiki?curid=454879" title="Niebezpieczne ujęcia">
Niebezpieczne ujęcia

Niebezpieczne ujęcia (ang. "Cover Up") – amerykański serial realizowany w latach 1984-1985.
Krótki opis.
Serial posiadał dwa tłumaczenia tytułów "„Niebezpieczne ujęcia”" (w TVP1) oraz "„Podwójna gra”" (w TV4). Serial opowiada o śledztwach prowadzonych przez panią Danielle Reynolds, pracującą pod przykrywką agencji modelek.
Na planie serialu miał miejsce tragiczny wypadek, w którym zginął odtwórca głównej roli – Jon-Erik Hexum. W kolejnych odcinkach zastąpił go australijski model Antony Hamilton, który również odszedł przedwcześnie – zmarł na AIDS w 1995 r.

</doc>
<doc id="454883" url="https://pl.wikipedia.org/wiki?curid=454883" title="Husarz mniejszy">
Husarz mniejszy

Husarz mniejszy, husarz ciemny ("Anax parthenope"), dawniej nazywany również husarzem jeziornym – migrujący gatunek ważki różnoskrzydłej z rodziny żagnicowatych (Aeshnidae). 
Jest szeroko rozprzestrzeniony w Europie, powszechny w Europie Południowej, występuje również w północnej Afryce i w Azji (po Indie, Chiny i Japonię). Zasiedla tereny wokół wód stojących (stawy i jeziora). W rejonie Morza Śródziemnego imago pojawiają się od marca do listopada, a na północnych obszarach jego zasięgu występowania – od czerwca do sierpnia. W Polsce od połowy maja do sierpnia. Od lat 90. XX wieku obserwowane są jego częstsze pojawy w Europie Środkowej i Zachodniej.
Długość ciała 71 mm, rozpiętość skrzydeł 104 mm. Samice mają na głowie (na potylicy) dwa małe rożki.

</doc>
<doc id="454885" url="https://pl.wikipedia.org/wiki?curid=454885" title="Żagnica wielka">
Żagnica wielka

Żagnica wielka ("Aeshna grandis") – gatunek owada z rzędu ważek należący do podrzędu ważek różnoskrzydłych i rodziny żagnicowatych (Aeshnidae). Występuje od Europy Zachodniej po środkową Syberię – jezioro Bajkał i obszar w Jakucji położony 400–700 km na północny wschód od niego. Szeroko rozprzestrzeniona i pospolita w prawie całym zasięgu swojego występowania.
Całkowita długość ciała 70–77 mm, długość tylnego skrzydła 41–49 mm, rozpiętość skrzydeł sięga 100 mm. Ubarwienie brązowe z żółtymi paskami na tułowiu, niektóre elementy ciała zabarwione są na niebiesko. Skrzydła o lekkim złotobrązowym zabarwieniu. 
Jest jedną z najpospolitszych żagnic ("Aeshna") w środkowej i centralnej Europie, szczególnie na terenach zalesionych. W Polsce spotykana w całym kraju, poza wyższymi partiami gór. Zasiedla różne typy wód stojących lub wolno płynących (np. sztucznie utworzone kanały lub starorzecza; samice składają też jaja do zatok wolno płynących rzek). Imagines często spotykane są w rejonach zadrzewionych. Lata od końca maja do października (w Polsce od czerwca do września).

</doc>
<doc id="454886" url="https://pl.wikipedia.org/wiki?curid=454886" title="Władimir Arnold">
Władimir Arnold

Władimir Igoriewicz Arnold, ros. Влади́мир И́горевич Арно́льд (ur. 12 czerwca 1937 w Odessie, zm. 3 czerwca 2010 w Paryżu) – rosyjski matematyk, profesor Instytutu Stiekłowa w Moskwie i Uniwersytetu w Paryżu IX. Znany z prac w teorii katastrof, geometrii algebraicznej, mechaniki klasycznej i topologii. Laureat wielu nagród, m.in. Nagrody Leninowskiej (1965) i Nagrody Wolfa w matematyce (2001).
Życiorys.
Studiował na Uniwersytecie Moskiewskim, który ukończył w 1959. Pracę doktorską obronił w 1961 (jego promotorem był Andriej Kołmogorow), a dwa lata później habilitował się. W 1986 został członkiem korespondentem, a w 1990 pełnym członkiem Akademii Nauk ZSRR (od 1991 Rosyjskiej Akademii Nauk).
W 1957 wspólnie z Andriejem Kołmogorowem rozwiązał 13. problem Hilberta.

</doc>
<doc id="454888" url="https://pl.wikipedia.org/wiki?curid=454888" title="Skoki narciarskie na Zimowych Igrzyskach Olimpijskich 1956">
Skoki narciarskie na Zimowych Igrzyskach Olimpijskich 1956

Skoki narciarskie na Zimowych Igrzyskach Olimpijskich 1956 – zawody olimpijskie w skokach narciarskich przeprowadzone 5 lutego 1956 roku w ramach igrzysk w Cortinie d’Ampezzo.
Podczas igrzysk rozegrany został jeden konkurs skoków narciarskich. Były to zawody indywidualne na skoczni Italia w Cortinie d’Ampezzo o punkcie konstrukcyjnym umieszczonym na 80 metrze. Najlepszym zawodnikiem okazał się Antti Hyvärinen, który tym samym przerwał dominację Norwegów, jeśli chodzi o złote medale olimpijskie w skokach narciarskich. Po raz pierwszy w historii żaden norweski skoczek nie stanął na podium olimpijskim w skokach narciarskich, a najwyższe miejsce zajął Sverre Stallvik, który był dziewiąty. Srebro zdobył inny reprezentant Finlandii – Aulis Kallakorpi, a brąz wywalczył Niemiec Harry Glaß. Po pierwszej serii skoków prowadził Glaß, jednak w drugiej serii uzyskał gorszy rezultat od skoczków fińskich i spadł na trzecią pozycję. Podczas igrzysk kilku zawodników zaprezentowało nowy styl skakania – styl, w którym skoczek kierował ramiona ku górze i do tyłu, zapoczątkowany między innymi przez Andreasa Däschera. 
Łącznie w zawodach wystartowało 51 skoczków narciarskich z szesnastu państw. Najmłodszym zawodnikiem, który wziął udział w konkursie olimpijskim, był Nikołaj Szamow (19 lat i 167 dni). 
Po raz siódmy skoczkowie narciarscy rywalizowali o medale igrzysk olimpijskich i po raz pierwszy miało to miejsce we Włoszech.

</doc>
<doc id="454891" url="https://pl.wikipedia.org/wiki?curid=454891" title="Żagnica jesienna">
Żagnica jesienna

Żagnica jesienna ("Aeshna mixta") – gatunek owada z rzędu ważek należący do podrzędu ważek różnoskrzydłych (Anisoptera) i rodziny żagnicowatych (Aeshnidae). Występuje w południowej i środkowej Europie, Azji oraz w północnej Afryce. W Polsce spotykany w prawie całym kraju, z wyjątkiem wyższych partii Karpat i Sudetów; imagines latają od połowy lipca do początku listopada. Zasiedla małe, płytkie zbiorniki porośnięte roślinnością wodną. Długość ciała 63 mm, rozpiętość skrzydeł 88 mm.

</doc>
<doc id="454896" url="https://pl.wikipedia.org/wiki?curid=454896" title="Żagnica torfowa">
Żagnica torfowa

Żagnica torfowa, żagnica sitowa ("Aeshna juncea") – gatunek owada z rzędu ważek należący do podrzędu ważek różnoskrzydłych i rodziny żagnicowatych (Aeshnidae). Występuje w Europie, Azji i północnej części Ameryki Północnej. Długość ciała wynosi 70 mm, a rozpiętość skrzydeł 95 mm.
W Polsce występuje na terenie całego kraju, ale rzadko; częściej spotykany jest w pasie pojezierzy na północy kraju, na Lubelszczyźnie, Roztoczu, w wąskim pasie od Tatr poprzez Jurę Krakowsko-Częstochowską i dalej na północ oraz w Karkonoskim Parku Narodowym. Nie jest objęty ochroną gatunkową. Imagines latają od końca czerwca do września.

</doc>
<doc id="454897" url="https://pl.wikipedia.org/wiki?curid=454897" title="Skoki narciarskie na Zimowych Igrzyskach Olimpijskich 1960">
Skoki narciarskie na Zimowych Igrzyskach Olimpijskich 1960

Skoki narciarskie na Zimowych Igrzyskach Olimpijskich 1960 – zawody olimpijskie w skokach narciarskich przeprowadzone 28 lutego 1960 roku w ramach igrzysk w Squaw Valley.
Podczas igrzysk rozegrany został jeden konkurs skoków narciarskich. Były to zawody indywidualne na skoczni Papoose Peak Jumps w Squaw Valley o punkcie konstrukcyjnym umieszczonym na 80 metrze. Najlepszym zawodnikiem okazał się Helmut Recknagel. Norwegowie ponownie nie znaleźli się na podium. Najwyżej z Norwegów sklasyfikowany został Torbjørn Yggeseth. Srebro zdobył reprezentant Finlandii – Niilo Halonen, a brąz wywalczył Austriak Otto Leodolter. Po pierwszej serii skoków prowadził Recknagel, który ostatecznie wygrał. Po pierwszym skoku na trzecim miejscu był reprezentant ZSRR Nikołaj Kamienski, jednak w drugim serii miał dopiero siódmy wynik przez co spadł na 4 miejsce. 
Łącznie w zawodach wystartowało 45 skoczków narciarskich z piętnastu państw. Najmłodszym zawodnikiem, który wziął udział w konkursie olimpijskim, był Tamás Sudár (18 lat i 230 dni), natomiast najstarszym – Andreas Däscher (32 lat i 265 dni). 
Po raz ósmy skoczkowie narciarscy rywalizowali o medale igrzysk olimpijskich i po raz drugi miało to miejsce w Stanach Zjednoczonych, (pierwszy raz w Lake Placid).

</doc>
<doc id="454902" url="https://pl.wikipedia.org/wiki?curid=454902" title="Okręgi w Rumunii w okresie międzywojennym">
Okręgi w Rumunii w okresie międzywojennym

Okręgi Rumunii – jednostki podziału terytorialnego Rumunii podczas 20-lecia międzywojennego.
Podział 1925 – 1938.
Rumunia w latach 1925 – 1938 dzieliła się na 71 okręgów. Poniższa lista przedstawia je w kolejności alfabetycznej.
Podział 1938–1940.
W latach 1938–1940 Rumunia była podzielona na 10 regionów ("Ținutul"), skupiających po kilka dotychczasowych okręgów:

</doc>
<doc id="454906" url="https://pl.wikipedia.org/wiki?curid=454906" title="Shandy">
Shandy

Shandy – napój alkoholowy z połączenia jasnego piwa i białej lemoniady, najczęściej w proporcji 1:1. Możliwe połączenie piwa z innymi napojami bezalkoholowymi, a także inne proporcje (w puszkach jest to bardzo słaby napój w proporcji 1:10 piwo:lemoniada).
Produkcja w Polsce.
Pierwsze, prawdziwe polskie shandy produkowane przemysłowo było w latach 60-80 XX wieku. Wznowione w produkcji i wprowadzone w kwietniu 2012 r. przez browar Lech Browary Wielkopolski należący do Kompanii Piwowarskiej. Jest to piwo jasne, połączone w proporcji 50/50 z lemoniadą, o zawartości alkoholu 2,6%. W czerwcu tego samego roku swoje shandy wprowadziła Grupa Żywiec pod marką Warka Radler (40% piwa, 60% cytrusowej lemoniady).

</doc>
<doc id="454907" url="https://pl.wikipedia.org/wiki?curid=454907" title="Tissaia de Vries">
Tissaia de Vries



</doc>
<doc id="454909" url="https://pl.wikipedia.org/wiki?curid=454909" title="Sandis Ozoliņš">
Sandis Ozoliņš

Sandis Ozoliņš (ur. 3 sierpnia 1972 w Rydze) – łotewski hokeista, reprezentant Łotwy, trzykrotny olimpijczyk. Trener hokejowy.
Kariera klubowa.
Wychowanek klubu LB. Został wybrany z 30 numerem w drugiej rundzie draftu w 1991 przez San Jose Sharks. Przez 21 lat był Łotyszem wybranym z najwyższym numerem draftu NHL (w 2012 z numerem 14 został wybrany Zemgus Girgensons). Grał w drużynach NHL: San Jose Sharks, Colorado Avalanche, Carolina Hurricanes, Florida Panthers, Mighty Ducks of Anaheim i New York Rangers.
Ozoliņš jest określany jako ofensywny obrońca, ponieważ często włącza się w ofensywne akcje zespołu. Mimo ofensywnego stylu gry Ozolinsh został nominowany do nagrody James Norris Memorial Trophy (przyznawanej najlepszemu obrońcy) w NHL (1996/1997). Siedmiokrotnie wystąpił w meczu gwiazd NHL.
W lipcu 2009 roku, po roku przerwy w uprawianiu hokeja, podpisał kontrakt z Dinamo Ryga, w którym spędził trzy kolejne sezony. W sezonie KHL (2011/2012) przewodził drużynie Zachodu w Meczu Gwiazd KHL (drużynę Wschodu prowadził Siergiej Fiodorow). We wrześniu 2012 roku po trzech latach gry w Dinamo Ryga, podpisał kontrakt z klubem Atłant Mytiszczi. Zawodnikiem klubu był do końca kwietnia 2013. W maju 2013 ponownie zawodnikiem Dinama Ryga. Pod koniec maja 2014 ogłosił zakończenie kariery zawodniczej. Jednocześnie zadeklarował początek kariery politycznej w ramach partii Nowa Era.
Kariera reprezentacyjna.
W karierze juniorskiej dwukrotnie wystąpił na turniejach mistrzostw świata juniorów do lat 20: w 1991 w reprezentacji ZSRR, w 1992 w kadrze WNP. Następnie został reprezentantem Łotwy. Uczestniczył w turniejach mistrzostw świata 1998, 2001, 2002 oraz zimowych igrzysk olimpijskich 2002, 2006, 2014. Podczas ceremonii otwarcia ZIO 2014 w Soczi był chorążym ekipy narodowej.
Kariera trenerska.
Podczas turnieju MŚ 2001 pełnił funkcję menedżera ekipy Łotwy. W trakcie sezonu KHL (2016/2017) został asystentem głównego trenera Dinama Ryga, a w maju 2017 został mianowany głównym trenerem Dinama. Został zwolniony pod koniec września 2017. W styczniu 2019 wszedł do sztabu Torpedo Niżny Nowogród. Po sezonie KHL (2021/2022) odszedł ze sztabu tego klubu.
Statystyki.
Statystyki klubowe
Statystyki reprezentacyjne

</doc>
<doc id="454910" url="https://pl.wikipedia.org/wiki?curid=454910" title="Skoki narciarskie na Zimowych Igrzyskach Olimpijskich 1964">
Skoki narciarskie na Zimowych Igrzyskach Olimpijskich 1964

Skoki narciarskie na Zimowych Igrzyskach Olimpijskich 1964 – zawody olimpijskie w skokach narciarskich przeprowadzone między 31 stycznia a 9 lutego 1964 roku w ramach igrzysk w Innsbrucku.
Skoczkowie narciarscy rywalizowali o medale olimpijskie po raz dziewiąty. Po raz pierwszy rozegrano dwie konkurencje olimpijskie – na dużej i normalnej skoczni. Zawody na obiekcie dużym przeprowadzono na Bergisel w Innsbrucku, natomiast konkurs na obiekcie normalnym odbył się na Toni-Seelos-Olympiaschanze w Seefeld.
Złoty medal w konkursie na skoczni normalnej zdobył Veikko Kankkonen, który wyprzedził Toralfa Engana i Torgeira Brandtzæga. W zawodach na skoczni dużej kolejność na dwóch pierwszych miejscach była odwrotna – Engan zdobył złoto, a Kankkonen srebro, natomiast Brandtzæg ponownie zakończył rywalizację na trzecim miejscu.
Do zawodów zgłoszonych zostało 58 skoczków z 15 narodowych reprezentacji. Najstarszym uczestnikiem zawodów olimpijskich był Ansten Samuelstuen, który miał wówczas niemal 35 lat, a najmłodszym – David Hicks, który miał wówczas nieco ponad 18 lat.
Przed igrzyskami.
Przygotowania.
Wybór miasta goszczącego igrzyska nastąpił podczas sesji Międzynarodowego Komitetu Olimpijskiego w 1959 roku. W głosowaniu Innsbruck pokonał kandydatury Calgary oraz Lahti/Åre. Organizatorzy igrzysk po raz pierwszy zdecydowali się na decentralizację zawodów olimpijskich – w samym Innsbrucku przeprowadzono tylko konkurs skoków na dużej skoczni (Bergisel) oraz konkurencje w łyżwiarstwie. Pozostałe konkurencje odbyły się w miastach okolicznych, i tak np. konkurs na normalnej skoczni zorganizowano w oddalonym o 17,5 km (w linii prostej) od Innsbrucka mieście Seefeld in Tirol.
Przed rozpoczęciem igrzysk w Innsbrucku brakowało śniegu, wobec czego był on sprowadzany przez wojsko drogą lądową i powietrzną z miejsc, w których było go więcej. Prawidłowe przygotowanie skoczni Bergisel było o tyle istotne, że obiekt ten był nie tylko miejscem zmagań skoczków narciarskich, lecz również areną goszczącą ceremonię otwarcia igrzysk.
Wprowadzenie drugiego konkursu indywidualnego.
Na 23. kongresie Międzynarodowej Federacji Narciarskiej w Madrycie na przełomie maja i czerwca 1961 roku delegaci FIS ustalili, że począwszy od 1962 roku w ramach mistrzostw świata w narciarstwie klasycznym (czyli wówczas również w ramach igrzysk olimpijskich) rozgrywane będą dwa konkursy indywidualne w skokach narciarskich – na dużej i normalnej skoczni. Igrzyska w 1964 roku były pierwszymi, podczas których w kalendarzu olimpijskim znalazły się obie konkurencje.
Przeprowadzone na dwa lata przed igrzyskami w Innsbrucku konkursy skoków w ramach mistrzostw świata w Zakopanem odbyły się na Średniej i Wielkiej Krokwi. Najdłuższe skoki na tych obiektach wynosiły odpowiednio 71,5 m oraz 103 m. Dla porównania najdalsze próby na skoczniach olimpijskich w 1964 roku wyniosły odpowiednio 80,5 m oraz 95,5 m, w związku z czym dla wielu różnica rozmiaru obiektów była zbyt mała.
Obrońcy tytułów.
Obrońcą tytułu mistrza olimpijskiego na dużej skoczni był Helmut Recknagel. Srebrny medal w konkursu na igrzyskach w Squaw Valley zdobył Niilo Halonen, a brązowy – Otto Leodolter. 
Zgodnie z funkcjonującą wówczas zasadą „podwójnego mistrzostwa” medaliści igrzysk olimpijskich otrzymywali jednocześnie medale mistrzostw świata w narciarstwie klasycznym. Wobec tego obrońcami tytułów zdobytych w zawodach rozegranych na Mistrzostwach Świata w Narciarstwie Klasycznym 1962 w Zakopanem bronili Toralf Engan na skoczni normalnej i Helmut Recknagel na skoczni dużej. Wicemistrzami świata w Zakopanem zostali Antoni Łaciak na obiekcie normalnym i Nikołaj Kamienski na dużym, a brązowymi medalistami – Helmut Recknagel na skoczni normalnej i Niilo Halonen na dużej.
Próby przedolimpijskie.
W latach 1961–1964 przeprowadzono próby przedolimpijskie w skokach narciarskich i kombinacji norweskiej na skoczniach w Seefeld i Innsbrucku. Oficjalne zawody przedolimpijskie na normalnym obiekcie w Seefeld odbyły 31 stycznia 1963 roku w kombinacji i 3 lutego tego roku w skokach. Ponadto w Seefeld w 1961 roku rozegrano mistrzostwa Tyrolu w skokach (22 stycznia) i kombinacji (20 stycznia). Jako próby przedolimpijskie na skoczni Bergisel w Innsbrucku uznano konkursy Turnieju Czterech Skoczni rozegrane 6 stycznia 1961, 30 grudnia 1961, 30 grudnia 1962 i 5 stycznia 1964 roku. 
Zawody w sezonie olimpijskim.
Na przełomie grudnia 1963 i stycznia 1964 rozegrano 12. Turniej Czterech Skoczni. W klasyfikacji generalnej triumfował Fin Veikko Kankkonen, drugie miejsce zajął Torbjørn Yggeseth, a trzeci był Baldur Preiml. Dwa zwycięstwa w konkursach odniósł Kankkonen (w Garmisch-Partenkirchen i Innsbrucku), a po jednym Yggeseth (w Oberstdorfie) i Preiml (w Bischofshofen). Na podium poszczególnych konkursów stawali również: Piotr Kowalenko, Antero Immonen, Aleksandr Iwannikow, Niilo Halonen, Józef Przybyła (dwukrotnie) i Helmut Recknagel. Najdłuższy skok w zawodach na Bergisel w Innsbrucku oddał Przybyła – uzyskane przez niego 95,5 m było nowym rekordem skoczni.
W styczniu 1964 roku, w mniej prestiżowych zawodach triumfowali: Peter Eržen w memoriale Branka Božička, Otto Leodolter w międzynarodowych zawodach w Semmering, John Balfanz w konkursie w Le Brassus, a Josef Matouš w Grand Prix w Cortina d’Ampezzo rozgrywanym o trofeum Campari.
Zasady.
W 1964 roku po raz pierwszy w zawodach olimpijskich zastosowano nową formułę rozgrywania konkursów w skokach narciarskich. Składały się one po raz pierwszy w historii z trzech serii konkursowych, z których do not łącznych zawodników wliczane były po dwie najlepsze próby. Taką formułę Międzynarodowa Federacja Narciarska wprowadziła podczas mistrzostw świata w Zakopanem w 1962 roku i wykorzystano ją również podczas igrzysk w Innsbrucku.
Dokonano również znaczących zmian w zasadach punktacji za osiągniętą odległość. Zniesiono zasadę, zgodnie z którą zawodnik mógł dotychczas otrzymać najwyżej notę bazową 60 punktów za dystans. Ustalano ją oddzielnie dla każdej serii konkursowej, zgodnie z osiąganymi w niej rezultatami. Podczas zawodów na normalnym obiekcie w Seefeld notę bazową przyznawano za osiągnięcie 79,5 metra w pierwszej i drugiej serii konkursowej, natomiast w trzeciej serii za skok na 79. metr. Z kolei na skoczni dużej w Innsbrucku 60 punktów można było otrzymać za uzyskanie 94 metrów w pierwszej serii, 90,5 metra w drugiej serii i 87 metrów w trzeciej serii. Od ustalonych w ten sposób rezultatów dodawano lub odejmowano wartości punktowe.
Niezmienne pozostały zasady dotyczące stylu – każdy skok konkursowy oceniany był przez pięciu sędziów, którzy mogli przyznać noty od 0 do 20 punktów z dokładnością do 0,5 punktu. Dwie skrajne noty odrzucano, a trzy pozostałe wliczano do noty zawodnika. Notą łączną była suma not za styl i za odległość.
Harmonogram zawodów.
W programie igrzysk olimpijskich w Innsbrucku znalazły się dwa konkursy indywidualne w skokach narciarskich. Pierwszy z nich rozegrano na skoczni normalnej w Seefeld dnia 31 stycznia. Konkurs rozpoczął się o godzinie 13:00 czasu środkowoeuropejskiego (CET) i zakończył dwie godziny później. O godzinie 16:30 rozpoczęła się ceremonia dekoracji medalistów. W tych samych godzinach (13:00-15:00) przeprowadzono 9 lutego rywalizację na dużej skoczni w Innsbrucku. Medale za tę konkurencję przyznano tego samego dnia o godzinie 20:00.
Skocznie.
Zawody rozegrano na dwóch obiektach – normalnym w Seefeld in Tirol i dużym w Innsbrucku. Obiektem zmagań olimpijskich w pierwszej z tych miejscowości była Toni-Seelos-Olympiaschanze, której punkt konstrukcyjny wynosił wówczas 72,5 m. W Innsbrucku rywalizacja odbyła się na Bergisel o punkcie K umieszczonym na 81. metrze.
Jury.
Kierownikiem zawodów był Emmerich Pepeunig, funkcję delegata technicznego sprawował Miroslav Bělonožník, a pieczę nad pomiarem odległości sprawował Hans Fuchs. Kierownikiem skoczni w Seefeld był Anton Seelos, a w Innsbrucku – Helmut Egger. Spośród sędziów oceniających styl skoków sędzią głównym w konkursie na skoczni normalnej był Gunder Engebretsen, na dużej – Hannu Koskivouri.
Poniższa tabela przedstawia sędziów, którzy wystawiali noty za styl w poszczególnych konkursach.
Przebieg zawodów.
Pierwszy konkurs podczas igrzysk w 1964 roku odbył się 31 stycznia na normalnej skoczni w Seefeld. Do zawodów zostało zgłoszonych 54 zawodników z 15 państw. Ostatecznie sklasyfikowano 53 skoczków – na starcie nie stawił się Kanadyjczyk Frank Gartrell. W pierwszej serii konkursowej punkty za odległość ustalano względem wyniku 79,5 metra – za jego osiągnięcie przyznawano 60 punktów. Zawody otwarł skokiem na 76 metrów Hans Olav Sørensen. Plasowało go to na czwartym miejscu po zakończeniu pierwszej serii. Liderem konkursu był po niej Josef Matouš, który ustanowił nowy rekord obiektu, uzyskując 80,5 metra. Na drugim miejscu ze stratą 2,2 punktu plasował się Toralf Engan po skoku na 79 metrów, natomiast trzecie miejsce zajmował Dieter Neuendorf, który uzyskał 78,5 metra. Łącznie 29 skoczków osiągnęło przynajmniej punkt konstrukcyjny obiektu. Jeden z zawodników nie ustał swojej próby – László Gellér upadł po skoku na 74. metr.
W drugiej serii konkursowej odległością, na podstawie której ustalano oceny za długość skoku, również było 79,5 metra. Rezultat lepszy od tej wartości uzyskał tylko Veikko Kankkonen, który lądował na 80. metrze i uzyskał najwyższą notę serii. Drugie miejsce w serii zajął Torgeir Brandtzæg po skoku na 79 metrów, a trzecie Toralf Engan z wynikiem 78,5 metra. Prowadzący po pierwszej rundzie Matouš uzyskał 77 metrów, co dało mu ósmą notę serii. Na prowadzenie po dwóch seriach wysunął się Engan z wynikiem 224,4 punktu. Drugie miejsce zajmował Matouš z notą 218,2 punktu, a trzecie Neuendorf z rezultatem 214,7 punktu. Punkt K osiągnęło bądź przekroczyło w sumie 33 zawodników. Dwóch skoczków nie ustało swoich prób – Peter Eržen (71 m) i Josef Zehnder (66 m).
Dystans, za który przyznawano notę bazową, wynosił w ostatniej serii 79 metrów. Taki rezultat osiągnęło dwóch zawodników – Engan i Kankkonen; obaj uzyskali ocenę 114 punktów. Trzeci wynik osiągnął Brandtzæg, co sprawiło, że ci trzej zawodnicy stanęli na podium olimpijskim. Ostatecznie Kankkonen zdobył złoto, Engan srebro, a Brandtzæg brąz. Lider po pierwszej serii i nowy rekordzista skoczni, Josef Matouš, uplasował się tuż za podium ze stratą 4,7 punktu. Rezultat równy lub większy od punktu K uzyskało 28 skoczków. Złoty medal Kankkonena oznaczał trzeci w historii tytuł mistrza olimpijskiego w skokach narciarskich dla zawodnika spoza Norwegii i jednocześnie drugi zdobyty dla Finlandii.
Drugi konkurs indywidualny przeprowadzono 9 lutego na dużej skoczni w Innsbrucku. W składach sześciu ekip nastąpiły zmiany w porównaniu z konkursem na obiekcie normalnym. W reprezentacji Niemiec Dieter Bokeloh zastąpił Maxa Bolkarta, wśród Norwegów zamiast Hansa Olava Sørensena wystąpił Bjørn Wirkola, w zespole polskim w miejsce Antoniego Łaciaka zaprezentował się Andrzej Sztolf, a w ekipie ZSRR skakał Koba Cakadze, zastępując Nikołaja Szamowa. Ponadto na liście startowej drugiego konkursu nie zostali uwzględnieni Kanadyjczyk Frank Gartrell i Włoch Bruno De Zordo. Do zawodów przystąpiło zatem 52 skoczków.
Notę bazową za odległość w pierwszej serii przyznawano za skok na 94. metr. Granicę tę przekroczył tylko Veikko Kankkonen, który osiągnął 95,5 metra i wyrównał rekord skoczni Józefa Przybyły. Na drugim miejscu po pierwszej kolejce plasował się Toralf Engan po skoku na 93,5 metra. Tracił do Fina 4,2 punktu. Trzecie miejsce zajmował Dieter Neuendorf, który osiągnął 92,5 metra, a na czwartej pozycji lokował się Torgeir Brandtzæg, który lądował pół metra bliżej. Punkt konstrukcyjny w pierwszej serii osiągnęło bądź przekroczyło 40 skoczków. Czterech zawodników nie ustało swoich skoków – Karl-Heinz Munk (91,5 m), László Gellér (87 m), Josef Lichtenegger (77,5 m) i Ueli Scheidegger (73 m).
W drugiej serii konkursu na skoczni dużej notę bazową można było otrzymać za osiągnięcie 90,5 metra. Skoki na tę odległość oddało tylko dwóch zawodników – Engan i Kankkonen. Lepsze oceny za styl Norwega pozwoliły mu wyprzedzić Fina i objąć prowadzenie w zawodach. Na trzecie miejsce awansował Brandtzæg po skoku na 90 metrów. Rezultat równy bądź większy od punktu konstrukcyjnego uzyskało 30 skoczków. W serii odnotowano jeden upadek – skoku na 73 metry nie ustał Josef Zehnder.
Przy obliczaniu wyników trzeciej serii notę bazową za odległość przyznawano za skok na 87. metr. Dystans ten osiągnął Brandtzæg, a o metr przekroczył go Kankkonen, jednak nie ustał swojej próby. Wyniki te nie zmieniły jednak podziału medali w konkursie – złoto zdobył zatem Engan, srebro Kankkonen ze stratą 1,8 punktu, a brąz Brandtzæg ze stratą 3,5 punktu do zwycięzcy. Czwarte miejsce zajął Dieter Bokeloh, a piąty był Kjell Sjöberg. Zawodnicy ci tracili jednak do podium olimpijskiego już blisko 13 punktów. Punkt konstrukcyjny w ostatniej serii osiągnęło lub przekroczyło siedmiu skoczków. Trzech zawodników nie ustało swoich skoków – poza Kankkonenem byli to Josef Matouš (79,5 m) i Holger Karlsson (73 m).
Składy reprezentacji.
Poniżej znajduje się zestawienie wszystkich skoczków narciarskich, którzy wystartowali w konkursach Zimowych Igrzysk Olimpijskich 1964 w Innsbrucku. W statystykach zawodnicy uporządkowani zostali według państw, w barwach których startowali. Dodatkowo, dla zawodników, którzy wystartowali w zawodach na poprzednich igrzyskach, podano miejsca, które w nich uzyskali.
W porównaniu z igrzyskami w Squaw Valley, w zawodach olimpijskich w Innsbrucku wzięli udział reprezentanci Czechosłowacji i Jugosławii, natomiast nie uczestniczyli w nich skoczkowie z Islandii i Francji. Były to pierwsze od igrzysk w Garmisch-Partenkirchen w 1936 roku zawody olimpijskie bez skoczków francuskich.

</doc>
<doc id="454920" url="https://pl.wikipedia.org/wiki?curid=454920" title="Żagnica sina">
Żagnica sina

Żagnica sina, żagnica okazała, żagnica błękitna ("Aeshna cyanea") – gatunek ważki z rodziny żagnicowatych (Aeshnidae). Występuje w Europie (z wyjątkiem kilku obszarów Europy Północnej), w północnej Afryce, na Bliskim Wschodzie i w zachodniej Azji, aż po Syberię. Przebywa wśród gęstej roślinności w pobliżu małych zbiorników wody stojącej, nierzadko przy oczkach wodnych. Dorosłe osobniki mogą pokonywać długie dystanse. Polując na owady mogą znacznie oddalić się od wody.
Występuje w całej Polsce, również w górach, gdzie stwierdzony był do wysokości 1226 m n.p.m.
Żagnica sina ma długie smukłe ciało o długości do 70 mm, z czterema dużymi skrzydłami o rozpiętości 95–110 mm, dwoje dużych, złożonych oczu i krótkie czułki. Na czarnym tułowiu dwa szerokie paski na segmentach brzusznych, u samców niebieskie, u samic zielone. W Polsce imagines pojawiają się od połowy czerwca do początku listopada. Larwy znoszą krótkotrwałe susze zakopując się w wilgotnych warstwach dna lub w zalegających je warstwach liści.

</doc>
<doc id="454921" url="https://pl.wikipedia.org/wiki?curid=454921" title="Hokej na lodzie na Zimowych Igrzyskach Olimpijskich 1924">
Hokej na lodzie na Zimowych Igrzyskach Olimpijskich 1924

Turniej hokejowy na Zimowych Igrzyskach Olimpijskich 1924 został rozegrany od 28 stycznia do 3 lutego 1924 roku.
W turnieju wystartowało 8 zespołów.
Tytułu mistrza olimpijskiego z igrzysk w Antwerpii broniła drużyna Kanady.
Rozgrywki zostały podzielone na dwie rundy: eliminacyjną i medalową.
W rundzie eliminacyjnej zespoły zostały podzielone na dwie grupy (A i B) po cztery zespoły. w grupach rywalizowano systemem każdy z każdym.
Do rundy medalowej awansowały po dwie najlepsze drużyny z każdej grupy.
Do rundy medalowej zaliczono wyniki uzyskane przez w rundzie eliminacyjnej z drużynami które uzyskały awans do rundy medalowej.
Najlepszym strzelcem turnieju został Harry Watson z Kanady zdobywca 46 pkt w punktacji kanadyjskiej za 37 bramek i 9 asyst.
Grupa A.
Wyniki
Grupa B.
Wyniki
Runda medalowa.
Wyniki 

</doc>
<doc id="454925" url="https://pl.wikipedia.org/wiki?curid=454925" title="Stały Trybunał Sprawiedliwości Międzynarodowej">
Stały Trybunał Sprawiedliwości Międzynarodowej

Stały Trybunał Sprawiedliwości Międzynarodowej (STSM, ang. "Permanent Court of International Justice", fr. "Cour permanente de justice internationale") – był pierwszym sądem międzynarodowym o zasięgu powszechnym.
Działalność.
Został powołany na podstawie art. XIV Paktu Ligi Narodów, poprzez ratyfikację protokołu o przyjęciu Statutu STSM w 1921, rejestracja Statutu w Sekretariacie Ligi Narodów nastąpiła 8 października 1921. Rozpoczął działalność 30 stycznia 1922, a formalnie zakończył 31 grudnia 1946, chociaż ostatnia sesja miała miejsce w lutym 1940.
Do 1930 składał się z jedenastu sędziów i czterech zastępców, następnie z 15 sędziów i 4 zastępców, a od 1936 z piętnastu sędziów. Zastępcy mieli zasiadać w składzie STSM tylko, jeżeli mniej niż 11 sędziów mogło orzekać. Każdy sędzia oraz zastępca musiał pochodzić z innego państwa. Byli wybierani przez Zgromadzenie oraz Radę Ligi Narodów na dziewięcioletnią kadencję z prawem ponownego wyboru z listy osób, przedstawionych przez grupy narodowościowe Stałego Trybunału Rozjemczego (art. 4 – 15). W przypadku śmierci lub rezygnacji sędziego przeprowadzano wybory uzupełniające. Trybunał wybierał Prezesa i Wiceprezesa na trzyletnią kadencję z prawem ponownego wyboru (art. 21). Polak Michał Rostworowski był sędzią od 1931 do śmierci w 1940.
STSM rozstrzygał spory między państwami, a także wydawał opinie doradcze. W sumie rozpoznał 66 spraw, wydał 32 wyroki oraz 27 opinii doradczych.
Art. 50 dozwalał Trybunałowi, by powierzył zbadanie okoliczności sprawy (ang. "enquiry", fr. "enquête") lub wydanie orzeczenia biegłego (ang. expert opinion, fr. expertise) "każdej osobie, ciału, biuru, komisji lub organowi przez siebie wybranym". Wyrok był ostateczny (art. 60), strona mogła zażądać ponownego rozpatrzenia sprawy na podstawie odkrycia faktu, który mógł mieć wpływ rozstrzygający, a w chwili wydania wyroku był nieznany ani Trybunałowi, ani stronie, żądającej rewizji, o ile nieświadomość ta nie była zawiniona przez stronę. Możliwość żądania rewizji ulegała przedawnieniu 6 miesięcy po odkryciu takiego faktu i 10 lat po wydaniu wyroku (art. 61).
Następcą STSM jest Międzynarodowy Trybunał Sprawiedliwości.

</doc>
<doc id="454938" url="https://pl.wikipedia.org/wiki?curid=454938" title="Contact center">
Contact center

Contact center – rozwinięcie koncepcji call center, gdzie medium kontaktu przedsiębiorstwa z klientem jest telefon. Contact center do łączności telefonicznej dodaje kontakt poprzez: 
Kontakty od klientów wchodzą do wspólnej kolejki oczekującej, nadawane są im priorytety a następnie są kierowane według zdefiniowanych reguł do właściwych konsultantów contact center, posiadających prawo do obsługi jednego lub wielu mediów.
Contact center jako system omnichannel zbiera, gromadzi i przetwarza dane z różnych kanałów komunikacyjnych. Dzięki systemowi firmy uzyskują wiedzę na temat historii kontaktu z klientem, która może pochodzić z różnych źródeł. Narzędzie to może być używane do sprzedaży, ale także pozwala np. na szybkie wsparcie techniczne.
Contact center jest elementem architektury systemu obsługi klienta w firmie i z jednej strony zasilane jest kontaktami multimedialnymi od klientów za pomocą infrastruktury teleinformatycznej (jak serwery e-mail czy centrale telefoniczne), z drugiej zaś dostarcza informacje o kontaktach z klientami do systemów front-office'owych jak CRM.
Funkcje systemów contact center.
Oprogramowanie Contact Center oprócz podstawowej funkcji łączenia klienta z konsultantem może pozwalać również na:

</doc>
<doc id="454939" url="https://pl.wikipedia.org/wiki?curid=454939" title="Biegi narciarskie na Zimowych Igrzyskach Olimpijskich 1924">
Biegi narciarskie na Zimowych Igrzyskach Olimpijskich 1924

Biegi narciarskie na Zimowych Igrzyskach Olimpijskich 1924 – zawody olimpijskie w biegach narciarskich, rozegrane między 30 stycznia a 2 lutego 1924 w ramach Zimowych Igrzysk Olimpijskich 1924 w Chamonix-Mont-Blanc.
Po raz pierwszy biegacze narciarscy walczyli o medale olimpijskie. Przeprowadzone zostały dwie konkurencje mężczyzn – bieg na 18 i na 50 kilometrów techniką klasyczną. W obu najlepszy okazał się Thorleif Haug. Medale zdobyli także: Johan Grøttumsbråten, Tapani Niku oraz Thoralf Strømstad.
W igrzyskach wzięło udział łącznie 59 biegaczy narciarskich, którzy wystąpili w barwach dwunastu państw. Najmłodszym uczestnikiem zawodów olimpijskich w biegach był André Blusset (20 lat i 14 dni), natomiast najstarszym – Anders Haugen (35 lat i 100 dni).
Wyniki.
18 km.
Data: 2.02.1924
50 km.
Data: 31.01.1924

</doc>
<doc id="454947" url="https://pl.wikipedia.org/wiki?curid=454947" title="Podkowa">
Podkowa

Podkowa – metalowe wzmocnienie w kształcie litery U przybijane gwoździami (zwanymi "podkowiakami lub hufnalami") do kopyt końskich w celu zapobiegania ścieraniu się kopyt. Podkowy mogą być przybite jedynie do przednich kopyt lub do wszystkich czterech.
Historia.
Od początków jeździectwa kopyta końskie przysparzały kłopotów przy użytkowaniu koni, ponieważ szybko się ścierały. Spowodowane było to koniecznością dźwigania dodatkowego ciężaru oraz poruszaniem się po podłożu nie zawsze naturalnym dla konia, wybieranym przez jeźdźca. Około 400 roku p.n.e. grecki wódz Ksenofont, szukając sposobu utwardzenia kopyt, zalecał trzymać konie w stajniach o podłodze lekko pochyłej, dla zapewnienia odpływu moczu, brukowanej kostką "na grubość kopyta". Kolejnym etapem na drodze do wynalezienia podków były stosowane przez Rzymian, jak i wiele innych ludów, specjalne sandały dla koni – skórzaną lub metalową podeszwę przywiązywano do kopyt koni. Jednak prawdziwe podkowy, przybijane gwoździami, stanowiące jedyną skuteczną ochronę przed ścieraniem wynaleziono dopiero ok. 1000 roku; pojawiły się one u Celtów i Galów.
Konsekwencje.
Wraz z pojawieniem się podków, pojawił się problem: podkute kopyta nie ścierały się, a więc stale narastały (kopyta rosną ok. 1 cm na miesiąc). Gdy kopyta stawały się zbyt długie, koń zmieniał postawę, co powodowało nietypowe obciążenie stawów, m.in. pęcinowych, a w konsekwencji poruszał się z coraz większym trudem. Dlatego konieczne stało się, co około 6 tygodni, rozkucie kopyt i przywrócenie im przez ostruganie normalnej długości i wysokości oraz ponowne ich okucie (przekucie).
Typy podków.
Istnieje wiele różnych rodzajów podków, przystosowanych do rodzaju wykonywanej pracy lub korygujących nieprawidłową postawę zwierzęcia. Podkowy występują w różnych rozmiarach i mogą być także dopasowywane przez kowala do konkretnego kopyta poprzez kucie na gorąco. 
Najczęściej używane podkowy:
Zalety i wady stosowania podków.
Podkowy zapobiegają ścieraniu się kopyt końskich i umożliwiają koniowi pracę na nienaturalnym dla niego podłożu. Dzięki nim, zmniejszone jest także ryzyko urazu kopyt, ponieważ osłaniają ich brzegi i podeszwę. Niektóre podkowy umożliwiają wkręcanie haceli, zapobiegających ślizganiu się konia na lodzie czy błocie, które mogłoby grozić poważnymi urazami konia i jeźdźca. Podkowy ortopedyczne stosowane są do korygowania wad postawy, leczenia urazów kopyt (np. pęknięć) czy leczenia ochwatu.
Z drugiej strony, podkowy ograniczają naturalną mechanikę kopyta, wpływając także na pracę stawów w nogach końskich. Utrzymując strzałkę ponad podłożem przenoszą obciążenia na ściany boczne kopyta, ograniczają jej funkcje polegające na naturalnej amortyzacji uderzenia kopyta o podłoże oraz zmniejszają stymulowanie przepływu krwi w kopycie. Przybijanie podkowiaków osłabia ścianę kopyta i powoduje wewnętrzne urazy kopyta. Podkowiaki odprowadzają ciepło z wnętrza do podkowy, obniżając temperaturę kopyta. Zerwanie podkowy może grozić poważniejszym uszkodzeniem puszki kopytowej.

</doc>
<doc id="454960" url="https://pl.wikipedia.org/wiki?curid=454960" title="Jacek Janczarski">
Jacek Janczarski

Jacek Janczarski (ur. 27 lutego 1945 w Kurowie, zm. 2 lutego 2000 w Warszawie) – polski pisarz, dramaturg, satyryk, scenarzysta filmowy.
Życiorys.
W 1968 ukończył socjologię na Uniwersytecie Warszawskim.
Współtwórca (wspólnie z Adamem Kreczmarem i Jerzym Markuszewskim) ITR-u (Ilustrowanego Tygodnika Rozrywkowego), nadawanego w pierwszej połowie lat 70. XX wieku w Programie 3 Polskiego Radia. Był autorem scenariuszy do polskich filmów i seriali, m.in. do "Zmienników", a także twórcą programów satyrycznych. Napisał cykl słuchowisk radiowych "Kocham pana, panie Sułku", a wraz z Maciejem Zembatym stworzył "Rodzinę Poszepszyńskich" i magazyn "Zgryz".
W latach 1971–1974 był kierownikiem Redakcji Audycji Rozrywkowych Programu 3 PR. Pełnił funkcję specjalisty ds. literackich w Studiu Filmowym im. Karola Irzykowskiego. W latach 1991–1992 był redaktorem naczelnym satyrycznego tygodnika „Szpilki”. Był członkiem Stowarzyszenia Pisarzy Polskich.
Życie prywatne.
Syn polskiego pisarza, poety, twórcy utworów dla dzieci, Czesława Janczarskiego. Był mężem polskich aktorek: Barbary Wrzesińskiej, z którą miał syna Borysa i Ewy Błaszczyk, z którą miał córki-bliźniaczki, Aleksandrę i Mariannę (ur. 1994).
Zmarł 2 lutego 2000 z powodu tętniaka aorty. Pochowany na cmentarzu Powązkowskim (kwatera b-8-8).
Nagrody i wyróżnienia.
W 1975 otrzymał nagrodę Złoty Mikrofon za twórczość radiową.
Filmografia.
Scenariusz:
Obsada:
Teksty piosenek filmowych:

</doc>
<doc id="454966" url="https://pl.wikipedia.org/wiki?curid=454966" title="Schloss Pompon Rouge">
Schloss Pompon Rouge

Schloss Pompon Rouge - niemiecki komediowo-erotyczny serial telewizyjny (sceneria barokowa) emitowany na początku lat '90, do którego muzykę skomponował Grzegorz Ciechowski. Serial nie odniósł sukcesu i wkrótce zakończono jego produkcję.
Opis fabuła.
XVIII wieczne Niemcy, język francuski staje się bardzo popularny. W mały księstwie Pompon Rouge obowiązujące ekstrawagancja, luksus, hazard, intrygi i miłość bez wad.

</doc>
<doc id="454968" url="https://pl.wikipedia.org/wiki?curid=454968" title="POST (metoda)">
POST (metoda)

POST – metoda przesyłania danych w sieci internet. Istnieje w ramach protokołu HTTP i wykorzystywana jest najczęściej do wysłania informacji z formularza znajdującego się na stronie internetowej.
Metoda POST powinna być stosowana tam, gdzie dane odwołanie jest formą interakcji z użytkownikiem, niemożliwą do utrwalenia w formie adresu. Powinna być także stosowana tam, gdzie dana operacja może wywołać wiążące dla użytkownika skutki – np. zapisanie na listę dyskusyjną.
Przykładowy pakiet z informacjami POST wygląda tak:
 POST /login.jsp HTTP/1.1
 Host: www.mysite.com
 User-Agent: Mozilla/5.0
 Content-Length: 30
 Content-Type: application/x-www-form-urlencoded
 login=julius&amp;password=grzyb123

</doc>
<doc id="454970" url="https://pl.wikipedia.org/wiki?curid=454970" title="Argyre Planitia">
Argyre Planitia

Argyre Planitia – równina położona w obrębie basenu uderzeniowego Argyre na Marsie.
Basen Argyre o średnicy około 1800 km jest największym basenem uderzeniowym po Hellas Planitia. Depresja Argyre sięga głębokości 5,2 km.
Obniżenie zostało uformowane we wczesnym okresie tworzenia się Układu Słonecznego około 3,9 miliarda lat temu, na skutek zderzenia z dużą planetoidą.
Cztery duże doliny rzeczne z okresu noachijskiego odchodzą radialnie od basenu. Trzy dochodzą do obniżenia od południa i wschodu (Surius Valles, Dzígai Valles i Palacopas Valles). Czwarta dolina Uzboi Vallis wydaje się drenować basen od północy w kierunku Chryse Planitia. Mniejsza dolina Nia Valles jest prawdopodobnie młodsza. Powstała najprawdopodobniej w okresie amazońskim.
Dużo burz piaskowych na Marsie rozpoczyna się właśnie od tego miejsca.

</doc>
<doc id="454971" url="https://pl.wikipedia.org/wiki?curid=454971" title="Plesiochronous Digital Hierarchy">
Plesiochronous Digital Hierarchy

Plezjochroniczna hierarchia cyfrowa (, PDH) "−" technologia używana w sieciach telekomunikacyjnych. Termin "plesiochronous" pochodzi z greki ("plesio" "− "prawie, "chronos − "czas). Oznacza to, że elementy sieci PDH są ze sobą zsynchronizowane, ale nieidealnie, gdyż każdy z elementów sieci posiada swój zegar. System PDH oparty jest na modulacji impulsowo-kodowej (PCM). Pojedynczy kanał ma przepływność 64 kb/s (8 × 8 kHz = 64 kb/s), co pozwala na przesyłanie jednej nieskompresowanej rozmowy telefonicznej. Systemy PDH przy multipleksacji wykorzystują zwielokrotnienie z podziałem czasu TDM (ang. "Time Division Multiplexing"). Zwielokrotnienie sygnału następuje w kolejnych poziomach wykorzystując dopełnienie impulsowe.
Różnice w systemach PDH.
Systemy PDH w Europie, Japonii i Ameryce różnią się między sobą.
W systemie amerykańskim i japońskim multipleksuje się jednocześnie 24 kanały (jedna ramka 192+1bitów). Wymaga to pasma 1,544 Mb/s. W systemie amerykańskim stosuje się cztery stopnie zwielokrotnienia:
Jednak T4 nie jest powszechnie stosowany z powodu braku jednolitego standardu złącz optycznych. W systemie japońskim stosuje się pięć stopni zwielokrotnienia:
W wersji europejskiej multipleksuje się jednocześnie 32 kanały (jedna ramka 256 bitów), z których 2 pełnią funkcje sterujące i synchronizacyjne, a 30 kanałów jest użytecznych dla odbiorcy. Pasmo wynosi wówczas 2,048 Mb/s.
W systemie europejskim występuje pięć stopni zwielokrotnienia na kolejnych poziomach multipleksacji, które przedstawia poniższy rysunek. Krotność zwielokrotnienia pomiędzy muliplekserami to 4 w systemie europejskim i 4, 6 lub 7 w systemie amerykańskim. Ponadto w celu dopasowania poszczególnych sygnałów zbiorczych stosuje się dopełnienie dodatnie, co związane jest z brakiem synchronizacji pomiędzy poszczególnymi multiplekserami:
Przy czym E5 jest rzadko wykorzystywany z powodu braku jednolitego standardu.
Ze względów historycznych systemy o przepływności do 2 Mb/s (pierwszy stopień zwielokrotnienia) są często nazywane systemami PCM, ze względu na to, że były to pierwsze systemy cyfrowe oparte na modulacji PCM, a nazwę PDH zaczęto używać dopiero dla systemów o wyższym stopniu zwielokrotnienia.
Przyszłość.
Nowe systemy plezjochroniczne nie są już instalowane. Zostały wyparte przez nowsze systemy SDH.

</doc>
<doc id="454972" url="https://pl.wikipedia.org/wiki?curid=454972" title="Kłoć">
Kłoć

Kłoć ("Cladium" ) – rodzaj roślin należący do rodziny ciborowatych. Współcześnie wyróżnia się w obrębie rodzaju zwykle trzy gatunki. Jeden z nich występuje w Europie (także w Polsce) – kłoć wiechowata ("Cladium mariscus"). Ten i pozostali przedstawiciele występują poza tym na wszystkich kontynentach z wyjątkiem Antarktydy.
Systematyka.
Dawniej rodzaj obejmował więcej gatunków, oddzielonych w odrębny rodzaj "Machaerina" po analizach taksonomicznych z lat 80. i 90. XX wieku.
Rodzaj należy do rodziny ciborowatych ("Cyperaceae") z rzędu wiechlinowców ("Poales") stanowiącego jeden z kladów jednoliściennych ("monocots"). W obrębie rodziny należy do plemienia "Schoeneae" w obrębie podrodziny "Cyperoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Batsch), podklasa komelinowe ("Commelinidae" Takht.), nadrząd "Juncanae" Takht., rząd ciborowce ("Cyperales" Hutch.), rodzina ciborowate ("Cyperaceae" Juss.), podrodzina "Cladioideae" Lindl. ex Pfeiff., plemię "Cladieae" Nees ex Fenzl in Endl., rodzaj kłoć ("Cladium" P. Browne).

</doc>
<doc id="454976" url="https://pl.wikipedia.org/wiki?curid=454976" title="SS Poznan">
SS Poznan

SS Poznan – statek handlowy o wyporności 8428 ton, zbudowany w 1913 jako jednostka pomocnicza dla US Navy pod nazwą Suwanee. Wycofany ze służby został w 1920 sprzedany Polsko-Amerykańskiemu Towarzystwu Żeglugi Morskiej, gdzie otrzymał nazwę SS Poznan. Statek pływał wówczas pod banderą USA, zaś jego załogę stanowili Polacy i Amerykanie polskiego pochodzenia. Po likwidacji Towarzystwa, w 1922 statek sprzedano Luckenbach SS Co. z Nowego Jorku, gdzie otrzymał nazwę SS Paul Luckenbach.

</doc>
<doc id="454980" url="https://pl.wikipedia.org/wiki?curid=454980" title="Kłoć wiechowata">
Kłoć wiechowata

Kłoć wiechowata ("Cladium mariscus" (L.) Pohl) - gatunek roślin należący do rodziny ciborowatych ("Cyperaceae"). Występuje w niemal całej Europie z wyjątkiem jej wschodniej części oraz w Australii. W Polsce we wschodniej części Lubelszczyzny, na Równinie Augustowskiej, na Pomorzu, Ziemi lubuskiej i w Wielkopolsce, poza tym na kilku rozproszonych stanowiskach. 
Biologia i ekologia.
Kwitnie od czerwca do sierpnia. Często tworzy zwarte płaty szuwaru kłociowego. Kłoć wiechowata rośnie w płytkich wodach stojących, na torfowiskach niskich i wypłyconych jeziorach. 
Zagrożenia i ochrona.
W Polsce od 2004 r. roślina objęta ścisłą ochroną gatunkową. Umieszczona na polskiej czerwonej liście w kategorii NT (bliski zagrożenia). Zagrożeniem dla gatunku jest postępująca degradacja jezior, następująca w wyniku melioracji i gospodarki rybackiej.

</doc>
<doc id="454983" url="https://pl.wikipedia.org/wiki?curid=454983" title="Patria y Libertad">
Patria y Libertad



</doc>
<doc id="454984" url="https://pl.wikipedia.org/wiki?curid=454984" title="Rassemblement pour la République">
Rassemblement pour la République



</doc>
<doc id="454986" url="https://pl.wikipedia.org/wiki?curid=454986" title="Union des Démocrates pour la République">
Union des Démocrates pour la République



</doc>
<doc id="454987" url="https://pl.wikipedia.org/wiki?curid=454987" title="Union pour un Mouvement Populaire">
Union pour un Mouvement Populaire



</doc>
<doc id="454988" url="https://pl.wikipedia.org/wiki?curid=454988" title="Union pour la Démocratie Française">
Union pour la Démocratie Française



</doc>
<doc id="454991" url="https://pl.wikipedia.org/wiki?curid=454991" title="Parti communiste français">
Parti communiste français



</doc>
<doc id="454992" url="https://pl.wikipedia.org/wiki?curid=454992" title="Australazja">
Australazja

Australazja – część świata rozciągająca się na przestrzeni ok. 70 mln km² morskiej półkuli globu (gł. Oceanu Spokojnego). Obszar obejmujący Australię, Nową Zelandię i Melanezję (w tym Nową Gwineę oraz wiele mniejszych wysp w jej okolicach, część z których położona jest we wschodniej części Indonezji). Nazwę utworzył Charles de Brosses w "Histoire des navigations aux terres australes" (1756).
Obszary lądowe zajmują łącznie 9,2 mln km² (ok. 13% terytorium Australazji, reprezentując tylko 6,2% powierzchni lądowej Ziemi). Jest zamieszkana przez 30,8 mln osób, co odpowiada zaledwie 0,5% globalnego zaludnienia świata (1998).
Pojęcie to ma także znaczenie biologiczne: Australazja odróżnia się zdecydowanie florą i fauną od Azji. Linią rozdzielającą ją biologicznie od Azji jest Linia Wallace'a oddzielająca dwie płyty kontynentalne. Wyspy Sulawesi i Lombok położone są po wschodniej stronie tej linii natomiast Borneo i Bali leżą po zachodniej, azjatyckiej stronie.
Igrzyska olimpijskie.
Podczas Letnich Igrzysk Olimpijskich w 1908 i 1912 roku Australia oraz Nowa Zelandia wystąpiły pod wspólnym sztandarem Australazji.

</doc>
<doc id="454993" url="https://pl.wikipedia.org/wiki?curid=454993" title="Mouvement Républicain Populaire">
Mouvement Républicain Populaire



</doc>
<doc id="454994" url="https://pl.wikipedia.org/wiki?curid=454994" title="Sitowie">
Sitowie

Sitowie ("Scirpus" L.) – rodzaj roślin z rodziny ciborowatych (turzycowatych). W dawnych ujęciach systematycznych zaliczano tu ok. 250 gatunków, ale współcześnie rodzaj obejmuje do 50 gatunków. Rośliny te występują głównie w strefie umiarkowanej półkuli północnej – w Europie, Azji i Ameryce Północnej. Rodzaj najbardziej zróżnicowany jest w Ameryce Północnej, gdzie występuje 18 gatunków, 12 gatunków rośnie w Chinach. W Polsce dwa gatunki rosną jako rodzime – sitowie leśne "S. sylvaticus" i sitowie korzenioczepne "S. radicans", jeden gatunek jako introdukowany i zadomowiony, choć na pojedynczych stanowiskach – sitowie amerykańskie "S. georgianus".
Znaczenie użytkowe rodzaju jest ograniczone. Uprawiany bywa "Scirpus atrovirens" zawierający alkaloidy, także sitowie leśne "S. sylvaticus" sadzone jest na brzegach oczek wodnych.
Naukowa nazwa rodzajowa utworzona została z łacińskiej nazwy oczeretu jeziornego, który w klasycznym, szerokim ujęciu rodzaju był tu zaliczany przez Karola Linneusza. W nazewnictwie potocznym nazwa "sitowie" często oznacza różne gatunki roślin ziemno-wodnych i higrofitów o rurkowatych pędach: sity, oczerety, ponikło, kłoć lub, w jeszcze szerszym znaczeniu, wszelkie trawopodobne rośliny szuwarowe.
Systematyka.
Rodzaj z plemienia "Scirpeae" z podrodziny "Cyperoideae" z rodziny ciborowatych "Cyperaceae". Z dawniej szerokiego ujęcia rodzaju wyodrębniono liczne rodzaje, w tym klasyfikowane do odrębnych plemion w obrębie rodziny. W pierwszych dekadach XXI wieku opisano w randze odrębnych, choć blisko spokrewnionych z sitowiem i zaliczanych do tego samego plemienia rodzajów występujących na półkuli południowej ("Amphiscirpus", "Phylloscirpus", "Rhodoscirpus", "Zameioscirpus").

</doc>
<doc id="454995" url="https://pl.wikipedia.org/wiki?curid=454995" title="Lutte Ouvrière">
Lutte Ouvrière



</doc>
<doc id="454997" url="https://pl.wikipedia.org/wiki?curid=454997" title="Internet Low Bit Rate Codec">
Internet Low Bit Rate Codec

Internet Low Bit Rate Codec (iLBC) – kodek przeznaczony do połączeń o małej przepustowości oparty ma modelu licencjonowania royalty free. Kodek ten jest rozwijany przez Global IP Sound (GIPS). Jest to jeden z kodeków używanych przez Skype.

</doc>
<doc id="454998" url="https://pl.wikipedia.org/wiki?curid=454998" title="Chasse, pêche, nature, traditions">
Chasse, pêche, nature, traditions



</doc>
<doc id="455001" url="https://pl.wikipedia.org/wiki?curid=455001" title="MS Poznań">
MS Poznań

MS Poznań – statek typu Ro-ro zbudowany w 1982 w Bilbao pływający do 1989 dla Polskich Linii Oceanicznych.
Matką chrzestną jednostki była Aleksandra Banasiak. 9 stycznia 1983 statek ukończył w Gdyni dziewiczy rejs na trasie Europa - Australia - Europa (łącznie 25,5 tys. mil morskich). Była to pierwsza w dziejach polskiej marynarki handlowej podróż nowoczesnego pojazdowca typu Ro-ro pod polską banderą. Statek zapoczątkował zamówioną przez PLO w hiszpańskiej stoczni Astilleros Españoles serię czterech podobnych jednostek (MS Katowice II, MS Gdańsk II i MS Wrocław).

</doc>
<doc id="455002" url="https://pl.wikipedia.org/wiki?curid=455002" title="Turzyca">
Turzyca

Turzyca ("Carex" L.) – rodzaj roślin z rodziny ciborowatych (turzycowatych). Obejmuje ok. 2000 gatunków (w szerokim ujęciu, z włączeniem kilkudziesięciu gatunków z innych rodzajów tradycyjnie wyróżnianych w plemieniu "Cariceae"). Spotykane są one na całym świecie, ale najbardziej zróżnicowane są w strefie klimatów umiarkowanych. W Polsce występuje ok. 100 gatunków.
Są to zwykle niezbyt długowieczne byliny odgrywające istotną rolę w wielu ekosystemach, zwłaszcza na terenach bagiennych (gdzie tworzą m.in. szuwary wielkoturzycowe), w murawach wysokogórskich i w tundrze. Lokalnie odgrywają istotną rolę jako rośliny pastewne (np. gatunki zaliczane dawniej do rodzaju kobrezja "Kobresia" w górach na terenie Rosji czy "C. parvula" dominująca na pastwiskach jaków w Tybecie). Niektóre rośliny kłączowe wykorzystywane są do stabilizacji wydm piaszczystych (np. "C. kobomugi"), włosowate liście turzycy drżączkowatej "C. brizoides" używane są do wypełniania materaców i wyściełania mebli. Niektóre gatunki wykorzystywane są do wyplatania kapeluszy i jako rośliny lecznicze. Liczne gatunki uprawiane są jako ozdobne, w tym w odmianach, m.in. o liściach biało paskowanych. Stosowane są do ozdoby np. kępowe turzyce o włosowatych liściach – turzyca włosowa "C. capillaea", włosista "C. comans", wyróżniająca się dużymi, gwiazdkowatymi owocami turzyca Graya "C. grayi", inne: turzyca oszimska "C. oshimensis", japońska "C. morrowii", palmowa (muskegońska) "C. muskingumensis".
Rozmieszczenie geograficzne.
Rodzaj jest niemal kosmopolityczny. Brak go na niektórych obszarach nizinnych strefy międzyzwrotnikowej (we wschodniej Brazylii, w części krajów zachodniej Afryki, w Omanie i ZEA). Pojedyncze tylko gatunki rosną w południowo-wschodniej Azji. Rodzaj najbardziej zróżnicowany jest w strefie klimatów umiarkowanych, zwłaszcza w Ameryce Północnej (na północ od Meksyku rośnie 480 gatunków) i we wschodniej Azji (w Chinach obecnych jest 527 gatunków, w Japonii 202). Na półkuli południowej wyróżnia się Nowa Zelandia z 80 gatunkami. W Europie występuje 180 gatunków.
Systematyka.
Rodzaj należy do rodziny ciborowatych "Cyperaceae", zwanych też turzycowatymi. W obrębie rodziny klasyfikowany jest do podrodziny "Cyperoideae" i plemienia "Cariceae". Do plemienia tradycyjnie zaliczanych jest 5 rodzajów – poza turzycą także: "Cymophyllus" (takson monotypowy), kobrezja "Kobresia" (ok. 60 gatunków), "Schoenoxiphium" (ok. 15 gatunków) i "Uncinia" (ok. 70 gatunków), a sam rodzaj turzyca dzielony jest na cztery podrodzaje ("Carex, Psyllophora, Vignea, Vigneastra"). Badania molekularne wykazują, że w takim tradycyjnym ujęciu rodzaj "Carex" jest parafiletyczny, pozostałe są w nim zagnieżdżone, przy czym "Kobresia" jest gradem – w efekcie wszystkie rodzaje w obrębie plemienia łączone są w jeden – turzyca "Carex". Dzieli się on na dwa klady. Klad bazalny obejmuje dawny rodzaj "Schoenoxiphium" i część gatunków z sekcji "Psyllophora". Kolejne trzy klady obejmują: 1) podrodzaje "Carex", "Vigneastra", część podrodzaju "Psyllophora"; 2) podrodzaj "Vignea" i część podrodzaju "Psyllophora" oraz 3) "Uncinia", "Kobresia", część podrodzaju "Psyllophora". 

</doc>
<doc id="455009" url="https://pl.wikipedia.org/wiki?curid=455009" title="Dattatreja">
Dattatreja

Dattatreja (sanskryt दत्तात्रेय, trl. "dattātreja", ang. "Dattatreya") – postać męska z mitologii indyjskiej czczona w tradycjach wisznuickich i siwaickich. Uważany jest za bóstwo, w tym też za awatarę (bogów Wisznu lub Kryszny), za starożytnego mędrca (rysziiego) i muniego, za szalonego ascetę awadhutę i historyczną postać jogina, a także za autora pism filozoficznych (w tym "Adwahutagita") i hedonistycznego idola hinduizmu ludowego.
Dedykowane mu hinduistyczne święto to dattadźajanti. Jego wyznawcy tworzą tradycję dattasampradaja.
Etymologia.
Sanskryckie imię "Dattatreja" posiada znaczenie "Datta, syn Atriego", "darowany Atriemu". Wskazywany w imieniu tym Atri to jego opiekun – Brahmarszi Atri.
Ikonografia.
Głowy.
W Maharasztrze Dattatreja bywa przedstawiany jako postać o jednej głowie.
Jednak najpopularniejsze wizerunki przedstawiają Dattatreję jako postać trójgłową. Mitologia indyjska przekazuje relację iż pierwotnie byli to trzej chłopcy sannjasini. Gdy maharszi Atri objął przy pierwszym spotkaniu tych trzech chłopców, stali się jedną postacią. Zachowali jednak odrębne głowy – tak z trójki dzieci powstał trójgłowy chłopiec.
Te trzy głowy stanowią odpowiedniki głów trzech bogów trimurti.
Ramiona.
Gdy pierwotną trójkę dzieci Atri przekształcił w pojedynczą postać, po ich pierwotnych formach pozostały trzy głowy i sześć ramion.
Bywają jednak wizerunki Dattatreji dwurękiego lub czterorękiego.
Życie.
Syn wedyjskiego rysziego Atriego, uważany za awatara, zstąpienie trójcy dewów: Brahmy, Wisznu oraz Śiwy dla których jest przewodem (awadhuttą). Hinduizm umiejscawia wcielenie Ryszi Dattatreja na początek epoki kalijugi, zaraz po odejściu – wniebowstąpieniu awatara Kryszny, co miało miejsce w 3102 r. p.n.e.
Postacie powiązane.
Anasuja.
Żoną maharsziego Atriego była Anasuja. Za sprawą długotrwałej ascezy zasłużyła sobie na przybycie trzech głównych hinduistycznych bogów (trimurti) i spełnienie przez nich życzenia. Anasuja poprosiła o trzech synów:
Bogowie natychmiast sprawili, że pojawiła się trójka dzieci. Anasuja przyjęła wobec nich powinności matki.
Atri.
Atri to wieszcz z okresu popularności wedyzmu. Mąż Anasuji, pełniący funkcje opiekuna dla Dattatreji w wieku dziecięcym.
Krowa.
Na wizerunkach hinduistycznych, w bezpośredniej bliskości Dattatreji bywa umieszczana krowa. Jej postać ma symbolizować matkę Ziemię lub Kamadhenu.
Cztery psy.
Postaci Dattatreji na wizerunkach towarzyszą cztery psy różnych ras. Te cztery zwierzęta są symbolicznymi formami czterech ksiąg Wed.
Dwadziestu czterech guru.
Nauczaniem Dattatreji zajmowali się nie tylko przybrani rodzice, ale i inni guru, w tym też pod postaciami zwierząt, żywiołów i obiektów środowiska. Sam Dattatreja wskazuje na dwadzieścia cztery swoje autorytety. W tej grupie znajdują się:
Awatary.
Współczesny hinduizm, szczególnie hinduizm maracki wywodzi od Dattatreji linię ludzlich awatarów.
Do awatarów lub mniejszych emanacji niektórzy wliczają również postacie:
Dzieła.
Uznawany jako autor:
Ostatni z traktatów jest podstawą nauczania znanego indyjskiego mędrca, Śri Ramana Maharszi.
Recepcja w nurtach hinduistycznych.
Śiwaizm.
W śiwaizmie Dattatreja uważany jest za jednego z guru.
Niektórzy biografowie Śankary opisują wizytę w aśramie Dattatreji lub błogosławieństwa otrzymane przez Śankarę w wizjach.
Sadhu.
Dźuna akhada – jedna z głównych tradycji dasanami naga sannjasinów uważa Dattatreję za swoje naczelne bóstwo i utożsamia go z Rudrą lub Śiwą.
Aghorasampradaja.
Aghori z części szkół upatrują w Dattatreji inkarnacji Śiwy, a zarazem swojego pierwszego nauczyciela. Tytułują go jako adiguru. Mitologia aghorich mówi o odwiedzinach ich świętego o imieniu Baba Kinaram u Dattatreji na górze Girnar.
Wisznuizm.
W wisznuizmie postać Dattatreji pojmowana jest jako jeden z awatarów
Kryszny
lub Wisznu.
Jako awatara Wisznu zaliczany jest do awatarów klasy "amśawatara".
W spisie dwudziestu dwóch wisznuawatarów zajmuje pozycję szóstego zstąpienia.
Wedanta.
Adwajtawedanta była tradycją filozoficzną, której wykładnię prezentują nauki zamieszczone w dziełach przypisywanych Dattatreji
stąd ta darśana wskazuje go, jako swojego ważnego przedstawiciela.
Dattasampradaja.
Wyzanwcy tego bóstwa tworzą tradycję hinduistyczną nazywaną dattasampradaja. Jej recepcja wskazuje na popularność w stanach Maharasztra i Andhra Pradeś, jak również w Nepalu.
Do dattasampradaji przynależał guru Eknatha – Dźanardan (uczeń Nrysimhy Saraswatiego)
Warkarisampradaja.
Raghawa Ćajtańja – guru Tukarama otrzymał darśan Dattatreji podczas pobytu na górze Girnar. Sam Tukaram poświęcił postaci Dattatreji kilka utworów (abhang).
Recepcja w pismach hinduistycznych.
Postać Dattatreji wymienia wiele puran.
Adwahutagita.
"Adwahutagita" to najbardziej znane dzieło z przypisywanych autorstwu Dattatreji. Sam Dattatreja nazywany jest pierwszym z awadhutów.
Tripurarahasja.
Dzieło "Tripurarahasja" tytułowane również jako "Haritajanasanhita" posiada uznane tradycją autorstwo Dattatreji. Zorientowane jest na wedantę z elementami śaktyzmu (już tytuł odnosi się do bogini Tripury). Popularyzował je współcześnie tamilski święty Ramana Maharszi.
Zawartość "Tripurarahasji" stanowi dialog pomiędzy wieszczem Naradą a Haritajaną lub Paraśuramą a Dattarteją.
Bhagawatapurana.
"Bhagawatapurana" przedstawia rozmowę mędrca Dattatreji z królem Jadu.
Dattatrejopaniszad.
Upaniszada "Dattatreja" poświęcona jest objaśnieniom znaczenia postaci i właściwych dla czci Dattatreji mantr. Upaniszada ta należy do tradycji pism "Atharwawedy" i reprezentuje nurt wisznuicki.
Dźiwanmuktagita.
Gita o tytule "Dźiwanmuktagita" to kolejne dzieło, którego autorem miałby być Dattatreja. Zaliczane jest do nurtu nauk adwajtawedanty.
Kult.
Kult Dattatreji szczególnie rozpowszechniony jest w stanie Maharasztra. Występuje też wyraźnie w stanach Karnataka, Andhra Pradeś, Kerala i Tamilnadu, Gudźarat. Odnotowywany jest również w Nepalu.
Dattatreja stał się bóstwem osobistym (isztadewata) dla wyznawców tradycji dattasampradaji, mahanubhawy, nathów, śaktów, a nawet sufich.
Drzewo.
Tradycja dattasampradaja uważa figowiec groniasty (sansk. "udumbara") za drzewo szczególnie uświęcone z racji upodobania, jakie przypisuje się bóstwu tej tradycji.
Święta.
Szczególnym dniem kultu Dattatreji jest czwartek (w Narsobhawadi – sobota).
Sam święty miał się natomiast narodzić w środę.
Najważniejszym świętem dedykowanym Dattatreji jest uroczystość rocznicy jego narodzin o nazwie Datta dźajanti. Przypada ona na pełnię Księżyca w miesiącu mrigaszirsza (listopad lub grudzień).
Mantry.
Najbardziej znaną mantrą związaną z postacią jest:
Świątynie.
Indie.
Lokalizacje wybranych świątyń dedykowanych Dattatreji:
Recepcja w innych religiach.
Sufizm.
Postać Dattatreji była też otaczana kultem przez synkretycznie ustosunkowane wobec hinduizmu szkoły sufich. Przykładem może być kaplica i posąg w dystrykcie Chikmagalur w posiadłości świętego sufickiego o imieniu Baba Qalandar Shah.

</doc>
<doc id="455010" url="https://pl.wikipedia.org/wiki?curid=455010" title="Irina Odojewcewa">
Irina Odojewcewa

Irina Władimirowna Odojewcewa, właściwie Iraida Gustawowna Iwanowa, z domu Heinike (łot. "Iraīda Heinike", ros. "Ирина Владимировна Одоевцева, Ираида Густавовна Иванова, Гейнике") (ur. 23 lutego 1895 w Rydze, zm. 14 października 1990 w Petersburgu) – rosyjska poetka i powieściopisarka. Żona poety Gieorgija Iwanowa.
Zaczęła tworzyć pod przemożnym wpływem akmeistów, a zwłaszcza Nikołaja Gumilowa, którego uważała za swojego mistrza. Wchodziła w skład jego grupy "Zwuczaszczaja rakowina". Pod wpływem akmeizmu, nazywanego niekiedy też gumilowskim kokonem, pozostawała do połowy XX wieku. Później wypracowała własny styl, bardzo osobisty i liryczny. Napisała też wiele utworów prozą, opowiadających m.in. o emigracyjnym życiu. Najbardziej znane i cenione z nich to wspomnienia "Nad brzegami Newy" ("На берегах Невы" 1967) i "Nad brzegami Sekwany" ("На берегах Сены" 1983).
Od 1922 roku przebywała na emigracji. Do Rosji wróciła w 1987 roku i zamieszkała w Leningradzie. Pogodnie przyjmowała mało zrozumiałą dla niej rzeczywistość ojczystego kraju, jak chociażby prozaiczne braki w zaopatrzeniu (w rozmowie z dziennikarzem "Litieraturnej Gaziety" pytała: Dlaczego nie można w sklepie na rogu kupić szynki?).

</doc>
<doc id="455011" url="https://pl.wikipedia.org/wiki?curid=455011" title="Ostnica">
Ostnica

Ostnica ("Stipa" L.) – rodzaj roślin z rodziny wiechlinowatych ("Poaceae"). W tradycyjnym ujęciu był to szeroko ujmowany rodzaj, obejmujący około 300 gatunków szeroko rozprzestrzenionych na obu półkulach. Współcześnie ujęcie rodzaju jest węższe – zaliczanych jest tu ok. 150 gatunków występujące w Europie, Azji i północnej Afryce. Do flory Polski należy pięć gatunków: ostnica włosowata "Stipa capillata", ostnica powabna "Stipa pulcherrima", ostnica piórkowata "Stipa pennata", ostnica piaskowa "Stipa borysthenica" i ostnica murawowa "Stipa eriocaulis" (wg bazy taksonomicznej POWO "Stipa pennata"). Wszystkie są w Polsce rzadkie i objęte na stanowiskach naturalnych ochroną gatunkową.
Ostnice występują na suchych siedliskach w formacjach trawiastych, zwłaszcza na stepie. 
Morfologia.
Trawy kępiaste, bez rozłogów, z trwałymi pochwami liściowymi u nasady pędów. Liście szczeciniaste do nitkowatych, z otwartymi na całej długości pochwami liściowymi. Kwiatostan typu wiechy, zwykle ścieśnionej, z kłoskami jednokwiatowymi, z plewami dłuższymi od kwiatów.
Systematyka.
Rodzaj z rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowych ("Pooideae"), plemienia "Stipeae".
Zastosowanie.
Są to trawy o niskiej wartości pokarmowej. Skarmiane mogą być ewentualnie tylko za młodu. Niektóre gatunki wykorzystywane są w niektórych krajach do produkcji papieru i wykorzystywane są do celów dekoracyjnych. Niektóre zaliczane tu tradycyjnie i uprawiane gatunki są współcześnie przeklasyfikowane do odrębnych rodzajów. Dotyczy to np. ostnicy mocnej "Stipa tenacissima" współcześnie klasyfikowanej jako "Macrochloa tenacissima" oraz nasseli drobnokwiatowej (ostnicy drobnokwiatowej "Stipa tenuissima") współcześnie klasyfikowanej jako "Nassella tenuissima".

</doc>
<doc id="455012" url="https://pl.wikipedia.org/wiki?curid=455012" title="Managed C++">
Managed C++

Managed C++ – zestaw rozszerzeń składni i atrybutów do języka C++ wprowadzony przez Microsoft do platformy .NET. Z wydaniem Visual Studio 2005 rozszerzenia Managed C++ zostały zastąpione przez C++/CLI.

</doc>
<doc id="455013" url="https://pl.wikipedia.org/wiki?curid=455013" title="Pawliwka (obwód wołyński)">
Pawliwka (obwód wołyński)

Pawliwka, Poryck (ukr. Павлівка) – wieś na Ukrainie, w obwodzie wołyńskim, w rejonie iwanickim, nad Ługą, 8 km na wschód od Iwanicz i 62 km na zachód od Łucka. W 2001 roku liczyła 914 mieszkańców. We wsi znajdują się: urząd pocztowy, cerkiew, opuszczony kościół oraz pomnik ofiar rzezi wołyńskiej.
Historia.
Miejscowość po raz pierwszy zanotowana w 1405 roku kiedy kosztem Szczęsnego Czackiego wzniesiony został w niej katolicki kościół pod wyzwaniem św. Trójcy i św. Michała. Osadę w latach 1418-1419 książę wielki litewski Witold Kiejstutowicz nadał za wierną służbę Ilii (Eliaszowi) Wiaczkiewiczowi. W rodzinie tej pozostawała ona do roku 1500 kiedy syn Wasila Korybuta Fiodor pojął za żonę córkę Wiaczkiewiczów i zapoczątkował linię rodową Poryckich. Od tego momentu miejscowość stanowiła gniazdo rodowe książąt Poryckich wzmiankowane w pierwszej połowie XV wieku.
W 1557 roku król Zygmunt II August przez wzgląd na pożar miasta należącego do księcia Aleksandra Poryckiego ze Zbaraża uwolnił je na 10 lat od opłaty wszelkich ceł i myt, "wyjąwszy od pogranicznych". Poryck przez lata pozostawał własnością polskich rodów szlacheckich, m.in. Koniecpolskich i Czackich. Przed I wojną światową nad tutejszym jeziorem stały dwa piętrowe, empirowe pałace Czackich zbudowane w 1806 roku przez Tadeusza Czackiego, jeden przeznaczony na bibliotekę i zbiory kolekcjonerskie, w którym przez kilka lat przechowywał pamiątki narodowe m.in. relikwię kości króla Bolesława Chrobrego, czy różnego rodzaju rzeczy pozyskane podczas przeprowadzania badań grobów Zygmunta Starego, Zygmunta Augusta i Anny Jagiellonki. Główny pałac zdobiła facjata oparta na czterech kolumnach doryckich. W 1916 roku został pałac obrabowany, zniszczono bibliotekę i zbiory porcelany. Natomiast drugi pałac, ów w którym mieszkał Tadeusz Czacki, spalony w 1915 roku przez wojska austriackie, znajduje się obecnie w stanie ruiny. Wraz z nim spaliło się też archiwum Czackich. Pozostała po Tadeuszu Czackim biblioteka z 15 tysięcy tomów wkrótce po jego śmierci w 1813 roku została wywieziona do Puław.
W 1816 Poryck odwiedził Julian Ursyn Niemcewicz i opisał go w „Podróżach Historycznych”.
W czasie powstania listopadowego 11 kwietnia 1831 roku pod Poryckiem rozegrała się jedna z bitew wyprawy Dwernickiego na ziemie zabrane wygrana przez stronę polską. Polacy wzięli około 250 jeńców, 100 koni, oraz 200 sztuk broni i cały tabor. Po tym zwycięstwie generał Józef Dwernicki wydał odezwę do mieszkańców Ukrainy, Wołynia i Podola wzywającą ich do udziału w powstaniu.
W czasie powstania styczniowego doszło do zajęcia miasta przez siły polskie 2 listopada 1863, potem do obrony przed atakującymi Rosjanami, po czym powstańcy wycofali się z Porycka
W czasie I wojny światowej poważnie zniszczona została zabudowa miasta, w tym kościół i pałace.
II wojna światowa.
W czasie II Rzeczypospolitej miasto, liczące nieco ponad 2 tys. mieszkańców (w tym ok. połowa Żydów), należało do gminy Poryck w powiecie włodzimierskim, w województwie wołyńskim. Od północy graniczyło z wsiami Lachów i Kłopoczyn, od zachodu z Kolonią Romanowską, od południa z Samowolą i Peresławiczami, od wschodu zaś z Holendernią i Rukowiczami.
Podczas okupacji niemieckiej w pałacu Czackich znajdował się posterunek żandarmerii niemieckiej i Schutzmannschaftu. Niemcy eksterminowali żydowskich mieszkańców miasteczka. W pierwszej egzekucji, która odbyła się we wrześniu 1941 roku zginęło około 100 żydowskich mężczyzn. Pozostałych (900 osób) rozstrzelano we wrześniu 1942 roku. Wraz z nimi zabito podobną liczbę Żydów spoza Porycka.
W marcu 1943 roku policjanci ukraińscy z posterunku w Porycku zdezerterowali do UPA porywając i zabijając 7 Polaków. Wkrótce potem Niemcy wycofali się z miasteczka; Polacy zostali poddani terrorowi ukraińskich nacjonalistów. W dniach 11 i 12 lipca 1943 roku oddziały UPA i OUN-B wymordowały polską ludność miasteczka – około 200 osób. W późniejszym czasie spalono pałac Czackich.
18 lipca 1944 roku miejscowość zajęły wojska 1 Frontu Ukraińskiego Armii Czerwonej.

</doc>
<doc id="455014" url="https://pl.wikipedia.org/wiki?curid=455014" title="Aleksander I Balas">
Aleksander I Balas

Aleksander Balas, zwany również Epifanes (zm. 145 p.n.e.), rzekomy syn Antiocha IV, uzurpator na tronie monarchii Seleukidów pomiędzy 150 p.n.e.-145 p.n.e.
Życiorys.
Panującemu od 162 p.n.e. Demetriuszowi I Soterowi udało się uspokoić sytuację w Syrii. Pokonał zbuntowanego dowódcę wojsk Timarchosa. Odniósł sukcesy w zbuntowanej Palestynie pokonując Judę Machabeusza. Zamyślał o przywróceniu minionej świetności monarchii. Zagrożenie dla sterowanego przez republikę rzymską "status quo" pobudziło do działania sąsiadów. Władca Pergamonu Attalos III Filadelfos ogłosił, że w jego państwie znajduje się mający prawa do tronu Seleukidów syn Antiocha IV, Aleksander. W rzeczywistości był to pochodzący prawdopodobnie ze Smyrny młodzieniec o imieniu Balas, wykazujący sylwetką i rysami twarzy podobieństwo do rzekomego ojca. Attalosowi, częstemu bywalcowi w Rzymie i mającemu tam licznych, wpływowych przyjaciół, udało się uzyskać uznanie senatu rzymskiego, który wycofał poparcie dla Demetriusza, a prawowitym władcą uznał Aleksandra Balasa.

</doc>
<doc id="455016" url="https://pl.wikipedia.org/wiki?curid=455016" title="Mars Global Surveyor">
Mars Global Surveyor

Mars Global Surveyor (MGS) − bezzałogowa sonda kosmiczna wysłana na Marsa. Zaprojektowana i wykonana przez NASA i Jet Propulsion Laboratory. Wystrzelona w 1996, stała się początkiem ponownych badań tej planety po ponad 20-letniej przerwie. Z powodu problemów z jednym z paneli słonecznych badania Marsa rozpoczęto dopiero w 1999. Główna misja została zakończona w styczniu 2001, czyli po jednym roku marsjańskim. Najważniejszym instrumentem sondy jest Mars Orbiter Camera (MOC), umożliwiająca robienie zdjęć z rozdzielczością od 1,5 do 12 m/piksel. W czasie swojej misji kamera wykonała ponad 240 tysięcy zdjęć. Na początku listopada 2006 po blisko 10 latach owocnej pracy kontakt z sondą ustał. Dochodzenie wskazało, że najbardziej prawdopodobną przyczyną awarii sondy był błąd w oprogramowaniu.
Zaprojektowanie i zbudowanie sondy kosztowało około 154 mln USD, jej wystrzelenie 65 mln USD, zaś koszty operacyjne oraz analizy danych wynosiły 20 mln USD rocznie.

</doc>
<doc id="455020" url="https://pl.wikipedia.org/wiki?curid=455020" title="James Tissot">
James Tissot

James Joseph Jacques Tissot (ur. 15 października 1836 w Nantes, zm. 8 sierpnia 1902 w Buillon) − francuski malarz neoklasycystyczny. Studiował na École nationale supérieure des beaux-arts.

</doc>
<doc id="455023" url="https://pl.wikipedia.org/wiki?curid=455023" title="Ryszi">
Ryszi

Ryszi (sanskryt ऋषि, trl. ṛṣi, ang. rishi) – tytuł
hinduistyczny. W okresie wedyzmu przysługiwał kapłanom – autorom hymnów wedyjskich i niektórym bogom (np. Agniemu).
Natomiast w okresie Brahmanów i Upaniszad ryszi postrzegani byli jako wyraźnie odrębna od bogów (dewa), przodków (pitry), ludzi i zwierząt. Ich liczebność nie jest ściśle określona, niektóre źródła podają listę nawet 48 tysięcy imion ryszich.
Wyższy stopień w mądrości określany jest tytułem maharszi. Natchniony wieszcz-kobieta to ryszika (sanskryt trl. "ṛṣikā").
Tytułem ryszi określa się też założycieli klasycznych indyjskich szkół filozoficznych (darśana).
Etymologia i znaczenia.
Termin ryszi pochodzi z sanskrytu.
Znaczenie „ruch” odnosi się do aktu ze strony boskiej, by przyjść do rysziego
i objawić mu w pojedynczym widzeniu całą treść hymnu.
Polskojęzyczne źródła używają dla tych autorów hymnów następujących znaczeń (wykaz jedynie z publikacji polskich niebędących tłumaczeniami):
Klasyfikacja.
Ryszich można podzielić na trzy kategorie:
Szerszy podział obejmuje następujące rodzaje ryszich:
Rysziki.
Natchniony mędrzec kobieta nazywana jest ryszika (sanskryt ṛṣikā).
Rygweda wymienia 27 takich wieszczek. Podzielone są tradycyjnie na trzy podgrupy:
Charakterystyka.
Ryszi to postacie mitologiczne, które pojawiają się w najstarszych dziełach wedyzmu. Obok wiprów, kawich i dźaritarów, wskazuje się ich jako istoty ludzkie – autorów hymnów zebranych w "Wedach" oraz późniejszych śastr i sutr hinduistycznych. Bywają też postrzegani jako istoty nadludzkie, obdarzone cudownymi mocami wibhuti, które wykorzystywać mieli w procesach kreacji wszechświata (np. siedmiu saptarszich) i uzdrawianiu ludzi. Mitologia indyjska uznaje ich za patronów wielu różnych dziedzin i umiejętności.
Szczegółowym analizom poddawano procedury prowadzące tych wieszczów do pozyskiwania treści hymnów zamieszczonych w "Rygwedzie":

</doc>
<doc id="455025" url="https://pl.wikipedia.org/wiki?curid=455025" title="Aleksander I Epifanes">
Aleksander I Epifanes



</doc>
<doc id="455026" url="https://pl.wikipedia.org/wiki?curid=455026" title="Aleksander Balas">
Aleksander Balas



</doc>
<doc id="455028" url="https://pl.wikipedia.org/wiki?curid=455028" title="Richard Zsigmondy">
Richard Zsigmondy

Richard Adolf Zsigmondy (ur. 1 kwietnia 1865 w Wiedniu, Austria, zm. 23 września 1929 w Getyndze, Niemcy) – niemiecki profesor chemii nieorganicznej uniwersytetu w Getyndze (od roku 1908). Prowadził badania w dziedzinie chemii koloidów – skonstruował ultramikroskop (1903) umożliwiający obserwację cząsteczek koloidalnych, opracowywał dializatory, badał ruchy Browna cząsteczek koloidalnych oraz żeli i koloidów ochronnych. W roku 1925 otrzymał Nagrodę Nobla w dziedzinie chemii.
Jest autorem książek:

</doc>
<doc id="455029" url="https://pl.wikipedia.org/wiki?curid=455029" title="Patandźali">
Patandźali



</doc>
<doc id="455030" url="https://pl.wikipedia.org/wiki?curid=455030" title="Fluktuacja">
Fluktuacja

Fluktuacja, wahania przypadkowe – przypadkowe, niedające się przewidzieć, odchylenia od wartości średniej zmiennej losowej (np. wielkości fizycznej) podlegającej stochastycznym zmianom w czasie i nie wykazujące żadnej tendencji.
Fluktuacje obecne są we wszelkich procesach stochastycznych, w fizyce zarówno w układach klasycznych, jak i kwantowych, także w ekonometrii, biologii itp.. Związane są nieodłącznie z błędami statystycznymi oraz prognostycznymi. Występują jako składowa szeregu czasowego (trend + sezonowość + wahania przypadkowe).
Dla wielkości addytywnych, tj. proporcjonalnych do liczby "N" cząstek układu, dyspersja danej wielkości "A"("t") związana z jej fluktuacjami formula_1 jest proporcjonalna do "N". Wobec tego względna fluktuacja
Stąd dla układów makroskopowych, gdzie "N" jest rzędu liczby Avogadra, wpływ fluktuacji jest tak mały, że zazwyczaj może być pominięty.

</doc>
<doc id="455031" url="https://pl.wikipedia.org/wiki?curid=455031" title="Kontrolerzy">
Kontrolerzy

Kontrolerzy (węg. "Kontroll") – węgierski komediodramat z 2003 roku w reżyserii Nimróda Antala. Jest to pierwszy film węgierski od ponad 20 lat, który pojawił się w oficjalnej selekcji na MFF w Cannes. Głównymi bohaterami filmu są kontrolerzy biletów pracujący w budapeszteńskim metrze.
Zdjęcia.
Zdjęcia realizowane były na terenie Węgier (Budapeszt).

</doc>
<doc id="455033" url="https://pl.wikipedia.org/wiki?curid=455033" title="Mahadewa (hinduizm)">
Mahadewa (hinduizm)

Mahadewa (Mahādeva) – dosłownie „Wielkie Bóstwo”, „Wielki Bóg” lub „Wielkie Światło”. Jedna z głównych, najwyższych form Śiwy w hinduizmie. Podlega szczególnej czci u wyznawców śiwaizmu i uważany jest za dobrotliwą i łaskawą formę absolutu, obdarzającą swoich czcicieli oświeceniem. Mahadewa to w śiwaizmie tak zwane „czyste imię” Śiwy.
Podstawowa bardzo popularna w Indiach wielka modlitwa – Mahamantra do Mahadewy to:
Imię Mahadewa w odniesieniu do Śiwy wymieniane jest m.in. w księgach „Śiwa Purana” i „Linga Purana”.
Kult Mahadewy rozpoczyna w śiwaizmie tak zwaną wyższą drogę idealizowania pół-boga w postaci wszechducha, absolutu czy nieskończonej światłości w odróżnieniu od niższej ścieżki, która używa wyrazistych osobowych personifikacji bóstw.

</doc>
<doc id="455036" url="https://pl.wikipedia.org/wiki?curid=455036" title="Adam Lepa">
Adam Lepa

Adam Antoni Lepa (ur. 17 marca 1939 w Łodzi, zm. 27 kwietnia 2022 tamże) – polski duchowny rzymskokatolicki, doktor nauk teologicznych, medioznawca, rektor Wyższego Seminarium Duchownego w Łodzi w latach 1988–1993, biskup pomocniczy łódzki w latach 1988–2014, od 2014 biskup pomocniczy senior archidiecezji łódzkiej.
Życiorys.
Urodził się 17 marca 1939 w Łodzi. W latach 1952–1956 kształcił się w tamtejszym Niższym Seminarium Duchownym. W latach 1956–1961 odbył studia filozoficzno-teologiczne w Wyższym Seminarium Duchownym w Łodzi. Ostiariat, lektorat, egzorcystat oraz akolitat otrzymał przez posługę Jana Fondalińskiego, biskupa pomocniczego łódzkiego, zaś święceń subdiakonatu udzielił mu biskup diecezjalny łódzki Michał Klepacz. Na diakona wyświęcił go biskup pomocniczy łódzki Jan Kulik, który 18 marca 1962 w kościele Podwyższenia Świętego Krzyża w Łodzi udzielił mu również święceń prezbiteratu. W latach 1962–1965 studiował katechetykę na Wydziale Teologicznym Akademii Teologii Katolickiej w Warszawie, gdzie uzyskał magisterium. Studia specjalistyczne w zakresie pedagogiki odbył w latach 1966–1974 w Instytucie Teologii Pastoralnej Wydziału Teologicznego Katolickiego Uniwersytetu Lubelskiego. Ukończył je z doktoratem na podstawie dysertacji "Błędy wychowania w środowisku rodziny wielkomiejskiej w wypowiedziach młodzieży i rodziców. Studium z zakresu pedagogiki pastoralnej".
W latach 1962–1964 pracował jako wikariusz w parafii św. Wojciecha w Dobroniu, a w latach 1964–1978 w parafii Przemienienia Pańskiego w Łodzi. Od 1978 do 1982 był proboszczem parafii bł. Urszuli Ledóchowskiej w Łodzi, zaś od 1982 do 1988 parafii Wniebowzięcia Najświętszej Maryi Panny w Łodzi. W latach 1966–1981 posługiwał jako duszpasterz akademicki, od 1978 na stanowisku diecezjalnego duszpasterza akademickiego. W latach 1978–1982 pełnił funkcję diecezjalnego duszpasterza nauczycieli i wychowawców.
W 1965 został przewodniczącym Diecezjalnej Komisji ds. Środków Społecznego Przekazu, a w 1978 przewodniczącym Wydziału Duszpasterstwa Kurii Biskupiej. Wszedł w skład rady kapłańskiej (został jej sekretarzem) i kolegium konsultorów. Przewodniczył Komitetowi Diecezjalnemu II Krajowego Kongresu Eucharystycznego, a także komitetowi organizacyjnemu łódzkiego etapu podróży apostolskiej papieża Jana Pawła II do Polski w 1987. W 1986 otrzymał godność kapelana honorowego Jego Świątobliwości, a w 1987 kanonika gremialnego łódzkiej kapituły katedralnej.
W Wyższym Seminarium Duchownym w Łodzi w 1975 rozpoczął prowadzenie wykładów z pedagogiki mass mediów, a w 1978 także z psychologii. W 1988 został wykładowcą psychologii w Punkcie Konsultacyjnym Akademii Teologii Katolickiej w Łodzi, a w 1994 wykładowcą pedagogiki mass mediów w Akademii Teologii Katolickiej w Warszawie. W latach 1988–1993 sprawował urząd rektora Wyższego Seminarium Duchownego w Łodzi, będąc zarazem członkiem kolegium rektorów wyższych uczelni miasta Łodzi. Był założycielem czasopisma „Łódzkie Studia Teologiczne”, w którym w latach 1991–1993 sprawował funkcję redaktora naczelnego. Autor 12 książek i kilkuset publikacji naukowych dotyczących funkcjonowania współczesnych mass mediów.
4 grudnia 1987 został prekonizowany biskupem pomocniczym diecezji łódzkiej ze stolicą tytularną Regiana. Święcenia biskupie otrzymał 2 stycznia 1988 w katedrze św. Stanisława Kostki w Łodzi. Głównym konsekratorem był kardynał Józef Glemp, prymas Polski, zaś współkonsekratorami biskupi łódzcy: Władysław Ziółek, biskup diecezjalny, Józef Rozwadowski, emerytowany biskup diecezjalny, oraz Jan Kulik i Bohdan Bejze, biskupi pomocniczy. Jako zawołanie biskupie przyjął słowa „"In caritate et patientia"” ("W miłości i cierpliwości"). W 1987 został mianowany wikariuszem generalnym diecezji. Po nominacji biskupiej pozostał na stanowisku przewodniczącego Wydziału Duszpasterstwa Kurii Biskupiej, którą to funkcję pełnił do 2012 z przerwą w latach 1990–1993. Pozostał także członkiem rady kapłańskiej i kolegium konsultorów. W 1995 został archidiakonem łódzkiej kapituły archikatedralnej. 27 maja 2014 papież Franciszek przyjął jego rezygnację z urzędu biskupa pomocniczego archidiecezji łódzkiej.
W strukturach Konferencji Episkopatu Polski był w latach 1989–1994 przewodniczącym Komisji ds. Środków Społecznego Przekazu, zaś w latach 2012–2014 należał do Rady Stałej. Został również przewodniczącym Zespołu Programowego ds. Telewizyjnych Transmisji Mszy Świętej i wszedł w skład Rady ds. Środków Społecznego Przekazu. Ponadto objął funkcję wiceprzewodniczącego Rady Programowej Katolickiej Agencji Informacyjnej, a w latach 1991–1999 był członkiem Komisji Głównej II Polskiego Synodu Plenarnego. W latach 1989–1994 zasiadał w Europejskim Komitecie Biskupów ds. Mediów Masowych (CEEM). W 1999 brał udział w Synodzie Biskupów dla Europy, reprezentując polskich biskupów.
W 2000 był współkonsekratorem podczas sakry biskupa pomocniczego łódzkiego Ireneusza Pękalskiego.
Zmarł 27 kwietnia 2022 w Łodzi. 7 maja 2022 został pochowany w grobie rodzinnym na miejscowym cmentarzu św. Wojciecha.
Odznaczenia i wyróżnienia.
W 2009 nadano mu tytuł honorowego obywatela gminy Dobroń.
Został odznaczony Medalem o Niepodległość Polski i Prawa Człowieka, Medalem Pro Memoria, Medalem Światowego Związku Żołnierzy Armii Krajowej i Medalem im. Profesora Janusza Groszkowskiego. Otrzymał Nagrodę „Sursum Corda”, Nagrodę im. Jana Pawła II i Nagrodę im. Juliana Kulentego.
Przyznano mu honorowe członkostwo zakonu bonifratrów, a także Katolickiego Stowarzyszenia Filmowego i Katolickiego Stowarzyszenia Dziennikarzy.

</doc>
<doc id="455039" url="https://pl.wikipedia.org/wiki?curid=455039" title="Paul Sabatier">
Paul Sabatier

Paul Sabatier (ur. 5 listopada 1854 w Carcassonne, zm. 14 sierpnia 1941 w Tuluzie) - francuski profesor chemii uniwersytetu w Tuluzie w latach 1884-1930, laureat Nagrody Nobla w dziedzinie chemii w roku 1912, członek Francuskiej Akademii Nauk, członek zagraniczny Królewskiej Holenderskiej Akademii Nauk i Sztuki, Royal Society(1918), American Chemical Society, członek honorowy PTCh (1924). 
Prowadził prace badawcze nad katalizą, głównie uwodorniania związków węgla w obecności rozdrobnionych metali (Fe, Cu, Co, Ni, Pt) oraz kondensacji i izomeryzacji przez tlenki i chlorki. Opracował teorię procesów katalitycznych. 
Jest autorem monografii "Kataliza w chemii organicznej" (1913, wiele wydań i tłumaczeń).

</doc>
<doc id="455043" url="https://pl.wikipedia.org/wiki?curid=455043" title="Willa Leona Rappaporta">
Willa Leona Rappaporta

Willa Leona Rappaporta – willa znajdująca się przy ul. Rewolucji 1905 r. (dawnej Południowej) 44 w Łodzi.
Historia.
Została zbudowana w latach 1904–1905 dla łódzkiego przedsiębiorcy Leona Rappaporta. Projekt budynku przypisuje się architektom Dawidowi Landemu i Gustawowi Landau-Gutentegerowi, według których planów powstało kilka innych secesyjnych budowli w mieście.
Pierwotnie na parterze znajdował się kantor, pierwsze i drugie piętro miały charakter prywatny, natomiast na tyłach posesji znajdowały się składy towarowe. Obecnie w budynku ma swoją siedzibę niepubliczna uczelnia – Wyższa Szkoła Humanistyczna „Wschód-Zachód”.
Architektura.
Dwupiętrowy, podpiwniczony budynek, wzniesiony z ciemnoczerwonej cegły, pokryto gładkim tynkiem z bogatymi jasnymi dekoracjami stiukowymi o motywach roślinnych, wzbogaconymi o ciemne boniowanie, oraz ciemnym tynkiem chropowatym, pokrywającym głównie klińce łuków okiennych. Charakterystycznym elementem willi jest kwadratowa klatka schodowa w kształcie wieży, pokryta spadzistym dachem. W jego wnętrzach do dziś zachowały się bogato zdobione sztukaterie

</doc>
<doc id="455044" url="https://pl.wikipedia.org/wiki?curid=455044" title="Glisty">
Glisty

Glisty – potoczna nazwa pasożytniczych nicieni ("Nematoda") jelitowych należących do rodzin "Ascarididae" i "Ascaridiidae".
Choroby: glistnica (rozróżnienie zgodne z rodzajem nicienia wywołującego inwazję: askarydoza, toksokaroza).

</doc>
<doc id="455054" url="https://pl.wikipedia.org/wiki?curid=455054" title="Figura retoryczna">
Figura retoryczna

Figura retoryczna (figura stylistyczna, postać mowy) – środek ekspresji językowej wzmacniający emocjonalność, obrazowość języka, polegający na stosowaniu ozdobnych zwrotów lub wyrażeń.
Ze względu na pełnione funkcje wyróżniane są:
Inny podział to:
Podział ten nie jest ścisły, ponieważ ta sama figura może pełnić równocześnie różne funkcje.

</doc>
<doc id="455055" url="https://pl.wikipedia.org/wiki?curid=455055" title="Emden">
Emden

Emden – miasto na prawach powiatu w północno-zachodnich Niemczech, w kraju związkowym Dolna Saksonia, u ujścia rzeki Ems do Morza Północnego. Liczy około 50 tys. mieszkańców. Rodzinne miasto reżysera filmowego Wolfganga Petersena.
Historia.
Miasto powstało najprawdopodobniej około 800 roku. Najstarszą wzmianką o jego znaczeniu jako siedziby handlu morskiego jest adnotacja z roku 1224 z Londynu o „statku handlowym z Emden”. Od 1464 było stolicą Hrabstwa Fryzji Wschodniej. Rewolucja znana dziś jako „Emder Revolution” z roku 1595 doprowadziła do wygnania hrabiego Wschodniej Fryzji z miasta. Wybrany w 1604 roku syndyk miasta Johannes Althusius poprowadził je ku bogactwu. W 1744 Wschodnią Fryzję wraz z miastem anektowało Królestwo Prus.
W roku 1751 powstała w tym mieście Królewsko-Pruska Azjatycka Kompania Handlowa do handlu z Indiami i Chinami, państwowe przedsiębiorstwo, założone przez Fryderyka Wielkiego. Istniała do roku 1765. Nigdy nie osiągnęła wielkości porównywalnej np. z holenderską Kompanią Zachodnioindyjską. W 1757 roku, podczas wojny siedmioletniej Emden zajęli Francuzi, co sparaliżowało działalność kompanii.
Po rewolucji francuskiej miasto należało najpierw do Holandii, a potem Napoleon I włączył je do Cesarstwa Francuskiego.
Gospodarka.
W Emden znajduje się zakład produkcyjny Volkswagena, w którym produkuje się VW Passata. Ponadto w mieście rozwinął się przemysł stoczniowy, maszynowy, rybny oraz rafineryjny.
Związki z Polską.
W roku 1543 Jan Łaski otrzymał od regentki Fryzji wschodniej Anny oldenburskiej nominację na stanowisko efora wszystkich kościołów tego państwa i proboszcza parafii w Emden. Łaski stał się duchownym ewangelickim i pionierem Reformacji we Fryzji, umiejętnie prowadząc działalność misyjną między naciskami ze strony katolików i anabaptystów. Łaski napisał swój manifest teologiczny "Epitome" oraz opracował katechizm. Odniósł sukces, eliminując katolicyzm z terenu księstwa. Wyjechał w 1550 r. do Anglii.

</doc>
<doc id="455056" url="https://pl.wikipedia.org/wiki?curid=455056" title="Goslar">
Goslar

Goslar – miasto powiatowe w środkowej części Niemiec, w kraju związkowym Dolna Saksonia, ulokowane u podnóża gór Harzu, stolica powiatu Goslar.
Historia Goslaru jest ściśle związana z górnictwem rud metali w obecnej dzielnicy miasta Rammelsberg. Założone w 922 miasto stało się siedzibą cesarzy dynastii salickiej, którzy wybudowali tu palatium cesarskie (niem. "Kaiserpfalz"), by móc lepiej kontrolować produkcję srebra.
Miasto bogacąc się na przemyśle wydobywczym, hutniczym i handlu, przeżywało szczyt rozkwitu na początku XVI wieku. Jego znaczenie gospodarcze zmalało wraz z rozwojem handlu dalekomorskiego oraz wyczerpywaniem się zasobów rud w Rammelsbergu. Odkrycie nowych pokładów kruszców w XIX wieku przyczyniło się do ponownego rozkwitu miasta. Zasoby zostały wyczerpane pod koniec lat 80. XX w., a kopalnię w Rammelsbergu przekształcono w muzeum.
Obecnie gospodarka Goslaru opiera się na turystyce oraz przemyśle chemicznym.
W 1992 średniowieczne stare miasto w Goslarze wraz z kopalnią w Rammelsbergu zostały wpisane na listę dziedzictwa kulturowego UNESCO.
Geografia.
Miasto leży pomiędzy północno-zachodnimi podnóżami gór Harzu, a najdalej wysuniętym na południe krańcem łańcucha Salzgitter. Najwyższym wzniesieniem w granicach miasta jest Kahlerberg/Schalke (763 m). Goslar wyznacza granicę pomiędzy wapiennymi wzgórzami wokół Hildesheim, częścią Niziny Środkowoeuropejskiej a masywem Harzu. Obszar miasta przecinają rzeki Gose i Oker oraz dawny kanał ściekowy Abzucht.
Sąsiednie gminy.
Miasto graniczy z następującymi gminami i miastami: na północy z gminą Liebenburg, na północnym wschodzie z Vienenburgiem, na wschodzie z Bad Harzburg, na południu z gminą zbiorową (niem. "Samtgemeinde") Oberharz oraz na zachodzie z Langelsheim.
Podział administracyjny.
Miasto jest podzielone na następujące części:
Historia.
Już w czasach rzymskich Harz był jednym z najważniejszych regionów wydobycia kruszców w Europie. Historia Goslaru jest ściśle związana z górnictwem rud metali w położonym nieopodal Rammelsbergu.
Średniowiecze.
W X wieku osada górnicza w dolinie nad rzeką Gose rozrosła się w miasto Goslar. Oficjalnie Goslar został założony w 922 przez cesarza Henryka I. Cesarz Henryk II zbudował w mieście umocniony dwór – palatium cesarskie (niem. "Kaiserpfalz"), by mieć pod kontrolą pobliskie kopalnie kruszców w Rammelsbergu. Palatium zostało rozbudowane przez Henryka III ok. 1045–1050, stając się najważniejszą siedzibą członków dynastii salickiej. W 1050 przychodzi tu na świat Henryk IV. Kiedy Henryk III umiera podczas polowania w Bodfeld, jego ciało zostaje przewiezione do katedry w Spirze a jego serce do kaplicy św. Ulryka w palatium w Goslarze.
Goslar stał się ważnym ośrodkiem władzy Świętego Cesarstwa Rzymskiego. Odbyły się tu 23 posiedzenia Sejmu Rzeszy (niem. "Reichstag"), a samo miasto było często odwiedzane przez cesarzy i królów. Cesarz Henryk IV nadał miastu status miasta bezpośrednio zależnego od Rzeszy i cesarza (niem. "Reichsunmittelbarkeit"). W XI–XII wieku miasto prężnie się rozwijało i osiągnęło liczbę 5000 mieszkańców. Powstały mury obronne oraz liczne kościoły. Bazą szybkiego rozwoju gospodarczego był przemysł wydobywczy i hutniczy oraz handel metalami: srebrem, ołowiem i cynkiem.
Po ostatniej wizycie królewskiej Wilhelma z Holandii w 1253 Goslar stał się wolnym miastem Rzeszy i przyłączył się do Hanzy. W tym samym roku cesarz Fryderyk II przekazał kopalnię Rammelsberg księstwu Brunszwik-Lüneburg.
Po poł. XIV wieku. ludność Goslaru została zdziesiątkowana przez przechodzącą przez Europę dżumę (1347–1349). Wydobycie w Rammelsbergu znacznie się zmniejszyło z powodu problemów z wodą gruntową zalewającą kopalnię. Poczynając od 1348 rozpoczęła się sprzedaż poszczególnych części kopalni.
Rada miejska Goslaru czyniła starania, by odkupić kopalnie i rozwiązać problemy techniczne, tak aby jak najszybciej przywrócić dawny stan wydobycia i ożywić gospodarczo podupadające miasto. W 1359 Goslar nabył tytułem zastawu prawo do wydobycia kruszców w kopalniach Rammelsbergu od książąt brunszwickich (Brunszwik-Wolfenbüttel), którzy zachowali prawo odkupu. Rada miejska nie mając wystarczających środków finansowych, by osuszyć kopalnię, ogłosiła konkurs na przeprowadzenie niezbędnych prac inżynieryjnych w zamian za prawo własności do części kopalni. Po wielu nieudanych próbach, zadanie wykonał Claus von Gotha, który wraz z inwestorami przejął w posiadanie trzy czwarte kopalni.
Rozkwit miasta.
Początek wieku XVI to dla Goslaru złote lata. Szczytowy punkt rozkwitu miasta przypada na 1520, kiedy to działało 19 kopalń i 26 hut. Powstało wtedy wiele znaczących budowli, m.in. ratusz, domy gildii kupieckich (np. dom kupców i sukienników Kaiserworth z 1494), rozbudowano mury obronne a wiele budynków przebudowano w stylu gotyckim. Zaczęto wtedy również produkować słynne piwo "Gosebier".
Okres świetności nie trwał jednak długo. W latach 1525–1527 księstwo Brunszwik-Wolfenbüttel pod panowaniem księcia Henryka Młodszego oddało zastaw wniesiony przez Goslar, domagając się zwrotu kopalni. Rozpoczął się wieloletni konflikt pomiędzy miastem a księstwem, spotęgowany w okresie reformacji przejściem Goslaru na protestantyzm. W 1527 wzburzeni obywatele Goslaru zniszczyli leżące poza granicami miasta kościoły katolickie. W 1552 na mocy umowy z Riechenbergami, właścicielami Rammelsberga stali się ponownie książęta brunszwiccy. Wskutek absolutnych rządów książąt oraz rozwoju handlu dalekomorskiego Goslar utracił dotychczasową pozycję gospodarczą.
Upadek gospodarczy.
W początkowym okresie wojny trzydziestoletniej Goslar przyjął stronę cesarza. Na mocy edyktu restytucyjnego Ferdynanda II Habsburga z 1629, nakazującego protestantom zwrot części dóbr należących uprzednio do katolików a poddanych sekularyzacji po roku 1552, katedra oraz zamek królewski przeszły w ręce jezuitów. Po przystąpieniu Szwecji do wojny, Goslar został ukarany w 1632 przez Gustawa Adolfa za konspirację z wrogiem. Wypłata wysokich kontrybucji wojennych na rzecz Szwecji oraz liczne przypadki plądrowania przez wojska szwedzkie przyczyniły się do ostatecznego gospodarczego upadku miasta.
W XVIII w., miasto dwukrotnie trawiły wielkie pożary (1728, 1780), podczas których każdorazowo zniszczeniu uległo ponad 200 budynków.
Goslar utracił status wolnego miasta Rzeszy w 1803 i dostał się pod panowanie pruskie. W 1807, na mocy pokoju w Tylży, Goslar przypadł Królestwu Westfalii. Po kongresie wiedeńskim Goslar stał się własnością Hanoweru.
W XIX w. sytuacja ekonomiczna miasta była bardzo zła. W owym czasie zburzono wiele historycznych budynków, m.in. katedrę (1820). Wyjście z kryzysu gospodarczego miasto zawdzięcza wprowadzeniu reform Krystiana von Dohmsa oraz odkryciu nowych pokładów rudy na terenie Rammelsbergu (1859).
XX wiek.
W latach 1936–1945 Goslar nosił „honorowy tytuł” "Reichsbauernstadt des 1000-jährigen Reiches" nadany przez narodowych socjalistów. W okresie 1935–1945 Goslar był ważnym miastem garnizonowym Wehrmachtu. Stacjonował tu III batalion 17 pułku piechoty, III batalion 38 pułku piechoty oraz liczne oddziały zaopatrzeniowe. Znajdował się tu również ośrodek szkoleniowy "SS-Barackenlager Hahndorf". Goslar był też siedzibą kierownictwa obozu koncentracyjnego w Buchenwaldzie.
Po zakończeniu II wojny światowej Goslar znalazł się w okupacyjnej strefie brytyjskiej. Brytyjskie władze wojskowe urządziły tu obóz dla osób przemieszczonych tzw. dipisów (ang. "Displaced Persons" (DP)), którym opiekował się oddział UNRRA – Team 2913. Od 1949 Goslar należał do RFN. 
W latach 60. i 70. XX w. do Goslaru przyjechali pierwsi gastarbeiterzy z krajów Europy południowej, którzy zostali zatrudnieni głównie w zakładach firmy Henkel, Odermark oraz koncernu Preussag AG Metall.
Kopalnia Rammelsberg została zamknięta w 1988 i przekształcona w muzeum.
W 1992 Stare Miasto w Goslarze wraz z kopalnią w Rammelsbergu zostały wpisane na listę dziedzictwa kulturowego UNESCO.
1 stycznia 2014 do miasta przyłączono miasto Vienenburg, które stało się jednocześnie jego dzielnicą.
Transport.
W mieście znajduje się stacja kolejowa.

</doc>
<doc id="455057" url="https://pl.wikipedia.org/wiki?curid=455057" title="Wiatropylność">
Wiatropylność



</doc>
<doc id="455058" url="https://pl.wikipedia.org/wiki?curid=455058" title="Neuruppin">
Neuruppin

Neuruppin (pol. "Rypin Nowy") – miasto w północno-wschodniej części Niemiec w kraju związkowym Brandenburgia, siedziba i największe miasto powiatu Ostprignitz-Ruppin. Położone około 60 kilometrów na północny zachód od Berlina nad jeziorem Ruppiner See.
Historia.
Miejscowość została założona w XIII wieku. Najstarsza wzmianka pochodzi z 1238 roku. Prawa miejskie od 1256. Do 1524 leżało w granicach państwa stanowego Ruppin, po czym zostało włączone w skład Marchii Brandenburskiej. Od 1685 w mieście osiedlali się francuscy hugenoci. Od 1688 Neuruppin było brandenburskim miastem garnizonowym. Od 1701 leżało w granicach Prus, a od 1871 Niemiec. W 1787 miasto strawił pożar, po którym zostało ono odbudowane w stylu klasycyzmu.
W latach 1949–1990 część NRD i miasto powiatowe w okręgu Poczdam. Po II wojnie światowej w mieście stacjonowały oddziały Zachodniej Grupy Wojsk ZSRR, które opuściły miasto w 1993 roku.
Gospodarka.
Najbardziej znany jest Neuruppin z produkcji gaśnic przeciwpożarowych, obecnie produkowane przez filię zagranicznego koncernu Johnson Controls. W mieście rozwinął się ponadto przemysł metalowy, elektroniczny, meblarski, poligraficzny oraz spożywczy.

</doc>
<doc id="455062" url="https://pl.wikipedia.org/wiki?curid=455062" title="Sen o Drzewie">
Sen o Drzewie



</doc>
<doc id="455072" url="https://pl.wikipedia.org/wiki?curid=455072" title="Mérida (Meksyk)">
Mérida (Meksyk)

Mérida – miasto w Meksyku, w północnej części półwyspu Jukatan, stolica stanu Jukatan. Liczba ludności gminy Mérida w 2010 roku liczyła ponad 830 tys. mieszkańców. Miasto zostało założone na gruntach miasta Majów T'Hó po zdobyciu go przez hiszpańskiego konkwistadora Francisco de Montejo „el Mozo”. Siedziba rzymskokatolickiej archidiecezji.
Większość ulic w mieście jest numerowana.
Od 1987 r. w Meridzie odbywa się memoriał Carlosa Torre Repetto, poświęcony pamięci meksykańskiego szachisty.
Gospodarka.
W mieście rozwinął się przemysł spożywczy, włókienniczy, skórzany, drzewny oraz cementowy.

</doc>
<doc id="455075" url="https://pl.wikipedia.org/wiki?curid=455075" title="Chiropterogamia">
Chiropterogamia



</doc>
<doc id="455077" url="https://pl.wikipedia.org/wiki?curid=455077" title="Rozszerzenie">
Rozszerzenie



</doc>
<doc id="455080" url="https://pl.wikipedia.org/wiki?curid=455080" title="Poseł (ujednoznacznienie)">
Poseł (ujednoznacznienie)



</doc>
<doc id="455081" url="https://pl.wikipedia.org/wiki?curid=455081" title="Amplifikacja">
Amplifikacja



</doc>
<doc id="455082" url="https://pl.wikipedia.org/wiki?curid=455082" title="Poseł (dyplomacja)">
Poseł (dyplomacja)

Poseł – przedstawiciel dyplomatyczny reprezentujący swoje państwo w obcym państwie lub wobec obcego monarchy. We współczesnej praktyce dyplomatycznej bardzo rzadko używany tytuł. Zgodnie z Konwencją wiedeńską o stosunkach dyplomatycznych, poseł jest szefem misji dyplomatycznej w tzw. drugiej klasie. Poseł jest akredytowany przy głowie państwa przyjmującego, wypełnia takie same funkcje dyplomatyczne, jak szefowie misji w pierwszej klasie (ambasadorzy, nuncjusze apostolscy) i przysługują mu takie same przywileje i immunitety dyplomatyczne. Według zasad precedencji protokołu dyplomatycznego ustępuje jednak pierwszeństwa wszystkim szefom misji w pierwszej klasie.
Historycznie poseł (poselstwo) oznaczał każdą osobę wysłaną z misją do obcego państwa lub dowódcy obcego wojska (w czasie konfliktu zbrojnego). Oznaczeniem poselstwa była biała flaga, która miała zapewniać posłom nietykalność i swobodny przejazd w celu wypełnienia swojego zadania.
Linki zewnętrzne.
Konwencja wiedeńska o stosunkach dyplomatycznych w języku polskim

</doc>
<doc id="455083" url="https://pl.wikipedia.org/wiki?curid=455083" title="Avignon TGV">
Avignon TGV

Dworzec kolejowy Avignon TGV, jest dworcem przeznaczonym dla pociągów TGV, zbudowanym kilka kilometrów na południe od centrum Awinionu, na linii LGV Méditerranée. Z centrum miasta jest połączony regularną komunikacją autobusową. Z dworca korzysta średnio 6000 podróżnych dziennie, co daje w rezultacie ok. 2,2 mln pasażerów rocznie.
Dworzec został oddany do użytku w roku 2001, razem z kolejową linią dużych prędkości, łączącą Marsylię z Lyonem i Paryżem. Projekt dworca wykonała pracownia stanowiąca część SNCF. Podobnie jak pozostałe dworce na liniach LGV Rhône-Alpes i Méditerranée, wyróżnia się on ciekawą architekturą. Jest zorganizowany podobnie do terminali portów lotniczych, z oddzielnymi halami przyjazdów (północna część dworca) i odjazdów (część południowa).
Dworzec posiada 4 tory, z czego dwa środkowe są odizolowane od pozostałej części dworca i pozwalają pociągom TGV na przejazd z pełną prędkością 300 km/h a pozostałe 2 są położone przy dwóch peronach, umieszczonych na zewnątrz "torów przelotowych".
Avignon TGV jest jednym z bardziej uczęszczanych nowych dworców SNCF. Dziennie odjeżdża stąd od 50 do 60 pociągów TGV, z czego 21 do Paryża (czas podróży rzędu 2:40), ok. 30 do Marsylii (czas podróży 30 minut), ok. 15 Lyonu (czas podróży 1:10). Z dworca można ponadto dojechać do portu lotniczego Paryż-Roissy-Charles de Gaulle i Lille (4 pociągi dziennie) oraz do Brukseli, Nicei, Nantes, Rennes, Dijonu i innych większych miast. W sezonie letnim dworzec zyskuje również połączenie pociągiem Eurostar z Londynem.

</doc>
<doc id="455084" url="https://pl.wikipedia.org/wiki?curid=455084" title="Agitprop">
Agitprop

Agitprop – skrót od słów: agitacja i propaganda, dotyczący Wydziału Agitacji i Propagandy (, trb. "otdjel agitatsii i propagandy"), założonego w 1920 roku w ramach sekretariatu Komitetu Centralnego KPZR. 
Agitprop jako instytucja stopniowo rozszerzyła swe wpływy na wszystkie dziedziny życia w ZSRR, jak również na wiele obszarów polityki międzynarodowej, gdzie prowadziła swoją działalność w ramach organizacji fasadowych. 
Obecnie termin ten często stosuje się jako ogólną nazwę lewicowej agitacji i propagandy, jeżeli przyjmuje ona postać zorganizowaną, a także w odniesieniu do pewnych rodzajów działalności kulturalnej, której celem jest przekonanie możliwie najszerszych rzesz ludności do ideologii lewicowej.
Termin ten używany jest również na określenie artystycznych wystąpień jawnie manifestujących cele polityczne

</doc>
<doc id="455085" url="https://pl.wikipedia.org/wiki?curid=455085" title="Lukier syntaktyczny">
Lukier syntaktyczny



</doc>
<doc id="455086" url="https://pl.wikipedia.org/wiki?curid=455086" title="Cukier syntaktyczny">
Cukier syntaktyczny



</doc>
<doc id="455091" url="https://pl.wikipedia.org/wiki?curid=455091" title="Hellas Planitia">
Hellas Planitia

Hellas Planitia (zwana inaczej "basenem uderzeniowym Hellas") – równina wewnątrz basenu uderzeniowego, zlokalizowana na południowej półkuli Marsa. Średnica krateru wynosi około 2100 km. Jest to największa struktura o pewnym pochodzeniu uderzeniowym na planecie. Basen Hellas powstał we wczesnych etapach formowania się Układu Słonecznego, około 3,9 miliarda lat temu, na skutek uderzenia dużej planetoidy. 
Różnica wysokości pomiędzy brzegami krateru a jego dnem wynosi ok. 9 km. Najgłębsze miejsce znajduje się 8,18 km poniżej marsjańskiego poziomu odniesienia (średniego promienia planety, odpowiednika poziomu morza na Ziemi). Ciśnienie atmosferyczne panujące na dnie krateru wynosi 840 Pa (8,4 mbar) i jest średnio o 38% wyższe od średniego ciśnienia atmosferycznego na Marsie. Ciśnienie takie pozwala na utrzymywanie się wody w stanie ciekłym na dnie krateru w lecie, gdy temperatura staje się dostatecznie wysoka.

</doc>
<doc id="455093" url="https://pl.wikipedia.org/wiki?curid=455093" title="Utyka">
Utyka

Utyka, Utica – starożytne miasto, największe ze znajdujących się pod kontrolą Kartaginy. Jedna z najstarszych kolonii fenickich założone około 1100 p.n.e., znajdujące się nad Morzem Śródziemnym, na wschód od Białego Przylądka. Współzawodniczyła jako osiedle kupieckie z Kartaginą. W wojnie kartagińczyków z najemnikami (238 p.n.e.) miasto opowiedziało się po stronie buntowników. Podczas trzeciej wojny punickiej Utyka uznała Kartaginę za przegraną. Żywiąc do niej starą nienawiść, stanęła po stronie zwycięskiego Rzymu i stała się stolicą prowincji Afryka.
W czasie rzymskiej wojny domowej mieszkańcy Utyki przyjęli przyjaźnie resztkę rozbitych w 46 p.n.e. sił stronnictwa pompejańskiego/republikańskiego pod dowództwem Katona Młodszego, który właśnie w Utyce popełnił w tajemnicy samobójstwo nie widząc dalszych szans walki i odprawiwszy resztki wojska. Mieszkańcy miasta zgotowali mu wspaniały pogrzeb i postawili pomnik z mieczem w ręku na nabrzeżu.
Osiedle uzyskało biskupstwo w III wieku. Po upadku Imperium rzymskiego Utykę zdobyli Wandalowie.
Utyka została przywrócona do Bizancjum w 534 r. n.e. W 698 roku miasto zniszczyli Arabowie. Do dziś przetrwały zabytki czasów rzymskich (146 p.n.e.-476) takie jak resztki portu handlowego i wojennego, murów obronnych czy amfiteatru (na ok. 20 tys. widzów). Są tu także pozostałości teatru, term i akweduktu.

</doc>
<doc id="455097" url="https://pl.wikipedia.org/wiki?curid=455097" title="Chryse Planitia">
Chryse Planitia

Chryse Planitia ("Złota Równina") – równina na Marsie, znajdująca się w północnej okolicy okołorównikowej, w pobliżu wyżyny Tharsis. Ma kształt zbliżony do koła o średnicy 1600 km. Powierzchnia równiny znajduje się średnio 3,8 km poniżej umownego poziomu zerowego. Przypuszcza się, iż Chryse, podobnie jak Hellas i Argyre, jest kraterem pouderzeniowym. 
Na powierzchni Chryse stwierdzono występowanie śladów erozji wodnej. Obniżenie jest również zlewiskiem dla wielu rzek drenujących z południa, z Valles Marineris oraz z obrzeży Tharsis. Przypuszcza się, że w rejon Chryse był zbiornikiem wodnym w okresie hesperyjskiem i wczesnym amazońskim. Wniosek ten wysunięto na podstawie analizy ujść rzek, które znajdując się na jednej wysokości, sugerują istnienie dawnej linii brzegowej. Basen Chryse otwiera się na północ, tak więc jeżeli został wypełniony wodą, to stanowił dużą zatokę oceanu położonego w północnych rejonach okołobiegunowych.
Lądownik Viking 1 wylądował w regionie Chryse Planitia. Miejsce lądowania znajdowało się daleko od ujść rzecznych i zdjęcia wykonane przez próbnik nie wykazały struktur napływowych i osadowych. Mars Pathfinder, w kolejnej misji NASA osiadł w okolicach Ares Vallis w pobliżu ujścia rzeki do Chryse.
Decyzją Międzynarodowej Unii Astronomicznej nadana w 1973 roku nazwa tego obszaru pochodzi od nimfy Chryse w mitologii greckiej.

</doc>
<doc id="455098" url="https://pl.wikipedia.org/wiki?curid=455098" title="Digitalis purpurea">
Digitalis purpurea



</doc>
<doc id="455100" url="https://pl.wikipedia.org/wiki?curid=455100" title="Zbrodnia w Baligrodzie">
Zbrodnia w Baligrodzie

Zbrodnia w Baligrodzie – zbrodnia dokonana w niedzielę, 6 sierpnia 1944 na polskich mieszkańcach Baligrodu, w powiecie leskim, przez sotnię Ukraińskiej Powstańczej Armii „Burłaki” dowodzoną przez Wołodymyra Szczygielskiego ps. „Burłaka”. Mord dokonany był w ramach planowej eksterminacji polskiej ludności w Małopolsce Wschodniej.
Przebieg wydarzeń.
30 lipca 1944 banderowcy uprowadzili 11 Polaków, mieszkańców Średniej Wsi, których następnie powieszono koło Baligrodu. Pod wpływem wiadomości o tej zbrodni część Polaków uciekła z Baligrodu do Leska, zaś pozostali szukali porozumienia ze społecznością ukraińską. 3 sierpnia delegacja polskich mieszkańców została zapewniona przez jednego z lokalnych dowódców UPA, sotennego Wasyla Szyszkanyncia „Bira”, że nic im nie grozi. 3 lub 4 sierpnia został uprowadzony i zamordowany przez UPA mieszkaniec Baligrodu – Jan Szpot. 4 sierpnia sowieccy partyzanci zabili kilku Ukraińców w pobliskiej Stężnicy. Doszło do potyczki z upowcami, którzy ostrzelali Sowietów, zginęło kilku upowców. 5 sierpnia zdaniem historyka IPN Artura Brożyniaka, referent wojskowy OUN-B Wasyl Cebeniak „Bohdan” wyznaczył „Burłace” zadanie rozstrzelania w Baligrodzie około 40 osób, których nazwiska znajdowały się na liście proskrypcyjnej sporządzonej przez prowidnyka rejonowego OUN, Włodzimierza Kita „Prostiła” („Ihor”).
Sotnia UPA przybyła od strony Stężnicy i Huczwic, otaczając ludność polską zgromadzoną w kościele. Gdy część osób wyszła ze świątyni, upowcy wyselekcjonowali część mężczyzn, odprowadzili ich na miejsce egzekucji (zbiegły 2 osoby), a następnie rozstrzelali. Część mężczyzn, którzy zostali w kościele, uratowała interwencja księdza greckokatolickiego Olenki. W tym samym czasie podzieleni na małe grupy napastnicy, posługując się listą zabrali z domów wybranych mężczyzn na rozstrzelanie, kilku zabito w domach. Zabrano również pod nadzorem Burłaki lekarstwa z apteki. Po otrzymaniu informacji o pojawieniu się okolicy partyzantów sowieckich, upowcy wycofali się ze wsi.
Wśród zamordowanych był sędzia, kapitan rezerwy artylerii Wojska Polskiego, dr Stefan Schlarp.
Po masakrze pozostali Polacy schronili się w lesie, część Ukraińców również obawiając się polskiego odwetu.
Wydarzenia po zbrodni.
Kolejnej napaści na Baligród UPA dokonała równo rok później – 1 sierpnia 1945, około godziny 22:00 jedna z ukraińskich sotni napadła na posterunek milicji. Polscy milicjanci bronili się jednak do godziny 5:00 nad ranem, w wyniku czego Ukraińcy wycofali się, ale w odwecie spalili 7 domów.
Śledztwo.
Z ustaleń przeprowadzonych przez IPN w Rzeszowie wynika, że za zbrodnią stali również miejscowi księża greckokatoliccy, którzy podjudzali i nawoływali do zabijania Polaków, Żydów i bolszewików. Wśród upowców rozpoznano byłych członków policji ukraińskiej z Baligrodu oraz Ukraińców mieszkających w sąsiednich wioskach.
Upamiętnienie.
Na cmentarzu w Baligrodzie został ustanowiony symboliczny grób ofiar zbrodni. W 1984 r. został ustanowiony w Baligrodzie pomnik poświęcony ofiarom zbrodni; stanowi go monument z krzyżem wraz z tablicą pamiątkową zawierającą 42 nazwiska zamordowanych.
Ofiary zbrodni w Baligrodzie został upamiętnione tabliczką na Pomniku Synom Ziemi Sanockiej Poległym i Pomordowanym za Polskę w Sanoku, ustanowionym w 2005 r.

</doc>
<doc id="455104" url="https://pl.wikipedia.org/wiki?curid=455104" title="QPEL">
QPEL



</doc>
<doc id="455105" url="https://pl.wikipedia.org/wiki?curid=455105" title="Bitwa pod Poryckiem (1831)">
Bitwa pod Poryckiem (1831)

Bitwa pod Poryckiem – bitwa stoczona 11 kwietnia 1831 roku w czasie powstania listopadowego.
Rozegrała się między wojskami polskimi a rosyjskimi. Wygrali ją Polacy pod dowództwem generała Józefa Dwernickiego.
Tło historyczne.
Generał Dwernicki miał plan dostania się na Podole z wydzielonym korpusem, w celu wzniecenia tam powstania. Chciał wykorzystać m.in. osobiste znajomości. Ofensywa Dwernickiego doprowadziła do wyparcia Rosjan z Radomskiego za Wisłę, likwidując zagrożenie Warszawy od południa. Na Lubelszczyźnie generał Cyprian Kreutz unikał stoczenia walnej bitwy, ale jego jednostki zostały pokonane w bitwach na szosie lubelskiej. Opanowanie Lublina było sukcesem przejściowym, Rosjanie odzyskali go po krótkiej walce z pozostawionymi tam oddziałami polskimi. Dwernicki przebił się do Zamościa i stał tam od 15 marca do 3 kwietnia, blokowany przez oddziały generała Tolla. 
3 kwietnia korpus Dwernickiego wyszedł z Zamościa, kierując się na wschód. Składał się z 22 szwadronów kawalerii, 4 batalionów piechoty, oraz 6 dział lekkich i 6 dział pozycyjnych.
Przebieg bitwy.
11 kwietnia Dwernicki napotkał pod Poryckiem przednią straż generała Fiodora Rydygiera - jeden pułk dragonów. Zwycięstwo było znaczne - nieprzyjaciel został rozbity, zabrano 250 jeńców, 100 koni, oraz 200 sztuk broni.
Konsekwencje.
Porażka uszczupliła znacznie siły Rydygiera, ale i tak posiadał on znaczną przewagę nad Dwernickim. Siły Dwernickiego były zbyt słabe, aby go pokonać. Szczupły korpus nie zaimponował również miejscowej ludności, na poparcie której Dwernicki liczył. Plan wzniecenia powstania nie udał się. Nie nastąpił masowy zryw ludności, ochotników wcielano bardzo mało. Wkrótce miało nastąpić spotkanie z głównymi siłami Rydygiera.

</doc>
<doc id="455110" url="https://pl.wikipedia.org/wiki?curid=455110" title="ŻOB">
ŻOB



</doc>
<doc id="455112" url="https://pl.wikipedia.org/wiki?curid=455112" title="Akcelerator liniowy z falą bieżącą">
Akcelerator liniowy z falą bieżącą

Akcelerator liniowy z falą bieżącą – akcelerator cząstek, w którym cząstki przyspieszane są za pomocą bieżącej fali elektromagnetycznej. Falę taką uzyskuje się w falowodzie zakończonym oporem falowym (pochłaniającym falę bez odbicia). Wektor elektryczny fali bieżącej porusza się wzdłuż osi akceleratora. Gdy cząstka porusza się synchronicznie z prędkością taką samą jak prędkość fazowa rozchodzącej się fali, to podlega ona działaniu stałego przyspieszenia.
Ściany falowodu zawierają system przesłon regulujących prędkość fazową fali bieżącej - bez nich prędkość fali byłaby zawsze większa od prędkości cząstki.
Ważną cechą takiego akceleratora jest teoretyczny brak górnego ograniczenia energii przyspieszanych cząstek.
Przykładem takiego akceleratora jest słynny Stanford Linear Accelerator Center, przyspieszający elektrony do energii 50GeV. Ma on długość 2 mil (ponad 3 km) i składa się z ponad 80 000 miedzianych cylindrów oraz płytek.

</doc>
<doc id="455121" url="https://pl.wikipedia.org/wiki?curid=455121" title="Township">
Township

Township – w krajach anglojęzycznych rodzaj jednostki podziału terytorialnego niższego rzędu lub miejscowości. Dokładne znaczenie tego terminu różni się w poszczególnych krajach (dosłownie oznacza ono okręg miejski, ale np. w USA nazywa się tak głównie obszary wiejskie). 
W Stanach Zjednoczonych "civil township" to zazwyczaj obszar nieposiadający wyraźnego centrum, zwykle składający się z luźno z sobą związanych farm, innych jednostek gospodarczych i mieszkalnych. Termin jest zazwyczaj nieściśle tłumaczony na polski jako „gmina”. Ma takie same prawa samorządowe jak miasto. 
Słowo "township" w kontekście kanadyjskim tłumaczy się na język polski jako kanton, ze względu na francuską nazwę tej jednostki ("canton").
"Census township" to okręgi wyznaczone na potrzeby dokładnego określenia własności gruntów oraz spisów powszechnych. Są to kwadraty o wielkości 36 mil kwadratowych, na które podzielone są poszczególne stany.

</doc>
<doc id="455125" url="https://pl.wikipedia.org/wiki?curid=455125" title="Afroamerykanie">
Afroamerykanie

Afroamerykanie (, również ) – czarnoskórzy Amerykanie pochodzenia subsaharyjskiego. W głównej mierze są potomkami Afrykanów, sprowadzanych od XVII do XIX wieku jako niewolnicza siła robocza, niektórzy wywodzą się z późniejszej imigracji z krajów Afryki oraz Karaibów i Ameryki Łacińskiej (gł. z Jamajki i Haiti).

</doc>
<doc id="455127" url="https://pl.wikipedia.org/wiki?curid=455127" title="Mamoru Mōri">
Mamoru Mōri

 (ur. 29 stycznia 1948) – japoński naukowiec i astronauta, uczestnik dwóch misji wahadłowców NASA).
Urodził się w Yoichi w Japonii. Ukończył chemię na Uniwersytecie Hokkaido, a w 1976 uzyskał doktorat na Flinders University w Adelajdzie. Większość prac Mōriego dotyczy materiałoznawstwa i próżni. W latach 1975–1985 był pracownikiem wydziału inżynierii nuklearnej na Uniwersytecie Hokkaido, gdzie pracował nad projektami związanymi z reakcją termojądrową.
Mōri został zakwalifikowany przez Japońską Agencję Eksploracji Przestrzeni Kosmicznej do szkolenia na specjalistę ładunku z przeznaczeniem do japońskich misji związanych z materiałami. W 1992 był głównym specjalistą ładunku dla Spacelab-J w czasie lotu STS-47. Jego drugi lot w kosmos odbył się w 2000 w ramach misji STS-99.
W 2000 został pierwszym dyrektorem nowo otwartego Muzeum Nowoczesnej Nauki i Innowacji w Tokio. Mōri bierze także udział w szkoleniu nowych astronautów japońskich.

</doc>
<doc id="455128" url="https://pl.wikipedia.org/wiki?curid=455128" title="Lumpenproletariat">
Lumpenproletariat

Lumpenproletariat (z , „obszarpańczy proletariat”) – zdeklasowana warstwa osób znajdujących się na marginesie społecznym w społeczeństwie kapitalistycznym. 
Tworzą ją osoby żyjące w skrajnej biedzie, trwale bezrobotne, często nieposiadające zawodu, w odróżnieniu od proletariatu, czyli kategorii osób posiadających zatrudnienie. 
Termin ten wprowadzony został przez Karola Marksa i Fryderyka Engelsa. Oznaczał grupę ludzi odrzuconych przez wszystkie klasy społeczne. Marks zaliczał do niej między innymi oszustów, naciągaczy, właścicieli domów publicznych, szmaciarzy, kataryniarzy, żebraków i innych wyrzutków społeczeństwa. W ujęciu Marksa była to kategoria osób zadowolonych ze swojego położenia, niechętna zmianom, bezmyślnie popierająca liberalną burżuazję, od której zależał jej byt codzienny.

</doc>
<doc id="455130" url="https://pl.wikipedia.org/wiki?curid=455130" title="Karl Wilhelm Schelle">
Karl Wilhelm Schelle



</doc>
<doc id="455138" url="https://pl.wikipedia.org/wiki?curid=455138" title="Bateria buforowa">
Bateria buforowa

Bateria buforowa - akumulator podłączony równolegle ze źródłem prądu stałego.
Stosowany w celu filtracji skoków napięcia i podtrzymaniu pamięci w wypadku chwilowego zaniku zasilania.

</doc>
<doc id="455139" url="https://pl.wikipedia.org/wiki?curid=455139" title="Śankara (ujednoznacznienie)">
Śankara (ujednoznacznienie)

Śankara (Śānkara) jest terminem odnoszącym się do hinduizmu. Posiada kilka znaczeń:

</doc>
<doc id="455142" url="https://pl.wikipedia.org/wiki?curid=455142" title="Metro (ujednoznacznienie)">
Metro (ujednoznacznienie)



</doc>
<doc id="455144" url="https://pl.wikipedia.org/wiki?curid=455144" title="Matteo Serafini da Bascio">
Matteo Serafini da Bascio

Matteo Serafini da Bascio (1495-1552) – założyciel zakonu kapucynów.
W 1511 wstąpił do zakonu franciszkanów obserwantów, lecz zakon ten miał dla niego zbyt lekką regułę.
W 1528 utworzył nową gałąź franciszkanów nazywaną Zakonem Braci Mniejszych Kapucynów. Pierwsze Konstytucje kapucynów zatwierdził papież Paweł V w 1619.
Konstytucje te zakładały dosłowne ubóstwo, a więc zakaz posiadania wszelkiej własności. Działalność apostolska, misyjna, prowadzenie tercjarstwa franciszkańskiego.

</doc>
<doc id="455145" url="https://pl.wikipedia.org/wiki?curid=455145" title="Aspermia">
Aspermia

Aspermia – brak ejakulacji podczas kopulacji oraz innych czynności seksualnych, będący przyczyną męskiej niepłodności. Pomimo iż erekcja utrzymuje się stosunkowo długo, orgazm zazwyczaj nie występuje. Aspermii nie należy mylić z azoospermią, w której przy niekiedy prawidłowej objętości ejakulatu, stwierdza się brak plemników.
Aspermia może być skutkiem wad rozwojowych, urazów, chorób zakaźnych lub zabiegów operacyjnych. Dochodzić do niej może na skutek zablokowania odpływu nasienia, wytrysku wstecznego lub braku wytwarzania składników płynu nasiennego a czasami i plemników. Przejściowa aspermia może być skutkiem odbycia dużej ilości stosunków, w krótkim czasie, zakończonych wytryskiem. Dochodzi do niej na skutek wyczerpania się zapasów i możliwości produkcyjnych jąder, najądrzy, prostaty, pęcherzyków nasiennych oraz gruczołów opuszkowo-cewkowych.

</doc>
<doc id="455151" url="https://pl.wikipedia.org/wiki?curid=455151" title="Stefan Białobok">
Stefan Białobok

Stefan Białobok (ur. 11 maja 1909 w Czernichowie, zm. 17 sierpnia 1992 w Kórniku) – polski dendrolog, profesor, autor ponad 200 prac naukowych, od 1976 roku członek rzeczywisty Polskiej Akademii Nauk i członek honorowy Polskiego Towarzystwa Botanicznego.
Życiorys.
Jego ojciec – Jan Białobok, był nauczycielem ogrodnictwa w Czernichowie, a później pracował naukowo w Państwowym Instytucie Naukowym Gospodarstwa Wiejskiego (PINGW) w Puławach, gdzie przeniosła się cała rodzina. Stefan Białobok studia ukończył na Wydziale Ogrodniczym Szkoły Głównej Gospodarstwa Wiejskiego w Warszawie. Po studiach związał się z Puławami, gdzie zajął się hodowlą drzew owocowych. Jeździł na praktyki do Pragi, Berlina, Belgii, Holandii i Anglii. W 1938 roku został nauczycielem sadownictwa i szkółkarstwa w poznańskiej Państwowej Szkole Ogrodniczej. W czasie wojny pracował w ogrodach Lublina i w Końskich. W 1945 został kierownikiem Zakładu Badania Drzew i Lasu oraz Ogrodów Kórnickich wraz z Arboretum. Tytuł doktora uzyskał w 1947 na Wydziale Matematyczno-Przyrodniczym Uniwersytetu Poznańskiego. Profesorem nadzwyczajnym został w 1954 roku, a profesorem zwyczajnym w 1970 roku.
Rozwinął i przekształcił zakład badawczy w Kórniku w Instytut Dendrologii PAN. Pozostawał dyrektorem tej placówki od 1945 do 1980 roku. Był organizatorem i uczestnikiem licznych wypraw naukowych (m.in. w 1959 odwiedził Chiny, co opisał w "Podróży dendrologicznej do Chin", podróżował do Japonii i USA). Zainicjował i przez wiele lat był redaktorem rocznika "Arboretum Kórnickie". Był też redaktorem serii monografii popularnonaukowych "Nasze Drzewa Leśne". W sumie był autorem lub współautorem ponad 200 prac naukowych, popularnonaukowych i podręczników.

</doc>
<doc id="455156" url="https://pl.wikipedia.org/wiki?curid=455156" title="Leukocytospermia">
Leukocytospermia

Leukocytospermia – stwierdzenie zwiększonej ilości leukocytów w nasieniu. Za wartość graniczną, rekomendowaną przez WHO, uznaje się 1 milion leukocytów peroksydazo-dodatnich na mililitr. Wartość ta jest kwestionowana przez niektóre grupy badawcze podające jako graniczne zarówno wyższe jak i niższe wartości (0,2 - 2 mln/ml). Leukocytospermię rozpoznaje się pod mikroskopem przeprowadzając badanie nasienia. Leukocyty można odróżnić od innych komórek okrągłych na podstawie:
Leukocytospermia jest często skutkiem procesu zapalnego w obrębie narządów rozrodczych męskich np. zapaleniem jąder, zapaleniem najądrzy, zapaleniem gruczołu krokowego czy zapaleniem pęcherzyków nasiennych. Jest ona także związana z niepłodnością i z obniżoną jakością nasienia (pogorszoną ruchliwością, morfologią, liczebnością plemników oraz jakością chromatyny plemnikowej). Leukocytospermii zwykle towarzyszy bakteriospermia.

</doc>
<doc id="455157" url="https://pl.wikipedia.org/wiki?curid=455157" title="Hypospermia">
Hypospermia



</doc>
<doc id="455159" url="https://pl.wikipedia.org/wiki?curid=455159" title="Współczynnik kształtu przebiegu czasowego">
Współczynnik kształtu przebiegu czasowego

Współczynnik kształtu przebiegu czasowego, FF (od ) – współczynnik określający kształt przebiegu okresowego, definiowany jako stosunek wartości skutecznej do wartości średniej z wartości bezwzględnej danego przebiegu
gdzie:
Dla sinusoidy wartość FF wynosi
Wartość 1,111 (a nawet 1,11) jest powszechnie używana w praktyce elektrotechnicznej jako punkt odniesienia dla kształtu przebiegów okresowych. Na przykład normy (zarówno międzynarodowe, jak i polskie) pomiarów strat mocy w materiałach magnetycznie miękkich definiują, że pomiar musi być dokonany przy kontrolowanym kształcie napięcia wtórnego, dla którego

</doc>
<doc id="455160" url="https://pl.wikipedia.org/wiki?curid=455160" title="Świętomirza">
Świętomirza



</doc>
<doc id="455163" url="https://pl.wikipedia.org/wiki?curid=455163" title="Święty Krystyn">
Święty Krystyn



</doc>
<doc id="455164" url="https://pl.wikipedia.org/wiki?curid=455164" title="Dassault Rafale">
Dassault Rafale

Dassault Rafale – dwusilnikowy wielozadaniowy samolot myśliwski ze skrzydłami typu delta, w układzie tzw. kaczki, produkowany od lat 90. XX wieku przez francuską firmę Dassault Aviation. "Rafale" jest przez producenta określany jako "omni rôle", czyli nadający się do wszystkich zadań, nie tak jak myśliwce wielozadaniowe, które mają rolę pierwszoplanową (myśliwca) i drugoplanową (zazwyczaj bombowca, samolotu wsparcia itp.). Dassault używa określenia "omni rôle" do zaakcentowania zdolności samolotu do przestawienia się z jednej roli na inną podczas wykonywania zadania. Pierwszym samolotem o takich własnościach był amerykański F/A-18 Hornet.
"Rafale" jest produkowany w trzech wersjach, jako jedno- i dwumiejscowy samolot operujący z lotnisk na lądzie dla francuskich sił powietrznych "Armée de l’air" i jednomiejscowej bazującej na lotniskowcach marynarki wojennej "Aéronavale". W lotnictwie francuskim "Rafale" zastąpią samoloty SEPECAT Jaguar, Dassault Mirage F1 i Dassault Mirage 2000, w marynarce Chance Vought F-8 Crusader i Dassault Super Étendard. Ponadto maszyna ta jest oferowana wielu potencjalnym kontrahentom zagranicznym.
Historia.
Pod koniec lat 70. XX wieku wiele państw europejskich stanęło przed koniecznością wymiany przestarzałych samolotów bojowych, znacząco odbiegających parametrami od najnowszych konstrukcji amerykańskich F-15 i F-16 oraz radzieckich MiG-29 i Su-27. W związku z tym Francja, Niemcy zachodnie i Wielka Brytania zawarły w 1977 roku porozumienie o programie rozwojowym europejskiego myśliwca wielozadaniowego "ECF" ("European Combat Fighter"), który miał na celu wspólne opracowanie maszyny odpowiadającej potrzebom sił zbrojnych wszystkich trzech krajów. Francja posiadała już wówczas własny nowoczesny myśliwiec Dassault Mirage 2000 i potrzebowała przede wszystkim samolotu myśliwsko-szturmowego, zdolnego do operowania z lotniskowców, dla zastąpienia samolotów Jaguar i Super Étendard. Wielka Brytania i Niemcy również potrzebowały samolotów uderzeniowych, ale także myśliwców. W 1979 roku ze strony francuskiej firma Dassault-Breguet zawiązała wstępnie grupę przemysłową z brytyjskim BAe i niemieckim MBB, dla opracowania studium samolotu. Ze względu jednak na różne wymagania stawiane przez poszczególne państwa, projekt, przemianowany w 1980 roku na "Europejski Samolot Bojowy" ("ECA – European Combat Aircraft"), został zamknięty w maju 1981 roku. Między innymi, lotnictwo francuskie oczekiwało najlżejszego samolotu, o masie własnej 8,5 tony, a brytyjskie – o masie ponad cztery tony większej. W tym czasie już od 1978 roku Dassault-Breguet prowadził własne prace studyjne na zlecenie rządu francuskiego nad taktycznym samolotem bojowym ("ACT – Avion de Combat Tactique"). W 1981 roku jako najlepszy został wybrany układ dwusilnikowy, ze skrzydłem typu delta, przednim usterzeniem i pojedynczym statecznikiem. Od początku zakładano, że samolot będzie skonstruowany z zastosowaniem technik obniżonej wykrywalności i dużym udziałem materiałów kompozytowych.
W 1982 roku Wielka Brytania, Niemcy i Włochy rozpoczęły program budowy demonstratora nowego samolotu bojowego w ramach istniejącego już konsorcjum Panavia. W 1983 roku państwa te uruchomiły program "Europejskiego Myśliwca Przyszłości" ("FEFA - Future European Fighter Aircraft"), do którego przystąpiły także Francja i Hiszpania. Równolegle Francja jeszcze w kwietniu 1983 roku uruchomiła własny program rozwojowy demonstratora nowego samolotu ACX ("Avion de Combat eXpérimental" – eksperymentalny samolot bojowy), którego realizację powierzono firmie Dassault-Breguet, a większą część kosztów pokrywało państwo. Rząd francuski miał nadzieję, że jego propozycja okaże się lepsza od projektu Panavii i stanie się podstawą wspólnego samolotu. Wymagania pozostałych państw okazały się jednak nie do pogodzenia z francuskimi, przede wszystkim prowadząc do skonstruowania większego i droższego samolotu, z większą stacją radiolokacyjną. Reszta uczestniczących w programie państw opowiadała się za myśliwcem z drugorzędną rolą bombowca i samolotu szturmowego. W 1984 Francja po raz kolejny zażądała zaimplementowania możliwości operowania z pokładów lotniskowców co znów doprowadziło do zamknięcia programu i utworzenia, już bez udziału Francji, kolejnego projektu "Europejskiego Myśliwca" ("EFA - European Fighter Aircraft"), który doprowadził do powstania Eurofightera Typhoona. W czerwcu 1986 roku pozostałe państwa utworzyły konsorcjum Eurofighter, a Francja tym samym oficjalnie wycofała się z projektu. W kwietniu 1987 roku francuskie firmy sektora zbrojeniowego zawiązały z kolei konsorcjum ACE International, próbując zainteresować udziałem w nim inne państwa NATO, lecz bez powodzenia.
W lutym 1985 roku ACX otrzymał nazwę Rafale (z fr. „podmuch”). Demonstrator Rafale A został zaprezentowany pod koniec 1985 roku i oblatany 4 lipca 1986 roku; miesiąc wcześniej, niż równocześnie konstruowany demonstrator technologii EAP, na bazie którego powstał Eurofighter. Pierwsza maszyna była napędzana amerykańskimi silnikami General Electric F404-GE-400 o ciągu 68,6 kN, takimi samymi jak w F/A-18 Hornet, ponieważ docelowe jednostki napędowe SNECMA M88 nie zostały ukończone na czas. Rafale A miał ostateczną konfigurację aerodynamiczną, ale był nieco większy od późniejszych prototypów (długość 15,8 m, rozpiętość 11,21 m, powierzchnia nośna 47 m²). Nie miał wyposażenia bojowego ani radiolokatora. Po pomyślnych testach, francuskie ministerstwo obrony w kwietniu 1988 roku zamówiło właściwy prototyp docelowej wersji myśliwskiej Rafale C, w którym między innym wdrożono rozwiązania obniżające skuteczną powierzchnię odbicia w celu utrudnienia wykrywalności. Podjęto też decyzję o wdrożeniu samolotu do produkcji.
Testy samolotu Rafale A były kontynuowane i obejmowały badania prototypowego silnika M88-1 oraz zdolności lądowania na lotniskowcach (lądowania pozorowane). Demonstrator Rafale A ostatecznie wycofano z użycia w 1994 roku. Podczas gdy porównywalny Eurofighter został oblatany w marcu 1994 roku, prototypy Rafale latały już od trzech lat.
Pierwsze zamówienia produkcyjne samolotów "Rafale" obejmowały trzy wersje:
Prototypowy Rafale C został oblatany 19 maja 1991 roku, a wkrótce po nim 12 grudnia pierwszy z dwóch prototypów Rafale M. 30 kwietnia 1993 roku oblatano wersję Rafale B, a 8 listopada tego roku drugi prototyp Rafale M (M02). Testy z katapultami startowymi (zamontowanymi na lądzie) przeprowadzono pomiędzy 13 lipca i 23 sierpnia 1992 roku w Stanach Zjednoczonych, a następnie przystąpiono do prób na pokładzie francuskiego lotniskowca „Foch”.
Początkowo dwumiejscowy Rafale B był używany jako samolot szkolno-treningowy, ale doświadczenia z wojny w Zatoce Perskiej i Kosowie dowiodły, że drugi członek załogi jest niezastąpiony w misjach rozpoznawczych i jako operator uzbrojenia podczas ataków na cele naziemne, dlatego też zamówiono więcej samolotów tej wersji, zastępując nimi niektóre egzemplarze Rafale C. Podobne decyzje zapadły również w dowództwie marynarki francuskiej, ale program wyposażenia okrętów w dwumiejscowe myśliwce został wkrótce wstrzymany.
Do 1999 roku, ze względu na sytuację polityczną i ekonomiczną kraju, nie było możliwe wdrożenie do produkcji wersji Rafale M, produkcja seryjna miała pierwotnie rozpocząć się około 1992 roku.
Planuje się dostarczenie francuskim siłom zbrojnym 286 samolotów Rafale (redukcja o osiem z 294, aby sfinansować opracowanie radaru z aktywnym skanowaniem fazowym), 228 dla sił powietrznych i 58 dla marynarki. W 2009 roku złożone zostało zamówienie na 60 samolotów, podnoszące oficjalne zamówienie do 180 maszyn (dostarczono 152). Priorytetowo zostały potraktowane dostawy dla marynarki, która musiała wymienić bardzo stare F-8E(FN) Crusader. Dostawy maszyn rozpoczęły się w 1999 roku, a pierwsza jednostka wyposażona w samoloty "Rafale" została utworzona 18 maja 2001 roku. W 2002 roku, jednostka ta została zaokrętowana na lotniskowiec „Charles de Gaulle” i uzyskała pełną zdolność operacyjną 25 czerwca 2004 roku.
Tempo produkcji w 2012 roku wynosiło zaledwie 11 samolotów rocznie, co przy braku zamówień eksportowych zapewniało opłacalność i ciągłość produkcji. Cały program (prace B+R i zakup 286 sztuk przez Francję) jest wyceniany na 40 mld euro. W 2015 przekazano zaledwie osiem Rafale, w tym trzy wyprodukowane dla Francji Rafale B dostarczono po drobnych modyfikacjach do Egiptu. Na 2016 zaplanowano dostarczenie sześciu samolotów dla Francji i trzech dla Egiptu. W 2015 i 2016 Francja uzyskała kontrakty eksportowe na łącznie 84 Rafale, co od 2018 roku pozwoli Dassault podwoić ich produkcję. W 2020 r. (w okresie pandemii) wyprodukowano 13 szt. , a w 2021 r. 25 szt. W 2021 zabezpieczono także produkcję eksportową na dalsze 140 szt. (dla Emiratów, Egiptu, Grecji i Chorwacji).
W celu przetestowania zdolności lotnictwa francuskiego do misji ekspedycyjnych, para Rafale’i B wykonała 22 kwietnia 2014 roku przelot długości 10 godzin 35 minut na wyspę Reunion, z 5-krotnym tankowaniem w powietrzu.
Użycie bojowe.
Morskie i lądowe Rafale’e wzięły udział w bombardowaniu Libii w ramach Opération Harmattan w 2011 roku. W ciągu trzech pierwszych miesięcy operacji Rafale’e wylatały ponad 3800 godzin w 700 misjach, zrzuciły 182 bomby typu AASM, 116 serii GBU i 10 pocisków manewrujących SCALP EG.
Co najmniej cztery Rafale’e brały udział w nalotach na partyzantów w Mali w styczniu 2013. 9 października 2013 roku, producent samolotu poinformował, że 122 maszyny należące do francuskiego lotnictwa wylatały łącznie 100 000 godzin.
Drugim krajem, który użył tych myśliwców w walce, jest Egipt. Rafale’e egipskich sił powietrznych wzięły udział w nalocie odwetowym na islamistów na terenie Libii (zapewniały osłonę F-16 wykonującym uderzenie na cele naziemne).
Opis konstrukcji.
Producent samolotu "Rafale" twierdzi, że jest on w stanie lecieć z prędkością naddźwiękową bez użycia dopalaczy, określaną jako "supercruise", w konfiguracji myśliwskiej z podwieszonymi czterema pociskami i centralnym zbiornikiem paliwa. SNECMA opracowuje zmodernizowany silnik M88-4E, który ma zapewnić większy ciąg i mniejsze zużycie paliwa.
Systemy uzbrojenia.
Najważniejszym elementem wyposażenia elektronicznego jest zaawansowana stacja radiolokacyjna THALES RBE2 z fazowaną siecią antenową zdolna do jednoczesnego śledzenia 40 celów i naprowadzania rakiet na 8 z nich, zarówno na bliskich dystansach jak i poza zasięgiem widoczności, generowania trójwymiarowej mapy terenu, do lotów na małych wysokościach i map wysokiej rozdzielczości do nawigacji i naprowadzania na cel. Nowoczesna antena pozwala na wykonywanie zadań powietrze-powietrze i powietrze-ziemia równocześnie. Obecna wersja radaru z pasywnym skanowaniem (PESA) ma być zastąpiona zmodernizowaną wersją RBE2 AA z aktywnym elektronicznym skanowaniem fazowym (AESA). W 2011 rozpoczęto testowanie radaru w locie na przebudowanych w tym celu Mirage 2000 B501 i Mystère 20 104.
Samolot "Rafale" jest wyposażony w zintegrowany "system przetrwania" "Thales SPECTRA", który według producenta przy pomocy specjalnego oprogramowania potrafi zakłócić radar przeciwnika w taki sposób, że symuluje niewidoczność maszyny (ang. "active cancellation"). Na dziobie maszyny na stałe zamontowano czujniki systemu obserwacji i śledzenia OSF ("Optronique secteur frontal") z dalmierzem laserowym i optoelektroniczną kamerą od Thales do identyfikacji wizualnej celów powietrznych i powierzchniowych na dystansie do 6 km oraz głowicę IRST na podczerwień od Sagem o zasięgu wykrywania od 100 km. W skład SPECTRA wchodzą też montowane na ogonie czujniki DDM-NG ostrzegającego przed pociskami na podczerwień.
System "SPECTRA" zapewnia wysoką przeżywalność maszyny na polu walki, pracująca w czasie rzeczywistym magistrala danych umożliwia przesyłanie informacji nie tylko do innych samolotów, ale także między stałymi i mobilnymi stanowiskami dowodzenia. Jeżeli cel misji tego wymaga, "Rafale" może przenosić laserowy wskaźnik celu "DAMOCLES" przystosowany do działania w nocy. Od 2010 roku używane są zasobniki rozpoznawcze AREOS Reco NG.
Standardy wyposażenia.
Pierwsza partia samolotów "Rafale M" była dostarczona w standardzie wyposażenia F1 (skrót od "France 1"). "Rafale M" w tym standardzie posiadał jedynie pociski do walki powietrznej bliskiego zasięgu i miał zastąpić przestarzałe maszyny F-8 Crusader w roli myśliwców pokładowych. "F1" nie posiadał możliwości ataku na cele naziemne. Dostarczono w tej wersji 10 sztuk. Kolejne dostawy maszyn "Rafale M" były realizowane w standardzie F2 umożliwiającym działanie także przeciwko celom naziemnym. Samolot w tej wersji zastąpił starsze Dassault Super Étendard w roli samolotu szturmowego i Dassault Étendard IVP w roli maszyny rozpoznawczej. Wersja F2 weszła do służby operacyjnej w 2007 roku. Dla lotnictwa marynarki dostarczono ich 16.
Pierwsze samoloty "Rafale C" dostarczone "Armée de l'Air" były maszynami standardu "F2". Od końca 2009 roku zaczęto dostarczać samoloty seryjne wersji F3, różniące się wykorzystaniem większej liczby urządzeń cyfrowych. Od 2008 roku wszystkie Rafale F2 objął program modernizacji do standardu wielozadaniowego "F3", wyposażonych w radar trójwymiarowego odwzorowania terenu i możliwość przenoszenia broni nuklearnej ASMP-A. F3 zintegrowano z nowymi typami uzbrojenia: precyzyjną amunicją naprowadzaną laserowo AASM, pociskami manewrującymi SCALP EG, pociskami przeciwokrętowymi AM39 Exocet. Od 2014 roku rozpoczęto także modernizację najstarszych samolotów F1 do standardu F3.
W 2011 roku agencja zamówień wojskowych DGA podała specyfikację pakietu modernizacyjnego F3 04T, obejmującym 60 samolotów IV transzy produkcyjnej. Samoloty F3.3 od 2013 będą dostarczane z radarem AESA RBE2 AA, pasywnym systemem samoobrony DDM-NG, zmodernizowanym wyposażeniem optoelektonicznym OSF-IT, silnikiem M88-2-E4 z dłuższą żywotnością i o 4% mniejszym spalaniem (na eksport zaproponowano wersję z maks. ciągiem na silnik zwiększonym do 9 ton, zamiast obecnych 8,5 tony) oraz zintegrowane z ulepszonym zasobnikiem celowniczym Damocles-XF. Pierwszy Rafale F3 (C137) z radarem AESA RBE2 AA i DDM-NG dostarczono 2 października 2012 roku do testowania i kwalifikacji. W listopadzie 2018 roku zakończono kwalifikację wersji F3R, przenoszącej pociski powietrze-powietrze dalekiego zasięgu Meteor. Zmodernizowane zostaną 144 szt. W 2017 rozpoczęto pracę nad wersją "F4", planowaną do wdrożenia w 2025 roku. Łącznie samolot występował w kilkunastu wersjach wyposażenia, w tym F1 (2001), F2.1 (2005), F2.2 (2006), F3.0 (2008), F3.1 (2009), F3.2 (2010), F3.3 (2012), F3.3' (2013), F3.4+ (2014), F3R (2018).
Użytkownicy.
Samoloty "Rafale" są na wyposażeniu sił zbrojnych Francji i Egiptu.
Zamówiono 36, dostarczono 5
Zamówiono 36, dostarczono 5
W 2021 zamówiono 18 (w tym 12 z zasobów lotnictwa francuskiego w wersji F3R), z tego 6 dostarczono w styczniu 2022. W 2022 zamówiono kolejne 6. Mają wchodzić na uzbrojenie 332. Eskadry w bazie Tanagra.
Zamówiono 42
Eksport.
Egipt.
16 lutego 2015 roku Egipt podpisał porozumienie o nabyciu 24 maszyn, 16 w wersji dwumiejscowej i 8 w wersji jednomiejscowej. Pierwsze trzy samoloty przyleciały do Egiptu 21 lipca 2015 roku. Samoloty pierwotnie przeznaczone były dla Francuskich Sił Powietrznych jednak Egiptowi zależało aby nowe maszyny uświetniły swoją obecnością uroczystości związane z otwarciem drugiej nitki kanału sueskiego, stąd wyjątkowo szybkie przysłanie pierwszych trzech samolotów. W styczniu 2016 roku do Egiptu trafiły kolejne trzy maszyny. W pakiecie z myśliwcami Egipt zakupił również fregatę typu FREMM.
Indie.
Pierwszym państwem, które zdecydowało się na zakupienie Rafale’i, były Indie, które wybrały francuskie myśliwce w przetargu "MRCA" na początku 2012 roku (oferta francuska rywalizowała z Eurofighterem Typhoonem, MiG-iem-35, F-16IN, F/A-18E/F i Gripenem NG). Według założeń przetargu zapotrzebowanie Indii wynosiło 126 myśliwców z opcją na 74 dodatkowe sztuki, z czego pierwsze 18 samolotów – wyposażenie eskadry – miał dostarczyć producent, a kolejne 108 maszyn miało zostać zmontowanych w indyjskich zakładach HAL w ramach transferu technologii.
Negocjacje w sprawie kontraktu przeciągnęły się i przez trzy lata nie doszło do porozumienia. Impas przełamano 10 kwietnia 2015 roku, a premier Indii Narendra Modi ogłosił podczas wizyty w Paryżu zamówienie trzydziestu sześciu kompletnych myśliwców Rafale. W maju potwierdzono, że wysoka cena samolotów zmusiła kraj do zakupu we Francji tylko 36 samolotów, czyli wyposażenia dwóch eskadr, bez uruchamiania produkcji w kraju. Umowę wartą 7,87 mld euro podpisano ostatecznie 23 września 2016. W tym koszt samych samolotów to 3,42 mld euro, a pozostałe koszty to m.in. koszty zintegrowania francuskiego systemu z wymaganiami indyjskimi oraz europejskie uzbrojenie. 29 lipca 2020 roku, do indyjskiej bazy lotniczej Ambala dotarło pierwsze pięć z zakupionych samolotów. Trzy jednomiejscowe maszyn w wersji EH oraz dwie, dwumiejscowe w wersji DH, dotarły do Indii cztery miesiące przed zaplanowanym terminem. Powodem była napięta sytuacja na granicy pakistańsko-indyjskiej, w wyniku której Indie, poprosiły producenta o przyśpieszenie dostaw. Rafale dotarły do Indii lotem. Wystartowały 27 lipca z Mérignac we Francji, dokonując międzylądowania w Al Dhafra w Zjednoczonych Emiratach Arabskich, po dwóch dniach dotarły do Indii. Równolegle Indie poprosiły Francję o przekazanie rakiet MBDA MICA, Meteor i bomb kierowanych Hammer.
Katar.
4 maja 2015 roku w Dosze podpisano umowę pomiędzy Katarem a francuskim producentem na zakup 24 samolotów Rafale. 18 maszyn jednomiejscowych oraz sześciu dwumiejscowych. Obok samych samolotów, umowa zakupu objęła pakiet uzbrojenia, w którego skład weszły pociski manewrujące Black Shaheen, rakiety powietrze-powietrze MICA i Meteor oraz bomby kierowane. Francuzi zobowiązali się również do przeszkolenia katarskiego personelu latającego i obsługi naziemnej. Kontrakt zawierał opcję na zakup kolejnego tuzina samolotów. Rafale zastąpiły trzynaście Mirage 2000-5 oraz sześć szkolnych Alpha Jet. Myśliwce mają być dostarczane od połowy 2018 roku w liczbie jedenastu rocznie.
Grecja.
Zakup nowych samolotów, które zdaniem Grecji pozwoliłby na uzyskanie przewagi technicznej w lotnictwie nad Turcją, tradycyjnym konkurentem w basenie morza egejskiego, został oficjalnie ogłoszony 12 września 2020 roku przez greckiego premiera. 25 stycznia 2021 roku podpisano umowę, na mocy której Grecja zakupiła 18 samolotów Rafale w standardzie F3R. Dwanaście z nich było samolotami używanymi a cztery fabrycznie nowymi. Czternaście z nich jest samolotami dwumiejscowymi a cztery jednomiejscowymi. Pierwsza z zakupionych maszyn, została uroczyście przekazana Greckim Siłom Powietrznym 21 lipca 2021 roku. Uroczystość odbyła się na terenie Centrum Prób w Locie koncernu Dassault w Istres we Francji i uczestniczył w niej grecki minister obrony narodowej Nikolaos Panajotopulos. Pierwsze sześć z zamówionych samolotów pochodzi z zasobów francuskich sił powietrznych. Samoloty mają pozostać na miejscu we Francji i posłużyć do szkolenia greckiego personelu latającego i obsługi technicznej. 11 września 2021 roku Grecy ogłosili zamówienie dodatkowych 6 Rafale, co zwiększa łączną liczbę zamówionych do 24 sztuk. Pierwsza szóstka z zakupionych maszyn dotarła do Grecji 19 stycznia 2022 roku. Dwa dwumiejscowe Rafale DG i cztery jednomiejscowe Rafale EG wylądowały w Tanagrze. Przed lądowaniem, załogi w szyku przeleciały nad ateńskim Akropolem. Wszystkie myśliwce były wcześniej używane w lotnictwie Francji. Obok samolotów Grecja zakupiła pakiet uzbrojenia. W jego skład weszły przeciwokrętowe pociski Exocet, manewrujące SCALP-EG, powietrze-powietrze Meteor, kierowane bomby AASM Hammer. Obok nowego uzbrojenia, greckie Rafale przystosowane są do używania już posiadanych przez greckie siły powietrzne systemy uzbrojenia. Między innymi są to pociski MICA, bomby GBU-10, GBU-12, GBU-16 i GBU-24. Dodatkowym wyposażeniem są zasobniki optoelektroniczne Talios (Targeting Long-range Identification Optronic System). Greckie Rafale weszły w skład 332. Dywizjonu będącego częścią 114. Skrzydła Myśliwskiego. Piloci jednostki mają doświadczenie w eksploatacji samolotów Dassault, operując wcześniej na Dassault Mirage F1 i Dassault Mirage 2000.
Chorwacja.
Rząd chorwacki podjął decyzję o zakupie 12 używanych francuskich samolotów wielozadaniowych Rafale F3-R w maju 2021r. Samoloty mają zostać dostarczone w latach 2024-2025.
Zjednoczone Emiraty Arabskie.
3 grudnia 2021 roku koncern Dassault Aviation poinformował, że Zjednoczone Emiraty Arabskie podpisały umowę w sprawie zakupu 80 wielozadaniowych samolotów bojowych Dassault Rafale F4. Myśliwce mają zostać dostarczone w 2027 roku.
Potencjalni odbiorcy.
W grupie zainteresowanych klientów są państwa arabskie: Zjednoczone Emiraty Arabskie (które rozważają Rafale’a jako następcę Mirage’ów 2000-9) i Kuwejt (dla zastąpienia F/A-18C/D). Koncern Dassault chce również sprzedać kolejną partię myśliwców Indiom z przeznaczeniem dla tamtejszej marynarki wojennej. Pojawiły się także doniesienia o zainteresowaniu zakupem ze strony Ukrainy.
Przegrane zamówienia.
W 1999 roku firma Dassault przystąpiła do przetargu F-X na myśliwiec dla Sił Powietrznych Korei Południowej, ale przegrała z firmą Boeing oferującą samolot F-15K. Taki sam los spotkał przetarg na myśliwiec dla lotnictwa Singapuru, które również wybrało amerykańska maszynę w odmianie "F-15SG".
Algieria rozważała zakup Rafale’i, ale tym razem zaważyły zbyt wysokie koszty maszyny. Ostatecznie do Algierii trafiły Su-30. Oman był zainteresowany 12–18 Rafale’ami dla zastąpienia Jaguarów, ale zdecydował się na zakup łącznie 24 F-16 i 12 Eurofighterów Typhoonów. Także Maroko, dotychczas używające Mirage F1, zamiast Rafale zamówiło 24 F-16. W Szwajcarii przetarg na 22 samoloty dla zastąpienia Northrop F-5E/F Tiger II Rafale przegrał ze szwedzkim Saab JAS-39E/F Gripen, chociaż kraj ten odrzucił zakup w referendum. Brazylia poszukiwała nowego samolotu bojowego od 2001 roku. 18 grudnia 2013 roku Brazylia wybrała najtańszą ofertę Saaba. Brazylijski przetarg dotyczył 36 samolotów, trzecim kandydatem był F/A-18E/F Super Hornet.

</doc>
<doc id="455166" url="https://pl.wikipedia.org/wiki?curid=455166" title="Towarzystwo Uniwersytetu Robotniczego">
Towarzystwo Uniwersytetu Robotniczego

Towarzystwo Uniwersytetu Robotniczego (TUR) – socjalistyczna organizacja oświatowo-kulturalna, działająca w latach 1923–1948; odnowiona w 2001 roku.
Historia.
TUR powstało na mocy uchwały Rady Naczelnej PPS z 21 grudnia 1922 roku z inicjatywy Ignacego Daszyńskiego. Pierwsze zebranie organizacyjne Towarzystwa Uniwersytetu Robotniczego odbyło się 21 stycznia 1923 roku pod przewodnictwem senatora Bolesława Limanowskiego i posła Ignacego Daszyńskiego. Wybrano Zarząd Główny w składzie: Ignacy Daszyński (przewodniczący), senator Stefan Kopciński (wiceprzewodniczący, sekretarz generalny), Tadeusz Hołówko (sekretarz), poseł Zygmunt Piotrowski (skarbnik), członkowie: Tadeusz Szpotański, Iza Zielińska, Andrzej Strug, Ksawery Prauss, Stanisław Posner, Kazimierz Czapiński, Tadeusz Reger, Zygmunt Klemensiewicz, Robert Froehlich, Maria Kelles-Krauz, Józef Dziuba.
Organizacja zajmowała się samokształceniem, organizacją akcji odczytowych, działalnością wydawniczą, animowała ruch artystyczny wśród robotników. Organizowała także uniwersytety powszechne.
Najwyższą władzą był Zjazd (do 1939 roku odbyło się osiem zjazdów), który wybierał Zarząd Główny, Komisję Rewizyjną i Sąd TUR. Podstawową jednostką był Oddział TUR kierowany przez Zarząd. Oddziały mogły tworzyć Okręgi TUR. W Zarządzie Głównym TUR istniał Sekretariat Generalny oraz komisje problemowe i sekcje. Organizacjami autonomicznymi w ramach TUR były Czerwone Harcerstwo Towarzystwa Uniwersytetu Robotniczego oraz Organizacja Młodzieży Towarzystwa Uniwersytetu Robotniczego.
Przewodniczący Zarządu Głównego: Ignacy Daszyński (1923–1936), Kazimierz Czapiński (1936–1939).
15 sierpnia 1938 r. TUR liczył 209 oddziałów, zrzeszając ok. 10 tys. członków. TUR funkcjonował również na terenie Francji gdzie posiadał ok. 100 kół i 2,5 tys. członków.
Organizacja została odbudowana w 1944 roku przez „lubelską” PPS. W latach tych (1945–1949) przewodniczącym TUR był Włodzimierz Sokorski, natomiast sekretarzem generalnym Kazimierz Wojciechowski. TUR w roku 1948 liczyło 197 oddziałów, w tym wojewódzkie i powiatowe. Prowadziło 2 teatry zawodowe, Wyższą Szkołę Nauk Społecznych w Krakowie, 281 placówek oświatowych, w tym 18 szkół pracy społecznej i 68 uniwersytetów powszechnych; kursy korespondencyjne, rozbudowane poradnictwo samokształceniowe, sieć ruchomych bibliotek. W latach 1945–1948 TUR wydawało miesięcznik „Wiedza i Życie”.
10 grudnia 1948 roku TUR połączone zostało z Towarzystwem Uniwersytetów Ludowych (TUL) tworząc Towarzystwo Uniwersytetów Robotniczych i Ludowych. 17 kwietnia 1950 roku TURiL rozwiązano. W jego miejsce powołano Towarzystwo Wiedzy Powszechnej. TUR działał też do lat pięćdziesiątych na emigracji w ramach emigracyjnej PPS. W roku 1956 organizowano próby reaktywowania Towarzystwa w Polsce.
W 2001 roku TUR został reaktywowany z siedzibą w Poznaniu. Prezesem Zarządu Głównego jest Jan Turski. Działa (zarejestrowany odrębnie) Zarząd Wojewódzki im. Lidii i Adama Ciołkoszów w Krakowie (przewodniczący dr Andrzej Gajzler), który prowadzi Policealną Szkołę Zawodową TUR im. A. i L. Ciołkoszów w Krakowie oraz Ośrodek Kształcenia Ustawicznego TUR.

</doc>
<doc id="455169" url="https://pl.wikipedia.org/wiki?curid=455169" title="Wartość średnia przebiegu czasowego">
Wartość średnia przebiegu czasowego

Wartość średnia przebiegu czasowego może być definiowana na dwa sposoby.
Wartość średnia całookresowa.
Wartość średnią, zwaną również wartością całookresową, wylicza się ze wzoru:
gdzie:
Wynik tego równania jest tożsamy ze składową stałą przebiegu. Z tego też powodu dla idealnego przebiegu sinusoidalnego wartością tej średniej będzie zero. W elektrotechnice jednym z najczęściej używanych przebiegów jest właśnie sinusoida, dlatego też wprowadzono do użycia zmodyfikowane równanie wartości średniej, w którym wartość średnią oblicza się z wartości bezwzględnej przebiegu:
Wartość średnia półokresowa.
Wartość średnią z wartości bezwzględnej, zwaną również wartością półokresową lub wartością średnią wyprostowaną, wyznacza się z następującego wzoru:
Przymiotnik "półokresowa" jest używany z uwagi na uproszczony sposób obliczania takiej wartości. Na rysunku po prawej stronie widać, że powierzchnia ujemna (pod osią poziomą) jest równoważna powierzchni dodatniej (nad tą osią). Wartość bezwzględna (moduł) takiego przebiegu jest więc powtórzeniem dwóch połówek danego przebiegu. Dlatego też wartość średnia połowy okresu jest równoważna wartości średniej dla całego okresu. Można więc zapisać, że:
Wartości średnie obliczone dla wartości bezwzględnej przebiegu i dla połowy okresu są matematycznie równoważne, przy założeniu, że dany przebieg nie posiada składowej stałej.
Wartość średnią półokresową stosuje się na przykład przy obliczaniu współczynnika kształtu przebiegu elektrycznego.

</doc>
<doc id="455175" url="https://pl.wikipedia.org/wiki?curid=455175" title="Romuald z Camaldoli">
Romuald z Camaldoli

Romuald z Camaldoli, także Święty Romuald EC (; ur. ok. 951, zm. 19 czerwca 1027 w Val di Castro) – włoski mnich, założyciel zakonu kamedułów, opat, święty Kościoła katolickiego.
Życiorys.
Urodził się około 951 roku w Rawennie i pochodził z rodu Onesti. W młodości wiódł hulaszcze życie. W pewnym momencie był świadkiem jak jego ojciec zabił swojego przeciwnika. Z powodu widoku śmierci, postanowił w 972 roku wstąpić do benedyktyńskiego klasztoru św. Apolinarego. Po trzech latach opuścił klasztor, ponieważ preferował życie samotne. Dołączył wówczas do pustelnika Maryna, który mieszkał w eremie, na weneckiej wysepce. Wkrótce potem dołączyło do nich więcej zwolenników, wśród których był Piotr Orseolo i Jan Morosini. Mnisi postanowili się przenieść do Saint-Michel de Cuxa, gdzie mieszkał opat Geryn. Wyruszyli tam w 978 roku, a po dotarciu zamieszkali w oddzielnych pustelniach. Romuald kształcił się tam, dzięki zasobności biblioteki opata i pod wpływem lektur postanowił nieco poluzować zasady swojej surowej ascezy. Wkrótce potem, wraz z Marynem i Janem opuścili Cuxę i udali się na Monte Cassino. Na prośbę cesarza Ottona III, Romuald przeniósł się z powrotem do Rawenny, gdzie został opatem. Ponieważ mnisi z klasztoru św. Apolinarego nie chcieli dostosować się do surowych reguł Romualda, ten opuścił klasztor w 999 i powrócił na Monte Cassino. Potem wędrował przez jakiś czas odwiedzając m.in. Pereum czy Istrię, a ostatecznie osiadł w Camadloli. Zapraszał swoich naśladowców do prowadzenia życia pół-pustelniczego, pół-zakonnego. W 1027 roku przeniósł się do Val di Castro, gdzie oddał się kontemplacji. Zmarł tamże 19 czerwca 1027 roku.
Jego relikwie pozostawały w opactwie do 1480, następnie zostały przeniesione w 1481 roku do kościoła kamedułów św. Błażeja w Fabriano.
Papież rozszerzył kult Romualda z Camaldoli przez kanonizację równoważną.
W 1595 roku Klemens IX nakazał wspominanie świętego w dniu przeniesienia jego relikwii (7 lutego) z uwagi na szczególną pamięć innych świętych Gerwazego i Protazego przypadającą 19 czerwca. Dopiero Sobór watykański II w reformie liturgicznej (1969) przywrócił wspomnienie św. Romualda w dzienną rocznicę śmierci.
W ikonografii święty przedstawiany jest w białym habicie kamedulskim, czasem w czarnym benedyktyńskim z księgą w ręku lub modelem pustelni.
Jego atrybutami są: czaszka, otwarta księga, kij podróżny, laska.

</doc>
<doc id="455176" url="https://pl.wikipedia.org/wiki?curid=455176" title="Stypendium">
Stypendium

Stypendium – jednostronne świadczenie pieniężne ze strony osoby fizycznej, osoby prawnej lub jednostki organizacyjnej nie posiadającej osobowości prawnej, przyznane za osiągnięcie określonego wyniku w danej dziedzinie nauki lub sztuki albo w celu umożliwienia kontynuowania nauki, prowadzenia badań naukowych lub prac w dziedzinie sztuki.
W każdym jednakże przypadku, stypendium nie może wiązać się z ekwiwalentnym świadczeniem usług przez otrzymującego stypendium, na rzecz przyznającego, ponieważ powstanie wtedy zobowiązanie wzajemne w postaci umowy cywilnoprawnej o świadczenie usług (np. umowa zlecenia lub umowa o dzieło).
Dopuszczalnym jest podpisanie umowy określającej dokładne zasady realizacji stypendium. Jednakże, umowa ta nie może zawierać w swojej treści przesłanek do uznania, iż jest to umowa o świadczenie usług.
Od powyższej reguły występuje jeden wyjątek. Wyjątek ten dotyczy pracowników badawczo-naukowych realizujących, w ramach umowy o pracę zawartej na czas określony z instytucją naukową, projekty finansowane z grantów naukowych ufundowanych przez instytucje będące podmiotami prawa międzynarodowego (dobrym przykładem mogą być tutaj programy ramowe Komisji Europejskiej). Wynagrodzenie takich pracowników określa się mianem stypendium, w szczególności, gdy realizują oni badania naukowe poza miejscem swego zamieszkania.
Liczne polskie akty prawne powołują się na instytucję "stypendium" wiążąc z nią ściśle określone i często poważne skutki prawne. Jednakże, poza określonymi rodzajami stypendiów, takimi jak stypendium sportowe, doktoranckie, habilitacyjne, czy stypendium Krajowej Szkoły Administracji Publicznej – w polskim systemie prawnym brak jest definicji „stypendium” jako takiego.
Poprzestanie na stosowaniu w polskim prawie jedynie encyklopedycznej definicji "stypendium," jest wysoce niewystarczające dla zapewnienia pewności obrotu prawnego, a kwestia ustalenia, czy dany stosunek prawny może zostać uznany za "stypendium", czy też jest to forma świadczenia usług, ma znaczący wpływ chociażby na kwestię ubezpieczeń społecznych.
Ustawa o podatku dochodowym od osób fizycznych niektóre stypendia zalicza do przychodów zwolnionych z opodatkowania, niektóre traktuje jako „działalność wykonywaną osobiście”, a niektóre jako „inne źródła przychodu”. W związku z tym niektóre stypendia należy wykazać na formularzu PIT-37, niektóre na formularzu PIT-36; ponadto niektóre w całości, a niektóre tylko powyżej kwoty zwolnionej z opodatkowania.

</doc>
<doc id="455183" url="https://pl.wikipedia.org/wiki?curid=455183" title="Pabx">
Pabx



</doc>
<doc id="455184" url="https://pl.wikipedia.org/wiki?curid=455184" title="Ulica Mostowa">
Ulica Mostowa

Ulica Mostowa – popularna nazwa ulic w Polsce.

</doc>
<doc id="455190" url="https://pl.wikipedia.org/wiki?curid=455190" title="Clêison">
Clêison

Clêison Édson Assunção (ur. 13 marca 1972) – brazylijski piłkarz występujący na pozycji pomocnika.
Clêison jest wychowankiem klubu Cruzeiro EC, razem z którym zwyciężył w turnieju Copa Libertadores 1997. W Brazylii występował także w barwach CR Flamengo, Gremio Porto Alegre, Atletico Mineiro i Sport Club do Recife. Grał już także w Europie – zaliczył półroczny epizod w portugalskim CF Os Belenenses. Ostatnio gracz Nautico Recife.
W okresie przygotowawczym do rundy wiosennej sezonu 2005/2006 został zatrudniony w Pogoni Szczecin. W granatowo-bordowych barwach zadebiutował 11 marca 2006 w meczu rozegranym w Szczecinie przeciwko Amice Wronki (0:3). 20 kwietnia tego samego roku szczeciński klub rozwiązał z nim kontrakt. Na boiskach Orange Ekstraklasy w sześciu meczach Clêison spędził łącznie 469 minut, zdobył 1 bramkę (24 marca 2006 w meczu przeciwko Wiśle Kraków) i trzykrotnie został ukarany żółtą kartką. To pierwszy piłkarz z brazylijskiego „zimowego” zaciągu duetu menedżerskiego Antoni (ojciec) i Dawid Ptak (syn), który opuścił wiosną szczeciński klub.
Po odejściu z Pogoni znalazł zatrudnienie w klubie brazylijskiej ligi stanu São Paulo – Portuguesa Santista.
Mierzy 180 cm wzrostu i waży 76 kg.

</doc>
<doc id="455193" url="https://pl.wikipedia.org/wiki?curid=455193" title="Izba Obrachunkowa">
Izba Obrachunkowa



</doc>
<doc id="455201" url="https://pl.wikipedia.org/wiki?curid=455201" title="Edi Carlos Dias Marcal">
Edi Carlos Dias Marcal



</doc>
<doc id="455202" url="https://pl.wikipedia.org/wiki?curid=455202" title="Straż Miejska">
Straż Miejska



</doc>
<doc id="455204" url="https://pl.wikipedia.org/wiki?curid=455204" title="Derogacja">
Derogacja

 

</doc>
<doc id="455211" url="https://pl.wikipedia.org/wiki?curid=455211" title="Pmbx">
Pmbx



</doc>
<doc id="455213" url="https://pl.wikipedia.org/wiki?curid=455213" title="Wolne Harcerstwo">
Wolne Harcerstwo

Wolne Harcerstwo – ruch harcerski założony przez młodego działacza Polskiej Partii Socjalistycznej instruktora tarnowskiego i krakowskiego harcerstwa Adama Ciołkosza na początku 1921, skupiający harcerzy starszych (dzisiejszych pełnoletnich wędrowników).
W obszernych programowych listach otwartych, skierowanych do starszych harcerzy, przedstawił on tezę o konieczności odnowy harcerstwa, przywrócenie mu charakteru ruchu, a nie organizacji, likwidacji biurokracji, skostniałych form przysłaniających treść, dogmatyzmu i krępowania indywidualności. Proponował decentralizację. Rolą kierownictwa miało być wlewanie myśli twórczej w ruch harcerski, jego ożywianie.
Wolne Harcerstwo było ruchem demokratyczno-lewicowym, wyczulonym na problemy biedniejszych warstw społecznych, pracującym w środowiskach robotniczych. Adam Ciołkosz postulował objęcie zasięgiem harcerstwa młodzieży robotniczej, rzemieślniczej, wiejskiej i zaniedbanej. Do pracy z tą młodzieżą zalecał skierować szkolną młodzież inteligencką.
Widział konieczność rozpropagowania zdobywania stopni, ułatwienie ich zdobywania młodszym harcerzom, jednak bez obniżania ich poziomu. W tym celu zalecał uprzystępnić i dostosować do poziomu młodzieży czasopisma i podręczniki harcerskie.
Ideologię harcerską Ciołkosz streszczał hasłem "przez Polskę – do ludzkości". Braterstwo skautowe miało być krokiem ku braterstwu ludzkości. Był przeciwnikiem klerykalizacji i militaryzacji harcerstwa.
Wolne Harcerstwo może być uważane za protoplastę ruchu wędrowniczego. Ciołkosz był zdecydowanym przeciwnikiem militaryzmu w harcerstwie. Kluczową zaś rolę przeznaczał nauce współżycia z naturą. Indianizm i wzorce zaczerpnięte z Ernesta Thompsona Setona proponował zaadaptować na rodzimą słowiańszczyznę. Istotą Setonowskiego woodcraftu/indianizmu jest powrót do przyrody i przeżywanie w sobie jej prawdy, piękna i dobra.
Stosunek do ZHP.
W swych założeniach Wolne Harcerstwo nie miało rozbijać Związku Harcerstwa Polskiego, gdyż nie tworzyło nowego zrzeszenia lub związku, a było wyłącznie ośrodkiem ideowym, skupiającym starszych harcerzy. Wolnym harcerzem (lub harcerką) mógł być każdy harcerz pozostający zarówno już poza ramami istniejącej organizacji harcerskiej, jak też członek ZHP. Warunkiem jest to, że pragnął w dalszym ciągu służyć wielkim harcerskim ideałom prawdy, piękna i dobra, sposobami które on sam uznał za stosowne i zmierzające do tego celu. Dlatego przynależność do ZHP nie mogła być przeszkodą w należeniu do Wolnego Harcerstwa.
Zasady.
W Wolnym Harcerstwie nie ma żadnych ustaw ani regulaminów, nie ma stopni ani pod- ani nadrzędnych, nie ma żadnej egzekutywy, żadnej upełnomocnionej reprezentacji. Istnieje tylko jeden rodzaj odpowiedzialności: przed samym sobą. Wolne Harcerstwo nie krępuje wolnych harcerzy żadnym sformułowanym programem ideologii harcerskiej, w szczególności nie narzuca im urzędowego prawa harcerskiego, choć i nie nakazuje go odrzucić. By być "wolnym harcerzem", wystarczy sam fakt poczuwania się do łączności z ruchem harcerskim i przynależności do świata idei harcerskiej.
Odznaka.
Dla współczesnych wędrowników ciekawa będzie symbolika wolnoharcerskiej odznaki: trzy okręgi wpisane w siebie (jeden w drugi), styczne w jednym punkcie, z tego punktu wybucha trójlistny płomień przepleciony z okręgami. Jest to trójjednia: Prawda, Piękno i Sprawiedliwość, trzy elementy ludzkiego ducha, identyczne ze sobą i jedno tworzące. Okrąg to symbol doskonałości, płomienie to żarliwość w służbie ideałom własnej duszy, świętego uniesienia i ofiary. Trójjednia śnieżnobiała, tło czerwone – razem podkreślają Polskość. Czerwone tło ma też symbolizować świat pracy – jedynego kryterium wartościowania przyszłego ustroju świata.
Płomienie.
Czynnikiem porozumiewawczym i łącznością ruchu miało być czasopismo. Istotnie, w latach 1921-1923 ukazywały się "Płomienie". Znanym współpracownikiem ruchu i "Płomieni" był Alojzy Pawełek.
I Zjazd Wolnych Harcerzy.
W dniach 29 czerwca - 30 czerwca 1922 roku odbył się pierwszy zjazd Wolnych Harcerzy, wzięło w nim udział 80 starszych harcerzy i instruktorów. Obecni też byli niezwiązani z ruchem członkowie ZHP, Harcerza Polskiego, Haszomer Hacair, i niemieckiego ruchu młodzieżowego w Polsce. Zjazd był wyrazem międzynarodowej solidarności młodzieży, bardzo istotnej w idei Wolnego Harcerstwa, realizacją ""miłości urzeczywistniającej idee światowego pokoju i światowej rodziny narodów". Postulowano propagować i wprowadzić w światowym ruchu skautowym esperanto. W Polsce postulowano utworzyć Radę Harcerską Rzeczypospolitej Polskiej, z równoprawnym udziałem wszystkich należących do niej organizacji, dla wymiany informacji, wyjaśniania nieporozumień i wspólnej organizacji akcji.
Jednak na tym samym zjeździe zaczął się rysować rozłam. Grupa instruktorów z Leonem Jankowskim na czele, nastawiona radykalnie lewicowo, zaczęła dążyć do przekształcenia apolitycznego ruchu w organizację o zdecydowanie politycznym charakterze. Postulowała zakończenie okresu autonomii ruchu w ZHP i stworzenie organizacji z ZHP zrywającej. Ciołkosz i inny ideolog Wolnego Harcerstwa Stanisław Jerschina byli temu zdecydowanie przeciwni.
II Zjazd Wolnych Harcerzy.
Przed II Zjazdem Wolnego Harcerstwa środowiska warszawskie, łódzkie, krakowskie, lwowskie, kaliskie, tarnowskie i kilka innych wystąpiły z ZHP. Postępowała też radykalizacja poglądów, pod wpływem instruktorów związanych z coraz aktywniejszymi w Polsce komunistami (m.in. Jankowskiego). Wobec takiej zmiany, niektórzy sympatycy, w tym Alojzy Pawełek, zdecydowanie odcięli się od Wolnego Harcerstwa.
Na zjeździe krakowskim (1-2 lipca 1923) dwa nurty zdecydowanie się starły. Jankowski krytykował puszczaństwo, twierdząc, że w można dzięki niemu wychować dzielnych ludzi, ale nie zmieni się ustroju. Optował za pacyfizmem, walką o sprawiedliwość społeczną i internacjonalizmem. Ostatecznie uchwałom zjazdu daleko było do komunistycznego radykalizmu, jednak ogłoszono powstanie Zjednoczenia Wolnego Harcerstwa jako federacji grup ideowych i terytorialnych i zadeklarowano "najściślejszą łączność z ruchem proletariatu walczącego o swe wyzwolenie społeczne, (...) jesteśmy przeciwko militaryzmowi i wojnom, jako narzędziom kapitalizmu, (...) przeciwko szałom nacjonalizmu i nienawiści plemiennej"".
Na zjeździe stworzyło własne struktury organizacyjne: Radę Główną i Komitet Wykonawczy, większość apolitycznych instruktorów z Adamem Ciołkoszem, opuściło Wolne Harcerstwo.
Tymczasem nowa lewicowa organizacja harcerska Zjednoczenie Wolnego Harcerstwa, została rozwiązana decyzją władz państwowych w 1924, na skutek konfliktu w jego kierownictwie.
Do tradycji Wolnego Harcerstwa nawiązywały późniejsze organizacje młodzieżowe działające w Polsce międzywojennej: Pionier oraz Czerwone Harcerstwo Towarzystwa Uniwersytetu Robotniczego.

</doc>
<doc id="455220" url="https://pl.wikipedia.org/wiki?curid=455220" title="Gadziogłówkowate">
Gadziogłówkowate

Gadziogłówkowate (Gomphidae) – rodzina owadów z rzędu ważek należąca do podrzędu ważek różnoskrzydłych (Anisoptera). Występują na wszystkich kontynentach poza Antarktydą. Ich nazwa wzięła się od kształtu ich głowy przypominającej głowę gadów. W ubarwieniu dominuje zieleń, żółć i czerń.
Systematyka.
Do gadziogłówkowatych zaliczane są podrodziny:
Do rodziny Gomphidae zaliczono około 1000 gatunków zgrupowanych w ponad stu rodzajach. Rodzajem typowym rodziny jest "Gomphus".
Do gadziogłówkowatych zaliczane są następujące rodzaje:
Gadziogłówkowate Polski.
W Polsce rodzina reprezentowana jest przez cztery gatunki: 
Występujące w Polsce Gomphidae są związane z wodami płynącymi. Niektóre z nich rozwijają się w dużych zbiornikach wód stojących. 

</doc>
<doc id="455224" url="https://pl.wikipedia.org/wiki?curid=455224" title="Gadziogłówka pospolita">
Gadziogłówka pospolita

Gadziogłówka pospolita, gadziogłówka zwyczajna ("Gomphus vulgatissimus") – gatunek ważki różnoskrzydłej z rodziny gadziogłówkowatych (Gomphidae). Występuje w Europie oraz w południowej części zachodniej Syberii. W Polsce jest spotykana na terenie całego kraju, głównie nad wodami płynącymi. 
Osiąga 4,5–5 cm długości, rozpiętość skrzydeł 6–7 cm. Skrzydła przejrzyste, czarno użyłkowane. Koniec odwłoku jest rozszerzony. Ubarwienie żółto-czarne u młodych osobników, u starszych czarno-zielone z przewagą czerni. Cechą odróżniającą od gadziogłówki żółtonogiej ("Stylurus flavipes") są czarne nogi.
Imago pojawiają się od początku maja do końca lipca.

</doc>
<doc id="455225" url="https://pl.wikipedia.org/wiki?curid=455225" title="Biskupi Pasawy">
Biskupi Pasawy

Lista biskupów rzymskokatolickiej diecezji pasawskiej, noszących w l. 1217-1803 feudalny tytuł książąt biskupów.
Biskupi Pasawy

</doc>
<doc id="455226" url="https://pl.wikipedia.org/wiki?curid=455226" title="Zakon Mountjoy">
Zakon Mountjoy



</doc>
<doc id="455228" url="https://pl.wikipedia.org/wiki?curid=455228" title="Elektroreceptor">
Elektroreceptor

Elektroreceptor – narząd zmysłu stekowców, niektórych gatunków bezszczękowców i ryb, umożliwiający wykrywanie obecności oraz zmian pola elektrycznego wytwarzanego przez organizmy zanurzone w wodzie (pole bioelektryczne) lub powstającego z innych źródeł.
Wyróżniane są elektroreceptory:
Elektroreceptory skórne mrukowatych (Mormyridae) nazywane są mormyromastami.
Elektroreceptory są wykorzystywane do elektrolokacji i elektronawigacji.

</doc>
<doc id="455231" url="https://pl.wikipedia.org/wiki?curid=455231" title="Ampułki Lorenziniego">
Ampułki Lorenziniego

Ampułki Lorenziniego, elektroreceptory ampułkowate – rodzaj elektroreceptorów służących do elektrolokacji, występujący w skórze bezszczękowców (Agnatha), ryb chrzęstnoszkieletowych (Chondrichthyes) i wielopłetwców (Polypteriformes). Powstały z przekształconych receptorów linii bocznej. Zostały odkryte i opisane przez Stefano Lorenziniego w 1678, nazwane jego nazwiskiem dla uhonorowania. Działanie tych narządów pozostawało tajemnicą przez blisko 300 lat, do 1962, gdy R.W. Murray odkrył ich funkcje elektrosensoryczne.
Są to pory (jamki) w kształcie ampułek wypełnionych galaretowatą substancją, położone na głowie ryby i na płetwach piersiowych, zwykle w okolicy pyska. Rozmieszczone nad dołkami węchowymi, wzdłuż żuchwy, chrząstki gnykowej i tryskawki. U spodoustych występują w dużych skupiskach, po kilkadziesiąt. Na głowie drętwy naliczono 220 ujść ampułek Lorenziniego, a mustel psi ma ich aż 1600. 
Pojedyncza ampułka złożona jest z części szczytowej, otwartej na zewnątrz ciała, z długiej szyjki (jej długość jest zależna od gatunku) oraz ampułki właściwej zanurzonej w skórze. Ampułkę właściwą tworzy 8–12 kieszonek wyścielonych dwiema warstwami dużych komórek: zmysłowych i podporowych. Mechanizm działania nabłonka czuciowego nie został do końca poznany.
Pory i kanały związane z elektroreceptorami wykazują znaczną zmienność geometryczną w obrębie danego organizmu i pomiędzy gatunkami.
Ampułki Lorenziniego umożliwiają zwierzęciu wykrywanie zmian w polach elektrycznych generowanych przez skurcze mięśni i procesy fizjologiczne jego potencjalnej ofiary. Rejestrują niewielkie fluktuacje elektryczne, są zdolne do wykrywania nawet bardzo słabych różnic potencjałów elektrycznych, zmian pola magnetycznego, zmian temperatury i zasolenia wody. Działają na zasadzie półprzewodnika zamieniając sygnały dochodzące z zewnątrz na impulsy przekazywane do mózgu. Pomagają rybie w lokalizowaniu zdobyczy, zagrożenia lub partnera.
Rekinek psi jest zdolny zarejestrować pole elektryczne o natężeniu rzędu 1 V/cm, a Raja spp. nawet 0,01 V/cm, co oznacza, że może wykryć różnicę potencjałów z odległości 1000 km. Dzięki ampułkom Lorenziniego rekiny mogą wykrywać zagrzebane w piasku płastugi.

</doc>
<doc id="455234" url="https://pl.wikipedia.org/wiki?curid=455234" title="Młotowate">
Młotowate

Młotowate (Sphyrnidae) – rodzina ryb chrzęstnoszkieletowych zaliczana do żarłaczokształtnych (Carcharhiniformes). Większe osobniki trzech gatunków – "Sphyrna lewini", "Sphyrna mokarran" i "Sphyrna zygaena" mogą być niebezpieczne. Do 2013 roku odnotowano około 35 przypadków ataków na ludzi (zaledwie raz ze skutkiem śmiertelnym), w większości sprowokowanych. Za większość ataków odpowiadał "Sphyrna zygaena".
Występowanie.
Gatunki morskie, sporadycznie spotykane w wodach słonawych. Występują w strefie klimatu tropikalnego i umiarkowanego, głównie nad szelfem.
Cechy charakterystyczne.
Ciało wydłużone. Chrzęstna czaszka z bocznymi wypustkami, na których powstają narośla, głowa kształtem przypomina młot, a u "Eusphyra blochii" przypomina skrzydło. Oczy osadzone na zewnętrznych krańcach narośli. Tryskawki nie występują. Dobrze rozwinięte elektroreceptory, tzw. ampułki Lorenziniego. Szeroki otwór gębowy. Żyworodne. "Sphyrna mokarran" dorasta do 6,1 m długości.
Klasyfikacja.
Rodzaje zaliczane do tej rodziny:

</doc>
<doc id="455245" url="https://pl.wikipedia.org/wiki?curid=455245" title="Moc ciągła">
Moc ciągła

Moc ciągła – parametr techniczny urządzenia, moc z jaką może pracować urządzenie w pracy ciągłej. Wielkość ta jest parametrem znamionowym wielu urządzeń elektrycznych, takich jak agregaty prądotwórcze, zasilacze awaryjne, transformatory, zasilacze, falowniki, wzmacniacze, głośniki. Określana jest też dla urządzeń, które oddają moc w wyniku stosowania urządzeń elektrycznych np. elektryczne samochody, pojazdy trakcyjne, lokomotywy.
Do oznaczania mocy silników elektrycznych stosuje się nieco inny system. Określa się rodzaj pracy urządzenia oraz moc przy zachowaniu tych warunków. Urządzenia do pracy ciągłej oznaczane są symbolem S1, a ich moc znamionowa odpowiada ich mocy ciągłej.

</doc>
<doc id="455249" url="https://pl.wikipedia.org/wiki?curid=455249" title="Szkoła Narodowa Polska w Paryżu">
Szkoła Narodowa Polska w Paryżu

Szkoła Narodowa Polska, szkoła batiniolska, szkoła Batignolles, szkoła Batiniol – polskie liceum powstałe w 1842 w paryskiej dzielnicy Batignolles, w 17. dzielnicy Paryża z inicjatywy działaczy tamtejszej polskiej emigracji (Stowarzyszenia Naukowej Pomocy, Rady Założycieli Towarzystwa Wychowania Narodowego Dzieci Wychodźców Polskich, Stowarzyszenia Ojców Rodzin Polskich na Wychodźstwie) oraz z osobistej inicjatywy generała Józefa Dwernickiego.
Historia szkoły.
Przedsięwzięcie miało służyć przekazywaniu polskich tradycji narodowych dzieciom emigrantów w okresu powstania listopadowego, najczęściej urodzonych we Francji w rodzinach mieszanych polsko-francuskich. Szkoła rozpoczęła swoją działalność na jesieni 1842 w Châtillon-sous-Bagneux. W pierwszym roku przyjęto dziewiętnastu uczniów i zatrudniono polskiego nauczyciela. Szkoła działała w ramach francuskiej szkoły pana Chapuzet.
Polscy uczniowie realizowali program szkoły francuskiej i dodatkowo zajęcia z języka i historii Polski. Nosili też specyficzne polskie mundurki – kopię munduru warszawskiej gwardii narodowej z okresu powstania listopadowego z guzikami z Orłem i Pogonią oraz rogatywki.
Inicjatywa spotkała się z przychylnym przyjęciem emigracji i poparciem władz francuskich. Zaczęto zbierać fundusze. Jan Ledóchowski przekazał na rzecz szkoły sumę 29 tysięcy franków. Koncert Fryderyka Chopina z kwietnia 1843 również dostarczył poważnych sum pieniędzy. Szkołę wspomógł Komitet Polsko-Francuski generała Lafayette'a i Nikołaj Turgieniew, dekabrysta, emigrant rosyjski, syn pisarza Iwana Turgieniewa. Nie żałował funduszy na utrzymanie szkoły Ksawery Branicki. Władze francuskie ufundowały stypendia dla początkowo pięćdziesięciu, a później stu uczniów.
W tej sytuacji w 1843 szkoła została przeniesiona do Paryża na ulicę Fossés Saint Jacques i stała się samodzielną polską placówką szkolną z własnym personelem i programem nauczania.
Dalszy rozwój szkoły spowodował kolejną zmianę adresu i w 1844 szkoła znalazła nowy budynek na Boulevard des Batignolles. Od nazwy tej ulicy powstała popularna w środowisku polskim nazwa szkoły – szkoła Batiniol.
Rosła liczba uczniów: od 35 w 1844 do 300 w 1860. Program nauczania został wzbogacony o kursy typowo wojskowe jak topografia czy też terenowe ćwiczenia wojskowe. W ten sposób kierownictwo szkoły chciało dać podstawy do tworzenia kadry wojskowej mającej wziąć udział w przyszłym wyzwoleniu Polski. W rezultacie aż ponad sześćdziesięciu absolwentów z lat 1845–1870 zrobiło karierę w armii francuskiej. Napoleon III dekretem z 8 kwietnia 1869 przyznał jej status instytucji użyteczności publicznej ("L’Ecole Polonaise des Batignolles est reconnue comme établissement d’utilité publique").
Wojna francusko-pruska 1870 i Komuna Paryska z 1871 spowodowała upadek szkoły. Wielu Polaków wzięło udział w walkach po stronie komunardów, w efekcie fala represji rządu III Republiki dotknęła również szkołę Batiniol. Udało się ją ocalić, ale liczba uczniów spadła do 95 w 1872. Szkoła musiała się też przenieść do mniejszego budynku na ulicy Lamandé. Spadała ciągle liczba uczniów do poziomu 30 – 40 elewów rocznie w latach 1900-1918. Ostatecznie szkoła została zamknięta w 1922.
Tradycje szkolnictwa polskiego w dzielnicy Batignolles zostały podtrzymane przez dwie kolejne szkoły mieszczące się w miejscu historycznej szkoły Batiniol.
Gimnazjum i Liceum im Cypriana Norwida.
W 1940 utworzono Gimnazjum i Liceum im Cypriana Norwida. Ponieważ Paryż miał być zajęty przez Niemców szkołę ewakuowano do Villard-de-Lans w okolicach Grenoble i tam działała do 1945, kiedy to została przejęta przez władze oświatowe PRL. Szkoła wróciła do Paryża i po pewnych perturbacjach znalazła się na ulicy Lamandé. Ostatnie egzaminy maturalne odbyły się w 1963, a następnie szkołę wraz z archiwami przeniesiono do Polski do III Liceum Ogólnokształcącego im. Stefana Żeromskiego w Gdańsku.
Zespół Szkół przy Ambasadzie RP W Paryżu.
W 1976 reaktywowano Szkołę Polską w dzielnicy Batignolles tworząc istniejący obecnie Zespół Szkół przy Ambasadzie RP w Paryżu.

</doc>
<doc id="455250" url="https://pl.wikipedia.org/wiki?curid=455250" title="Roman Ciepiela">
Roman Ciepiela

Roman Stefan Ciepiela (ur. 17 listopada 1955 w Tarnowie) – polski samorządowiec, prezydent Tarnowa (1994–1998, od 2014), były wicemarszałek województwa małopolskiego.
Życiorys.
Absolwent III Liceum Ogólnokształcącego im. Adama Mickiewicza w Tarnowie. Ukończył studia w Akademii Rolniczej w Krakowie oraz studia podyplomowe w Akademii Górniczo-Hutniczej. Pełnił funkcję prezydenta (1994–1998), a następnie wiceprezydenta (1998–2000) Tarnowa. Od 1990 do 2002 był radnym miejskim trzech kolejnych kadencji. Wprowadził podstawy budżetu zadaniowego, politykę konsultacji społecznych i dialogu z mieszkańcami w sprawach lokalnych finansów publicznych. Zainicjował m.in. rewitalizację centrum miasta oraz powstanie Państwowej Wyższej Szkoły Zawodowej.
Do 2001 działał kolejno w ROAD, Unii Demokratycznej i Unii Wolności. Od 2006 związany z Platformą Obywatelską.
W latach 2002–2007 pracował jako zastępca dyrektora ds. merytorycznych Małopolskiego Instytutu Samorządu Terytorialnego Administracji (MISTiA) w Krakowie.
Od 2002 do 2014 sprawował mandat radnego sejmiku małopolskiego (II, III, IV i V kadencji), do 2006 był jego wiceprzewodniczącym. Początkowo reprezentował Wspólnotę Małopolską, potem PO. W 2007 objął stanowisko wicemarszałka województwa, które utrzymał w zarządzie województwa powołanym w 2010. W 2011 bez powodzenia kandydował do Senatu. W wyborach samorządowych w 2014 został wybrany na stanowisko prezydenta Tarnowa. W wyborach w 2018 z powodzeniem ubiegał się o reelekcję na kolejną kadencję. W październiku 2019 zawiesił swoje członkostwo w PO.
Życie prywatne.
Żonaty, ma dwoje dzieci.
Odznaczenia.
W 2014 otrzymał Krzyż Kawalerski Orderu Odrodzenia Polski. W 2009 odznaczony Złotym Krzyżem Zasługi. W 2015 uhonorowany Odznaką Honorową za Zasługi dla Samorządu Terytorialnego. W 2010 otrzymał Złotą Odznaką „Zasłużony dla Ochrony Przeciwpożarowej”.

</doc>
<doc id="455251" url="https://pl.wikipedia.org/wiki?curid=455251" title="Theraphosa blondi">
Theraphosa blondi



</doc>
<doc id="455253" url="https://pl.wikipedia.org/wiki?curid=455253" title="Taniec z policzkowaniem rybami">
Taniec z policzkowaniem rybami



</doc>
<doc id="455254" url="https://pl.wikipedia.org/wiki?curid=455254" title="Po sezonie">
Po sezonie

Po sezonie – film produkcji polskiej z 2006 roku w reżyserii Janusza Majewskiego.

</doc>
<doc id="455263" url="https://pl.wikipedia.org/wiki?curid=455263" title="Bo Widerberg">
Bo Widerberg

Bo Gunnar Widerberg (ur. 8 czerwca 1930 w Malmö, zm. 1 maja 1997 w Ängelholm) – szwedzki reżyser i scenarzysta filmowy, a także pisarz i krytyk.
Czołowy przedstawiciel tzw. "opozycji antybergmanowskiej". Było to pokolenie filmowców młodszych od Bergmana, którzy chcieli się przeciwstawić jego dominacji w tamtejszym kinie i podjąć omijane ich zdaniem przez niego palące problemy społeczno-polityczne.
Światową sławę przyniosły mu filmy: "Wózek dziecięcy" (jeden z ulubionych filmów Krzysztofa Kieślowskiego), "Miłość Elwiry Madigan" i "Adalen 31" – niezwykle realistyczna rekonstrukcja najważniejszego strajku w historii Szwecji (użycie siły przez władze doprowadziło do wyborczego zwycięstwa partii socjaldemokratycznej na następnych kilkadziesiąt lat).
Pod koniec lat 60. był członkiem radykalnego kolektywu twórczego Grupp 13, który zrealizował film dokumentalny "Biały sport". Wywołał on międzynarodowe zamieszanie.
Jego książka "Visionen i svensk film" odegrała ogromną rolę w szwedzkim życiu filmowym.

</doc>
<doc id="455264" url="https://pl.wikipedia.org/wiki?curid=455264" title="Janusz Drzewucki">
Janusz Drzewucki

Janusz Drzewucki (ur. 6 grudnia 1958 w Kruszwicy) – krytyk literacki, poeta, dziennikarz, wydawca, redaktor miesięcznika „Twórczość”, w latach 2016–2020 przewodniczący jury Nagrody Literackiej m.st. Warszawy.
Życiorys.
Absolwent filologii polskiej Uniwersytetu Jagiellońskiego. Jako poeta zadebiutował w 1979 r. w „Życiu Literackim”. W latach 1982-1984 był asystentem w Instytucie Filologii Polskiej UJ. W latach 1984-1990 pracował jako redaktor, zastępca kierownika i kierownik redakcji literatury pięknej Wydawnictwa „Pomorze” w Bydgoszczy, a także współpracownik „Studenta”, „Życia Literackiego” i „Pisma Literacko-Artystycznego” oraz „Poezji”.
W 1990 r. zamieszkał w Warszawie. Dziennikarz „Itd” (1990), „Nowej Europy” (1992-1993) i „Rzeczpospolitej” (1993-2005). Autor cyklicznego felietonu „Półka z poezją” w dodatku do „Rzeczpospolitej” – „Rzecz o książkach”. Na łamach „Rzeczpospolitej” ogłosił ok. 800 recenzji, artykułów i szkiców poświęconych współczesnej literaturze pięknej (polskiej i obcej).
Od 1996 r. redaktor działu poezji miesięcznika „Twórczość” (na łamach którego utwory oryginalne i teksty krytycznoliterackie publikuje od roku 1983). Od 2000 r. stały współpracownik miesięcznika „Książki. Magazyn Literacki”. W latach 2005-2012 redaktor naczelny Spółdzielni Wydawniczej „Czytelnik”. Od roku 2013 pracuje także na rzecz Biblioteki Narodowej. 
Wiersze, szkice, recenzje i felietony publikował na łamach: „Twórczości”, „Literatury”, „Tygodnika Powszechnego”, „Poezji”, „Odry”, „Zeszytów Literackich”, „Akcentu”, „Studenta”, „W drodze”, „Czasu Kultury”, „Borussii”, „Tygodnika Literackiego”, „Potopu”, „Arkusza”, „Polityki” i „Gazety Wyborczej”. Współpracował z prasą regionalną: bydgoskim „Ilustrowanym Kurierem Polskim”, łódzkimi „Wiadomościami Dnia” i krakowskim „Dziennikiem Polskim”.
Jest laureatem nagród: im. Kazimiery Iłłakowiczówny (1988) – za najlepszy poetycki książkowy debiut roku, Nagrody Artystycznej Młodych im. Stanisława Wyspiańskiego (1989) – w dziedzinie krytyki artystycznej, Funduszu Literatury Ministerstwa Kultury i Sztuki (1989), im. Stanisława Piętaka (1991) – w dziedzinie krytyki literackiej, XVIII Międzynarodowego Listopada Poetyckiego w Poznaniu (1995) – za zbiór wierszy "Podróż na południe". W 2006 r. Giorgio Napolitano, prezydent Włoch odznaczył go Krzyżem Kawalerskim Orderu Gwiazdy Solidarności Włoskiej. W 2014 r. został laureatem Nagrody im. Cypriana Kamila Norwida w kategorii literatura za tom "Dwanaście dni" (Iskry) i finalistą Nagrody Poetyckiej Orfeusz (również za tom "Dwanaście dni"), a także w tym samym roku otrzymał Symboliczną Nagrodą Ryszarda Milczewskiego – Bruno za wybitną twórczość eseistyczną i krytycznoliteracką. Podczas 21. Międzynarodowych Targów Książki w Krakowie w 2017 r. uhonorowany został nagrodą specjalną Polskiej Izby Książki w konkursie o Pikowy Laur, zaś w 2020 Nagrodą im. Kazimierza Wyki.
Członek PEN Clubu, Stowarzyszenia Pisarzy Polskich i Stowarzyszenia Dziennikarzy Polskich, a także Stowarzyszenia Autorów ZAiKS.
W roku 2016 został przewodniczącym jury Nagrody Literackiej m.st. Warszawy. W roku 2017 wszedł w skład jury Nagrody Literackiej im. Marka Nowakowskiego. W latach 2015-2018 był członkiem kapituły literackiej Nagrody im. Cypriana Kamila Norwida, a w latach 2016-2019 członkiem jury Nagrody Poetyckiej im. Konstantego Ildefonsa Gałczyńskiego "Orfeusz".
Prowadzi zajęcia warsztatowe w Studium Literacko-Artystycznym Uniwersytetu Jagiellońskiego, a także w Szkole Mistrzów przy Instytucie Literatury Polskiej Uniwersytetu Warszawskiego.
Uprawia amatorsko biegi długodystansowe. W roku 2013 przebiegł 14 Poznań Maraton, Orlen Warsaw Marathon i 35 Maraton Warszawski. Rekord życiowy w maratonie 3:55:23 (ustanowiony podczas 36 Maratonu Warszawskiego w 2014), rekord życiowy w półmaratonie 1:49:34 (ustanowiony podczas 9 Półmaratonu Warszawskiego w 2014), rekord życiowy w biegu na 10 km 48:34 (ustanowiony podczas Biegu Niepodległości w Warszawie w 2014). Zajmuje się amatorsko fotografiką. Nakładem Wydawnictwa Forma w Szczecinie wydał cykl pocztówek z Portugalii, Włoch i Serbii. Fotografował także Tadeusza Różewicza, jego zdjęcia były publikowane na stronie www.culture.pl oraz na łamach „Rzeczpospolitej.

</doc>
<doc id="455274" url="https://pl.wikipedia.org/wiki?curid=455274" title="Felicity Huffman">
Felicity Huffman

Felicity Huffman (ur. 9 grudnia 1962 w Nowym Jorku) – amerykańska aktorka, znana głównie z roli w serialu telewizyjnym "Gotowe na wszystko". W 2005 roku zagrała rolę transpłciowej kobiety w filmie "Transamerica", za którą została nominowana do nagrody Oscara.
Kariera.
Huffman jest najbardziej znana z roli Lynette Scavo w serialu "Gotowe na wszystko", w którą wciela się od roku 2004. W telewizji występowała także jako Dana Whitaker w serialu "Sports Night", zagrała również gościnnie w serialach "Frasier" i "Z archiwum X". Zdobyła nagrodę Emmy za rolę w "Gotowych na wszystko". Rola transseksualisty w niezależnym filmie "Transamerica" (2005) przyniosła jej Złoty Glob oraz nominację do Oscara.
Jest również współautorką poradnika "A Practical Handbook for the Boyfriend".
Życie prywatne.
Huffman jest prywatnie żoną aktora Williama H. Macy, z którym ma dwie córki: Sofię Grace (ur. 1 sierpnia 2000) oraz Georgię Grace (ur. 14 marca 2002). Macy i Huffman wzięli ślub 6 września 1997.
W 2005 roku Huffman ujawniła, że cierpiała na anoreksję i bulimię we wczesnej młodości.
Filmografia.
Gościnnie

</doc>
<doc id="455277" url="https://pl.wikipedia.org/wiki?curid=455277" title="Afrykański pomór koni">
Afrykański pomór koni

Afrykański pomór koni (łac. "Pestis equorum", międzynarodowy skrót nazwy choroby AHS od angielskiej nazwy "African horse sickness") – ostra wirusowa choroba zwierząt nieparzystokopytnych, cechująca się obrzękami podbrzusza i wybroczynowością. Występuje głównie w Afryce i Azji.
Etiologia.
Chorobę powoduje wirus należący do rodziny "Reoviridae" rodzaju orbiwirusy. Filogenetycznie wirus podobny do wirusa choroby niebieskiego języka u przeżuwaczy. Kapsyd składa się z 32 kapsomerów. Cechuje się niejednolitą budową antygenową – posiada 9 serotypów. Wirus ten przeżywa w zakresie pH 6-12. W temperaturze 60 stopni przeżywa 15 minut.
Źródła zakażenia i patogeneza.
Choroba nie przenosi się poprzez kontakt osobników zdrowych z chorymi. Przenosicielami choroby są owady z rodziny kuczmanów. Głównym nosicielem jest "Culicoides imicola". Wirus potrzebuje temperatury powyżej 15 stopni Celsjusza w otoczeniu aby się replikować i móc być przenoszonym przez komary.
Objawy.
Inkubacja wynosi około jednego tygodnia. Można wyróżnić następujące postacie choroby:
Śmiertelność u koni waha się w granicach 70–95%, u mułów wynosi około 50%. Najbardziej odporne są osły, których tylko 5–10% ginie.
Zmiany anatomopatologiczne.
Przy postaci płucnej występuje obrzęk płuc oraz biały pienisty śluz w oskrzelach.
Rozpoznanie różnicowe.
Należy wykluczyć następujące choroby koni i koniowatych:
wąglik, zaraza stadnicza, nagana, surra.
Leczenie.
Może być stosowane leczenie objawowe, jednak jest ono raczej bezskuteczne.
Zapobieganie i zwalczanie.
W Polsce choroba ta jest zwalczana z urzędu, jakkolwiek jeszcze nigdy nie było wypadków zachorowań w Polsce na tę chorobę. Celem niedopuszczenia do wystąpienia tej choroby na terenie Polski, stosuje się rygorystyczne przepisy dotyczące importu lub wywozu koniowatych do Polski. Choroba podlega obowiązkowi zwalczania.
Historia.
Pierwsze informacje o tej chorobie pochodzą z 1327 roku i informują o epidemii w Jemenie. Następne informacje pochodzą z roku 1569, gdy obserwacje tej choroby poczynił ojciec Moncarlo. 
W latach 1854–1855 w Południowej Afryce zanotowano epidemię pomoru koni w czasie której zginęło 70000 koni.

</doc>
<doc id="455281" url="https://pl.wikipedia.org/wiki?curid=455281" title="OGLE-2005-BLG-169L">
OGLE-2005-BLG-169L

 
OGLE-2005-BLG-169L – gwiazda, najprawdopodobniej czerwony karzeł o masie około 0,5 masy Słońca, zlokalizowana w gwiazdozbiorze Strzelca, oddalona od Ziemi o około 2700 parseków.
W 2006 roku wokół gwiazdy odkryto planetę OGLE-2005-BLG-169Lb. Odkrycia dokonano w ramach projektu OGLE.

</doc>
<doc id="455282" url="https://pl.wikipedia.org/wiki?curid=455282" title="Ulica Freta">
Ulica Freta



</doc>
<doc id="455283" url="https://pl.wikipedia.org/wiki?curid=455283" title="Motorola a925">
Motorola a925



</doc>
<doc id="455284" url="https://pl.wikipedia.org/wiki?curid=455284" title="Wieża telewizyjna Ostankino">
Wieża telewizyjna Ostankino

Wieża telewizyjna Ostankino (ros. Останкинская телебашня) – wieża telewizyjna w Moskwie. Została zbudowana w latach 1963–1967 dla uczczenia pięćdziesiątej rocznicy rewolucji październikowej. Zaprojektował ją Nikołaj Nikitin. Do roku 1974, w którym powstał maszt radiowy w Konstantynowie, była najwyższą budowlą na świecie (540 metrów). Fundamenty wieży sięgają 3,5 – 4,6 metra w głąb ziemi. W roku 2018 była najwyższą budowlą w Europie i ósmą pod względem wysokości na świecie.
27 sierpnia 2000 wieża Ostankino stanęła w ogniu. Akcja ratowniczo-gaśnicza trwała 26 godzin. W pożarze zginęły trzy osoby a nadawanie sygnału telewizyjnego przerwano na kilka dni.
25 maja 2007 w trakcie prac remontowych na wysokości 340 m od iskier wywołanych przez prace spawalnicze zapaliła się izolacja. Personel wieży został ewakuowany a pożar został opanowany w ciągu godziny.

</doc>
<doc id="455286" url="https://pl.wikipedia.org/wiki?curid=455286" title="Gorączka doliny Rift">
Gorączka doliny Rift

Gorączka doliny Rift (RVF, "wet." enzootyczne zapalenie wątroby) – choroba zakaźna owiec, bydła i ludzi występująca w Afryce (włączając Madagaskar), Arabii Saudyjskiej i Jemenie, zaliczana do grupy gorączek krwotocznych. Choroba występuje endemicznie w Kenii, Malawi, Tanzanii i Zimbabwe.
Etiologia.
Czynnikiem etiologicznym choroby jest RNA-wirus RVW należący do rodzaju "Phlebovirus" rodziny "Bunyaviridae". Wirusa udało się wyizolować od blisko 30 gatunków komarów, zaliczanych do 6 rodzajów, a także od much "Culicoides" i "Simulium". Duża część z nich może przenosić wirusy na zwierzęta domowe.
Istnieje pogląd, że we wschodniej Afryce, RVW utrzymuje się na obszarach o wysokiej wilgotności w cyklu enzootycznym. Wyjątkowo obfite opady deszczów tworzą warunki dogodne dla wylęgu jaj komarów z rodzaju "Aedes", które następnie żerują na zwierzętach hodowlanych. Zainfekowane komary przenoszą wirusy na kręgowce, które stają się wtórnym źródłem zakażeń.
Pomimo że wirus został wyizolowany z mleka eksperymentalnie zakażonej krowy, nie ma dowodów na możliwość zakażenia drogą pokarmową. Uważa się natomiast, iż możliwa jest transmisja drogą wziewną, w wyniku inhalacji aerosolu zawierającego krew chorych zwierząt (dotyczy pracowników rzeźni, weterynarzy i personelu laboratoryjnego).
Epidemiologiczna i geograficzna charakterystyka RVF.
Od roku 1931, kiedy wirus został wyizolowany od owcy w dolinie Rift w Kenii, kilkukrotnie, w nieregularnych odstępach czasu dochodziło do epizootii.
Najpoważniejszy był epizod w Republice Południowej Afryki latem 1950–1951, podczas którego padło około 100 tys. sztuk owiec i bydła, a także wystąpiło 20 tys. zachorowań u ludzi.
W tym samym rejonie ograniczone wybuchy występowały też u ludzi i zwierząt w latach 1953, 1956 i 1969.
W latach 1974–1976 obserwowano kolejny znaczy wzrost zachorowań u zwierząt domowych i ludzi na tym terenie (odnotowano co najmniej cztery zgony). Podobną naprzemienność pomiędzy okresami enzootii i epizootii obserwowano także w innych krajach Afryki Południowej i Wschodniej.
Najbardziej znaczące epizootie w Republice Południowej Afryki i Zimbabwe wystąpiły na obszarach płaskowyżów, które nie są uważane za naturalne środowisko występowania wirusa. Przypisuje się je pojawieniu się wciąż niezidentyfikowanego czynnika (prawdopodobnie komary z rodziny "Aedes") pochodzącego z obszaru enzootycznego.
Aż do 1977 choroba ograniczona była do krajów na południe od Sahary. W tym roku gorączka doliny Rift wybuchła w alarmującej skali w Egipcie, powodując co najmniej 20 tys. przypadków u ludzi, w tym około 600 zgonów. W kolejnym roku wystąpiło następne 400 przypadków. Śmiertelność oceniano na 3%. Obecność przeciwciał, zależnie od regionu stwierdzano od poniżej 1% do 25% ludzi. Zainfekowane było 1 milion osób. Wystąpienie RVF w Egipcie było wielce niespodziewane – region ekologiczny znacznie odbiegał od tego, na jakim choroba występowała w przeszłości, przebieg zakażenia był dużo cięższy, notowano znacznie wyższą chorobowość i śmiertelność. Nie wiadomo w jaki sposób choroba dotarła do Egiptu. Przypuszcza się, iż pochodziła z Sudanu gdzie do epizootii doszło w 1976, a wirus został przeniesiony przez ludzi lub wielbłądy, u których występowała wiremia, albo przez niesione wiatrem stawonogi.
W 1987 roku gorączka pojawiła się w Mauretanii w okolicach miasta Rosso nad rzeką Senegal, skąd dotarła do oddalonych o 88 km obozów nomadów.
Według obliczeń Instytutu Pasteura w Dakarze wśród ludzi wystąpiły 1264 zachorowania, spośród których 224 okazały się śmiertelne. Potwierdzono także, że w zachodniej Afryce dochodziło do aktywnej transmisji wirusa u owiec w latach 1989–1991 (Wybrzeże Kości Słoniowej). Wirusa izolowano w tej części kontynentu od "Culex poicilipes", "Aedes ochraceus", "Aedes dalzieli" i "Aedes vexans".
W 1993 choroba ponownie pojawiła się w Egipcie, w gubernatorstwie Asuan. Doszło do około 6 tys. infekcji u ludzi (potwierdzonych serologicznie), u 41 osób obserwowano, mało typowe dla RVF, objawy oftalmologiczne. Zakażenia obserwowano też w delcie Nilu. Za transmisję wirusa miały odpowiadać "Aedes caspius", "Culex perexiguus" i "Culex pipiens", podczas gdy w 1977 za główny wektory uważano "Culex theileri" i "Aedes caballus".
W tym samym roku wystąpiły także masowe przypadki zachorowań w Zambii i Zimbabwe, a w 1998 w Kenii, Mauretanii i Somalii.
W 2000 roku chorobę opisano poza Afryką – w Jemenie (ponad tysiąc podejrzeń choroby, 121 zgonów) i Arabii Saudyjskiej (882 potwierdzone przypadki, 124 zgony).
Objawy i przebieg u ludzi.
Na obszarach subsaharyjskich zakażenie RVW przebiega zwykle łagodnie a powikłania są rzadkie. Po okresie inkubacji wynoszącym 4–6 dni pojawia się gorączka, intensywne bóle głowy, bóle mięśni i stawów, światłowstręt, czasem zawroty głowy, nudności, wymioty, osłabienie, halucynacje. Choroba trwa kilka dni, ale gorączka może nawrócić. Większość pacjentów wraca do pełni zdrowia.
Najczęstszym powikłaniem jest wirusowe uszkodzenie siatkówki, w tym plamki żółtej. Dochodzi do, często utrwalonych, ubytków widzenia centralnego.
W najcięższej postaci dochodzi do wystąpienia objawów krwotocznych i zapalenia opon mózgowo-rdzeniowych. Po kilku dniach gorączki pojawiają się żółtaczka, krwiste wymioty i smoliste stolce, krwawienia z dziąseł oraz wybroczyny. Objawy oponowe występują 5 do 15 dni po okresie gorączkowym. W badaniu sekcyjnym stwierdza się ogniska martwicze w wątrobie.
Rozpoznanie.
Potwierdzenie rozpoznania choroby uzyskuje się poprzez izolację wirusa z próbki krwi podczas ostrej fazy choroby (dootrzewnowa inokulacja dorosłych myszy lub chomików powoduje padanie zwierząt w ciągu 2–3 dni). Można wykonać test neutralizacji, odczyn wiązania dopełniacza i immunofluorescencji pośredniej. Szczególnie użyteczny jest test ELISA, ponieważ pozwala wykryć przeciwciała klasy IgM. Także reakcja rt-PCR umożliwia rozpoznanie we wczesnej fazie u zwierząt i ludzi.
Rozpoznanie u zwierząt może być oparte na badaniu histopatologicznym wycinka pobranego z wątroby, w której w przypadku choroby dochodzi do patognomonicznych zmian – obecności martwicy i kwasochłonnych wtrętów wewnątrzjądrowych.
Diagnostyka różnicowa powinna obejmować zarażenie wirusem Wesselsbron, które cechuje się podobnymi objawami i epidemiologią.
Leczenie.
W przypadkach postaci niepowikłanej najczęściej wystarcza leczenie objawowe. W ciężkich przypadkach uzasadnione może być dożylne podawanie rybawiryny, której skuteczność wykazano u myszy, kotów i małp. Uważa się także za korzystne podawanie immunizowanego osocza i terapię interferonem.
Zapobieganie.
Nieprzewidywalna natura epidemii czyni trudnym stworzenie systematycznej profilaktyki przeciwko RVF u zwierząt. Najlepszym rozwiązaniem jest ich szczepienie. Uważa się, że poprzez immunizację udomowionych zwierząt można uniknąć epizootii i epidemii spowodowanych wirusami pochodzącymi z krajów ościennych. Przykładem może być akcja wakcynacji bydła i owiec przeprowadzono w 1978 roku w Izraelu, który uniknął choroby trzebiącej hodowle w Egipcie.
Od wielu lat stosowane są szczepionki inaktywowane i atenuowane.
Szczepionka zawierająca żywego, atenuowanego wirusa, niezalecana jest jednak na obszarach wolnych od wirusa (możliwość mutacji do formy zjadliwej). Ze względu na niski koszt i łatwość przygotowania, wykorzystywano ją w epizootiach w RPA i Kenii. Szczepionka atenuowana zapewnia krótkotrwałą ochronę i wymaga okresowego doszczepiania, ponadto czas od szczepienia, potrzebny do wytworzenia odpowiedniej ochrony, wynosi 1–2 tygodnie.
W Polsce choroba zwalczana z urzędu, podlega zakazowi szczepień.

</doc>
<doc id="455288" url="https://pl.wikipedia.org/wiki?curid=455288" title="Kalendarium powstania warszawskiego – 24 sierpnia">
Kalendarium powstania warszawskiego – 24 sierpnia

24 sierpnia, czwartek.
Na przedpole Starego Miasta przybywają oddziały płk. Schmidta; opanowują ostatecznie budynki szpitala Jana Bożego. 
Zakłady Fiata (ul. Sapieżyńska) nadal w polskich rękach, utworzono nowe pozycje obrony w kamienicy (tzw. reducie Matki Boskiej) na ul. Długiej 27/29 (dziś jest to część al. „Solidarności”). Dalsza obrona Miodowej, Podwala, Piwnej i Brzozowej.
W Śródmieściu spokojniej niż na Starówce. Skutecznie odpierane ataki na Kredytowej, Królewskiej i Grzybowskiej, w okolicach Ogrodu Saskiego. W południowym Śródmieściu ciągły ostrzał artyleryjski ulic: Kruczej, Wspólnej, Hożej, Wilczej i Koszykowej. Wyparcie Niemców z rejonu między ul. Marszałkowską, a Nowogrodzką.
Prasa powstańcza donosi o wyzwoleniu Paryża; radość w Warszawie.
Tego dnia powstał słynny wiersz Zbigniewa Jasińskiego pt. "Żądamy amunicji". Doskonale trafiał w nastroje powstańców i ludności tamtego czasu:
"Tu bije serce Polski, tu mówi Warszawa:""Niech pogrzebowe śpiewy wyrzucą z audycji -""Nam ducha starczy dla nas i starczy go dla was,""Oklasków też nie trzeba - trzeba amunicji."

</doc>
<doc id="455292" url="https://pl.wikipedia.org/wiki?curid=455292" title="Proces adiabatyczny">
Proces adiabatyczny



</doc>
<doc id="455294" url="https://pl.wikipedia.org/wiki?curid=455294" title="Naoko Yamazaki">
Naoko Yamazaki

 – druga Japonka zakwalifikowana jako astronauta. Pierwszą była Chiaki Mukai.
Naoko Yamazaki urodziła się 27 grudnia 1970 w Matsudo w prefekturze Chiba. Jej rodzice nosili imiona Akito i Kimie.
W latach 1975–1978 mieszkała w Sapporo. Postanowiła zostać astronautą w 1986, gdy po katastrofie promu Challenger zobaczyła materiał o Chriście McAuliffe. Po ukończeniu żeńskiej szkoły średniej przy Uniwersytecie Ochanomizu rozpoczęła studia na Uniwersytecie Tokijskim. W 1993 uzyskała bachelor’s degree, a w 1996 tytuł magistra w dziedzinie inżynierii kosmicznej i rozpoczęła pracę w JAXA.
W lutym 1999 została przyjęta jako kandydatka na astronautę, a 26 września 2001 została zakwalifikowana jako astronauta. W 2007 była dublerką swojego rodaka, astronauty Takao Doi, który poleciał w kosmos podczas misji STS-123. 5 kwietnia 2010 wystartowała do swojej jedynej misji kosmicznej na pokładzie wahadłowca Discovery (STS-131). W sierpniu 2011 opuściła JAXA.
W grudniu 1999 poślubiła Yamazaki Taichiego. Mają córkę. 

</doc>
<doc id="455295" url="https://pl.wikipedia.org/wiki?curid=455295" title="Yamazaki Naoko">
Yamazaki Naoko



</doc>
<doc id="455296" url="https://pl.wikipedia.org/wiki?curid=455296" title="Biedronka dwukropka">
Biedronka dwukropka

Biedronka dwukropka ("Adalia bipunctata") – gatunek owada z rodziny biedronkowatych z rzędu chrząszczy.
Chrząszcz o szerokim, owalnym ciele długości od 3,5 do 5,5 mm. Głowę ma całkiem czarną lub czarną z dwiema jasnymi lub żółtymi plamkami. Ubarwienie charakteryzuje znaczna zmienność czyli polimorfizm. Najczęściej występują przedstawiciele formy jasnej i czarnej. U tych pierwszych przedplecze jest żółtawe z czarną plamą M-kształtną pośrodku lub czarne z brzegami bocznymi szeroko zażółconymi, a u tych drugich przedplecze jest czarne z wąsko zażółconymi brzegami przednim i bocznymi. Barwa pokryw jeszcze bardziej zmienna. Najczęściej spotyka się osobniki o pokrywach czerwonawych z jedną czarną plamą pośrodku każdej oraz o pokrywach czarnych z 2–3 czerwonawymi lub żółtymi plamami na każdej, ale pomiędzy tymi wzorami mogą występować różne przejścia. Istnieje też rzadko spotykana forma o pokrywach pomarańczowożółtych z czarnymi plamami rozmieszczonymi w trzech poprzecznych rzędach i mogącymi zlewać się ze sobą. Na wypukłym przedpiersiu brak jest żeberek. Epimeryty śródpiersia są czarne. Odnóża zwykle są brunatne lub czarne, rzadko żółte. Stopy mają na pazurkach szeroki, duży i wyraźnie dostrzegalny ząb dodatkowy. Linia udowa na pierwszym segmencie odwłoka nie osiąga wierzchołkiem jego przedniego brzegu.
Owad znany z prawie całej Europy, palearktycznej Azji, północnej i środkowej części Afryki, a ponadto zawleczony do Ameryki Północnej.
Zarówno dorosłe biedronki dwukropki, jak i równie zmiennie ubarwione larwy żywią się m.in. mszycami czy mniejszymi mrówkami, np. faraonkami. Czasem w okolicy charakterystycznego punktu orientacyjnego, np. nagiego wierzchołka wzgórza czy w szczelinach okien, zimują masowo.

</doc>
<doc id="455297" url="https://pl.wikipedia.org/wiki?curid=455297" title="Sumino Naoko">
Sumino Naoko



</doc>
<doc id="455301" url="https://pl.wikipedia.org/wiki?curid=455301" title="Choroba skokowa owiec">
Choroba skokowa owiec

Choroba skokowa owiec (łac. "Encephalomyelitis ovis") − ostra zakaźna wirusowa choroba zwierząt wywoływana przez wirusa choroby skokowej owiec przenoszonego przez kleszcze z gatunku "Rhipicephalus appendiculatus" i kleszcza pospolitego. Znana także pod innymi nazwami takimi jak: enzootyczne zapalenie mózgu, kleszczowe zapalenie mózgu.
Wirus.
Chorobę wywołuje wirus choroby skokowej owiec (ang. "louping ill virus", LIV) – wirus RNA z rodzaju "Flavivirus", z rodziny Flaviviridae. Rozpoznano 4 jego szczepy, w języku angielskim nazywające się "brytyjskim", "irlandzkim", "hiszpańskim" i "tureckim". Wirus osiąga średnicę rzędu 40–50 nm.
Występowanie.
Choroba występuje głównie w Europie, w szczególności w Wielkiej Brytanii i Irlandii, ale stwierdzana również we Francji, Hiszpanii (po raz pierwszy w 1987) i krajach Afryki Południowej. Chorują głównie owce, czasem inne zwierzęta, np. kozy, bydło, świnie, alpaki, psy oraz jeden z podgatunków pardwy mszarnej ("Lagopus lagopus scotica"). Może wystąpić również u ludzi jako zoonoza.
U zwierząt wirus atakuje głównie móżdżek, u człowieka mózg.
Do objawów należą wzrost temperatury ciała, drżenie mięśni, zaburzenia koordynacji, sporadycznie pojawia się nadwrażliwość na dotyk i dźwięk, zwierzęta poruszają się skokami. Choroba może być śmiertelna.
Leczenie.
Nie istnieją skuteczne terapie, choć istnieje możliwość stosowania szczepień profilaktycznych (u ludzi i owiec).

</doc>
<doc id="455304" url="https://pl.wikipedia.org/wiki?curid=455304" title="Anemograf">
Anemograf

Anemograf – przyrząd służący do pomiaru prędkości wiatru, który w sposób ciągły, za pomocą samopisu zapisuje prędkość wiatru. 
Jest połączeniem anemometru i samopisu.

</doc>
<doc id="455307" url="https://pl.wikipedia.org/wiki?curid=455307" title="Ustrój polityczny Litwy">
Ustrój polityczny Litwy

Ustrój polityczny Litwy – struktura organizacyjna państwa litewskiego. Zgodnie z konstytucją, Litwa jest demokracją parlamentarno-gabinetową, w której gwarantowany jest trójpodział władz. Władza ustawodawcza spoczywa w rękach jednoizbowego parlamentu, władza wykonawcza – prezydenta i rządu, a władzę sądowniczą sprawują niezawisłe sądy.
Zarys historii ustroju.
Litwa uzyskała niepodległość, kiedy to 16 lutego 1918 roku Litewska Rada Narodowa, z przewodniczącym Antanasem Smetoną na czele, ogłosiła Deklarację Niepodległości Litwy. Wkrótce potem zebrała się konstytuanta, którą był Sejm Ustawodawczy. W organie tym wyraźną przewagę posiadali przedstawiciele Partii Chrześcijańsko-Demokratycznej. Uchwalono tymczasową konstytucję (12 czerwca 1920 r.), a w ponad 2 lata później oficjalnie już zatwierdzono konstytucję Litwy z 1 sierpnia 1922 roku. Wprowadzała ona ustrój parlamentarno-gabinetowy.
W latach międzywojennych, na Litwie, podobnie jak w większości państw europejskich miało miejsce przejęcie władzy przez siły autorytarne i ustanowienie takiegoż reżimu. W nocy z 16 na 17 grudnia 1926 roku, zamach stanu przeprowadza Antanas Smetona, który zostaje w krótkim czasie wybrany „wodzem narodu” i prezydentem. Kiedy Seimas uchwala rządowi wotum nieufności, Smetona rozwiązuje parlament.
17 czerwca 1940 roku na tereny państw bałtyckich wkroczyły oddziały Armii Czerwonej. Wymusiły one zmiany w rządach i rozpisanie wyborów parlamentarnych. Nowe parlamenty uchwaliły wnioski o przyjęcie w skład ZSRR. Litwa straciła własny byt państwowy po włączeniu jej prawodawstwa w skład ustaw zasadniczych republik radzieckich 25 lipca 1940 roku.
Konstytucja.
Litwa odzyskała niepodległość gdy ZSRR chyliło się już ku upadkowi. 11 marca 1990 roku Rada Najwyższa Litewskiej Socjalistycznej Republiki Radzieckiej uchwaliła akt proklamacji niepodległości państwa oraz przyjęła tymczasową konstytucję. Obecnie obowiązująca konstytucja została uchwalona 6 listopada 1992 roku, a zaaprobowana w referendum z 25 października 1992 roku.
Parlament.
Litewski parlament jest jednoizbowy, nosi on litewską nazwę "Seimas". Składa się ze 141 posłów, wybieranych na 4 lata w oparciu o zasadę powszechności, równości, bezpośredniości i tajności (wybory czteroprzymiotnikowe). Wybory do parlamentu odbywają się w pierwszą sobotę października w roku wyborczym. Podział mandatów odbywa się według systemu proporcjonalnego, a klauzula zaporowa wynosi 5%. Każdy wyborca posiada dwa głosy: jeden oddaje na kandydata w swoim okręgu wyborczym (jednomandatowym), a jeden na listę partyjną. Prawo wyborcze czynne posiadają osoby, które ukończyły co najmniej 18 lat, a prawo wyborcze bierne – mające przynajmniej lat 25. Aby wybory były ważne, obowiązuje wymóg minimalnej frekwencji, wynoszącej 25%.
Seimas sprawuje władzę ustawodawczą i ustrojodawczą, tzn. może uchwalać ustawy (w tej kwestii posiada wyłączność) i zmieniać konstytucję. Aby doszło do zmiany ustawy zasadniczej, należy ją przegłosować dwukrotnym głosowaniem kwalifikowanym, 2/3 składu parlamentu. Wyjątkiem tutaj są podstawowe zasady ustrojowe (art. 1 i 14), które zmienić można jedynie drogą referendum ogólnokrajowego.
Seimas może w dowolnym momencie uchwalić rządowi wotum nieufności, a także korzysta z uprawnienia do powoływania m.in. członków Sądu Najwyższego, Sądu Konstytucyjnego i kontrolera państwowego. Parlament wybrany w przedterminowych wyborach korzysta z ograniczonego w czasie prawa do rozpisania przedterminowych wyborów głowy państwa.
Ważniejsze partie polityczne:
Prezydent.
Jest głową państwa, pochodzącą z wyborów czteroprzymiotnikowych, tj. powszechnych, równych, bezpośrednich i tajnych. Wybierany jest na kadencję trwającą 5 lat. Kandydat musi ukończyć minimum 40 lat i od co najmniej 3 lat zamieszkiwać terytorium państwa, będąc jego pełnoprawnym obywatelem.
Aby kandydować na prezydenta potrzebne jest zebranie 20 000 podpisów.
Prezydent desygnuje kandydata na premiera, a następnie na jego wniosek mianuje ministrów. Objęcie urzędu przez nową głowę państwa obliguje rząd do dymisji. We wskazanym w konstytucji zakresie zobowiązany jest do rozpisywania przedterminowych wyborów do parlamentu. Zgłasza parlamentowi kandydatów na m.in. sędziów i przewodniczącego Sądu Najwyższego, Sądu Konstytucyjnego oraz kontrolera państwowego. Posiada prawo weta wobec ustaw uchwalanych przez Seimas.
Prezydent może rozwiązać parlament gdy:
Seimas może zdjąć prezydenta z urzędu, w przypadku "brutalnego łamania ustawy zasadniczej lub przysięgi, albo też wyjawienia, iż popełnione zostało przestępstwo". Uchwała o pociągnięciu prezydenta do odpowiedzialności musi uzyskać poparcie 3/5 składu parlamentu i po zasięgnięciu niewiążącej opinii Sądu Konstytucyjnego.
Rząd.
Prezydent powołuje i odwołuje premiera, a na jego wniosek ministrów. Rząd składa się z premiera i ministrów (brak wicepremiera i wiceministrów). Dla uzyskania pełnomocnictw niezbędne jest wyrażenie przez parlament (poprzez większość głosujących) akceptacji dla rządowego programu działania. Wymiana ponad 1/2 ministrów wymaga ponownego wystąpienia przez premiera o udzielenie rządowi pełnomocnictw.
Parlament może w dowolnej chwili doprowadzić do dymisji rządu. W czasie sesji prac parlamentu co najmniej 1/5 posłów może wystąpić do premiera (lub ministra) z interpelacją lub też zgłosić projekt uchwały o wotum nieufności dla rządu. Parlament po wysłuchaniu odpowiedzi rządowej na interpelację, może przegłosować (większością 50% składu parlamentu) wotum nieufności dla rządu, premiera lub ministra.
Sąd Konstytucyjny.
Sąd Konstytucyjny (lit. "Konstitucinis Teismas") to organ złożony z 9 niezawisłych sędziów, mianowanych przez Seimas, co 3 lata odnawiana jest 1/3 składu Sądu Konstytucyjnego. Kandydatów (po 3 osoby) desygnują: prezydent, przewodniczący parlamentu i przewodniczący Sądu Najwyższego.
Sąd Konstytucyjny orzeka o:
Kontrola Państwowa.
Sprawuje ona kontrolę nad zgodnym z prawem wykorzystaniem i zarządzeniem majątkiem państwowym oraz nad prawidłowym wykonywaniem postanowień zawartych w budżecie. Jej pracami kieruje kontroler państwowy wyznaczany na kadencję 5 lat przez Seimas na wniosek prezydenta.

</doc>
<doc id="455310" url="https://pl.wikipedia.org/wiki?curid=455310" title="Kalendarium powstania warszawskiego – 25 sierpnia">
Kalendarium powstania warszawskiego – 25 sierpnia

25 sierpnia, piątek.
Bój o gmach Polskiej Wytwórni Papierów Wartościowych. Z części zdobytej przez powstańców ewakuowano cywilów. W szpitalu Jana Bożego (ul. Bonifraterska 14) toczyły się walki o poszczególne pomieszczenia i sale. Zdołano odeprzeć kolejny atak niemiecki na klasztor Kanoniczek (plac Teatralny).
Od tego dnia stało się pewne, że Stare Miasto skazane jest na samotną walkę. Ewakuacja do Śródmieścia Komendy Głównej AK (wraz z kierownictwem cywilnym, wicepremierem Jankowskim i przewodniczącym Rady Jedności Narodowej – Kazimierzem Pużakiem). W miarę możliwości ze Starego Miasta przenoszeni byli kanałami ranni powstańcy i ludność cywilna. Walki w tym rejonie znacznie osłabły.
Kompania batalionu „Kiliński” dostała się do pomieszczeń, w których mieścił się „Café Club” (w rejonie skrzyżowania ul. Nowy Świat i Al. Jerozolimskich). Uwolniono 12 zakładników, zdobyto również broń i amunicję. Brak strat własnych przy 18 zabitych ze strony niemieckiej.
Reorganizacja oddziałów mokotowskich, liczących 3 tys. żołnierzy frontowych i 5,5 tys. osób z formacji zaplecza.
W obronie Starego Miasta poległ Stanisław Leopold.
Zakończono przenoszenie radiostacji „Błyskawica” z gmachu PKO przy Jasnej do lokalu kawiarni „Adria” przy ul. Moniuszki 10.

</doc>
<doc id="455311" url="https://pl.wikipedia.org/wiki?curid=455311" title="Anomalia termiczna">
Anomalia termiczna

Anomalia termiczna (lub anomalia temperatury) - w meteorologii i oceanologii to odchylenie temperatury od średniej czasowej lub przestrzennej. Ta różnica (odchylenie) może być obliczona dla konkretnego punktu, regionu, a nawet globu. Może być obliczana zarówno dla atmosfery jak gruntu lub wody na powierzchni Ziemi (w szczególności oceanu) na dowolnych głębokościach / wysokościach. Informacja o wartości anomalii powinna być uzupełniona informacją względem średniej jakiego okresu lub obszaru została obliczona.
Zastosowanie w klimatologii.
W klimatologii anomalię temperatury podaje się najczęściej dla konkretnej lokalizacji (punktu, obszaru, całego globu) w odniesieniu do średniej z wybranego okresu (nazywanego okresem odniesienia, bazowym lub referencyjnym) na ogół liczącego trzydzieści lat. 
Nie ma jednolitej konwencji doboru okresu referencyjnego. Może on wynikać z dostępności danych pomiarowych lub chęci porównania warunków panujących w dwóch wybranych okresach. Przykładowo w I raporcie podsumowującym IPCC stosowano okres referencyjny 1951-1980, w drugim, trzecim, czwartym i piątym 1961-1990, a w Biuletynie Monitoringu Klimatu Polski wydawanym w latach 2010-2017 przez IMGW PIB używano okresu bazowego 1971-2000.

</doc>
<doc id="455312" url="https://pl.wikipedia.org/wiki?curid=455312" title="Choroba niebieskiego języka">
Choroba niebieskiego języka

Choroba niebieskiego języka – zakaźna, lecz niezaraźliwa wirusowa choroba przeżuwaczy. Chorują głównie owce, rzadziej bydło, kozy, wielbłądy jednogarbne, słonie i dzikie przeżuwacze. W Polsce choroba bywa nazywana także pryszczycą rzekomą. Jest chorobą zwalczaną z urzędu w Polsce.
Występowanie.
Choroba po raz pierwszy zostało rozpoznana w Południowej Afryce pod koniec XIX wieku. Obecnie występuje na obszarach leżących w pasie ograniczonym równoleżnikami 40°N i 35°S (Afryka, obie Ameryki, Australia, południowa Azja, Oceania, niektóre kraje Europy południowej, a ostatnio także północno-zachodniej). Według OIE Polska była krajem wolnym od choroby niebieskiego języka do 2006 roku, kiedy to zanotowano pierwszy przypadek tej choroby.
Etiologia.
Czynnikiem chorobotwórczym jest wirus oznaczany skrótem BTV (Bluetongue virus). Wirus ten należy do rodziny Reoviridae i rodzaju "Orbivirus". Cząsteczka wirusa choroby niebieskiego języka jest średnicy około 68–70 nm, posiada kształt dwudziestościanu. Wirus zawiera 2 kapsydy otaczające rdzeń składający się z 10 segmentów dwuniciowego RNA, który koduje 4 białka niestrukturalne (NS1, NS2, NS3 i NS3A) i 7 białek strukturalnych (VP1-VP7). Obecnie znane są 24 serotypy wirusa od BLU1 do BLU24. Serotypy BTV 1, 2, 3, 4, 6 i 10 mają wysoki wskaźnik chorobotwórczości. Serotypy 1, 2, 4, 9 oraz 16 występowały na terenie Europy Śródziemnomorskiej w latach 1998 do 2006. Serotyp 8 był odpowiedzialny za epidemię w Europie północnej w roku 2006.
Obecnie stwierdzono, iż ponad 20 gatunków owadów ssąco-kłujących z rzędu muchówek rodzaju "Culicoides" (kuczmany) przenosi wirusa choroby niebieskiego języka. W USA głównym wektorem jest "Culicoides variipennis" oraz "Culicoides insignis". W Australii "Culicoides brevitarsis". W Afryce, Europie i Środkowym
Wschodzie "Culicoides imicola" oraz w samej Europie "Culicoides obsoletus", "Culicoides pulicaris", "Culicoides scoticus" i "Culicoides dewulfi".
Patogeneza.
Wrażliwe na zarażenie są owce wszystkich ras. Jednak rasy afrykańskie i azjatyckie, na przykład karakuł, są bardziej odporne na zakażenie i zachorowanie. Stwierdzono, że ponad 14 gatunków owadów przenosi chorobę bądź z owiec na owce, bądź z owiec na bydło lub inne przeżuwacze. U ciężarnych samic wirus przechodzi przez łożysko do płodu i może powodować jego zamieranie lub powstawanie wad rozwojowych. U samców wirus może występować w nasieniu.
Obraz kliniczny.
Bydło zaraża się częściej niż owce, jednak choruje rzadko, a sam przebieg choroby jest z reguły łagodny. Przebieg choroby jest różny u przeżuwaczy dzikich, od ostrej postaci krwotocznej, która cechuje się wysoką śmiertelnością, obserwowaną u jeleni wirginijskich ("Odocoileus virginianus"), do przebiegu bezobjawowego spotykanego u wapiti ("Cervus canadensis").
Bydło.
U bydła z reguły brak objawów klinicznych. Okres wylęgania choroby może być długi i objawy kliniczne mogą pojawić się nawet po 60–80 dniach po zakażeniu. Objawy jeżeli wystąpią to ograniczają się najczęściej do gorączki, ślinotoku, zaczerwienienia i obrzęku błony śluzowej jamy ustnej oraz obecności pęcherzy i owrzodzeń w okolicy przyzębia, rzadziej na końcu języka. Czasami może wystąpić zapalenie koronki i tworzywa racic. U krów mlecznych może mieć miejsce łuszczenie się naskórka strzyków i powstawanie strupów.
Owce.
Choroba u owiec występuje latem i jesienią. Okres inkubacji wynosi 3 do 10 dni. Pierwszym objawem jest podniesienie temperatury ciała do 41–42 °C, która może się utrzymywać nawet przez kilka dni. Mogą występować dwie postacie choroby:
Zmiany anatomopatologiczne.
Sekcyjnie stwierdza się przekrwienie bierne. Nadżerki błony śluzowej w obrębie jamy ustnej, dotyczące również języka. Obrzęki i przekrwienia narządów wewnętrznych takich jak: wątroba, nerki, serce. Dotyczą one również mięśni.
Rozpoznawanie.
Chorobę można rozpoznać na podstawie obrazu klinicznego. Jest to jednak trudne z powodu podobieństw z EHD. Obecnie do diagnostyki choroby niebieskiego języka stosuje się izolację i identyfikację czynnika etiologicznego oraz serologiczne testy diagnostyczne:
W diagnostyce różnicowej uwzględnia się zwłaszcza pryszczycę oraz krwotoczną chorobę zwierzyny płowej (EHD). Odróżnieni choroby niebieskiego języka od pryszczycy jest szczególnie istotne z punktu widzenia epizootycznego i lekarsko-weterynaryjnego.
Zwalczanie.
Ponieważ leczenie objawowe jest praktycznie nieskuteczne, zwalczanie choroby w głównej mierze polega na szczepieniach ochronnych owiec i bydła. Dodatkowo można zapobiegać chorobie poprzez zwalczanie wektorów. Bydło po przechorowaniu może stać się nosicielem, a występowanie przewlekłej wiremii umożliwia zakażenie kuczmanów i przeniesienie wirusa za ich pośrednictwem na zwierzęta zdrowe.

</doc>
<doc id="455313" url="https://pl.wikipedia.org/wiki?curid=455313" title="Nikołaj Branfilov">
Nikołaj Branfilov



</doc>
<doc id="455320" url="https://pl.wikipedia.org/wiki?curid=455320" title="Choroba graniczna">
Choroba graniczna

Choroba graniczna – przewlekła zakaźna wirusowa choroba owiec atakująca płody i jagnięta. Charakterystyczne jest odbarwienie włosa u noworodków, drżenie mięśni oraz wysoka śmiertelność.
Występowanie.
Pierwszy raz choroba ta została wykryta w Wielkiej Brytanii na granicy angielsko-walijskiej w 1959 roku.
Zmiany anatomopatologiczne.
Makroskopowo zmiany ograniczają się do zmian runa. Zmiany histopatologiczne są widoczne w obrazie mikroskopowym rdzenia kręgowego i mózgu. Wyrażają się zmniejszonym tworzeniem osłonek mielinowych oraz występowaniem guzków wytworzonych z obrzękłych komórek glejowych.

</doc>
<doc id="455322" url="https://pl.wikipedia.org/wiki?curid=455322" title="Mikałaj Branfiłau">
Mikałaj Branfiłau

Mikałaj Branfiłau (, , "Nikołaj Nikołajewicz Branfiłow"; ur. 16 grudnia 1977 w Mińsku) – białoruski piłkarz występujący na pozycji obrońcy, jednokrotny reprezentant Białorusi, trener piłkarski.

</doc>
<doc id="455330" url="https://pl.wikipedia.org/wiki?curid=455330" title="Kalendarium powstania warszawskiego – 26 sierpnia">
Kalendarium powstania warszawskiego – 26 sierpnia

26 sierpnia, sobota.
Tego dnia Stare Miasto było wciąż niezmiennie celem najsilniejszych ataków niemieckich z ziemi i powietrza.
Około 5:00 rano zakończyła się, rozpoczęta w nocy dnia poprzedniego, ewakuacja władz wojskowych.
Polacy utrzymywali pozycje w Banku Polskim i pasażu Simonsa, część ul. Długiej, obroniono również ruiny Ratusza i pałac Blanka. Dalsza obrona barykad na Miodowej, Podwalu, Piwnej, Świętojańskiej, Kanonii (tu walki w Katedrze św. Jana), Brzozowej, Boleść i Rybaki. Tego dnia poległ Ludwik Lubomirski (ps. "Ludwik II") szwoleżer z pułku "Baszta".
Nastąpiło wyparcie oddziałów powstańczych ze szpitala Jana Bożego (Bonifraterska 12). Gmach PWPW początkowo został częściowo opanowany przez oddziały nieprzyjaciela, jednak wieczorem oddziały "Zośki" i "Czaty 49" opanowują niższe piętra PWPW, odzyskując wejście główne budynku. 
Ciężkie straty odniosła Armia Ludowa. Wskutek bombardowania zawaliła się kamienica przy ul. Freta 16, w której zginęli m.in. dowódca Obwodu Warszawskiego AL Bolesław Kowalski ps. „Ryszard”, Stanisław Nowicki ps. „Feliks”, Edward Lanota ps. „Edward” i Anastazy Matywiecki ps. „Nastek”. Po południu zbombardowano także pobliski kościół św. Jacka, w którym znajdowali się ranni i ludność cywilna.
W dzielnicach, w których istniała taka możliwość, odprawiono msze święte z okazji święta Matki Boskiej Jasnogórskiej.
Z mówionej relacji st. strz. Tymoteusza Duchowskiego ps. "Motek" (ur. 1928, żołnierz Zgrupowania "Żyrafa"):
Z dziennika bojowego 9. armii niemieckiej:

</doc>
<doc id="455335" url="https://pl.wikipedia.org/wiki?curid=455335" title="Rob Bourdon">
Rob Bourdon

Rob Bourdon (ur. 20 stycznia 1979 w Calabasas) - amerykański muzyk, perkusista w zespole Linkin Park.
Życiorys.
Urodził się w Calabasas w Kalifornii w rodzinie żydowskiej jako syn Patricia B. „Patty” i Gregory’ago L. „Grega” Bourdona. Ma starszego brata. Jest wyznawcą judaizmu. Gdy miał 7 lat zaczął uczyć się gry na pianinie. Uczęszczał, podobnie jak Mike Shinoda i Brad Delson do Agoura High School. Jednak zanim do niej trafił, fascynował się zespołami, które miały w sobie wiele z funku, np. Sly, The Family Stone, James Brown oraz Tower Of Power. Grę na perkusji rozpoczął między trzecią a czwartą klasą. Zainteresował się nią po koncercie na którym grał zespół Aerosmith. Mama Roba zna Joeya Kramera – perkusistę Aerosmith, dzięki czemu mały Rob mógł wejść za scenę i ujrzeć całą produkcję. Później Joey był jego nauczycielem gry na perkusji. Gdy miał 13 lat, należał do zespołu „Relative Degree” (założonego m.in. przez niego i Brada Delsona), który grał rockowe utwory (głównie covery, w tym np. „Smells Like Teen Spirit” Nirvany) z domieszką rapu i funku.
Życie osobiste.
W latach 1992-1999 był w związku z aktorką Shiri Appleby. Od grudnia 2001 związał się z amerykańską aktorką Vanessą Evigan (siostrą Briany Evigan, która wystąpiła w teledysku Linkin Park „Numb”), para rozstała się w grudniu 2007. W międzyczasie umawiał się również z Iriną Shayk. Od 2012 roku jest w związku z dziewczyną o imieniu Erika. Obecnie mieszka w Los Angeles (Kalifornia). 
Dyskografia.
Razem z Linkin Park nagrali kilka oficjalnych płyt:

</doc>
<doc id="455337" url="https://pl.wikipedia.org/wiki?curid=455337" title="Gatunek saproksyliczny">
Gatunek saproksyliczny

Gatunek saproksyliczny – gatunek bezkręgowca związany z martwym drewnem. 
Do bezkręgowców saproksylicznych zaliczamy gatunki, które wymagają martwego drewna jako środowiska lub jako pożywienia – są to saproksylobionty, jak i gatunki preferujące martwe drewno – saproksylofile.
Gatunki saproksyliczne można podzielić na:
Gatunki saproksyliczne żyją także w środowisku wodnym (martwym drewnie zanurzonym w wodzie). W naturalnych ciekach i jeziorach spotyka się dużo leżących w wodzie kłód, pni drzew, detrytusu. Wilgotne, próchniejące drewno występuje też w dziuplach drzew. W wilgotnym drewnie okresowo zalewanym słoną wodą (brzegi mórz) rozwijają się larwy chrząszcza z rodziny zalęszczycowatych – "Nacerdes melanura". W wilgotnym próchnie spotykane są muchówki z rodziny bąkowatych.
W strumieniach Europy Środkowej wykazano występowanie 15 obligatoryjnych (ksylobionty) i 22 fakultatywnych (ksylofile) ksylofagów. Wśród obligatoryjnych ksylofagów są: chruścik "Lype phaeopa" (rodzina Psychomyidae), chrząszcz "Potamophilus acuminatus" (rodzina Elmidae), muchówka "Brillia modesta" (rodzina ochotkowate).

</doc>
<doc id="455339" url="https://pl.wikipedia.org/wiki?curid=455339" title="Agencja Wydawniczo-Reklamowa „Wprost”">
Agencja Wydawniczo-Reklamowa „Wprost”

Agencja Wydawniczo-Reklamowa „Wprost” (AWR „Wprost”) – polskie wydawnictwo z siedzibą w Warszawie, założone w 1990 jako spółka z ograniczoną odpowiedzialnością. Powstało jako przedsiębiorstwo rodzinne, prezesem był Marek Król (60% udziałów), dyrektorem marketingu Paulina (żona Marka – 10% udziałów), wiceprezesem i dyrektorem generalnym Amadeusz (syn Marka i Pauliny – 10% udziałów), zaś ich córka Celestyna była kierowniczką projektu WiK. Wartość spółki wyceniana była w 2005 roku na 204 mln zł (według "Listy 100 najbogatszych Polaków „Wprost” 2005").
28 grudnia 2009 80% udziałów w AWR „Wprost” za ponad 8 mln zł kupiła Platforma Mediowa Point Group.
Serwisy internetowe.
InfoTuba.
Serwis działający w sieci od kwietnia 2008 r. Redakcja serwisu mieści się na 26 piętrze budynku Millennium Plaza przy Al. Jerozolimskich 123a w Warszawie. Założeniem serwisu jest szerzenie idei dziennikarstwa obywatelskiego, które jest alternatywą dla profesjonalnych mass mediów. Portal skupia się głównie na lokalnych informacjach i problemach poszczególnych miast i regionów. Oprócz tradycyjnego dodawania i komentowania tekstów, użytkownicy InfoTuby mogą przesyłać swoje artykuły za pomocą MMS-ów i dodawać komentarze głosowe.
Gover.
Serwis informacyjny typu "watch dog", Gover.pl to zbiór informacji na temat posłów i ich działalności w Sejmie. Użytkownicy mają możliwość dowiedzenia się m.in., jak głosowali posłowie podczas posiedzeń sejmowych, przeczytać treść ich wystąpień, skontrolować listę obecności w sali sejmowej, poznać biografie polityków, czytać wpisy na oficjalnych blogach, zapoznać się z ich oświadczeniami majątkowymi. Część informacji publikowanych w Gover.pl to oficjalnie potwierdzone dane przez polski parlament. W tworzeniu serwisu pomaga Instytut Jagielloński, który przygotowuje raporty monitorujące działania władz oraz analizy projektów ustaw.
Blogbox.
Polski agregator i biblioteka blogów, Blogbox zbiera w jednym miejscu najciekawsze blogi, znajdujące się w sieci, pogrupowane w kategorie ułatwiające internautom dotarcie do interesujących ich treści. Oprócz standardowego podziału blogów można znaleźć tam także grupy użytkowników i sieć społeczną. Dodatkowo użytkownicy Blogbox mogą korzystać z forum, podzielonego jak cały serwis na kategorie: polityka, ekonomia, kultura, media, nauka, technologia, sport, rozrywka oraz życie. Aby dodać blog (swój lub kogoś) do katalogu, należy go zgłosić poprzez specjalną zakładkę. To czy zostanie on dołączony zależy od samych internautów, którzy mogą oddawać na niego głosy za lub przeciw. Blog, który uzyska wymaganą przewagę opinii pozytywnych zostaje dodany do zasobów serwisu.

</doc>
<doc id="455345" url="https://pl.wikipedia.org/wiki?curid=455345" title="Województwo królewieckie">
Województwo królewieckie

Województwo królewieckie () – województwo ze stolicą w Królewcu, utworzone przez Kazimierza Jagiellończyka po inkorporacji Prus do Korony Królestwa Polskiego (6 marca 1454), przy ustalaniu nowego podziału administracyjnego terytoriów państwa zakonnego w połowie kwietnia 1454 r.
Nominację na wojewodę otrzymał w połowie kwietnia 1454 r. Ścibor Bażyński, z tytułem tym występuje po raz ostatni 12 kwietnia 1455 r. W związku z toczącymi się działaniami wojny trzynastoletniej, województwo nie zostało praktycznie zorganizowane i więcej nie obsadzane. Od 1456 r. Bażyński występuje z tytułem wojewody elbląskiego (przemianowanego później na malborskiego), chociaż formalną nominację otrzymał dopiero 19 maja 1467 r. Województwo przestało istnieć w związku z postanowieniami pokoju toruńskiego w 1466. 
Zobacz też.
Podział administracyjny I Rzeczypospolitej

</doc>
<doc id="455349" url="https://pl.wikipedia.org/wiki?curid=455349" title="Kalendarium powstania warszawskiego – 27 sierpnia">
Kalendarium powstania warszawskiego – 27 sierpnia

27 sierpnia, niedziela.
Reorganizacja oddziałów obrony Starego Miasta.
W nocy ok. 300 żołnierzy Armii Ludowej samowolnie przeszło kanałami ze Starego Miasta na Żoliborz; 30 z batalionu Czwartaków pozostało w obronie barykady na ul. Mostowej.
Katedra św. Jana pozostawała w rękach niemieckich. Wróg zdobył Szpital Jana Bożego przy ul. Bonifraterskiej 12. Podczas walk w katedrze powstańcy zdobyli 100 kg materiału wybuchowego. Polacy utrzymali pozycje na Podwalu, Piwnej i placu Zamkowym. W gmachu PWPW toczyły się walki o poszczególne piętra.
Tego dnia w obronie Pałacu Krasińskich polegli żołnierze batalionu "Parasol": Marian Buczyński, Rafał Sekel i Zdzisław Sadowski. W walkach zginęli także Jan Przasnek z "Zośki" i Wiktor Dobrzański – zastępca dowódcy batalionu "Chrobry I". W szpitalu z odniesionych ran zmarł kawaler Orderu Virtuti Militari Janusz Jerzy Sobolewski.
W Los Angeles rozpoczęły się obchody hołdu dla Polski trwające do 2 października. Z depeszy Naczelnego Wodza do Dowódcy AK z 28 sierpnia 1944 na temat zrzutów nad powstańczą Warszawą:

</doc>
<doc id="455356" url="https://pl.wikipedia.org/wiki?curid=455356" title="Spieprzaj, dziadu!">
Spieprzaj, dziadu!

Spieprzaj, dziadu! – słowa wypowiedziane przez Lecha Kaczyńskiego po tym, jak wsiadł do samochodu tuż po zakończeniu spotkania wyborczego na rogu ulic Stalowej i 11 Listopada na warszawskiej Pradze-Północ w listopadzie 2002, przed drugą turą wyborów prezydenta miasta stołecznego Warszawy, kończące kilkukrotne próby uciszenia uporczywie zaczepiającego go uczestnika spotkania. Fraza jest kolokwializmem – wołacz rzeczownika „dziad” to „dziadzie”, a słowo „dziadu” jest formą potoczną.
Przebieg i reakcje.
Pełna wersja wypowiedzi brzmiała: „Panie, spieprzaj pan! Spieprzaj, dziadu!” („Rzeczpospolita”, 5 listopada 2002). Została ona skierowana przez ówczesnego kandydata na prezydenta m.st. Warszawy do osoby zarzucającej Lechowi Kaczyńskiemu, że politycy przechodzą z partii do partii „jak szczury”. W rzeczywistości podczas swojej kariery Lech Kaczyński był członkiem tylko jednej partii, Prawo i Sprawiedliwość.
Starszy mężczyzna: Partie żeście zmienili, pouciekaliście jak szczury!Lech Kaczyński: Panie, spieprzaj pan! O, to panu powiem!Starszy mężczyzna: „Spieprzaj pan”? Panie, bo pan się prawdy boisz!Lech Kaczyński: ["z wnętrza samochodu, przez uchylone drzwi"] Spieprzaj, dziadu!Starszy mężczyzna: ["do dziennikarzy"] Ale jak tak się można odzywać: „spieprzaj pan”? Ja się grzecznie spytałem człowieka!
W wywiadzie dla „Rzeczpospolitej” w dwa dni po zajściu Lech Kaczyński wyjaśniał:
Po latach, na łamach książki pt. "Alfabet braci Kaczyńskich" z 2006, będącej wywiadem rzeką (przeprowadzili go Michał Karnowski i Piotr Zaremba), Lech Kaczyński tak opisał tę sytuację z 2002 i osobę, do której się zwrócił:
Część mediów oraz polityków komentujących to zajście zaznaczała, że ich zdaniem Kaczyński bez przyczyny zaatakował „bezbronnego wyborcę” (Bogdan Socha, Samoobrona), „mężczyzn z reklamówkami” (IDG), „kilku jegomościów z plastikowymi reklamówkami” („Gazeta Wyborcza”).
Wykorzystanie.
Hasło to było wykorzystywane ponownie w 2005 roku, kiedy zostało nagłośnione przed wyborami parlamentarnymi oraz prezydenckimi. W czasie kampanii prezydenckiej odwołał się też pośrednio do niego Donald Tusk w debacie prezydenckiej z udziałem Lecha Kaczyńskiego, która odbyła się 26 września 2005 roku w Polsacie:
Hasło ponownie wykorzystano w kampanii parlamentarnej w 2007 roku, kiedy przed wyborami parlamentarnymi odniesienie do niego użyto w kampanii wyborczej PSL, w związku z kandydaturą twórcy Gadu-Gadu, Łukasza Foltyna, z list tej partii:
Hasło było chętnie podchwytywane podczas Parad Równości, w sprzedaży pojawiły się gadżety z takim napisem. Przeciwnicy prezydenta Kaczyńskiego zakładali też strony internetowe zawierające te słowa w adresie. Pojawiło się też m.in. w jednym odcinku serialu "Włatcy móch", jednym odcinku
"Pierwszej Miłości" oraz w kilku odcinkach serialu "Świat według Kiepskich", a także w polskiej wersji gry komputerowej '. Przedostało się (w złagodzonej formie "Zjeżdżaj, dziadu!") do polskich wersji filmów animowanych "Sezon na misia" i '. Słowa te można było także usłyszeć w polskiej wersji filmu "Asterix na olimpiadzie". Sformułowanie „spieprzaj, dziadu” zostało wykorzystane również w piosence "Szlaban graniczny" wykonywanej przez grupę Leniwiec na płycie "Reklamy na niebie". Hasło zostało też użyte w polskim tłumaczeniu mangi „Bleach”.
W 2009 roku, dokładnie 7 lat po wypowiedzeniu tych słów, została przez Mennicę Łebską wybita moneta o nominale „7 Dziadów Stołecznych” z twarzą Lecha Kaczyńskiego na rewersie i podobizną warszawskiej syrenki na awersie oraz cytatem „Spieprzaj, dziadu!”. Można było nią płacić za usługi i towary w niektórych punktach na warszawskiej Pradze. Emisja wyniosła 10 000 monet.

</doc>
<doc id="455357" url="https://pl.wikipedia.org/wiki?curid=455357" title="Daniela Szwiling">
Daniela Szwiling



</doc>
<doc id="455360" url="https://pl.wikipedia.org/wiki?curid=455360" title="Georg Listing">
Georg Listing

Georg Moritz Hagen Listing (ur. 31 marca 1987 w Halle) - niemiecki basista w zespole Tokio Hotel. Jest jedynakiem. W wieku sześciu lat zaczął uczyć się gry na gitarze basowej. W 2001 roku dołączył wraz z Gustavem Schäferem do Toma i Billa Kaulitzów. Gustava poznał w szkole muzycznej, a Toma i Billa w klubie, w którym bliźniacy występowali.

</doc>
<doc id="455365" url="https://pl.wikipedia.org/wiki?curid=455365" title="Samoobrona Ruch Społeczny">
Samoobrona Ruch Społeczny

Samoobrona Ruch Społeczny (Samoobrona RS) – partia polityczna Sławomira Izdebskiego powstała w 2006. Składała się głównie z działaczy Samoobrony Rzeczpospolitej Polskiej, którzy zostali wykluczeni lub odeszli z tego ugrupowania. 
Historia partii.
Celem założenia nowej partii był powrót do „korzeni Samoobrony” i stworzenie dla wyborców alternatywy dla tego co się w niej obecnie dzieje. Członkowie Samoobrony RS stwierdzali również, że to ich partia jest prawdziwą Samoobroną, i to Andrzej Lepper powinien tworzyć nową partię. Zarzucili oni władzom Samoobrony RP m.in. łamanie statutu partii.
W wyborach samorządowych w 2006 Samoobrona Ruch Społeczny nie zdobyła żadnego mandatu.
W 2007 partia brała udział w tworzeniu nowej formacji Samoobrona-Odrodzenie.
Struktura i działacze.
Władze partii wybrane 12 marca 2006:
W sierpniu 2006 przewodniczącym partii został Henryk Dzido.
Wśród liderów ugrupowania znaleźli się także byli posłowie Samoobrony RP z Sejmu IV kadencji: Marian Curyło, Stanisław Głębocki, Jerzy Michalski i Henryk Ostrowski.

</doc>
<doc id="455367" url="https://pl.wikipedia.org/wiki?curid=455367" title=".gov">
.gov

.gov (skrót od "government"- ang. "rząd", "rządowy") – internetowa domena najwyższego poziomu, przeznaczona dla organizacji rządowych. Została wprowadzona w 1985 roku. Utrudnia oszustom podszywanie się pod instytucje władzy, gdyż fałszywe strony nie zawierają w swym adresie tejże domeny.

</doc>
<doc id="455372" url="https://pl.wikipedia.org/wiki?curid=455372" title="Droga wojewódzka nr 849">
Droga wojewódzka nr 849

Droga wojewódzka nr 849 (DW849) – droga wojewódzka klasy G i Z łącząca Zamość z Krasnobrodem, Józefowem i Tarnogrodem. Znajduje się ona w południowej części województwa lubelskiego. Biegnąc z północy na południe przebiega przez powiat zamojski i powiat biłgorajski. Jej długość wynosi ok. 50 km.
Klasa drogi.
Od Józefowa do skrzyżowania z drogą krajową nr 17 międzynarodowa E372 w Zamościu, tenże szlak komunikacyjny jest strategiczną drogą wojewódzką klasy G, przebiegającą przez tereny Roztocza. Odgrywa on bardzo ważną rolę w kontekście ruchu turystycznego. Na odcinku od Józefowa do Woli Obszańskiej, droga reprezentuje klasę Z i stanowi trasę o zwykłym ruchu lokalnym.

</doc>
<doc id="455373" url="https://pl.wikipedia.org/wiki?curid=455373" title="Łuk Triumfalny w Bukareszcie">
Łuk Triumfalny w Bukareszcie

Łuk Triumfalny (rum. "Arcul de Triumf") – łuk triumfalny usytuowany w północnej części Bukaresztu, na alei Kiseleff.
Pierwszy, drewniany łuk stanął w tym samym miejscu zaraz po uzyskaniu niepodległości przez Rumunię (1878 r.) – walczące o wolność kraju oddziały mogły więc pod nim przejść. Kolejny obiekt wybudowano w 1922 r., po I wojnie światowej. Zburzono go w 1935 r., aby wybudować kolejny pomnik, który znajduje się obecnie w tym samym miejscu. Budowa zakończyła się we wrześniu 1936.
Łuk ma 27 metrów wysokości, zbudowano go według planów architekta Petre Antonescu. Podstawą jest prostokąt o bokach 25 × 11,5 m. Ozdabiające konstrukcję rzeźby wykonali znani rumuńscy rzeźbiarze, m.in. Ion Jalea czy Dimitrie Paciurea.
Łuk Triumfalny poświęcony jest wszystkim żołnierzom walczącym w barwach Rumunii. Podobieństwo do paryskiego Łuku Triumfalnego symbolizuje również przyjaźń rumuńsko-francuską.

</doc>
<doc id="455383" url="https://pl.wikipedia.org/wiki?curid=455383" title=".mil">
.mil

.mil – internetowa domena najwyższego poziomu, przeznaczona dla podmiotów i organizacji rządowych, wchodzących w skład Departamentu Obrony Stanów Zjednoczonych. Domena funkcjonuje od 1985.

</doc>
<doc id="455387" url="https://pl.wikipedia.org/wiki?curid=455387" title="Kalendarium powstania warszawskiego – 28 sierpnia">
Kalendarium powstania warszawskiego – 28 sierpnia

28 sierpnia, poniedziałek.
Powstańcy od 2 sierpnia bronili wciąż atakowanego przez żołnierzy niemieckich gmachu PWPW, lecz tego dnia, na skutek niemożności zorganizowania dalszej obrony, zmuszeni byli dokonać ewakuacji (podczas której poległ m.in. por. Czesław Lech).
Oddziały nieprzyjaciela liczące 1600 żołnierzy opanowały budynki PWPW. Wzięci do niewoli powstańcy zostali rozstrzelani, ludność cywilną z tego budynku skierowano do garbarni Pfeiffera przy ul. Okopowej. Tam nastąpiła selekcja: osoby starsze, niedołężne lub chore grupa uderzeniowa płk Schmidta rozstrzelała. Od początku walk w obronie PWPW zginęło ok. 100 żołnierzy AK. W szpitalu utworzonym w jego piwnicach pozostało 30 ciężko rannych polskich żołnierzy, którymi opiekowała się dr Hanna Petrynowska. Gdy Niemcy wtargnęli do gmachu, zamordowali ją i rannych.
Grupy powstańcze, którym udało się wycofać z PWPW wzmocniły pozycje przy ul. Zakroczymskiej i Przyrynek.
Próby odzyskania katedry św. Jana.
Pocisk z samobieżnego moździerza typu Karl-Gerät uderzył w wieżowiec Prudential, na którym do końca powstania powiewała polska flaga.
W tym dniu na Starym Mieście przebywało ok. 2000 walczących powstańców (w stanie zupełnego wyczerpania). Płk Karol Ziemski (ps. "Wachnowski") zdecydował o przebiciu do Śródmieścia. Tam też w tym czasie skupiły się ataki niemieckie: najtrudniejsza była obrona placu Napoleona (dziś Powstańców Warszawy), część Marszałkowskiej, Świętokrzyskiej, Sienkiewicza i Jasnej. Pozycje w okolicy Dworca Pocztowego, fabryki Bormanna, magazyny Hartwiga (Towarowa), mimo ciężkich ataków pozostawały w rękach polskich.
Mokotowskie oddziały powstańcze kontynuowały ataki w kierunku Łazienek; nie spowodowało to większych zmian. Natarcie Niemców na Sadybę.
Z dziennika bojowego 9. Armii niemieckiej:"W Warszawie akcja zredukowania kotła na Starym Mieście czyni postępy. Zdobyto parę bloków mieszkalnych. W południowej części miasta obserwuje się dalsze i ciągłe wzmocnienie powstańców. Zduszenie powstania staje się zadaniem bardzo trudnym, a jego zakończenie z każdym dniem bardziej wątpliwe, zwłaszcza wobec własnych stosunkowo wysokich strat."
W Puszczy Kampinoskiej żołnierze grupy AK „Kampinos” podjęli próbę obrony mieszkańców Małocic przed niemieckimi rekwizycjami. Niewielka potyczka przerodziła się rychło w zacięty bój z udziałem lotnictwa, artylerii i broni pancernej. Obie strony poniosły straty w wysokości kilku zabitych i rannych.
Tego dnia poległ Stanisław Zdzisław Deczkowski ps. "Madejski" zasypany gruzami domu przy ul. Franciszkańskiej 12 na Starym Mieście.

</doc>
<doc id="455388" url="https://pl.wikipedia.org/wiki?curid=455388" title="Ludivine Sagnier">
Ludivine Sagnier

Ludivine Sagnier (ur. 3 lipca 1979 w Saint-Cloud) – francuska aktorka filmowa.
Debiutowała w 1989. Najbardziej znana jest z ról w filmach François Ozona: "8 kobiet" (2002) i "Basen" (2003).
W 2002 roku wyróżniona na Berlinale Srebrnym Niedźwiedziem za rolę w filmie "8 kobiet" (kategoria "Najlepszy zespół aktorski"). W tym samym roku otrzymała za tę rolę nagrodę Europejskiej Akademii Filmowej (kategoria "Najlepsza europejska aktorka roku").
Zasiadała w jury sekcji "Un Certain Regard" na 66. MFF w Cannes (2013) oraz w jury konkursu głównego na 77. MFF w Wenecji (2020).

</doc>
<doc id="455395" url="https://pl.wikipedia.org/wiki?curid=455395" title="Słupski Belwederek">
Słupski Belwederek

Belwederek w Słupsku, zwany również Pałacykiem Pod Blachą oraz Nowym Ratuszem - dwukondygnacyjny budynek z poddaszem użytkowym zbudowany w stylu secesyjnym w 1866 roku. Stoi przy placu Zwycięstwa, mieści kilka wydziałów urzędu miejskiego. 
Budynek zbudowany został w 1866 roku przez bankiera, Levy Friedländera. W roku 1887 Friedländer sprzedał budynek adwokatowi, następnie radcy sądowemu, Hermannowi Jacoby, od którego na przełomie wieków nabyło Zrzeszenie Spółdzielni Rolniczych w Stolpie-in-Pommern. W późniejszych czasach mieściła się tu miejska przychodnia. W latach 2002-2003 przeprowadzono gruntowny remont budynku oraz adaptację na cele biurowe. Podczas remontu rozebrano cześć ścian wewnętrznych, zrewitalizowano elementy zabytkowe wewnątrz i zewnątrz obiektu, odnowiono fasadę budynku oraz wymieniono dach na pokryty blachą (stąd też jedna z nazw „Pałac Pod Blachą”) i zamontowano balustradę balkonową. Od 2003 roku znajduje się tam kilka wydziałów Urzędu Miejskiego w Słupsku: Administracji Budowlanej, Architektury i Urbanistyki, Powiatowy Inspektorat Nadzoru Budowlanego i Wydział Zdrowia i Opieki Społecznej wraz z Komisją Profilaktyki i Rozwiązywania Problemów Alkoholowych. 

</doc>
<doc id="455408" url="https://pl.wikipedia.org/wiki?curid=455408" title="Zaraza płucna bydła">
Zaraza płucna bydła

Zaraza płucna bydła (łac. "Pleuropneumonia contagiosa bovum") – zakaźna choroba bydła przebiegająca jako krupowe zapalenie płuc lub zapalenie opłucnej. Wywoływana przez "Mycoplasma mycoides" – drobnoustrój nieposiadający ściany komórkowej.
W Polsce choroba zwalczana z urzędu, podlega zakazowi szczepień.

</doc>
<doc id="455411" url="https://pl.wikipedia.org/wiki?curid=455411" title="Kościół Mariacki w Słupsku">
Kościół Mariacki w Słupsku

Kościół Mariacki w Słupsku – kościół pw. NMP Królowej Różańca Świętego – trójnawowy, wzniesiony w XIII w. w stylu gotyckim, później przebudowywany.
Historia.
Jego budowa rozpoczęła się w latach 1276 i 1280. Po prawdopodobnych zniszczeniach został odbudowany w 1350. Podczas pożaru miasta w 1476 został zniszczony, po czym odbudowany w znacznie okazalszej formie. W 1803 całkowicie zostały rozebrane kaplice od strony północnej. W 1853 dokonano radykalnej przebudowy budynku.
Wewnątrz m.in. ciekawa barokowa ambona, gotycka grupa pasyjna, współczesne witraże.
Remonty i rekonstrukcje.
W 2004 zrekonstruowano barokową głowicę wieży kościoła, która ucierpiała po wielkim pożarze miasta w 1945 po wkroczeniu Armii Czerwonej do Słupska.
Część funduszy na rekonstrukcję pochodziła ze zbiórki publicznej, reszta od sponsorów i Urzędu Miasta.
W 2009 przywrócono nieistniejące od II wojny światowej zegary na wieży i zsynchronizowane z nimi dzwony.

</doc>
<doc id="455412" url="https://pl.wikipedia.org/wiki?curid=455412" title="Nelly Furtado">
Nelly Furtado

Nelly Kim Furtado (ur. 2 grudnia 1978 w Victorii) – kanadyjska piosenkarka, autorka tekstów, producentka muzyczna i aktorka pochodzenia portugalskiego.
Wczesne lata.
Urodziła się w Victorii w Kanadzie. Jest potomkinią portugalskich imigrantów, Marii Manueli i José António Furtado, którzy wyemigrowali z wyspy São Miguel do Kanady we wczesnych latach 60. Otrzymała imię na cześć olimpijskiej gimnastyczki, Nellie Kim. Posługuje się angielskim, portugalskim oraz hiszpańskim. W języku hindi potrafi powiedzieć kilka słów, jednak nie posługuje się nim płynnie. Potrafi grać na ukulele, puzonie, keyboardzie oraz gitarze. Pierwsze teksty pisała w wieku 7 lat.
Wychowywała się w wierze katolickiej. Ukończyła Mount Douglas Secondary School w Victorii, a następnie przeniosła się do Toronto, gdzie dostała się na uniwersytet i studiowała literaturę. Wówczas stworzyła swój pierwszy poważny projekt muzyczny Nelstar (1997). Odeszła niedługo później, ponieważ uważała, że nie jest w stanie rozwijać swoich umiejętności wokalnych.
Kariera.
Podczas występu w klubie Lee’s Palace w Toronto została dostrzeżona przez Geralda Eatona, który pomógł jej w pracach przy debiutanckim albumie studyjnym pt. "Whoa, Nelly!", nagranym na zlecenie DreamWorks Records. Pierwszy singiel – „Party’s Just Begun (Again)” został wydany na ścieżce dźwiękowej do filmu "W matni". Jej styl to mieszanka gatunków i kultur, dzięki temu, że w młodości Furtado mieszkała w dzielnicy, w której mieszkali emigranci z Afryki, Europy i Azji. Album stał się światowym sukcesem po wydaniu trzech kolejnych singli: „I'm Like a Bird” (za który Furtado otrzymała Nagrodę Grammy w kategorii Best Female Pop Vocal Performance), „Turn Off the Light” i „...on the Radio (Remember the Days)”.
25 listopada 2003 wydała drugi album pt. "Folklore", który był promowany na trasie Come as You Are Tour. Na płycie znalazła się m.in. piosenka „Força”, hymn Mistrzostw Europy w piłce nożnej 2004, które odbyły się w Portugalii. Nelly wykonała go również po finale na Estádio da Luz w Lizbonie 4 lipca 2004. Ostatnia piosenka na płycie „Childhood Dreams” jest dedykowana córeczce Furtado, Nevis. Głównym singlem promującym album jest „Powerless (Say What You Want)”. Drugim singlem jest „Try”. Kolejny singiel to „Força”. Dwa ostatnie to „Explode” i „The Grass Is Green”.
23 maja 2006 wydała trzeci album pt. "Loose", który promowała singlem „Maneater”. Na trzecim albumie gościnnie udzielili się m.in. Pharrell Williams, Timbaland i Ms. Jade. Album stał się numerem jeden w Stanach Zjednoczonych i Kanadzie, ale też w wielu innych krajach. 16 lutego 2007 rozpoczęła "Get Loose Tour". Wróciła w marcu do swojego rodzinnego miasta, by wykonać koncert na rzecz "Save On-Foods Memorial Centre". Na cześć tej wizyty lokalne władze ustanowiły 21 marca 2007 "Dniem Nelly Furtado". Po zakończeniu trasy wydała pierwsze koncertowe DVD/CD pt. "Loose: The Concert".
1 kwietnia 2007 była wykonawcą i gospodarzem na Juno Awards 2007 w Saskatoon. Odebrała wszystkie pięć nagród, do których była nominowana, w tym za Album Roku i Singel Roku. Wystąpiła też na "Concert for Diana" na stadionie Wembley w Londynie, 1 lipca 2007, gdzie wykonała „Say It Right”, „Maneater” i „I’m Like a Bird”. W 2007 wraz z Justinem Timberlake’iem wzięli udział w nagraniu singla Timbalanda „Give It to Me”. 11 lipca 2008 wystąpiła w Poznaniu w ramach obchodzonego tam Roku Klimatu i Środowiska, koncert przerwano jednak po wykonaniu przez wokalistkę trzech piosenek z powodu nawałnicy.
Koncert odbył się następnego dnia.
30 marca 2009 ukazała się płyta Flo Ridy pt. "R.O.O.T.S.", na której znalazł się utwór „Jump” wykonywany z Nelly Furtado. 14 września piosenkarka wydała czwarty album studyjny pt. "Mi Plan", na którym umieściła 12 utworów w języku hiszpańskim. Do współpracy przy płycie zostali zaproszeni m.in. Julieta Venegas i La Mala Rodriguez (utwór „Bajo Otra Luz”), Alexa Cuba („Mi plan”) i Alejandro Fernandez („Sueños”). Album promowała singlem „Manos al Aire”, do którego zrealizowała teledysk. 15 września wydała utwór „Más”.
Została zaproszona do współpracy z DJ Tiësto, z którym nagrała utwór „Who Wants to Be Alone”, umieszczony na albumie pt. "Kaleidoscope". Współpraca z Timbalandem zaowocowała również piosenką „Morning After Dark” umieszczoną na jego albumie pt. "Timbaland Presents Shock Value 2".
W lutym 2010 potwierdziła, że piąty album studyjny będzie zawierał niewielkie wpływy funku, a piosenki nagra ze współpracy z Ryanem Tedderem. 12 listopada 2010 wydała składankę pt. "The Best of Nelly Furtado", na której umieściła największe przeboje wydane na przestrzeni 10 lat od momentu rozpoczęcia kariery, a także trzy premierowe piosenki. Na potrzeby filmu "Gnomeo i Julia" Nelly Furtado i Elton John nagrali cover piosenki „Crocodile Rock”. Na potrzeby filmu "" nagrała cover piosenki zespołu Rush pt. „Time Stand Still”. W 2011 nagrała cover piosenki „The Seeker” w oryginalnym wykonaniu Dolly Parton na potrzeby filmu "The Year Dolly Parton was My Mum".
14 września 2012 wydała kolejny album studyjny pt. "The Spirit Indestructible", który promowała singlami „Big Hoops (Bigger the Better)”, „The Spirit Indestructible”, „Waiting For The Night” oraz „Parking Lot”, do których zrealizowała klipy, a także trasą koncertową "T.S.I Tour". Współpracowała z producentem Rodneyem Jenkinsem, Salaamem Remi oraz DJ Tiësto. 4 sierpnia 2013 wystąpiła w Szczecinie jako główna gwiazda muzyczna finału regat "The Tall Ships’ Races"
31 marca 2017 wydała album studyjny pt. "The Ride".
Życie prywatne.
W latach 2001–2005 była związana z Jasperem Gahunią, z którym ma córkę, Nevis Chetan (ur. 2003). Po rozstaniu Furtado powiedziała magazynowi „Blender”, że pozostaną przyjaciółmi i wspólnie będą wychowywać dziecko. W lipcu 2008 poślubiła inżyniera dźwięku Demacio Castellona. Latem 2016 rozstali się
Działalność charytatywna.
Prowadziła program na MTV o AIDS, w którym pojawili się Alicia Keys i Justin Timberlake. We wrześniu 2011 podczas Free The Children „We Day” w Toronto oznajmiła, że przekazuje 1 mln dolarów organizacji „Free The Children” na budowę szkół dla dziewcząt w Maasai.
Kariera aktorska.
Nelly Furtado zaczęła grać w przedstawieniach w szkole średniej. W 2001 wystąpiła gościnnie w znanym młodzieżowym serialu "".
Po wydaniu płyty "Loose", piosenkarka była często zapraszana do udziału w filmach. Pojawiła się w portugalskiej operze mydlanej "Floribella" i amerykańskiej "Tylko jedno życie", gdzie wykonywała swoje największe przeboje wraz z Saukratesem. Następnie zagrała w odcinku zatytułowanym "Some Buried Bones" popularnego serialu "". Zagrała tu postać Avy Brandt, profesjonalnej złodziejki i ofiary domowej przemocy.
W 2010 zagrała zagorzałą fankę hokeja w musicalu pt. "Score: A Hockey Musical".

</doc>
<doc id="455413" url="https://pl.wikipedia.org/wiki?curid=455413" title="Bobsleje na Zimowych Igrzyskach Olimpijskich 1924">
Bobsleje na Zimowych Igrzyskach Olimpijskich 1924

Bobsleje na Zimowych Igrzyskach Olimpijskich 1924 odbyły się w dniach 2 – 3 lutego 1924 roku na torze La Piste de Bobsleigh des Pellerins. Zawodnicy walczyli w czwórkach/piątkach mężczyzn.
Kraje uczestniczące.
W zawodach wystartowało łącznie 39 zawodników z 5 państw:

</doc>
<doc id="455420" url="https://pl.wikipedia.org/wiki?curid=455420" title="Mastygonemy">
Mastygonemy

Mastygonemy – cienkie, delikatne włoski, pokrywające wici niektórych ruchliwych wiciowców (Flagellata) oraz glonów (Algae). Powstają na pęcherzykach aparatu Golgiego. Są strukturami homologicznymi do łusek na wiciach.

</doc>
<doc id="455424" url="https://pl.wikipedia.org/wiki?curid=455424" title="Pęcherzykowe zapalenie jamy ustnej">
Pęcherzykowe zapalenie jamy ustnej

Pęcherzykowe zapalenie jamy ustnej (łac. "stomatitis vesicularis") – zakaźna wirusowa choroba bydła, koni, mułów, świń, owiec.
Charakteryzuje ją występowanie pęcherzyków w błonie śluzowej jamy ustnej oraz w skórze strzyków i racic.
W Polsce choroba zwalczana z urzędu, podlega zakazowi szczepień.

</doc>
<doc id="455428" url="https://pl.wikipedia.org/wiki?curid=455428" title="Carl Lewis">
Carl Lewis

Carl Lewis, właśc. Frederick Carlton Lewis (ur. 1 lipca 1961 w Birmingham) – amerykański lekkoatleta, sprinter i skoczek w dal, jeden z najbardziej utytułowanych zawodników w historii sportu. Do historii sportu przeszły jego pojedynki na 100 m podczas Mistrzostw Świata w Rzymie w 1987 i Igrzysk Olimpijskich w Seulu w 1988 z Benem Johnsonem oraz w skoku w dal podczas Mistrzostw Świata w Tokio w 1991 z Mikiem Powellem.
W 1984 Carl Lewis zgłosił się do draftu ligi NBA i został wybrany przez drużynę Chicago Bulls z numerem 208. Mimo to nigdy nie zagrał profesjonalnie w koszykówkę, wybierając karierę lekkoatletyczną. Zakończył karierę w roku 1997.
Jego siostra, Carol Lewis zdobyła brązowy medal w skoku w dal na mistrzostwach świata w 1983.
Od 1990 roku jest weganinem.
Medale.
Carl Lewis jest 9-krotnym mistrzem olimpijskim:
W 1988 r. zdobył również srebrny medal olimpijski w biegu na 200 m.
Jest także 10-krotnym medalistą mistrzostw świata:
Zdobywał również medale igrzysk panamerykańskich:
Kontrowersje.
Przez większość część jego kariery pojawiały się oskarżenia o doping. Dopiero w 2003 dr Wade Exum – były szef kontroli antydopingowej Amerykańskiego Komitetu Olimpijskiego ujawnił dokumenty, z których wynikało, iż Carl Lewis miał podczas Igrzysk Olimpijskich w Seulu w 1988 pozytywny wynik kontroli dopingowej. Jednak, z powodu braku próbek (efektywna walka z dopingiem w lekkoatletyce rozpoczęła się dopiero pod koniec lat 90.) sprawa nie mogła zostać wyjaśniona.

</doc>
<doc id="455433" url="https://pl.wikipedia.org/wiki?curid=455433" title="Leopold Ružička">
Leopold Ružička

Leopold Stjepan Ružička (właściwie Lavoslav Stjepan Ružička, ur. 13 września 1887 w Vukovarze w Austro-Węgrzech, ob. Chorwacja, zm. 26 września 1976 w Mammern) – szwajcarski chemik pochodzenia chorwackiego, laureat Nagrody Nobla w dziedzinie chemii.
Życiorys.
Ružička urodził się 13 września 1887 roku w Vukovarze, leżącym wówczas na terenie Trójjedynego Królestwa Chorwacji, Slawonii i Dalmacji. Jeden z jego pradziadków pochodził z Czech (stąd nazwisko Ružička), jeden z Dolnej Austrii, a jego żona z Wirtembergii, pozostałych pięcioro było Chorwatami. Przodkowie Lavoslava Ružički byli rolnikami i rzemieślnikami, a ojciec, Stjepan Ruzicka był bednarzem. Po jego śmierci Lavoslav Ružička wyjechał wraz z matką, Ljubicą Sever do jej rodzinnego Osijeka. Tam uczęszczał do szkoły podstawowej oraz gimnazjum, w którym używano języka chorwackiego.
W 1906 roku rozpoczął studia chemiczne w Technische Hochschule w Karlsruhe, po szybkim zaliczeniu zajęć programowych rozpoczął badania nad ketenami, we współpracy z Hermannem Staudingerem. Badali m.in. aktywne składniki pyretrum, naturalnego insektycydu. W 1912 roku Staudinger objął zwolnione przez Richarda Willstättera, stanowisko profesora na ETH w Zurychu. Ružička, zatrudniony jako asystent, przeniósł się wraz z nim. W 1917 roku przyjął obywatelstwo szwajcarskie.
W 1916 roku rozpoczął przygotowania do habilitacji, a w ich trakcie podjął współpracę z przedsiębiorstwami perfumeryjnymi, m.in. Haarmann &amp; Reimer, później także Ciba oraz Chuit, Naef &amp; Firmenich. Jego badania nad substancjami zapachowymi doprowadziły do odkryć budowy muskonu i cywetonu. 
W latach 1926–1929 pełnił funkcję profesora chemii organicznej na Uniwersytecie w Utrechcie. W 1929 roku został zaproszony do objęcia katedry na ETH w Zurychu. Współpracując z firmami przemysłowymi, prowadził badania, które doprowadziły do odkrycia męskich hormonów: testosteronu i androsteronu.
Prowadził prace badawcze nad politerpenami (od 1920 roku), opracował syntezy wielopierścieniowych węglowodorów aromatycznych (1926–1931), prowadził badania stereoidów (hormony płciowe – synteza androsteronu i testosteronu, 1934–1935). Jest twórcą tzw. reguły izoprenowej, zwanej także regułą Ružički. W 1939 roku otrzymał wraz z Adolfem Butenandtem Nagrodę Nobla w dziedzinie chemii za prace nad polimetylenami i wyższymi terpenami.
Był członkiem zagranicznym PAN (1959) oraz członkiem honorowym PTChem (1965).
Zmarł 26 września 1976 roku w Mammern.

</doc>
<doc id="455436" url="https://pl.wikipedia.org/wiki?curid=455436" title="Układ krwionośny zamknięty">
Układ krwionośny zamknięty

Układ krwionośny zamknięty, układ krążenia zamknięty – krwionośny układ krążenia w którym krew przemieszcza się tylko w specjalnych naczyniach (tętnicach, żyłach i naczyniach włosowatych). Występuje u wstężnic, większości pierścienic, głowonogów, bezczaszkowców i kręgowców.
Wstężnice.
U wstężnic zamknięty układ krążenia rozwija się w procesie schizocelii. Jego naczynia główne mają ściany ze śródbłonka, tkanki łącznej i mięśniowej. W najprostszej postaci występuje u Palaeonemertini, składając się z pary naczyń po bokach jelita, na przedzie i w tyle połączonych zatokami: przednią i tylną. Pewne Palaeonemertini mieć mogą jeszcze dodatkowe naczynia, np. w rynchocelu. Pozostałe wstężnice mają jeszcze jedno, grzbietowe, naczynie główne, połączone z tymi bocznymi naczyniami poprzecznymi i otwierające się do zatoki tylnej. Ponadto występuje zwykle złożony układ naczyń pomniejszych, zwieńczonych siecią naczyń włosowatych.
Pierścienice.
W podstawowym planie budowy ciała układ krążenia pierścienic składa się z kurczliwego, położonego w krezce grzbietowej naczynia grzbietowego, położonego w krezce brzusznej naczynia brzusznego oraz łączących je obręczowatych naczyń poprzecznych, leżących na septach lub wewnątrz nich. Od naczynia brzusznego odchodzą mniejsze naczynia rozprowadzające krew do różnych narządów i tam rozgałęziające się w naczynia włosowate. Krew w naczyniu grzbietowym pompowana jest z tyłu do przodu.
Układ ten może przejawiać rozmaite dalsze modyfikacje. U wieloszczetów naczynie brzuszne może być parzyste (Opheliidae), a naczynie grzbietowe nawet potrójne (Amphinomiidae); może też dojść do zaniku naczyń włosowatych (Phyllodocidae). Przednia część układu ulega wyspecjalizowaniu u form o rozległych skrzelach (Sabellida, Terebellida). Najbardziej zaawansowany układ krwionośny mają skąposzczety, zwłaszcza lądowe. Naczynie grzbietowe rozrośnięte jest u nich do formy serca, obok naczynia brzusznego występuje jeszcze podłużne naczynie subneuralne, a często i na innych naczyniach pojawiają odcinki pompujące zwane sercami dodatkowymi lub bocznymi. U pijawek funkcję naczyń krwionośnych przejmuje częściowo lub całkowicie sieć kanałów i zatok celomatycznych.
Głowonogi.
Układ krwionośny głowonogów wykazuje wysoki stopień zaangażowania. Jego elementy wspólne wszystkim głowonogom to: serce, tętnica głowowa, tętnica genitalna, żyły głowowe, żyły skrzelowe, żyły ramieniowe i liczne mniejsze naczynia. U łodzików występuje tętnica płaszczowa, natomiast u płaszczoobrosłych tętnica brzuszna. Łodziki i dziesięciornice mają także tętnicę nerkową, której brak u ośmiornic. U wszystkich płaszczoobrosłych występuje para serc skrzelowych.
Występuje duży i mały obieg krwi. Serce składa się z nasierdzia, śródsierdzia i wsierdzia. Ma jedną komorę, 2 lub 4 przedsionki i system zastawek. Natlenianie krwi następuje w skrzelach. Stamtąd trafia do przedsionków, a następnie do komory serca, skąd rozprowadzana jest tętnicami po narządach ciała. U płaszczoobrosłych krew odtlenowaną zbierają serca skrzelowe, które wtłaczają ją do skrzeli.
Strunowce.
Spośród strunowców zamknięty układ krążenia mają bezczaszkowce i kręgowce. Wyróżnia się w nim naczynia łuków skrzelowych, naczynia osiowe, naczynia segmentalne i naczynia włosowate.
Bezczaszkowce.
U bezczaszkowców plan budowy układu krążenia podobny jest do tego u prymitywniejszych ryb, ale brak jest serca. Służącymi wprawianiu krwi w obieg naczyniami kurczliwymi są: tętnica podendostylarna (homolog brzusznej tętnicy wstępującej), nasadowe odcinki tętnic skrzelowych, żyła podjelitowa, żyła wątrobowa oraz zatoka żylna. W skurczach tych naczyń brak koordynacji. Tętnica podendostylarna, zwana też aortą brzuszną, pompuje krew w przód oraz przez odgałęzienia (tętnice skrzelowe doprowadzające) do ścian szpar skrzelowych. Stamtąd tętnicami skrzelowymi odprowadzającymi krew dostaje się do parzystych tętnic szyjnych, łączących się dalej w biegnącą aż do końca ogona aortę grzbietową. Z tętnic tych wychodzą liczne gałązki zaopatrujące w krew różne narządy. Krew zbierana jest z nich 5 żyłami głównymi: 2 przednimi, 2 tylnymi i 1 ogonową. Ta ostatnia rozgałęzia się na jelicie, skąd krew zabiera potem żyła wrotna – ta z kolei rozgałęzia się na worku wątrobowym, z którego krew zabiera żyła wątrobowa. Większa część wymiany gazowej następuje w skórze niż w szparach skrzelowych, stąd nie ma w tym układzie wyraźnego podziału na krew natlenowaną i odtlenowaną.
Kręgowce.
U kręgowców pojawia się umieszczone w osierdziu serce, podobnie jak u głowonogów złożone z warstw nasierdzia, śródsierdzia i wsierdzia. Zbudowane jest z tkanki mięśniowej poprzecznie prążkowanej typu sercowego i wykazuje różny stopień organizacji u różnych grup. W linii ewolucyjnej czworonogów stopniowo dochodzi do różnicowania się małego (płucnego) i wielkiego obiegu krwi. Tak jak bezczaszkowce kręgowce mają żyłę wrotną wątrobową i żyłę wątrobową, dzięki czemu występuje krążenie wrotne wątrobowe. U licznych ryb, płazów, gadów i ptaków występuje także krążenie wrotne nerek. Brak go jest u ssaków, u których to krew odprowadzana jest z nerek wprost do żyły głównej tylnej.
U większości ryb i płazów wymiana gazowa częściowo odbywa się przez skórę, w związku z czym nie ma całkowitego rozdzielenia krwi tętniczej i żylnej. U rybich zarodków zachowany jest drabinkowy układ naczyń łuków skrzelowych nawiązujący do bezczaszkowców, ale już u ryb dorosłych dwa przednie szczeble ulegają modyfikacji. Narządem kurczliwym ryb jest już serce, o wyraźnym podziale na cztery pęcherzyki: zatokę żylną, przedsionek, komorę i stożek tętniczy, przy czym ten ostatni u kostnoszkieletowych zastąpiony jest opuszką tętniczą. Tylko u śluzic występuje dodatkowe naczynie tętniące: serce wątrobowe. U przodków czworonogów, tj. ryb trzonopłetwych pojawia się dochodząca do zatoki żylnej żyła płucna. U ryb dwudysznych pojawia częściowa lub całościowa przegroda przedsionkowo-komorowa, odpowiednio częściowo lub całkowicie odseparowująca krew żylną od tętniczej.
U płazów następuje zanik naczyń dwóch pierwszych łuków skrzelowych oraz przerwanie ciągłości aort między naczyniami łuku trzeciego i czwartego. Powstają tak tętnice szyjne zewnętrzna i wewnętrzna. Naczynia szóstego łuku z kolei odłączają się od aorty tworząc tętnice płucne. W ten sposób pojawia się podział układu krążenia na dwie części: zaopatrującą głowę i szyję oraz zaopatrującą płuca i resztę ciała. Modyfikuje się również serce. U płazów ogoniastych mających płuca pojawia się przegroda mięśniowa dzieląca przedsionek serca, a także otwór przedsionkowo-komorowy. U płazów bezogonowych występuje zawsze zwarta przegroda; wyróżnia się w sercu dwa przedsionki i komorę, a krew odtleniona nie miesza się nigdy z natlenioną.
Gady jako oddychające wyłącznie płucami mają rozgraniczenie części żylnej i tętniczej jeszcze wyraźniejsze. Naczynia czwartego łuku skrzelowego przekształcone są w łuki aorty. W sercu oprócz dwóch przedsionków z dwoma odrębnymi zastawkami występuje częściowy, a u krokodyli całkowity podział komory. Ponadto stożek tętniczy zastąpiony został trzema rurowatymi tętnicami: z prawej komory wychodzą tętnica płucna i aorta lewa, a z lewej komory wychodzi aorta prawa.
Dalsze usprawnienia następują u ptaków i ssaków. Mają one serce złożone z dwóch przedsionków i dwóch komór, a zatoka żylna zwykle częściowo lub w całości tkwi w ścianie przedsionka. U ptaków i stekowców do przedsionka lewego uchodzi jedna żyła płucna, a u łożyskowców 2–4 żyły płucne.

</doc>
<doc id="455437" url="https://pl.wikipedia.org/wiki?curid=455437" title="Gdynia Stocznia – Uniwersytet Morski">
Gdynia Stocznia – Uniwersytet Morski

Gdynia Stocznia – Uniwersytet Morski – przystanek Szybkiej Kolei Miejskiej na granicy dzielnic: Grabówek (południowy zachód) i Śródmieście (północny zachód, w części która niegdyś była dzielnicą Port).
Infrastruktura.
Przystanek posiada jedno wejście – poprzez kładkę dla pieszych łączącą ponad torami ulicę: Morską oraz ulicę imienia Janka Wiśniewskiego. Na ścianach kładki prezentowana jest stała wystawa fotografii dotyczących Grudnia 1970 i Solidarności. Na peronie znajdują się kasowniki i tablice informacyjne z rozkładem jazdy SKM. Z kładki widoczne są perony nieodległej stacji Gdynia Główna.
Pasażerowie.
W roku 2017 wymiana pasażerska wyniosła 2–3 tys. osób dziennie.
W roku 2018 przystanek obsługiwał 3–4 tys. pasażerów na dobę.
W roku 2019 wymiana pasażerska wyniosła 3–4 tys. osób dziennie.
W roku 2020 wymiana pasażerska wyniosła 3–4 tys. osób dziennie.
W roku 2021 wymiana pasażerska wyniosła 5–6 tys. osób dziennie.
Sąsiedztwo.
Wybrane obiekty nie dalej niż w promieniu 1 kilometra:

</doc>
<doc id="455445" url="https://pl.wikipedia.org/wiki?curid=455445" title="Faryd Mondragón">
Faryd Mondragón

Faryd Camilo Mondragón Alí (ur. 21 czerwca 1971 w Cali) – kolumbijski piłkarz występujący na pozycji bramkarza. Jest synem Kolumbijczyka i Libanki.
Kariera reprezentacyjna.
Z reprezentacją Kolumbii wystąpił m.in. na Igrzyskach Olimpijskich w 1992 roku. W reprezentacji seniorskiej Mondragón zadebiutował 21 maja 1993 roku w zremisowanym 1:1 spotkaniu z Wenezuelą. W 1994 został powołany przez Francisco Maturanę do kadry na Mistrzostwa Świata w USA. Kolumbia odpadła z mistrzostw po fazie grupowej, a Mondragón cały turniej spędził na ławce rezerwowych. W 1998 roku został powołany przez Hernána Darío Gómeza do kadry na Mistrzostwa Świata we Francji. Na tym turnieju był podstawowym bramkarzem Kolumbijczyków. Wystąpił w trzech grupowych spotkaniach: z Rumunią (0:1), z Tunezją (1:0) oraz z Anglią (0:2). Kolumbia podobnie jak cztery lata wcześniej, odpadła z mistrzostw po fazie grupowej. W wieku 42 lat Faryd Mondragón ponownie zagrał w reprezentacji Kolumbii. Bramkarz wystąpił w dwóch towarzyskich meczach: z Belgią (2:0) i z Holandią (0:0). W kadrze narodowej wystąpił 53 razy.
24 czerwca 2014 roku stał się najstarszym zawodnikiem który zagrał na mistrzostwach świata. Mondragón miał wtedy skończone 43 lata i 3 dni.

</doc>
<doc id="455446" url="https://pl.wikipedia.org/wiki?curid=455446" title="Farid Mondragon">
Farid Mondragon



</doc>
<doc id="455455" url="https://pl.wikipedia.org/wiki?curid=455455" title="Rodnia">
Rodnia

Rodnia, archegonium – wielokomórkowe gametangium żeńskie mszaków, paprotników, nasiennych.
Mszaki.
U mchów rodnia jest wielokomórkowa, kształtu butelkowatego. W części brzusznej znajduje się duża komórka, która po podziale daje komórkę jajową i komórkę kanałowo-brzuszną. Szyjka składa się z kilku komórek kanałowych. Całość otoczona jest pojedynczą warstwą komórek tworzących ściankę rodni. Rodnie i plemnie mogą występować na tej samej łodydze lub oddzielnie.
U wątrobowców rodnie wykształcają się w wierzchniej warstwie plechy gametofitu.
Paprotniki.
Paprotniki cechuje redukcja liczby komórek kanałowych, a cała rodnia jest częściowo ukryta w tkankach gametofitu. Podobnie jak u mszaków rodnia ma kształt butelkowaty.
Nasienne.
U nagonasiennych zagłębiona w tkance gametofitu rodnia składa się z komórki jajowej, jednej komórki kanałowo-brzusznej i kilku komórek ściany szyjki: brak jest komórek kanałowych szyki.
Najwyższy stopień redukcji rodni ma miejsce u okrytonasiennych. Za odpowiednik rodni uznaje się aparat jajowy obecny w woreczku zalążkowym chronionym przez tkanki zalążka. W skład aparatu jajowego wchodzi komórka jajowa i synergidy. Według innych poglądów zarówno komórka jajowa, jak i synergidy są zredukowanymi rodniami. Rodnie w postaci synergid zatraciły zdolność do zapłodnienia.

</doc>
<doc id="455456" url="https://pl.wikipedia.org/wiki?curid=455456" title="Sally Kellerman">
Sally Kellerman

Sally Claire Kellerman (ur. 2 czerwca 1937 w Long Beach, zm. 24 lutego 2022 w Los Angeles) – amerykańska aktorka, piosenkarka i producentka filmowa. 
Odtwórczyni roli major Margaret J „Gorące usta” Houlihan w filmie Roberta Altmana "MASH" (1970), za którą była nominowana do Złotego Globu i Oscara dla najlepszej aktorki drugoplanowej. Wzięła udział także w innych realizacjach Altmana – w czarnej komedii "Brewster McCloud" (1970), "Witamy w Los Angeles" (1976; reż. Alan Rudolph, producent Altman), "Gracz" (1992) i "Prêt-à-Porter" (1994). Wystąpiła w roli dr Elizabeth Dehner, oficera Gwiezdnej Floty na pokładzie USS Enterprise w trzecim odcinku pierwszej serii "" (1966), zatytułowanym "Where No Man Has Gone Before". Za rolę pułkownika w komedii "Całą noc padało, gdy wyszedłem" ("It Rained All Night the Day I Left", 1978) zdobyła nominację do Nagrody Genie za najlepszy występ aktorki zagranicznej.

</doc>
<doc id="455457" url="https://pl.wikipedia.org/wiki?curid=455457" title="Leopold Ruźička">
Leopold Ruźička



</doc>
<doc id="455458" url="https://pl.wikipedia.org/wiki?curid=455458" title="Pole Mokotowskie (stacja metra)">
Pole Mokotowskie (stacja metra)

Pole Mokotowskie – stacja linii M1 metra w Warszawie znajdująca się u zbiegu al. Niepodległości i ul. Rakowieckiej.
Opis stacji.
Nazwa stacji została nadana uchwałą Rady Narodowej m.st. Warszawy 16 grudnia 1983. Jej budowa rozpoczęła się w 1986. 
Stacja jednokondygnacyjna, łukowa, bez słupów, utrzymana w kolorach szarości z czerwonymi akcentami. Peron-wyspa o szerokości 10 m i długości 120 m. Na powierzchnię prowadzą schody oraz winda dla niepełnosprawnych od ul. Rakowieckiej. Na terenie stacji znajdują się punkty handlowe, bankomat oraz toalety.

</doc>
<doc id="455460" url="https://pl.wikipedia.org/wiki?curid=455460" title="Wilanowska (stacja metra)">
Wilanowska (stacja metra)

Wilanowska – stacja linii M1 metra w Warszawie zlokalizowana przy ul. Puławskiej w pobliżu al. Wilanowskiej.
Opis.
Nazwa stacji została nadana uchwałą Rady Narodowej m.st. Warszawy 16 grudnia 1983.
Stacja jest dwukondygnacyjna – galerie boczne znajdują się nad torami metra. Peron–wyspa ma szerokość 11 m i długość 142,5 m (jest najdłuższym peronem w warszawskim metrze). Na stacji znajdują się schody stacjonarne, ruchome oraz windy dla osób niepełnosprawnych. Na galerii umiejscowione są punkty handlowo-usługowe, toalety oraz bankomat. Na antresolach są wystawiane prace fotografów lub inne prace artystów w ramach galerii "Pociąg do sztuki". Stacja jest położona w ważnym miejscu komunikacyjnym, dlatego też wyjścia znajdują się nie tylko na północnej i południowej części stacji, ale również pośrodku. Stacja jest utrzymana w odcieniach fioletu i brązu. Na tej stacji znajduje się defibrylator.
7 kwietnia 1995 roku na stacji odbyło się uroczyste uruchomienie pierwszego odcinka metra. Pierwszą polską linię metra otwierali: premier RP Józef Oleksy, prezydent Warszawy Marcin Święcicki i Jan Józef Podoski.
Stacja przystosowana jest do pełnienia w razie konieczności funkcji schronu dla ludności cywilnej. Służą temu między innymi grube stalowe drzwi znajdujące się przy każdym wejściu na teren stacji.

</doc>
<doc id="455461" url="https://pl.wikipedia.org/wiki?curid=455461" title="Lęgnia">
Lęgnia

Lęgnia lub askogonium () – jednokomórkowe gametangium żeńskie u glonów i grzybów. Jest to przekształcona komórka wegetatywna zawierająca jedną lub kilka nieruchomych komórek jajowych. Może być tej samej wielkości co komórki wegetatywne, lub większa. Zwykle ma w ściance otwór, przez który do jej wnętrza może wniknąć plemnik.
Opis zdjęcia:

</doc>
<doc id="455462" url="https://pl.wikipedia.org/wiki?curid=455462" title="Leopold Ruzicka">
Leopold Ruzicka



</doc>
<doc id="455466" url="https://pl.wikipedia.org/wiki?curid=455466" title="David Arkin">
David Arkin

David George Arkin (ur. 24 grudnia 1941 w Los Angeles, zm. 14 stycznia 1991 śmiercią samobójczą tamże) – amerykański aktor i reżyser.
Najbardziej znane role: 

</doc>
<doc id="455468" url="https://pl.wikipedia.org/wiki?curid=455468" title="Służew (stacja metra)">
Służew (stacja metra)

Służew – stacja linii M1 metra w Warszawie zlokalizowana przy skrzyżowaniu al. Harcerzy Rzeczypospolitej, ulic Rolnej i Wałbrzyskiej.
Opis stacji.
Nazwa stacji została nadana uchwałą Rady Narodowej m.st. Warszawy 16 grudnia 1983. Jej budowa rozpoczęła się w 1984. 
Stacja jednokondygnacyjna, dwunawowa, z jednym rzędem słupów pośrodku peronu. Peron-wyspa ma szerokość 10 m i długość 120 m. Stacja jest utrzymana w kolorach żółto-czerwono-brązowych. Na powierzchnię prowadzą schody oraz pochylnia dla niepełnosprawnych koło al. Harcerzy Rzeczypospolitej. Na terenie stacji znajdują się niewielkie punkty handlowe, bankomat oraz toalety.
Stacja przystosowana jest do pełnienia w razie konieczności funkcji schronu dla ludności cywilnej. Służą temu między innymi grube stalowe drzwi znajdujące się przy każdym wejściu na teren stacji.

</doc>
<doc id="455469" url="https://pl.wikipedia.org/wiki?curid=455469" title="Bystrzyk barwny">
Bystrzyk barwny

Bystrzyk barwny, bystrzyk piękny, bystrzyk z Serpa ("Hyphessobrycon eques") – gatunek słodkowodnej ryby z rodziny kąsaczowatych (Characidae).
Występowanie.
Paragwaj i środkowa Brazylia.
Charakterystyka.
Ciało bocznie spłaszczone, kolor czerwonobrunatny, brzuch żółtobrunatny. Dorasta do 4 cm długości.
Wymagania hodowlane.
Bystrzyk barwny jest stosunkowo łatwy w hodowli. Akwarium powinno być dosyć dobrze zarośnięte, powinny w nim być rośliny pływające, pod którymi bystrzyki mogą znaleźć nieco cienia. Gatunek ten wymaga krystalicznie czystej wody i możliwie ciemnego dna. Bystrzyków nie należy hodować pojedynczo, jest rybą stadną.
Rozmnażanie.
Ryba jajorodna. Osobniki przeznaczone do rozrodu wymagają temperatury od 23 do 25 °C. Samców przeznaczonych do rozrodu nie można odławiać siatką, ze względu na możliwość uszkodzenia delikatnych narządów płciowych.

</doc>
<doc id="455472" url="https://pl.wikipedia.org/wiki?curid=455472" title="Ursynów (stacja metra)">
Ursynów (stacja metra)

Ursynów – stacja pierwszej linii metra w Warszawie zlokalizowana przy zbiegu: al. Komisji Edukacji Narodowej, ul. Surowieckiego i ul. Beli Bartoka.
Opis stacji.
Budowa stacji rozpoczęła się w lipcu 1983. Nazwa stacji została nadana uchwałą Rady Narodowej m.st. Warszawy 16 grudnia 1983.
Stacja jednokondygnacyjna, dwunawowa, z jednym rzędem słupów pośrodku peronu. Peron-wyspa ma szerokość 11 m i długość 120 m. Stacja jest utrzymana w kolorach czerwono-pomarańczowo-brązowym. Na powierzchnię prowadzą schody, dwie pochylnie dla niepełnosprawnych koło ul. Surowieckiego oraz winda zlokalizowana na al. Komisji Edukacji Narodowej. Na terenie stacji znajdują się niewielkie punkty handlowe, bankomaty oraz toalety.
Stacja przystosowana jest do pełnienia w razie konieczności funkcji schronu dla ludności cywilnej. Służą temu m.in. grube stalowe drzwi znajdujące się przy każdym wejściu na teren stacji.

</doc>
<doc id="455475" url="https://pl.wikipedia.org/wiki?curid=455475" title="Telomowa teoria">
Telomowa teoria



</doc>
<doc id="455476" url="https://pl.wikipedia.org/wiki?curid=455476" title="Roger Bowen">
Roger Bowen

Roger Bowen (ur. 25 maja 1932 w Attleboro, zm. 16 lutego 1996 na Florydzie) – amerykański aktor.

</doc>
<doc id="455477" url="https://pl.wikipedia.org/wiki?curid=455477" title="Stokłosy (stacja metra)">
Stokłosy (stacja metra)

Stokłosy – stacja linii M1 metra w Warszawie znajdująca się przy skrzyżowaniu al. Komisji Edukacji Narodowej, ul. Jastrzębowskiego i ul. Herbsta.
Opis.
Budowa stacji rozpoczęła się w lipcu 1983. Nazwa stacji została nadana uchwałą Rady Narodowej m.st. Warszawy 16 grudnia 1983.
Stacja jednokondygnacyjna, dwunawowa, z jednym rzędem słupów pośrodku peronu. Peron-wyspa ma szerokość 10 m i długość 120 m. Stacja jest utrzymana w kolorach żółto-pomarańczowo-brązowych. Na powierzchnię prowadzą schody oraz dwie pochylnie dla niepełnosprawnych koło al. KEN. Na terenie stacji znajdują się niewielkie punkty handlowe, bankomat oraz toalety.
Stacja przystosowana jest do pełnienia w razie konieczności funkcji schronu dla ludności cywilnej. Służą temu między innymi grube stalowe drzwi znajdujące się przy każdym wejściu na teren stacji. Śluzy zamykane są również w czasie ulewnych deszczów, aby zapobiec zalaniu stacji.
Za stacją Stokłosy od strony południowej znajduje się połączenie między torem 1 i 2. Połączenie to może być wykorzystane w sytuacji, gdy na trasie zepsuje się jakiś skład, można go wtedy odholować, tak aby nie przeszkadzał w dalszym kursowaniu metra.

</doc>
<doc id="455481" url="https://pl.wikipedia.org/wiki?curid=455481" title="Imielin (stacja metra)">
Imielin (stacja metra)

Imielin – stacja linii M1 metra w Warszawie zlokalizowana przy skrzyżowaniu al. Komisji Edukacji Narodowej i ul. Indiry Gandhi.
Opis stacji.
Nazwa stacji została nadana uchwałą Rady Narodowej m.st. Warszawy 16 grudnia 1983. Jej budowa rozpoczęła się w 1984. 
Stacja jednokondygnacyjna, dwunawowa, z jednym rzędem słupów pośrodku peronu. Peron-wyspa ma szerokość 10 m i długość 120 m. Stacja jest utrzymana w kolorach żółto-pomarańczowo-zielonym. Na powierzchnię prowadzą schody oraz dwie pochylnie dla niepełnosprawnych koło al. KEN. Na terenie stacji znajdują się niewielkie punkty handlowe, bankomaty, toalety oraz Punkt Obsługi Pasażerów Zarządu Transportu Miejskiego.
Stacja przystosowana jest do pełnienia w razie konieczności funkcji schronu dla ludności cywilnej. Służą temu m.in. grube stalowe drzwi znajdujące się przy każdym wejściu na teren stacji.

</doc>
<doc id="455483" url="https://pl.wikipedia.org/wiki?curid=455483" title="Natolin (stacja metra)">
Natolin (stacja metra)

Natolin – stacja linii M1 metra w Warszawie zlokalizowana przy skrzyżowaniu al. Komisji Edukacji Narodowej i ulicy Belgradzkiej.
Opis stacji.
Nazwa stacji została nadana uchwałą Rady Narodowej m.st. Warszawy 16 grudnia 1983. Jej budowa rozpoczęła się w 1984. 
Stacja jednokondygnacyjna, dwunawowa, z jednym rzędem słupów pośrodku peronu. Peron-wyspa ma szerokość 10 m i długość 120 m. Jest utrzymana w kolorach żółto-niebieskich. Na powierzchnię prowadzą schody oraz dwie windy koło al. Komisji Edukacji Narodowej i Belgradzkiej. Na terenie stacji znajdują się niewielkie punkty handlowe, bankomat oraz toalety.
Stacja przystosowana jest do pełnienia w razie konieczności funkcji schronu dla ludności cywilnej. Służą temu między innymi grube stalowe drzwi znajdujące się przy każdym wejściu na teren stacji.

</doc>
<doc id="455486" url="https://pl.wikipedia.org/wiki?curid=455486" title="Kundalinijoga">
Kundalinijoga

Kundalinijoga – jeden z najbardziej tajemnych i ezoterycznych systemów rozwoju i doskonalenia duchowego wywodzący się z obszaru kulturowego Indii. Kundalinijoga to tantryczna metoda jogi, polegająca na umiejętnym pobudzaniu ognistej w swej naturze, siły życia drzemiącej u podstawy kręgosłupa.
Powiada się, że moc kundaliniśakti, gdy zostaje obudzona, wstępuje spiralnie poprzez ćakry, wzdłuż pionowej linii ciała po wewnętrznej stronie kręgosłupa ku górze, aż osiągnie swoją wyższą siedzibę w sahasrarze – ćakrze o tysiącu płatkach ponad głową. Cała symbolika ezoteryczna kundalinijogi wskazuje na siedmioetapowy proces rozwoju wewnętrznego i osiągania tak zwanego wyzwolenia. Śakti czy kundalini to terminy w rodzaju żeńskim, opisujące żeńską zasadę boskości, natury Boga rozumianej jako para, Bóstwo i Bogini.
Dokładna translacja terminu kundalini w tantryzmie łączy cząstkowe pojęcia "Kun" oznaczające „ufność”, „wiarę” i „zaufanie”, z "Kunda" oznaczającym „spiralę”, „zwiniętego węża” oraz rodzajem żeńskim „-lini” mocno podkreślającym gramatycznie żeńskość terminu. Kundalinijoga zatem opiera się na głębokim zaufaniu i wierności do guru – mistrza i przewodnika życia duchowego, pracy ze spiralną mocą czy energią, ruchem falowym, cyklicznością przyrody oraz żeńskim aspektem Boga – Absolutu.
Bhuta śuddhi to podstawowa metoda wstępnej praktyki kundalinijogi oparta na metodach oczyszczania z użyciem pięciu żywiołów. Bez jej gruntownej realizacji nie należy przechodzić do bardziej zaawansowanych praktyk, gdyż wedle mistrzów i ekspertów tej jogi może to dać nieprzyjemne doznania psychiczne lub fizyczne.
Indrija śuddhi to drugi, zaawansowany etap polegający na oczyszczeniu czy uwolnieniu zmysłów, etap który zawiera też sporo ćwiczeń, które się tyczą zagadnień seksualności, ale mają one na ogół charakter jednorazowych procesów mających na celu katharsis i nie muszą być kultywowane w sposób stały. Tradycja indyjska przewiduje też wyrażenie na takowe praktyki zgody współmałżonka czy współmałżonki, jeśli osoba pozostaje w stałym związku.
Śakti śuddhi można uznać za właściwy etap kultywowania kundalinijogi polegający ideowo na oczyszczeniu źródła mocy i uwolnieniu kundalini tak, aby mogła osiągnąć swoją właściwą, tak zwaną kosmiczną siedzibę ponad głową w lotosie korony o tysiącu płatkach. Metafizyka tego etapu dla kobiet to stawanie się małżonką dewy, a dla mężczyzn jest to stawanie się małżonkiem Bogini i emanacją jakiegoś niebiańskiego czy boskiego aspektu rzeczywistości. Dopiero na tym etapie budzone są tak zwane cudowne, magiczne czy charyzmatyczne moce – siddhi.
W całym procesie rozwojowym moc ogniowa kundalini spala wszelkie splamienia świadomości i co ważniejsze tak zwane nasiona oraz zalążki przyszłego karmana. Rezerwuje się na przebycie każdego etapu zwykle od 10-15 lat bardzo intensywnej praktyki i ćwiczeń włącznie z procesem inicjacyjnego przekazu łaski i mocy – śaktipat. Ukończenie każdego etapu rozeznawane jest po sporej ilości oznak fizycznych, psychicznych i charakterologicznych, tak zwanych pomyślnych znaków urzeczywistnienia, co można porównać z gruntownymi badaniami psychologicznymi mającymi na celu selekcję osób posiadających najlepsze predyspozycje do określonych zawodów czy stanowisk.
Kundalinijoga jest trzecim klasycznie etapem praktyki w systemie hathajogi Pradipika, a praktyki z ćakrami pokrywają się z systemem lajajogi. Mudry stanowią podstawę technik kundalinijogi w systemie tradycyjnej hathajogi, jednak w systemie tantry technicznie mudry (gesty i pozycje), mantry (dźwięki i słowa mocy) i jantry (znaki, symbole, diagramy) stanowią pewną uzupełniającą się całość.
Kundalinijoga praktykowana była i jest przez tak zwanych „szalonych” mędrców i joginów Tybetu oraz Indii, czyli przez kontrowersyjnych zwykle w swoich czasach liderów duchowości.

</doc>
<doc id="455487" url="https://pl.wikipedia.org/wiki?curid=455487" title="Kabaty (stacja metra)">
Kabaty (stacja metra)

Kabaty – początkowa stacja linii M1 metra w Warszawie zlokalizowana przy zbiegu al. Komisji Edukacji Narodowej i ul. Wąwozowej.
Opis.
Nazwa stacji została nadana uchwałą Rady Narodowej m.st. Warszawy 16 grudnia 1983.
Stacja jednokondygnacyjna, łukowa, bez słupów, utrzymana w kolorach biało-szaro-niebieskich. Peron-wyspa ma szerokość 10 m i długość 120 m. Na terenie stacji znajdują się niewielkie punkty handlowe, bankomat oraz toalety, a także defibrylator.
Stacja przystosowana jest do pełnienia w razie konieczności funkcji schronu dla ludności cywilnej. Służą temu m.in. grube stalowe drzwi znajdujące się przy każdym wejściu na teren stacji.
Na południe od stacji znajduje się Stacja Techniczno-Postojowa Kabaty (STP Kabaty).

</doc>
<doc id="455488" url="https://pl.wikipedia.org/wiki?curid=455488" title="Dworzec Gdański (stacja metra)">
Dworzec Gdański (stacja metra)

Dworzec Gdański – stacja linii M1 metra w Warszawie zlokalizowana przy ul. Słomińskiego, przy dworcu kolejowym Warszawa Gdańska, w pobliżu ul. Andersa.
Opis stacji.
Dworzec Gdański – stacja dwukondygnacyjna – peron oraz galeria. Peron-wyspa o szerokości 12 m i długości 120 m. Na stacji po obu stronach peronu znajdują się schody ruchome i stacjonarne oraz jedna winda. Z antresoli stacji, przez szklane okna, można obserwować ruch pociągów na peronie. Stacja jest utrzymana w odcieniach szarości i srebra, koło windy i schodów ruchomych są niewielkie zielone światełka.
Na terenie stacji znajdują się: punkty handlowe, bankomat, toalety i posterunek policji. Na tej stacji znajduje się defibrylator.
Stacja spełnia też funkcję przejścia podziemnego pod ul. Słomińskiego. Przejście podziemne na poziomie antresoli jest dostępne całą dobę. Prowadzi do niego 5 wejść (z tego 3 mają schody ruchome) i 4 windy. Pozwalają one dostać się na przystanki autobusowe i tramwajowe. Stacja metra została również połączona za pomocą przejść podziemnych z peronami dworca kolejowego Warszawa Gdańska oraz osiedlami leżącymi na północ od torów kolejowych.
W maju 2008 roku zostało podpisane porozumienie pomiędzy Metrem Warszawskim a PKP Polskie Linie Kolejowe S.A Oddział Regionalny w Warszawie, dotyczące budowy przejścia podziemnego dla pieszych pod torami stacji PKP Warszawa Gdańska, łączącego stację metra Dworzec Gdański z peronami stacji kolejowej i południowym Żoliborzem. Jednocześnie z tymi pracami trwała rozbudowa infrastruktury kolejowej. Przejście zostało zbudowane na jesieni 2010 roku, jednak przedłużające się odbiory techniczne i braki w dokumentacji sprawiły, że zostało ono udostępnione dla pieszych dopiero 28 lutego 2011 r.
Wykonawcy.
Generalnym wykonawcą stacji było Konsorcjum BEBK-17, składające się z firm:
Projektantem architektury stacji był Stefan Kuryłowicz.

</doc>
<doc id="455491" url="https://pl.wikipedia.org/wiki?curid=455491" title="Karabin maszynowy Valmet M62">
Karabin maszynowy Valmet M62

Valmet M62 – fiński ręczny karabin maszynowy.
W 1954 roku do uzbrojenia armii fińskiej przyjęto "Kevyt Konekivääri malli 1954" czyli sowiecki rkm RPD. Ten skonstruowany pod koniec II wojny światowej karabin maszynowy był konstrukcją nieudaną, pomimo kilkukrotnego przekonstruowania podatna na zacięcia.
Po kilku latach eksploatacji Finowie postanowili zastąpić KwKK 54 inną konstrukcją. W 1957 roku rozpoczęto prace nad nowa bronią. Budowa wewnętrzna projektowanej broni była wzorowana na przedwojennym czechosłowackim rkm-ie ZB26. W 1957 roku powstały pierwsze prototypy rkm-u. Ich próby trwały do 1962 roku. W 1966 roku nowy karabin został przyjęty do uzbrojenia jako "Kevyt Konekivääri malli 1962".
KwKK 62 był produkowany przez firmę Valmet Oy. Karabin maszynowy KwKK 62 był oferowany na eksport jako Valmet M62. Poza Finlandią znalazł się na uzbrojeniu armii Kataru.
Opis.
KvKK 62 jest bronią samoczynną. Zasada działania oparta o odprowadzanie części gazów prochowych przez boczny otwór lufy, z długim ruchem tłoka gazowego. KvKK 62 strzela z zamka otwartego. Zamek ryglowany przez przekoszenie.
KvKK 62 jest bronią zasilaną z taśmy ciągłej. Taśma magazynowana jest w skórzanym zasobniku mocowanym z prawej strony komory zamkowej.
Lufa zakończona szczelinowym tłumikiem płomienia, szybko wymienna. Do lufy zamocowany jest dwójnóg.
KvKK 62 wyposażony jest w łoże i chwyt pistoletowy. Kolba stała. Przyrządy celownicze mechaniczne (celownik krzywkowy z muszką), nastawy celownika 100 – 600 m co 100 m.

</doc>
<doc id="455494" url="https://pl.wikipedia.org/wiki?curid=455494" title="Gajowiec">
Gajowiec



</doc>
<doc id="455497" url="https://pl.wikipedia.org/wiki?curid=455497" title="Marymont (stacja metra)">
Marymont (stacja metra)

Marymont – stacja linii M1 metra w Warszawie zlokalizowana przy zbiegu ulic: Słowackiego, Popiełuszki i ul. Armii Krajowej. 
Została oddana do użytku 29 grudnia 2006 roku.
Opis stacji.
Stacja dwukondygnacyjna − peron oraz galeria (podobnie jak na stacji Dworzec Gdański). Peron–wyspa, o szerokości 10 metrów i długości 120 metrów. Na terenie stacji znajdują się publiczne toalety, bankomat oraz punkty handlowo-usługowe. Wnętrze jest wykończone granitem, stalą, szkłem i aluminium, przeważają kolory srebrny i niebieski.
Stacja położona jest przy skrzyżowaniu ulic Słowackiego i Popiełuszki, obok hali Marymonckiej. Wyjścia z głowicy północnej zostały skierowane w stronę alei Armii Krajowej, tam znajdują się windy. Na obu końcach stacji zostały umieszczone schody ruchome i stacjonarne.
Projekt stacji - Biuro Projektów AiB, Generalny Projektant Zdzisław Kostrzewa,
wnętrza - Agencja 3A - Agnieszka Sadkowska, Mirosław Duchowski.
Inne informacje.
W kwietniu 2007 roku przy stacji oddano do użytku pierwszy w Warszawie i w Polsce parking „Parkuj i Jedź”. 

</doc>
<doc id="455499" url="https://pl.wikipedia.org/wiki?curid=455499" title="Wibrioza">
Wibrioza

Wibrioza (łac. "Vibriosis genitalis bovis") – zakaźna, swoista choroba bakteryjna narządów rodnych bydła. Występuje na całym świecie.

</doc>
<doc id="455504" url="https://pl.wikipedia.org/wiki?curid=455504" title="Niewidoczny Uniwersytet">
Niewidoczny Uniwersytet

Niewidoczny Uniwersytet (ang. "Unseen University") – największa uczelnia magiczna w fikcyjnym świecie stworzonym przez Terry’ego Pratchetta – Świecie Dysku, mieszcząca się w Ankh-Morpork. Z uniwersytetu tego pochodzą prawie wszyscy magowie.
Nazwa uniwersytetu jest wzorowana na realnie istniejącym "Invisible College", z którego wywodzi się brytyjskie Royal Society.
Dewizą Niewidocznego Uniwersytetu jest: "Nunc id Vides, Nunc ne Vides" (łac. „Teraz widzisz, a teraz nie”).

</doc>
<doc id="455509" url="https://pl.wikipedia.org/wiki?curid=455509" title="Nekrobacyloza">
Nekrobacyloza

Nekrobacyloza () – wielopostaciowa zakaźna i zaraźliwa choroba bydła o przebiegu z reguły przewlekłym. Występuje zarówno u cieląt, jak i bydła dorosłego. Charakterystycznym objawem jest tworzenie się ognisk martwicowych w różnych narządach wewnętrznych oraz w skórze.

</doc>
<doc id="455511" url="https://pl.wikipedia.org/wiki?curid=455511" title="René Auberjonois (aktor)">
René Auberjonois (aktor)

René Murat Auberjonois (ur. 1 czerwca 1940 w Nowym Jorku, zm. 8 grudnia 2019 w Los Angeles) – amerykański aktor i reżyser.
Życiorys.
Jego matka Laure Louise Napoléone Eugénie Caroline Murat (1913–1986) była potomkinią Joachima Murata, króla Neapolu i Karoliny Bonaparte, siostry Napoleona Bonapartego, zaś jego ojciec Fernand Auberjonois był szwajcarskim pisarzem i dziennikarzem, nominowanym do nagrody Pulitzera. Był imiennikiem dziadka ze strony ojca, szwajcarskiego malarza postimpresjonisty René Auberjonoisa
Ojciec aktorów Remy’ego Auberjonois i Tessy Auberjonois.
Występował na deskach teatralnych, w tym na scenach Broadwayu. Często brał udział w dubbingu filmów animowanych. Grał też zmiennokształtnego konstabla Odo w serialu .

</doc>
<doc id="455512" url="https://pl.wikipedia.org/wiki?curid=455512" title="Trakt Św. Wojciecha">
Trakt Św. Wojciecha



</doc>
<doc id="455513" url="https://pl.wikipedia.org/wiki?curid=455513" title="Aleja Zwycięstwa (Gdańsk)">
Aleja Zwycięstwa (Gdańsk)



</doc>
<doc id="455515" url="https://pl.wikipedia.org/wiki?curid=455515" title="Ankh-Morpork">
Ankh-Morpork

Ankh-Morpork (w dawnym dialekcie "Ankhius et Morporkia") – fikcyjne miasto-państwo, największa aglomeracja Świata Dysku, zamieszkiwana przez wszelkie gatunki żyjących na Dysku istot rozumnych. Najsławniejszą i najstarszą dzielnicą są Mroki.
Pierwszą budowlą Ankh-Morpork była Wieża Sztuk Niewidocznego Uniwersytetu, wokół której powstała ta uczelnia i reszta miasta. Dawniej było królestwem, teraz ma na czele Patrycjusza (w początkach cyklu jest to lord Snapcase, następnie lord Vetinari). 
Ankh-Morpork leży nad rzeką Ankh, na osiowym krańcu Morza Okrągłego. 
W mieście znajduje się wiele barów, stowarzyszeń, opera, teatr "Disc" (odniesienie do ziemskiego Globe Theatre) oraz własna Straż Miejska. Znakiem rozpoznawczym Ankh-Morpork są dwa hipopotamy oraz sowa trzymająca krzyż Ankh, które znajdują się w herbie miasta.

</doc>
<doc id="455516" url="https://pl.wikipedia.org/wiki?curid=455516" title="C.W. Ceram">
C.W. Ceram

C.W. Ceram, właściwie Kurt Wilhelm Marek (ur. 20 stycznia 1915 w Berlinie, zm. 12 kwietnia 1972 w Hamburgu) – niemiecki dziennikarz, pisarz i krytyk.
Życiorys.
W czasie II wojny światowej był członkiem "Propagandatruppe". Jego prace z tego okresu to:
Po wojnie pisał pod pseudonimem, aby zdystansować się od wcześniejszej pracy propagandowej na rzecz III Rzeszy. Jego pseudonim to ananim, czyli czytany wspak anagram nazwiska z dodatkową zmianą litery „k” na „c”.
Kurt Marek był inicjatorem publikacji "A Woman in Berlin", autobiograficznej relacji niemieckiej kobiety (Marty Hillers) zgwałconej przez żołnierzy Armii Czerwonej podczas okupacji Berlina w 1945 roku.
Od 1945 roku był redaktorem w Wydawnictwie Rowohlta, a od 1947 roku został redaktorem naczelnym. Uzyskawszy dostęp do biblioteki archeologicznej w Oldenburgu, zafascynowany romantyką wielkich odkryć naukowych, zaczął pisać książkę "Bogowie, groby i uczeni. Powieść o archeologii" (1949, wyd. pol. 1958). Książka stała się światowym bestsellerem, została przetłumaczona na 28 języków, sprzedano 5 milionów jej egzemplarzy.
W 1953 roku przeprowadził się do USA. Inne książki pisarza to m.in.:

</doc>
<doc id="455520" url="https://pl.wikipedia.org/wiki?curid=455520" title="EinStein würfelt nicht">
EinStein würfelt nicht

EinStein würfelt nicht! – gra planszowa wymyślona przez niemieckiego profesora matematyki Ingo Althöfera. Gra ta była oficjalną grą niemieckich obchodów roku Einsteina (Światowy Rok Fizyki) w 2005 r.
Nazwa.
Nazwa EinStein würfelt nicht! jest grą słów w języku niemieckim, w którym "„ein Stein”" oznacza "„(jeden) kamień”" i nawiązuje do słynnego powiedzenia Einsteina – "„Bóg nie gra w kości”" (niem.: "„Der Herrgott würfelt nicht”"). Jednocześnie nazwa ta odnosi się do zasad gry, gdzie jeśli graczowi pozostanie jeden kamień, nie musi już rzucać kością.
Strategia.
Im mniej ma się pozostałych kamieni, tym szybciej się one poruszają, jednak jest wtedy większe prawdopodobieństwo, że wszystkie zostaną zbite. Z drugiej strony duża liczba własnych kamieni pozwala lepiej chronić swój róg. Dlatego istnieją dwie możliwe strategie gry: agresywna i defensywna. Przy grze agresywnej zbija się własne kamienie, aby szybciej dojść do rogu przeciwnika, przy defensywnej – stara się unikać zbijania, aby lepiej chronić własny róg.
Przy zbijaniu własnych kamieni, najbardziej opłacalna jest eliminacja kamieni o środkowych numerach (2-5), ponieważ przy ewentualnych wyrzuceniu kością takiego numeru jest możliwość wyboru jednego z dwóch kamieni.

</doc>
<doc id="455521" url="https://pl.wikipedia.org/wiki?curid=455521" title="Republika związkowa">
Republika związkowa



</doc>
<doc id="455523" url="https://pl.wikipedia.org/wiki?curid=455523" title="Dziekan Kolegium Kardynalskiego">
Dziekan Kolegium Kardynalskiego

Dziekan Kolegium Kardynalskiego – przewodniczący Kolegium Kardynalskiego w Kościele rzymskokatolickim, zawsze w randze kardynała biskupa. Do jego zwyczajowych zadań należy m.in. przewodniczenie uroczystościom pogrzebowym po śmierci papieża, odprawianie mszy na rozpoczęcie oraz przewodniczenie obradom konklawe. Zgodnie z paragrafem 4 kanonu 352 Kodeksu Prawa Kanonicznego z 1983 „"Dziekan Kolegium Kardynalskiego zobowiązany jest do stałego zamieszkania w Rzymie"”. Do 2020 długość kadencji dziekana była nieograniczona przepisami, a obecnie wynosi 5 lat (z możliwością przedłużenia). Dziekanowi odchodzącemu z urzędu przysługuje tytuł „dziekana emeryta”.
Historia urzędu.
Geneza urzędu dziekana Kolegium Kardynalskiego sięga czasów jeszcze sprzed uformowania się Kolegium Kardynalskiego na przełomie XI i XII wieku. Od VIII stulecia siedmiu (później sześciu) biskupów tzw. diecezji podmiejskich Rzymu zajęło szczególne miejsce u boku papieża i byli oni odtąd nazywani „kardynałami biskupami”. W ich kręgu, podczas uroczystości liturgicznych, podpisywania aktów urzędowych itp. ściśle przestrzegano porządku starszeństwa liczonego od daty nominacji na urząd kardynała-biskupa. Kardynał-biskup o najdłuższym stażu nosił tytuł "Prior Episcoporum", co można tłumaczyć jako "prymas [kardynałów] biskupów („pierwszy spośród kardynałów biskupów”)". Kiedy na przełomie XI i XII wieku doszło do uformowania się Kolegium Kardynałów, w skład którego oprócz biskupów weszli także kardynałowie prezbiterzy i diakoni, naturalną koleją rzeczy "Prior Episcoporum" stał się najwyższym rangą członkiem tego gremium. Począwszy od XIV wieku na jego określenie zaczęto zamiennie używać także terminu "Sacri Collegii Decanus", częściej jednak używano takich określeń, jak "Prior Episcoporum ac omnium Cardinalium", "Prior Cardinalium" czy "Primus Cardinalium". W XV wieku ustępujący pretendenci do tronu papieskiego w okresach wielkiej schizmy zachodniej oraz schizmy bazylejskiej otrzymywali godność kardynalską z zastrzeżeniem pierwszeństwa przed wszystkimi innymi kardynałami. Pomijając jednak przypadki byłych antypapieży, nic nie wskazuje, by do końca XV wieku funkcja ta traktowana była jako jakiś specjalny urząd, na który dokonywano formalnej nominacji; osobę ją pełniącą wyznaczał ogólnie znany porządek starszeństwa wśród kardynałów biskupów. Niewykluczone jednak, że już wtedy pomijano kardynałów biskupów nie będących rezydentami Kurii Rzymskiej.
Stopniowa instytucjonalizacja funkcji dziekana czy też prymasa Kolegium Kardynałów została zapoczątkowana przez papieża Juliusza II (1503–1513). 29 listopada 1503, a więc krótko po swoim wyborze na papieża, mianował on dotychczasowego prymasa (dziekana) Kolegium Kardynałów Oliviero Carafę kardynałem biskupem Ostia e Velletri. Od tego momentu datuje się ścisłe powiązanie tej diecezji z funkcją dziekana Świętego Kolegium, jak również upowszechnienie samej nazwy "Sacri Collegii Cardinalium Decanus". Po roku 1503 kardynał biskup, który zgodnie z porządkiem starszeństwa powinien stać się dziekanem Kolegium Kardynałów, obejmował tę funkcję dopiero po przeniesieniu go z dotychczasowej diecezji do diecezji Ostia e Velletri; zanim to nastąpiło, mógł on być co najwyżej „pełniącym obowiązki dziekana”. W przeciwieństwie do funkcji protodiakona lub protoprezbitera nie była to więc funkcja obejmowana z mocy samego prawa zgodnie z ustalonym porządkiem starszeństwa, lecz wymagała zatwierdzenia na konsystorzu przez samego papieża, poprzez przeniesienie danego kardynała do diecezji Ostia e Velletri. Tę unię personalną zatwierdzili papieże Paweł IV w 1555 i Grzegorz XIV w 1591.
Wprowadzenie przez Juliusza II obowiązku formalnej nominacji na urząd dziekański wkrótce spowodowało spory na tle obsady tego urzędu. W 1534 kardynał dziekan Alessandro Farnese został wybrany na papieża jako Paweł III, zwalniając tym samym diecezję Ostia e Velletri. Na konsystorzu 17 października 1534 o przeniesienie do tej diecezji i tym samym nominację na urząd dziekana poprosił kardynał Giovanni Piccolomini, który był najstarszym stażem kardynałem biskupem obecnym wówczas w Kurii Rzymskiej. Wniosek ten oprotestowali jednak francuscy kardynałowie, jako naruszający prawa ich rodaka François Guillaume de Clermont, którego nominacja na kardynała biskupa poprzedzała nominację Piccolominiego, ale który pełnił funkcję legata w Awinionie i nie rezydował w Kurii. Paweł III początkowo wstrzymał się z rozstrzygnięciem, ale ostatecznie 26 lutego 1535 dał pierwszeństwo Piccolominiemu jako rezydentowi Kurii. Kazus ten był jednym z powodów, dla którego dokonano formalnego uregulowania obsady urzędu dziekana Świętego Kolegium Kardynałów.
Pierwszą taką oficjalną regulacją była Konstytucja Pawła IV "Cum Venerabilis" z 22 sierpnia 1555 roku, która wprowadziła obowiązującą niemal nieprzerwanie aż do 1965 roku zasadę, że dziekanem Kolegium Kardynalskiego zostaje każdorazowo kardynał biskup o najdłuższym stażu kardynalskim (liczonym od momentu promocji na kardynała biskupa), z tym, że pod uwagę mieli być brani jedynie rezydenci Kurii Rzymskiej. Uznaniu za rezydenta nie stała na przeszkodzie czasowa nieobecność w Kurii zlecona przez papieża i spowodowana „sprawami publicznymi” ("ex causa publica").
Obowiązek rezydencji zniósł papież Benedykt XIII w 1724, jednak przywrócił go już jego następca Klemens XII w 1731. Nominacje na kardynała dziekana z pominięciem nierezydentów mających dłuższy staż niż nominat miały miejsce w 1535, 1537, 1555,p 1683, 1719 i 1721. Z kolei w 1763 kardynał Camillo Paolucci zrezygnował z objęcia należnego mu urzędu dziekańskiego z uwagi na zły stan zdrowia i w rezultacie dziekanem został następny w porządku starszeństwa kardynał Carlo Alberto Guidobono Cavalchini.
Reguły ustanowione przez Pawła IV co najmniej dwukrotnie sprawiły poważne trudności interpretacyjne:
W XVIII wieku dwukrotnie zdarzyły się odstępstwa od unii personalnej między urzędem dziekana a funkcją kardynała biskupa Ostia e Velletri:
W 1914 Pius X rozdzielił diecezję Velletri od diecezji Ostia i zniósł wprowadzony na początku XV w. zwyczaj przechodzenia kardynałów biskupów z jednej diecezji podmiejskiej do drugiej (tzw. "ius optandi"). Od tego czasu każdy kardynał biskup zachowuje swą pierwotnie otrzymaną diecezję aż do śmierci, a jeżeli obejmuje funkcję dziekana, dodatkowo obejmuje diecezję Ostia. Pius X utrzymał jeszcze regułę starszeństwa, jednak papież Paweł VI w "motu proprio" Sacro Cardinalium Consilio w 1965 zadecydował, że dziekan ma być swobodnie wybierany przez kardynałów biskupów ze swego grona. Paweł VI zdecydował też, że kardynałowie biskupi stali się biskupami wyłącznie tytularnymi swych diecezji. Dziekan w przypadku rezygnacji z tej funkcji (co od tamtego czasu zdarzyło się już trzykrotnie – w 1993, 2002 i 2019) zachowuje tytuł swej pierwotnie otrzymanej diecezji, natomiast tytuł diecezji ostieńskiej przechodzi na jego następcę. W 2019 papież Franciszek zadecydował, że dziekan będzie wybierany na pięcioletnią kadencję (z możliwością przedłużenia mandatu).
Subdziekani Kolegium Kardynalskiego.
Zastępcą dziekana jest subdziekan (wicedziekan) Kolegium Kardynalskiego. W przeszłości zwyczajowo obejmował diecezję Porto e Santa Rufina i wyznaczały go analogiczne jak w przypadku dziekana reguły starszeństwa, z tym, że nie dotyczył go obowiązek rezydencji w Kurii Rzymskiej. Od 1965 podobnie jak dziekan jest swobodnie wybierany przez kardynałów biskupów ze swego grona. Od tamtego czasu funkcję tę sprawowali:

</doc>
<doc id="455524" url="https://pl.wikipedia.org/wiki?curid=455524" title="Smells Like Teen Spirit">
Smells Like Teen Spirit

Smells Like Teen Spirit – singel amerykańskiego zespołu grunge’owego Nirvana, wydany w 1991 roku na albumie "Nevermind". Został napisany przez Kurta Cobaina, Krista Novoselica i Dave’a Grohla, produkcją zajął się zaś Butch Vig. Charakterystyczne cechy utworu to budowa zwrotka-refren, czteroakordowy riff użyty we wstępie oraz w refrenie, a także kontrast między cichymi i spokojnymi zwrotkami a głośnym, dynamicznym refrenem.
Sukces „Smells Like Teen Spirit” sprawił, że "Nevermind" trafił na szczyty list przebojów na początku 1992 – okresu, który często jest określany wyjściem rocka alternatywnego z podziemia. Utwór był pierwszym i największym przebojem Nirvany, uplasował się na 6. miejscu listy Hot 100 magazynu Billboard. Ponadto osiągnął w Stanach Zjednoczonych status platynowej płyty (co oznacza co najmniej milion sprzedanych egzemplarzy), podczas gdy album "Nevermind" w 1999 osiągnął w tym kraju status dziesięciokrotnej platynowej płyty, co oznacza sprzedaż ponad 10 milionów egzemplarzy.
Utwór zyskał również uznanie krytyków, zdobywając tytuł singla roku (i albumu roku dla "Nevermind") w plebiscycie Village Voice Pazz &amp; Jop i wygrywając dwukrotnie MTV Video Music Awards za teledysk. Został okrzyknięty „hymnem apatycznych dzieci” pokolenia X.
Historia utworu.
Nagrywanie.
W wywiadzie dla magazynu "Rolling Stone" w styczniu 1994 Kurt Cobain wyjawił, że „Smells Like Teen Spirit” był próbą napisania utworu w stylu Pixies, zespołu, który fascynował lidera Nirvany. Jak wyjaśnił:
Cobain zaczął pisać „Smells Like Teen Spirit” kilka tygodni przed rozpoczęciem sesji nagraniowej do albumu "Nevermind" w 1991. Gdy przedstawił wstępną wersję pozostałym członkom zespołu, utwór składał się tylko z głównego riffu oraz melodii refrenu. Krist Novoselic uznał, że melodia ta jest bezsensowna, więc Cobain kazał zespołowi przez półtorej godziny ćwiczyć tylko główny riff. W wywiadzie z 2001 Novoselic wspominał, że po ciągłym graniu tego samego fragmentu pomyślał: "Chwila. Może byśmy tak trochę to zwolnili? I zacząłem grać refren, a Dave – rytm na perkusji". W rezultacie wszyscy trzej członkowie zespołu są wymieniani jako autorzy.
Tytuł utworu wziął się z żartobliwego napisu, jaki farbą w sprayu wykonała na ścianie mieszkania Cobaina przyjaciółka wokalisty, Kathleen Hanna (wówczas wokalistka zespołu Bikini Kill): „Kurt pachnie jak Teen Spirit” (ang. "smells like Teen Spirit"). Cobain zinterpretował ten napis jako slogan nawiązujący do idei rewolucji, gdyż często rozmawiali razem o anarchii, punk rocku i na podobne tematy. W rzeczywistości Hanna miała na myśli dezodorant Teen Spirit, który właśnie pojawił się w sprzedaży i którego używała Tobi Vail (wówczas dziewczyna Cobaina, również z Bikini Kill). Wokalista twierdził później, że nie zrozumiał aluzji, gdyż o istnieniu dezodorantu tej marki dowiedział się dopiero kilka miesięcy po wydaniu singla.
„Smells Like Teen Spirit” był jednym z kilku utworów Nirvany powstałych w wyniku współpracy z producentem Butchem Vigiem od momentu pierwszych wspólnych sesji nagraniowych w 1990. Przed rozpoczęciem nagrań zespół wysłał Vigowi kasetę demo z próbnymi wersjami utworów, w tym „Smells Like Teen Spirit”. Mimo że dźwięk na taśmie był zniekształcony (zespół nagrywał przy ustawionej wysokiej głośności), producent uznał, że utwory są obiecujące. Nirvana zarejestrowała „Smells Like Teen Spirit” w studiu Sound City w Los Angeles w maju 1991. Vig zasugerował kilka zmian aranżacyjnych w utworze, m.in. przeniesienie gitarowej improwizacji do refrenu i skrócenie go. Zespół nagrał kluczowe ścieżki w trzech podejściach, wybierając drugą z zarejestrowanych wersji do umieszczenia na singlu.
Kompozycja.
Utwór jest utrzymany w tonacji f-moll, z głównym riffem złożonym z czterech power chordów (F5-B5-As5-Des5), granych przez Cobaina jako seria szesnastek z synkopami. W nagraniu akordy gitarowe zostały na siebie podwójnie nałożone, gdyż zespół, zgodnie ze słowami Viga, „chciał, by brzmiały potężniej”. Dość nietypowym zabiegiem było zagranie akordów enigmatycznych na czterech strunach, przez co okazjonalnie przechodzą one w akordy typu „sus”. Ponieważ zaś akordów enigmatycznych nie można zaliczyć ani do skali molowej, ani do durowej, przypominają one progresję I-IV-bIII-bVI. Rikky Rooksby pisał o tym: "To asymetryczna natura riffu Cobaina czyni go tak świetnym". Słuchacze często zauważali, że utwór przywodzi na myśl przebój grupy Boston z 1976, „More Than a Feeling”. Sam Cobain częściowo potwierdził tę opinię, mówiąc że "to był skopiowany riff. Jest bardzo podobny do riffu Boston albo do [utworu] „Louie Louie”".
„Smells Like Teen Spirit” wykorzystuje dość konwencjonalną strukturę, składającą się z cztero-, ośmio- i 12-taktowych sekcji, w tym ośmiotaktowe strofy, ośmiotaktowy wstęp do refrenu i refren i 12-taktowy refren główny. Pomiędzy elementami struktury utworu występują wyraźne przejścia w głośności i dynamice. Ta budowa, cechująca się "cichymi zwrotkami z chwiejnym, przepuszczonym przez efekt chorus dźwiękiem gitary i następującymi po nich wielkimi, głośnymi, inspirowanymi hardcore punkiem refrenami", stała się często powielanym wzorcem w rocku alternatywnym.
Utwór rozpoczyna Cobain, grając główny riff, po czym uruchamia przesterowanie w momencie, gdy włącza się reszta zespołu. Podczas strof Cobain gra prostą, dwunutową partię gitarową, a Novoselic – ośmionutową linię basu, stanowiącą zarys progresji akordów. Następnie Cobain powtarza te same dwie nuty w każdym takcie, śpiewając frazę „Hello, hello, hello, how low”, po czym kontynuuje w „głośnej” części refrenu główny riff. Po drugim refrenie Cobain gra 16-taktowe gitarowe solo, które naśladuje melodię jego śpiewu w strofie i „cichej” części refrenu. Trzecia i ostatnia strofa jest wydłużona przez Cobaina, powtarzającego wielokrotnie wers „A denial” mocno nadwerężonym (podczas wcześniejszych partii utworu) głosem.
Wydanie i odbiór.
„Smells Like Teen Spirit” został wydany 10 września 1991 jako pierwszy singel z albumu "Nevermind" i pierwsze nagranie zespołu pod szyldem wytwórni Geffen Records. Nie liczono na to, że stanie się przebojem, jednak singel trafił do studenckich rozgłośni radiowych i stacji grających alternatywnego rocka, które zaczęły często go odtwarzać. Danny Goldberg z firmy menedżerskiej Nirvany (Gold Mountain) przyznał później: "Nikt z nas nie słyszał w tym crossoverowego singla, ale publika to natychmiast usłyszała (...) Usłyszeli go w alternatywnym radiu i ruszyli niczym lemingi, by go kupić". Teledysk miał swoją premierę w nadawanym późną nocą programie MTV, "120 Minutes", poświęconym rockowi alternatywnemu. Stał się na tyle popularny, że stacja zaczęła go emitować również w ciągu dnia. Wkrótce album "Nevermind" zaczął się sprzedawać w tempie tysięcy kopii na tydzień, spychając "Dangerous" Michaela Jacksona z pierwszej pozycji zestawienia najlepiej sprzedających się albumów (według magazynu Billboard) w styczniu 1992.
Utwór był nie tylko sukcesem komercyjnym, ale także zdobył uznanie krytyków. W 1991 zdobył pierwsze miejsca w corocznych plebiscytach "Village Voice Pazz &amp; Jop" oraz "Melody Maker", zaś na liście najlepszych singli roku magazynu "Rolling Stone" osiągnął miejsce drugie. Znalazł się też na szóstym miejscu zestawienia najlepszych singli według magazynu Billboard, podczas gdy "Nevermind" w tym samym tygodniu osiągnął pierwszą pozycję wśród albumów. Po zdobyciu pierwszego miejsca na liście Modern Rock Tracks otrzymał status platynowej płyty od Recording Industry Association of America. Mimo to wiele amerykańskich stacji CHR niechętnie odtwarzało utwór w normalnym czasie antenowym, poprzestając na godzinach nocnych. Utwór okazał się sukcesem również w innych krajach, na przykład w Wielkiej Brytanii zajął siódme miejsce na listach przebojów, spędzając na nich łącznie 184 tygodnie. Został dwukrotnie nominowany do Nagrody Grammy, w kategoriach: Best Hard Rock Performance oraz Best Rock Song, przegrał jednak rywalizację z utworami: „Give It Away” Red Hot Chili Peppers oraz „Laylą” Erica Claptona. Nagrodzenie 20-letniej piosenki Claptona (na dodatek w jej akustycznej aranżacji) w kategorii rockowej zamiast „Smells Like Teen Spirit” zostało nazwane przez magazyn "Entertainment Weekly" "jednym z 10 największych nieporozumień w historii Grammy".
W 1992 Michael Azerrad pisał o utworze na łamach magazynu "Rolling Stone": "jest hymnem (a może antyhymnem?) generacji 'dlaczego pytać dlaczego?'. Tylko nie nazywajcie Cobaina głosem pokolenia". W podobnym tonie wypowiadali się inni przedstawiciele prasy muzycznej. The New York Times zauważył, że „Smells Like Teen Spirit” mógłby być nową wersją „Anarchy in the U.K.” grupy Sex Pistols "gdyby nie gorzka ironia przebijająca z tytułu. Nikt nie wie tak dobrze jak Nirvana, że nastoletni duch jest taśmowo rozlewany do butelek, opakowywany w folię i sprzedawany". Zespół czuł się niekomfortowo z powodu sukcesu singla i na późniejszych koncertach na przekór temu nie wykonywał „Smells Like Teen Spirit”. Na krótko przed wydaniem następnego albumu, "In Utero", Novoselic zaznaczył: "gdyby nie ‘Teen Spirit’, nie wiem jak by było z Nevermind", dodając: "nie ma następnych ‘Teen Spiritów’ na In Utero". Cobain wyjaśnił niechęć do wykonywania utworu na żywo: "Ciągle lubię ‘Teen Spirit’, ale teraz prawie wstydzę się go grać (...) Wszyscy są tak bardzo skupieni na tym kawałku".
Utwór cieszył się uznaniem krytyków jeszcze długo po swojej premierze. W 2000 MTV i "Rolling Stone" umieściły „Smells Like Teen Spirit” na trzecim miejscu swojej wspólnej listy 100 najpopularniejszych utworów, tuż za „Yesterday” Beatlesów i „(I Can’t Get No) Satisfaction” Rolling Stonesów. Projekt „Songs of the Century” organizacji Recording Industry Association of America z 2001 przyznał utworowi miejsce 80. Magazyn "NME" nagrodził przebój Nirvany drugim miejscem na liście „100 najlepszych singli wszech czasów”, zaś w 2003 VH1 umieścił „Smells Like Teen Spirit” na szczycie swojej listy „100 największych hitów ostatnich 25 lat”. W tym samym roku utwór zajął trzecią pozycję w plebiscycie zorganizowanym przez magazyn "Q". Na liście 500 utworów wszech czasów magazynu Rolling Stone z 2004 utwór uplasował się na miejscu dziewiątym, opisany jako "fala uderzeniowa, która zmiotła ociągający się jive lat 80. z mapy muzyki popularnej". W odróżnieniu od większości gazet i magazynów muzycznych tygodnik "Time", wypowiadając się o "Nevermind", uznał „Smells Like Teen Spirit” za "być może najgorszy utwór na albumie".
Tekst i interpretacja.
Tekst „Smells Like Teen Spirit” może być niełatwy do zrozumienia dla słuchaczy (co jest spowodowane absurdalną treścią i gardłowym, niewyraźnym śpiewem Cobaina). Problem został spotęgowany przez fakt, że broszura dołączona do "Nevermind" nie zawierała tekstów utworów (poza krótkimi fragmentami). Sposób nagrania i poziom czytelności tekstu spowodował trudności w nadawaniu „Smells Like Teen Spirit” przez stacje radiowe. Agent Geffen Records zrelacjonował słowa przedstawicieli jednej ze stacji radiowych:
MTV przygotowała wersję teledysku, w której na dole ekranu pojawiał się tekst utworu. Teledysk był nadawany w okresie zmiany repertuaru stacji na bardziej rockowy. Słowa utworu zostały umieszczone w broszurce dołączonej do singla „Lithium”, wydanego w 1992. Amerykański krytyk Dave Marsh stwierdził, że „Smells Like Teen Spirit” to "„Louie Louie” lat 90.", a o swoich próbach odszyfrowania znaczenia słów napisał:
„Smells Like Teen Spirit” często jest odbierany jako hymn rewolucji nastolatków, a teledysk dostarczył dodatkowych przesłanek, by opowiadać się za taką interpretacją. W książce Michaela Azerrada "Come as You Are: The Story of Nirvana" Cobain ujawnił, że czuł potrzebę opisania środowiska, z jakim stykał się w okresie dojrzewania. Książka "Teen Spirit: The Stories Behind Every Nirvana Song" opisuje utwór jako "typowy dla Cobaina mroczny sposób poszukiwania znaczenia i jego braku". Azerrad przedstawił zestawienie sprzecznych ze sobą tekstów Cobaina (np. „Fajnie jest przegrywać i udawać”) i stwierdził:
Charles R. Cross w swojej biografii Kurta Cobaina "Cięższy od nieba" (tytuł oryg.: "Heavier Than Heaven") twierdzi, że tekst do „Smells Like Teen Spirit” był zainspirowany nie tylko gniewem, znudzeniem i ironią. Uważa, że specyficzny wydźwięk słów utworu jest spowodowany zerwaną znajomością Cobaina z jego byłą partnerką, Tobi Vail. Cross cytuje jeden z wersów utworu: "Jest znudzona i pewna siebie" i pisze, że utwór "nie może być o nikim innym". Swój argument autor popiera teorią, że teksty utrzymane w podobnym klimacie są spotykane zarówno w poprzednich utworach Nirvany, jak i w pierwowzorach tekstu „Teen Spirit” (np. "kto będzie królem i królową nowego odrzuconego pokolenia nastolatków?").
Cobain powiedział tuż po wydaniu singla:
Perkusista zespołu Dave Grohl stwierdził, że utwór nie ma żadnego przekazu i powiedział:
Teledysk.
„Smells Like Teen Spirit” był pierwszym teledyskiem wyreżyserowanym przez Samuela Bayera, współpracującego później z takimi artystami, jak Green Day, Metallica i The Smashing Pumpkins. Grupa zatrudniła Bayera głównie dlatego, że miał niskie wymagania co do swojego wynagrodzenia. Zespół chciał, by teledysk został utrzymany w klimacie punkowym, dlatego też w trakcie przedstawiony w nim szkolny koncert kończy się destrukcją sceny. Są w nim też obecne nawiązania do filmów "Over the Edge" w reżyserii Jonathana Kaplana (1979) i "Rock ’n’ Roll High School", w którym wystąpił zespół Ramones. Nagrania dokonano w Culver City w Kalifornii. Wideo przedstawia zespół grający w sali gimnastycznej koncert dla uczniów szkoły średniej. W tle widoczne są cheerleaderki ubrane w czarne sukienki z anarchistycznymi symbolami wyszytymi z przodu. Pod koniec teledysku zgromadzonych uczniów ogarnia szał – niszczą wystrój sali oraz instrumenty zespołu. Statyści grający uczestników koncertu zostali zmuszeni do pozostania na swoich miejscach przez całe popołudnie przeznaczone na nagrywanie (proces powtarzano wielokrotnie). Bayer po namowach Cobaina pozwolił statystom na moshing w trakcie grania ostatniego refrenu utworu. Cobain powiedział:
Cobain nie zaakceptował zakończenia teledysku zaproponowanego przez Bayera i stworzył własne. W ostatecznej wersji teledysku wykorzystano wersję Cobaina. Dodano do niej ujęcie przedstawiające twarz wokalisty w całości, podczas gdy przez dłuższy czas trwania teledysku jest ona zasłonięta. Bayer w jednym z późniejszych wywiadów powiedział, że Cobain był jednym z niewielu artystów, z którym pracował, który nie zwracał uwagi na próżność i brak oryginalności teledysku. Jak wyznał: "Teledysk zawierał coś, co idealnie opisywało zespół".
Teledysk, podobnie jak sam utwór, został dobrze przyjęty przez krytykę. David Fricke z magazynu "Rolling Stone" opisał utwór jako "najlepszy koncert, jaki można sobie wymarzyć". „Teen Spirit” zwyciężył w sondzie przeprowadzonej w 1991 przez magazyn "Pazz &amp; Jop" w kategorii wideo. Nirvana zdobyła też w dwóch kategoriach nagrodę MTV Video Music Awards w 1992 roku: MTV Video Music Award for Best New Artist i MTV Video Music Award for Best Alternative Video. Teledysk został wpisany w 2000 do Księgi rekordów Guinnessa jako najczęściej nadawany w telewizji MTV Europe. W późniejszych latach Amy Finnerty, ówcześnie członek Wydziału Programowania MTV, stwierdziła, że „Teen Spirit” "zmienił oblicze i wygląd MTV" oraz "dał MTV nową świeżość, nową generację muzyki do pokazywania i sprzedawania". Telewizja VH1 umieściła debiut „Teen Spirit” na 18. miejscu swojej listy „100 najlepszych Rock &amp; Rollowych momentów w telewizji” swój wybór argumentując: "Teledysk wszedł do kultury rockowej z wielkim impetem, przynosząc nową świeżość i siłę w muzyce i kulturze". W 2001 VH1 umieściła dzieło Nirvany na 4. miejscu listy „100 najlepszych teledysków”. Powstawały też parodie, w tym autorstwa Weird Ala Yankovica – „Smells Like Nirvana” i Boba Sinclaira – „Rock This Party (Everybody Dance Now)”.
W grudniu 2019 klip osiągnął miliard wyświetleń na platformie YouTube.
Występy na żywo.
„Smells Like Teen Spirit” został zagrany na żywo po raz pierwszy 17 kwietnia 1991 w OK Hotel w Seattle. Zapis koncertu znajduje się na DVD dołączonym do box setu "With the Lights Out" – fragmenty tego występu znajdują się na płycie DVD dołączonej do ekskluzywnej reedycji "Nevermind" oraz na ścieżce dźwiękowej filmu "Hype!". Ponieważ tekst utworu w momencie jego pierwszego wykonania na koncercie nie był jeszcze ukończony, istnieją rozbieżności pomiędzy wersją pierwotną (zagraną 17 kwietnia 1991) a ostateczną. Na przykład utwór zagrany na pierwszym koncercie zaczynał się od wersu „Come out and play, make up the rules”, podczas gdy wersja późniejsza zaczyna się od słów „Load up on guns, bring your friends”. Nagranie wersji pierwotnej dostępne jest na box secie "With the Lights Out" oraz na '. Podobne do pierwotnej postaci nagranie koncertu znajduje się na filmie '.
Nirvana często odgrywała utwór na żywo ze zmienionym (w stosunku do wersji studyjnej) tempem i zmodyfikowanym tekstem. Niektóre wykonania koncertowe posiadają wers „our little group has always been” zmieniony na „our little tribe has always been” – ta wersja obecna jest na albumie koncertowym "From the Muddy Banks of the Wishkah", wydanym w 1996. "Rolling Stone" ocenił ten wariant: "Gitara Cobaina wymyka się z muzycznych granic utworu, krzesając nowe życie z tego już prawie ogranego do szczętu hitu". Podczas występu Nirvany w nadawanym przez telewizję BBC programie "Top of the Pops" zespół nie zgodził się na odegranie pierwotnej wersji i Cobain zaśpiewał utwór, co było dla niego nietypowe, słabym i niskim głosem oraz zmodyfikował kilkanaście wersów tekstu (np. „Load up on guns, bring your friends” zmienił na „Load up on drugs, kill your friends”). W jednym z późniejszych wywiadów Cobain wyznał, że starał się naśladować wokalistę The Smiths, Morrisseya. Magazyn "The Observer" stwierdził, że występ Nirvany przyczynił się do wejścia „Teen Spirit” do pierwszej dziesiątki brytyjskich list przebojów. Gdy w 2006 zakończono nadawanie programu "Top of the Pops", "The Observer" umieścił ówczesne wykonanie „Smells Like Teen Spirit” na 3. miejscu spośród wszystkich, jakie miały miejsce w historii programu. Wersja ta znajduje się na albumie wideo "Live! Tonight! Sold Out!!" wydanym w 1994.
Covery utworu.
Jednym z pierwszych coverów była fortepianowa wersja autorstwa Tori Amos, umieszczona na EP „Crucify”, którą Cobain ocenił jako "dobrą, śniadaniową, lekką alternatywę dla utworu". Jazzowe trio The Bad Plus nagrało utwór na swoim albumie "These Are the Vistas", własne wersje stworzyły też grupy Melvins i Xorcist. Tribute albumy zawierające „Smells Like Teen Spirit” nagrali: Blanks 77 ("Smells Like Bleach: A Punk Tribute to Nirvana") i Beki Bondage ("Smells Like Nirvana"), obydwa te albumy wydano w 2000. Swingową wersję stworzył w 2005 gwiazdor muzyki z lat 50., Paul Anka, w 2006 grupa Flyleaf nagrała utwór na potrzeby serwisu Launchcast, zaś Patti Smith w 2007 do swojego wykonania, zamieszczonego na albumie "Twelve", dołączyła fragmenty własnej poezji.
W wersji zespołu The Moog Cookbook nagranie oparte jest na dźwięku syntezatora (zostało umieszczone na albumie "The Moog Cookbook"). Japoński artysta Dokaka stworzył wersję, której podstawą jest beatbox. Z kolei brytyjska grupa The Flying Pickets nagrała cover a cappella utworu, który znalazł się na albumie "The Original Flying Pickets: Volume 1".
Dzieło Nirvany było na przestrzeni lat adaptowane do różnych celów. Niemiecka grupa Atari Teenage Riot użyła sampla „Smells Like Teen Spirit” w swoim utworze „Atari Teenage Riot” z albumu "Burn, Berlin, Burn!" wydanego w 1997. Zespół Balloon użył motywu z utworu w „Monstersound”. Nieco zmieniona wersja instrumentalna nagrania (została zatytułowana „Self High-Five”, by uniknąć komplikacji prawnych związanych z naruszeniem praw autorskich) została wyprodukowana przez World Championship Wrestling jako utwór grany na wejście dla zawodnika Diamond Dallas Page. Żartobliwy, kabaretowy cover utworu został zaprezentowany w musicalu "Moulin Rouge!".
W 2013 roku Jay-Z i Justin Timberlake nagrali utwór Holy Grail na album "Magna Carta... Holy Grail", gdzie wykorzystano interpolację piosenki. 
„Smells Like Teen Spirit” stał się też inspiracją dla twórców parodii. Weird Al Yankovic nawiązał do utworu w piosence „Smells Like Nirvana” (1992).
Listy utworów i formaty singla.
Wersja singlowa utworu (ukazana na teledysku) jest krótsza od wersji albumowej o ok. 30 sekund. Usunięte zostały dwa powtórzenia riffu na początku utworu, podobnie pierwsza sekcja partii solowej. Ponadto singel błędnie podaje długość utworu „Even in His Youth” (4:20).

</doc>
<doc id="455525" url="https://pl.wikipedia.org/wiki?curid=455525" title="Włodzimierz Sawczuk">
Włodzimierz Sawczuk

Włodzimierz Sawczuk (ur. 16 sierpnia 1925 w Białymstoku, zm. 4 grudnia 2010 w Warszawie) – generał broni Wojska Polskiego, szef Głównego Zarządu Politycznego WP (1972–1980), wiceminister obrony narodowej. Poseł na Sejm PRL VII i VIII kadencji.
Życiorys.
Służba wojskowa.
Syn Jana i Tekli. W latach 1944–1946 służył jako dowódca drużyny w 3 Pułku Piechoty 1 Dywizji Piechoty im. Tadeusza Kościuszki. Uczestniczył w walkach o Berlin. Po wojnie służył jako szef kompanii, a następnie dowódca plutonu i kompanii 3 PP. W latach 1949–1951 był sekretarzem Komitetu Partyjnego Warszawskiego Okręgu Wojskowego. W latach 1951–1952 przebywał w Moskwie na Wyższym Kursie Akademickim przy Wojskowej Akademii Politycznej im. Lenina. Przez kolejne trzy lata był zastępcą dowódcy dywizji piechoty do spraw politycznych. W latach 1956–1961 pełnił służbę w Głównym Zarządzie Politycznym WP, gdzie przez 2 lata był starszym instruktorem oddziału, a następnie szefem Oddziału II Inspekcji Zarządu I Organizacyjnego. W 1961 skierowany został do Moskwy na studia w Wojskowej Akademii Sztabu Generalnego Sił Zbrojnych ZSRR im. K. Woroszyłowa. W lipcu 1965 został szefem Zarządu Politycznego – zastępcą dowódcy Śląskiego Okręgu Wojskowego do spraw politycznych. 29 września 1966 roku na mocy uchwały Rady Państwa PRL awansowany na generała brygady. Nominację wręczył mu w Belwederze przewodniczący Rady Państwa PRL Edward Ochab. Od lipca do października 1968 był zastępcą dowódcy 2 Armii WP do spraw politycznych, z którą uczestniczył w operacji „Dunaj”. W 1971 został zastępcą szefa, a 8 czerwca 1972 został wyznaczony na stanowisko szefa Głównego Zarządu Politycznego WP (na miejsce gen. dyw. Jana Czapli). W październiku 1972 na mocy uchwały Rady Państwa PRL awansowany do stopnia generała dywizji. Nominację odebrał w Belwederze 11 października 1972 z rąk przewodniczącego Rady Państwa Henryka Jabłońskiego. Równocześnie, od 10 października 1973, piastował urząd wiceministra obrony narodowej. W październiku 1975 na mocy uchwały Rady Państwa PRL awansowany do stopnia generała broni. Nominację wręczył mu 10 października 1975 w Belwederze I sekretarz KC PZPR Edward Gierek.
Usunięty ze stanowiska szefa Głównego Zarządu Politycznego WP i wiceministra obrony narodowej w maju 1980, w lipcu 1982 przeniesiony do służby dyplomatycznej i mianowany ambasadorem nadzwyczajnym i pełnomocnym PRL w Libii. Na tym stanowisku pozostawał do czerwca 1986, po czym przebywał w dyspozycji ministra obrony narodowej. W dniu 24 marca 1988 przeniesiony w stan spoczynku w wieku 62 lat.
Po jego śmierci w prasie nie został opublikowany ani jeden nekrolog. Pochowany na Cmentarzu Wojskowym na Powązkach w Warszawie bez asysty wojskowej (kwatera FII-10-13). W pogrzebie wzięli udział m.in. generałowie Józef Baryła i Mieczysław Michalik.
Działalność polityczna.
Od sierpnia 1949 był członkiem Polskiej Zjednoczonej Partii Robotniczej. W 1951 był sekretarzem podstawowej organizacji partyjnej przy Sztabie Warszawskiego Okręgu Wojskowego. W 1953 został członkiem egzekutywy Komitetu Wojewódzkiego PZPR w Zielonej Górze. W latach 1971–1975 pełnił funkcję członka Centralnej Komisji Kontroli Partyjnej PZPR, a w latach 1975–1981 członka Komitetu Centralnego PZPR. W latach 1976–1985 był posłem VII i VIII kadencji Sejmu PRL.
Opinie.
W swoich wspomnieniach z 1992 zatytułowanych „Stan wojenny dlaczego?” (s. 158) Wojciech Jaruzelski następująco wyraził się o generale: "„Sawczuk – początkowo oficer liniowy. Ale od wielu lat w aparacie politycznym. Dobry organizator. Energiczny, stanowczy, władczy. Z czasem przeradzało się to coraz bardziej w sztywność, arbitralność, obcesowość. Kolidowało zwłaszcza z funkcją polityczną, z koniecznością pozyskiwania, zjednywania ludzi. Dlatego spowodowałem jego odejście z funkcji szefa Głównego Zarządu Politycznego. Mogę zrozumieć jego rozgoryczenie”".
W latach 70. gen. Włodzimierz Sawczuk słynął w WP z wyjątkowej bezwzględności i brutalności wobec podwładnych. Mówią o tym otwarcie w swoich wspomnieniach m.in. gen. Wojciech Jaruzelski i Mieczysław Rakowski.
Życie prywatne.
Mieszkał w Warszawie. Żonaty z Barbarą z domu Szymańską (1925–2013). Małżeństwo miało dwóch synów.

</doc>
<doc id="455528" url="https://pl.wikipedia.org/wiki?curid=455528" title="Pistolet Mannlicher M1894">
Pistolet Mannlicher M1894

Mannlicher M1894 – pierwszy pistolet samopowtarzalny skonstruowany przez Ferdinanda Mannlichera.
Opis.
M1894 był bronią samopowtarzalną. Zasada działania oparta na wyrzucie lufy. Pistolet posiadał nieruchomy zamek połączony ze szkieletem. Po wystrzale lufa była wyrzucana do przodu. W czasie tego ruchu napinała sprężynę powrotną umieszczoną naokoło lufy. Jednocześnie następowała ekstrakcja łuski. Następnie lufa powracała w tylne położenie nasuwając się na nowy nabój i napinając kurek. Mechanizm uderzeniowy kurkowy, z kurkiem wewnętrznym.
M1894 był zasilany z jednorzędowego magazynka pudełkowego o pojemności pięciu naboi. Stały magazynek znajdował się w chwycie pistoletowym i był ładowany przy pomocy łódki.
Przyrządy celownicze mechaniczne, stałe (muszka i szczerbinka).

</doc>
<doc id="455529" url="https://pl.wikipedia.org/wiki?curid=455529" title="Stanisław Niwiński (aktor)">
Stanisław Niwiński (aktor)

Stanisław Niwiński (ur. 8 maja 1932 w Warszawie, zm. 4 maja 2002 tamże) – polski aktor. 
Edukacja.
Po ukończeniu Zasadniczej Szkoły Zawodowej o kierunku zegarmistrzowskim w Krakowie, a następnie Liceum Techniki Dentystycznej, zamierzał zostać lekarzem. Rozpoczęte studia na krakowskiej Akademii Medycznej przerwał i zdał egzaminy do Państwowej Wyższej Szkoły Aktorskiej w Krakowie, którą ukończył w 1956. 
Kariera.
W latach 1956–1958 był związany z Teatrem im. Stefana Żeromskiego w Kielcach, gdzie zadebiutował w roli Wacława w "Zemście" Aleksandra hr. Fredry w reż. Tadeusza Kubalskiego (1956), a następnie zagrał Jacka w "Bracie marnotrawnym" Oscara Wilde’a (1957) w reż. Ireny i Tadeusza Byrskich, Gustawa w "Ślubach panieńskich" Fredry (1957), Helikona w "Kaliguli" Alberta Camus (1957) w reż. Tadeusza Byrskiego, Maka Yksa w "Pierścieniu Wielkiej Damy" Cypriana Kamila Norwida (1958) w reż. Olgi Koszutski i Janka w "Kocie w butach" Zenona Laurentowskiego (1958) w reż. Lidii Rybotyckiej. W latach 1958–1959 występował w Teatrze Dramatycznym w Poznaniu, m.in. jako Pan Młody w "Weselu" Stanisława Wyspiańskiego (1959) w reż. Tadeusza Byrskiego. W latach 1959–1963 był aktorem Teatru Śląskiego w Katowicach. Od 1963 występował w teatrach warszawskich: Klasycznym (1963–1965), Ateneum (1965–1967) i Polskim (1967–1997).
W latach 1965–1998 współpracował z Teatrem Polskiego Radia.
Rozpoznawalność przyniosła mu rola rotmistrza Zaremby w serialu "Czarne chmury" (1973). Wystąpił w kultowych filmach takich jak "Czarne skrzydła" (1962) Ewy i Czesława Petelskich, "Gdzie jest generał..." (1963) Tadeusza Chmielewskiego, "Powrót doktora von Kniprode" (1965) Huberta Drapelli i "Śmierć w środkowym pokoju" (1965) Andrzeja Trzosa-Rastawieckiego, a także w serialach: "Stawka większa niż życie" (1968; w 10. odcinku serii) jako porucznik Neumann, "Chłopi" (1972) jako Pietrek, parobek Boryny, "Karino" (1974) jako Rusin, "Pogranicze w ogniu" (1988) jako Wojciech Matusiak, ojciec Doroty i "Trzy szalone zera" (1999) w roli dyrektora radia.
Życie prywatne.
W 1954 na planie filmu "Godziny nadziei" Jana Rybkowskiego poznał aktorkę Annę Ciepielewską. Wkrótce złożyli przysięgę małżeńską, mieli syna Grzegorza. W 1978 na pokładzie statku MS Batory podczas bankietu w ramach festiwalu filmowego Niwiński poznał młodszą o 18 lat Annę Majewską (ur. 1950; zm. 2019). Niwiński rozstał się z żoną i zamieszkał z nową partnerką. Mieli syna Sebastiana. Początkowo Majewska nie chciała brać ślubu, jednak z czasem Niwiński przekonał żonę do zmiany zdania.
Śmierć.
Zmarł nagle 4 maja 2002 w warszawskim szpitalu; kilka dni przed 70. urodzinami. Pochowany wraz z żoną Anną na cmentarzu Powązki Wojskowe w Warszawie (kwatera E-14-12).

</doc>
<doc id="455534" url="https://pl.wikipedia.org/wiki?curid=455534" title="Freaky Styley">
Freaky Styley

Freaky Styley – drugi album grupy Red Hot Chili Peppers z 1985, wydany przez wytwórnię EMI America. 
W nagraniu płyty jako gitarzysta wziął udział Hillel Slovak, a w roli producenta wystąpił funkowy guru George Clinton. Choć otwierający album "Freaky Styley" utwór "Jungle Man" jest w zwrotce trochę podobny do "True Man Don't Kill Coyotes", to już na jego wysokości wiadomo, że nowy materiał pozbawiony jest wad debiutu. Pierwszy utwór wybrano na singel i wideoklip. "Freaky Styley" przynosi sporo niespodzianek. W "Battle Ship" to agresywna mieszanka funka z punk rockiem, dynamiczny jest też "Catholic School Girls Rule" (następny singel i wideoklip). Oba należą do najkrótszych utworów - pięć takich miniaturek występuje obok siebie. Wśród nich znajduje się też miniballada "Lovin' And Touchin"' oraz "Sex Rap" z bardzo gęstym, popisowym wstępem perkusyjnym i gitarowym solo. 
Na "Freaky Styley" znalazły się przeróbki "Hollywood" z repertuaru The Meters i "If You Want Me To Stay", kompozycja Sly and the Family Stone. Pierwszy przynosi wyjątkowo bogatą fakturę dźwięków, zmiany dynamiczne. Obecne są instrumenty dęte i oszczędna, zagrana z wyczuciem solówka Slovaka. Z kolei "If You Want Me To Stay" przenosi nas na soulową dyskotekę lat 70. XX w.

</doc>
<doc id="455535" url="https://pl.wikipedia.org/wiki?curid=455535" title="Gracjan Bojar-Fijałkowski">
Gracjan Bojar-Fijałkowski

Gracjan Bojar-Fijałkowski pseud. „Bojar”, „Żegota” (ur. 21 października 1912 w Bobrownikach, zm. 24 grudnia 1984 w Koszalinie) – polski pisarz, historyk, badacz słowiańskiej przeszłości Polski i okresu hitlerowskiej okupacji, oficer kawalerii Wojska Polskiego i Armii Krajowej.
Życiorys.
Urodził się w rodzinie Adolfa i Władysławy z d. Olejniczak. Absolwent gimnazjum koedukacyjnego w Rypinie. Tradycje wojskowe w rodzinie, utrwalone udziałem starszych braci w walkach o niepodległą Polskę: gen. bryg. Czesław Młot-Fijałkowski (1892–1944), ppłk Stefan Fijałkowski (1899–1966) AK „Baca”, „Młotek” i rtm. Kajetan Fijałkowski (1915–1975) AK „Rafał”, zdecydowały o wybraniu podobnej drogi życia. Czterej bracia zostali odznaczeni wieloma odznaczeniami w tym każdy z nich otrzymał Order Virtuti Militari. 
Był absolwentem Szkoły Podchorążych Kawalerii w Grudziądzu. 4 sierpnia 1934 Prezydent RP Ignacy Mościcki mianował go podporucznikiem ze starszeństwem z 15 sierpnia 1934 i 54. lokatą w korpusie oficerów kawalerii, a Minister Spraw Wojskowych wcielił do 9 Pułku Strzelców Konnych w Grajewie. Na porucznika został awansowany ze starszeństwem z 19 marca 1938 i 54. lokatą w korpusie oficerów kawalerii. W marcu 1939 pełnił służbę w macierzystym pułku na stanowisku dowódcy plutonu w szwadronie karabinów maszynowych.
W czasie kampanii wrześniowej walczył w 103 Pułku Szwoleżerów należącym do Brygady Rezerwowej Kawalerii Wołkowysk. Internowany 24 listopada 1939 na terenie Litwy, uciekł z obozu i podczas próby przedostania się do Francji został aresztowany i osadzony w obozie w Kalwarii Suwalskiej skąd ponownie uciekł. Od grudnia 1941 wraz z żoną w szeregach ZWZ i Armii Krajowej. Skierowany do pracy konspiracyjnej jako szef łączności w obwodach biłgorajskim i sandomierskim. W nocy 7/10 lipca 1943 został aresztowany i osadzony w niemieckim obozie koncentracyjnym Auschwitz-Birkenau, a następnie w innych obozach.
W 1957 przeniósł się do Koszalina, gdzie pracował w Słowie Powszechnym i założycielem koszalińskiego oddziału Związku Literatów Polskich. Przeżycia obozowe mocno zaważyły na jego późniejszej twórczości naukowej i literackiej. Uzyskawszy w 1977 stopień doktora nauk humanistycznych (rozprawa: "Hitlerowska polityka wobec jeńców wojennych na Pomorzu Zachodnim 1939-1945", promotor: Czesław Łuczak) wiele lat poświęcił pracy badawczej. Efektem są m.in. publikacje dotyczące okresu wojennego – "Powrót z tamtego brzegu", "Powilcze" czy "Losy jeńców wojennych na Pomorzu Zachodnim i Meklemburgii 1939-1945", a także historii Pomorza – "Święty Otton z Bambergu" czy "Mury Drahimia".
Zajmując się dziejami Pomorza, początkowo niejako przy okazji, zafascynowany słowiańską przeszłością tego obszaru, podjął wątki religijno-kulturowe, co zaowocowało wieloma książkami z legendami i podaniami. Jego zbiory legend doczekały się kilkunastu wydań. "Wróżba Swantewita", "Szczęście pod jaskółczym gniazdem", "Legendy koszalińskiego grodu", "Legendy znad drawskich jezior" czy też "Legendy ze słowińskiej checzy" – wciąż cieszą się dużą poczytnością wśród małych czytelników.
Życie rodzinne.
Żonaty z Zofią z d. Łuciejko pseud. „Magdalena”. Mieli dzieci: Anna (ur. 1946), Zbigniew (ur. 1949), Czesław (ur. 1953). 
Upamiętnienie.
Jego imieniem nazwano ulicę w Koszalinie

</doc>
<doc id="455538" url="https://pl.wikipedia.org/wiki?curid=455538" title="Józef Nowak">
Józef Nowak



</doc>
<doc id="455542" url="https://pl.wikipedia.org/wiki?curid=455542" title="Zbrodnia w Mucznem">
Zbrodnia w Mucznem

Zbrodnia w Mucznem – zbrodnia dokonana w nocy z 15 na 16 sierpnia 1944 roku we wsi Muczne na terenie leśniczówki Brenzberg leżącej w połowie drogi pomiędzy Mucznem a Dźwiniaczem, w gminie Lutowiska, powiecie leskim ówczesnego województwa lwowskiego (obecnie powiat bieszczadzki w województwie podkarpackim) przez oddział Ukraińskiej Powstańczej Armii (UPA) na ponad 70 osobach narodowości polskiej.
Wśród zamordowanych przeważali uchodźcy z obszaru województwa wołyńskiego, którzy opuścili swoje domostwa po rozpoczęciu rzezi wołyńskiej i oraz ludność cofająca się przed frontem – łącznie 74 osoby. Była to największa zbrodnia dokonana przez oddziały UPA w Bieszczadach. W rozlicznych publikacjach bywa określana jako "cicha zbrodnia" ze względu na to, że została dokonana bez jednego wystrzału, przy użyciu narzędzi rolniczych.
Upamiętnienie.
We wrześniu 2010 roku w pobliżu miejsca zbrodni bieszczadzcy leśnicy postawili pomnik poświęcony ofiarom zbrodni.

</doc>
<doc id="455543" url="https://pl.wikipedia.org/wiki?curid=455543" title="Falandyzacja">
Falandyzacja



</doc>
<doc id="455546" url="https://pl.wikipedia.org/wiki?curid=455546" title="Jan Zachariasiewicz">
Jan Zachariasiewicz

Jan Chryzostom Zachariasiewicz, pseud. Maciej Łomża, (ur. 1 września 1823 w Radymnie, zm. 6 maja 1906 w Krzywczy) – polski pisarz i dziennikarz pochodzenia ormiańskiego. 
Życiorys.
Urodził się w Radymnie jako jedyne dziecko Aleksandra Zachariasiewicza i Antoniny Martyny z domu Gwiazdowskiej. Jego ojciec, pół mieszczanin, pół rolnik, był właścicielem dość dużej posiadłości i gruntów w Skołoszowie przyległych do miasta. 
Najpierw ukończył naukę w szkole trywialnej w Radymnie, a w 1839 rozpoczął kształcenie w c.k. gimnazjum w Przemyślu w klasie humanistycznej. Należał do spiskowej organizacji Synowie Ojczyzny - najważniejszej komórki Młodej Sarmacji. Najważniejszym celem członków tej organizacji była praca dla ojczyzny. Uczestniczył w zebraniach samokształceniowych, czytał zakazaną literaturę, poznawał historię Polski. 18 grudnia 1839 w Przemyślu miał miejsce nieudany spisek na życie komisarza policji Franza Gutha. W marcu 1840 nastąpiły pierwsze aresztowania. Zdemaskowano także Synów Ojczyzny, w tym Jana Zachariasiewicza, który nie brał udziału w spisku, ale wystarczającym powodem aresztowania była przynależność do organizacji. Śledztwo trwało dwa lata, toczyło się we Lwowie. Wyrok zapadł w 20 września 1842. Został skazany na karę 2 lat ciężkiego więzienia w twierdzy Spielberg. Podczas osadzenia zapoznał się z literaturę niemiecką i francuską. Przebywał tam do lutego 1844.
Wrócił na krótko do Radymna, potem wyjechał studiować na Uniwersytet Lwowski. Uczestniczył w wykładach z literatury, historii, estetyki, wyższej matematyki. Czas wolny spędzał w Zakładzie Ossolińskich. Zawarł znajomości z przedstawicielami świata dziennikarskiego i literackiego: Karolem Szajnochą, Wincentym Polem, Kornelem Ujejskim, Janem Dobrzańskim. Współpracował z „Dziennikiem Mód Paryskich” i „Gazetą Lwowską” - do chwili, kiedy nabywa ją gubernator Franciszek Stadion. Od 15 kwietnia do 29 listopada 1848 wraz z Karolem Widmanem był redaktorem czasopisma „Postęp”. Drukował w nim artykuły poruszające aktualne problemy, m.in. pisał o sytuacji chłopów czy Rusinów. Następnie wraz z Karolem Widmanem i Henrykiem Sucheckim założył „Gazetę Powszechną”, która 20 grudnia 1848 przestała istnieć, a pisarz objął redakcję „Tygodnika Polskiego” powstałego z „Dziennika Mód Paryskich”. W numerze 5 gazety opublikował romantyczny wiersz "Machabeusze", na skutek czego „Tygodnik Polski” został zamknięty, a Zachariasiewicza osadzono w twierdzy Theresienstadt, w której przebywał do 1852, kiedy to został ułaskawiony. Przyczyną ułaskawienia była choroba pisarza. Na krótko wrócił do Radymna, a 1854 udał się do Lwowa, gdzie zajmował się działalnością dziennikarską. W 1854–1856 pracował w redakcji „Nowin” Jana Dobrzańskiego, które zostały przekształcone w „Dziennik Literacki”. W tym też czasie zaczął pisać powieści. Tutaj wyrażał swoje poglądy. 
W 1898 został odznaczony Krzyżem Kawalerskim Orderu Franciszka Józefa. Większość życia spędził we Lwowie biorąc aktywny udział w redagowaniu szeregu tamtejszych czasopism postępowych. Związany m.in. z Wincentym Polem. Jeden z najpłodniejszych pisarzy nurtu pozytywistycznego w literaturze polskiej. 
Jego ostatnią powieścią był "Orion i Chrysantema", drukowany w 1903 na łamach „Gazety Lwowskiej” Uzyskane z niej honorarium przeznaczył na renowację szkoły w Krzywczy. W tej miejscowości u krewnych osiadł w grudniu 1905 z uwagi na pogarszający się stan zdrowia (po stwierdzeniu zaawansowanego zwapnienia arterii lekarze zalecili mu pobyt na wsi). Zmarł 6 maja 1906 w Krzywczy. Jego pogrzeb odbył się 9 maja 1906, zgodnie z życzeniem zmarłego w obrządku greckokatolickim, po którym złożono jego ciało do grobowca rodziny Joczów na miejscowym cmentarzu. 
W Radymnie wzniesiono pomnik-popiersie upamiętniający Jana Zachariasiewicza, którego autorką jest Urszula Serafin, absolwentka Liceum Sztuk Plastycznych w Jarosławiu . Pisarz był dalekim krewnym rodziny poety Janusza Szubera.

</doc>
<doc id="455548" url="https://pl.wikipedia.org/wiki?curid=455548" title="Pasożyty lęgowe">
Pasożyty lęgowe

Pasożyty lęgowe – zwierzęta wykorzystujące rodziców innego gatunku do wylęgu swojego potomstwa, np. Kukułka zwyczajna, giętkoząb cętkowany. Najczęściej pasożytami lęgowymi są ptaki, a najbardziej znanym przykładem są kukułki. Jednak pasożytnictwo lęgowe występuje także u wielu innych rodzin, między innymi u miodowodów, starzyków, kaczkowatych oraz wdówek.
Nie zawsze pasożyt lęgowy eliminuje przybrane rodzeństwo usuwając je z gniazda, jak ma to miejsce u kukułek. Czasem wychowuje się wraz z potomstwem gospodarza pełniąc też pozytywną rolę – jak u pewnego gatunku kacyków (starzyk wielki), którego pisklęta pomagają usuwać larwy gzów ptasich u piskląt kacykowców grubodziobych, z którymi się wychowują.

</doc>
<doc id="455552" url="https://pl.wikipedia.org/wiki?curid=455552" title="Herb Włoszczowy">
Herb Włoszczowy

herb Włoszczowy – jeden z symboli miasta Włoszczowa w postaci herbu.
Wygląd i symbolika.
Herb przedstawia na tarczy dzielonej w pas, potem dół w słup. W górnym polu złotym dwie czerwone wieże, z prawej (heraldycznie) wychyla się głowa białego konia, z lewej gołąb, w polu dolnym prawym czerwonym pół orła srebrnego, w polu dolnym lewym czerwonym czarna majuskuła „K” w złotej koronie.
głowa białego konia – element herbu Starykoń Szafrańców – byłych właścicieli Włoszczowy.
Litera „K” w koronie – nawiązuje do przynależności do dawnego województwa kieleckiego (herb Kielc).
Historia.
Wizerunek herbu ewoluował od połowy XVI w. Nie zmieniała się jego górna część, czyli rysunek dwóch wież.

</doc>
<doc id="455557" url="https://pl.wikipedia.org/wiki?curid=455557" title="Jan Gruszczyński">
Jan Gruszczyński

Jan Gruszczyński herbu Poraj (ur. 1405, zm. 8 października 1473) – arcybiskup gnieźnieński i prymas Polski w latach 1464-1473, biskup krakowski w latach 1463-1464, biskup włocławski w latach 1451-1463, dziekan krakowski w 1449 roku, kanonik włocławski w 1448 roku, kanonik poznański w 1445 roku, kanonik gnieźnieński w 1444 roku, kustosz krakowski w 1443 roku, kanonik kapituły Św. Jerzego w 1442 roku, archidiakon Egeru w 1440 roku, pleban sieradzki i sekretarz królewski w 1442 roku, kanclerz wielki koronny.
Życiorys.
Był synem chorążego sieradzkiego Jana z Gruszczyc i Iwanowic w ziemi sieradzkiej i Małgorzaty z Naramowic, bratem Bartłomieja i Mikołaja. Od 1431 podjął studia w Akademii Krakowskiej pracując jednocześnie w kancelarii królewskiej. W 1440 był w orszaku króla Władysława III Warneńczyka, który udał się na Węgry w celu objęcia tronu. W 1442 król protegował go na probostwo w Sieradzu. Pracował także w kancelarii Kazimierza Jagiellończyka będąc jednym z współtwórców polityki centralizacyjnej.
W 1450 został mianowany biskupem kujawski, konsekrowanym 12 stycznia 1451 w kościele Podwyższenia Krzyża Świętego w Kole. Utrzymując ścisłe związki z antykrzyżackim Związkiem Pruskim stając się zwolennikiem na polu zjednoczenia Prus z Polską. W 1454 otrzymał kanclerstwo koronne co uczyniło go kierownikiem polskiej polityki w okresie wojny trzynastoletniej. W 1463 został biskupem krakowskim i arcybiskupem gnieźnieńskim.
W 1455 przeznaczył na cele wojny złote i srebrne wota kultowe ze skarbca archikatedry. W 1463 stał na czele polskiej delegacji do rokowań z Krzyżakami w Brześciu Kujawskim, a w 1466 był obecny przy zawieraniu z Krzyżakami pokoju w Toruniu. Był gwarantem pokoju toruńskiego 1466 roku. W 1469, częściowo sparaliżowany, złożył kanclerstwo, nie zerwał jednak bliskich kontaktów z królem, któremu nadal towarzyszył w licznych podróżach i naradach.
Zmarł nagle w Krakowie 9 października 1473 i pochowany został w katedrze gnieźnieńskiej, gdzie jego następca Jan Łaski poświęcił mu okazałą płytę nagrobną z czerwonego marmuru – dzieło Jana Florentczyka z Ostrzyhomia. Spoczywa obecnie w kościele ufundowanym przez Gruszczyńskich w ich dobrach – w Iwanowicach.

</doc>
<doc id="455561" url="https://pl.wikipedia.org/wiki?curid=455561" title="Choroba pęcherzykowa świń">
Choroba pęcherzykowa świń

Choroba pęcherzykowa świń (łac. "morbus vesicularis suum") – wirusowa zakaźna choroba świń charakteryzująca się występowaniem pęcherzyków na kończynach, ryju, błonie śluzowej jamy ustnej, u macior na wymieniu.
W Polsce choroba zwalczana z urzędu, podlega zakazowi szczepień.

</doc>
<doc id="455563" url="https://pl.wikipedia.org/wiki?curid=455563" title="Aichi D3A">
Aichi D3A

 – dwumiejscowy japoński pokładowy bombowiec nurkujący (typu 99) z okresu drugiej wojny światowej; był to jeden z dwóch bombowców nurkujących użytkowanych przez państwa Osi.
Jego konstrukcja była wzorowana na niemieckim samolocie kurierskim Heinkel He 70. Prototyp, początkowo oznaczany AM-17, zbudowano w grudniu 1937 roku. Pierwszy lot, już pod nazwą D3A1, odbył w styczniu 1938 roku. Samoloty seryjne D3A1 Model 11 produkowane od grudnia 1939 roku miały mniejszą rozpiętość skrzydeł (z 14,5 na 14,37 m), inną osłonę kabiny i silnik o większej mocy (MK8D Kinsei 43, moc startowa 735 kW/1000 KM, 794 kW/1080 KM na wysokości 2000 m). Dla poprawy stateczności dodano płetwę przed statecznikiem pionowym. Z powodów ekonomicznych zastosowano stałe podwozie.
W czerwcu 1942 roku samolot unowocześniono, zwiększając moc silnika (MK8E Kinsei 54 o mocy startowej 956 kW/1300 KM, 809 kW/1100 KM na wysokości 6200 m); tak zmodyfikowany samolot nosił oznaczenie D3A2 Model 12. Do produkcji seryjnej od sierpnia 1942 trafiła wersja D3A2 Model 22 z powiększonymi zbiornikami paliwa. Zbudowano 470 seryjnych D3A1 i 815 D3A2 w zakładach Aichi Kōkūki KK oraz 201 D3A2 w zakładach Shōwa Hikōki Kōgyō KK. Razem z prototypami powstało łącznie 1495 samolotów tego typu. Samolot zwrotnością dorównywał myśliwcom, toteż często używano go do zwalczania wrogich bombowców. Używano ich jeszcze w 1944 roku, choć samoloty te były już wtedy mocno przestarzałe. Niektóre egzemplarze przebudowano na wersję szkolną D3A2-K.
Samoloty tego typu przenosiły przeciwpancerne bomby o masie 250 kg, bądź bomby ogólnego przeznaczenia ("high-explosive") o wadze 242 kilogramów

</doc>
<doc id="455565" url="https://pl.wikipedia.org/wiki?curid=455565" title="Śmiałek pogięty">
Śmiałek pogięty

Śmiałek pogięty ("Avenella flexuosa" (L.) Drejer, syn. "Deschampsia flexuosa" L.) – bylina kępkowa, niekiedy z krótkimi rozłogami, z rodziny wiechlinowatych. W Polsce gatunek pospolity. 
Biologia i ekologia.
Występuje w borach, kwaśnych dąbrowach i buczynach. W Polsce bywa uporczywym chwastem na łąkach i pastwiskach.

</doc>
<doc id="455567" url="https://pl.wikipedia.org/wiki?curid=455567" title="Pistolet Mannlicher M1901">
Pistolet Mannlicher M1901

Mannlicher M1901 – austro-węgierski pistolet samopowtarzalny skonstruowany przez Ferdinanda Mannlichera na początku XX wieku. Nie został przyjęty na uzbrojenie armii.
Opis.
Mannlicher M1901 był bronią samopowtarzalną. Zasada działania oparta na odrzucie zamka półswobodnego. Mechanizm uderzeniowy kurkowy, bez samonapinania.
M1901 był zasilany ze stałego magazynka pudełkowego o pojemności 8 naboi. Magazynek znajdował się w chwycie pistoletowym i był ładowany przy pomocy łódek.
Lufa gwintowana, posiadała cztery bruzdy prawoskrętne.
Przyrządy celownicze mechaniczne, stałe (muszka i szczerbinka).

</doc>
<doc id="455570" url="https://pl.wikipedia.org/wiki?curid=455570" title="Angiotensynogen">
Angiotensynogen

Angiotensynogen – białko wydzielane przez wątrobę, będące prohormonem angiotensyny. Jego biosynteza odbywa się głównie w hepatocytach (w wątrobie), ale także w adipocytach, mózgu, sercu, ścianach naczyń krwionośnych, nerkach i nadnerczach. Kortykosteroidy, estrogeny oraz hormony tarczycy zwiększają jego produkcję w wątrobie. Każdy z narządów produkujących angiotensynogen ma ponadto własny mechanizm regulujący wydzielanie.
Gen odpowiedzialny za jego syntezę zlokalizowany jest na chromosomie 1 (locus 1q42-3). Trwają badania nad jego wpływem na rozwój pierwotnego nadciśnienia tętniczego. Wykazano bowiem, że substytucja metioniny przez treoninę w pozycji 235 (wariant M235T) obserwuje się częściej u osób cierpiących na tę chorobę.

</doc>
<doc id="455571" url="https://pl.wikipedia.org/wiki?curid=455571" title="Fredegar">
Fredegar

Fredegar – kronikarz frankijski, żył w VII wieku. Imię "Fredegar" zostało nadane w czasach późniejszych.
Autor kroniki "Historia Francorum". Jej pierwsza część jest kompilacją różnych źródeł i opisuje dzieje powszechne Europy zachodniej, a przede wszystkim Galii do 584 roku. Druga część jest poświęcona głównie dziejom Merowingów, w latach 584-643. Kronika została doprowadzona przez kontynuatorów do 768 roku. Jest najważniejszym źródłem historycznym opisującym dzieje VII wieku. W księdze IV zawiera jedyną wzmiankę o pierwszym słowiańskim państwie Samona. 

</doc>
<doc id="455578" url="https://pl.wikipedia.org/wiki?curid=455578" title="Choroba cieszyńska świń">
Choroba cieszyńska świń

Choroba cieszyńska świń (łac. "Encephalomyelitis enzootica suum") – choroba zakaźna objęta zakazem szczepienia. Wywołują ją wirusy. Występują one w narządach i wydalinach chorych świń. Spotyka się też bezobjawowych nosicieli choroby. Wirus może być przenoszony przez owady i gryzonie oraz za pośrednictwem narzędzi i urządzeń transportowych. W przypadku zakażenia chorują zwykle wszystkie zwierzęta w chlewni.
Chore osobniki tracą apetyt i słabną, następuje wzrost temperatury ich ciała i występują zaburzenia koordynacji ruchowej. U chorych sztuk obserwuje się objawy podniecenia i lękliwości, zwierzęta kwiczą. Mogą też wystąpić drgawki, a wyniku przestraszenia zwierzęcia może nastąpić skurcz mięśni powodujący zesztywnienie karku, porażenie zadu, a nawet całego ciała. Choroba często kończy się śmiercią.
Leczenie choroby cieszyńskiej jest zabronione. W przypadku jej wystąpienia likwiduje się całe stado. Przypadki choroby podlegają obowiązkowi zgłaszania.

</doc>
<doc id="455583" url="https://pl.wikipedia.org/wiki?curid=455583" title="Lindsay Lohan">
Lindsay Lohan

Lindsay Dee Lohan, pseudonim Linds lub LiLo (ur. 2 lipca 1986 w Nowym Jorku) – amerykańska aktorka i wokalistka pop-rockowa pochodzenia irlandzkiego i włoskiego.
Życiorys.
Rodzina.
Lindsay urodziła się jako pierworodne dziecko biznesmena Michaela Lohana i jego żony, nauczycielki tańca Donaty „Diny” Sullivan. Rok później urodził się jej młodszy brat – Michael Lohan Jr. (ur. 16 grudnia 1987), siedem lat potem – Aliana Lohan oraz dziesięć lat – młodszy brat Dakota „Cody” Lohan (ur. 1996). W filmie „Nie wierzcie bliźniaczkom” pojawia się matka Lohan i rodzeństwo aktorki.
Kariera.
Lohan zaczęła pracować już w wieku trzech lat, występując w spocie reklamowym firmy "Ford", a następnie w innych licznych reklamach telewizyjnych. Najpopularniejszą z nich była znana do dziś reklama Pizza Hut. Następnie zdobyła rolę w serialu "Inny świat", gdzie występowała w latach 1996–1997. Sławę przyniosła jej podwójna rola sióstr Hallie Parker i Annie James w filmie "Nie wierzcie bliźniaczkom" z roku 1998. Na castingu pokonała m.in. Scarlett Johansson.
Aż do 2002, kiedy zagrała u boku Jamie Lee Curtis w remake’u komedii Disneya "Zakręcony piątek", można ją było oglądać jedynie w produkcjach telewizyjnych. Dzięki roli w tym filmie Lohan zdobyła nagrodę za najlepszą rolę przełomową na ceremonii rozdania nagród ekranowych MTV. Filmy takie jak "Wredne dziewczyny" czy "" ugruntowały jej pozycję w przemyśle filmowym. W 2007 Lohan zagrała w filmach "Rozdział 27" i "Wiem, kto mnie zabił", które okazały się komercyjną porażką. W 2008 roku otrzymała Złotą Malinę w kategorii najgorsza aktorka za rolę we "Wiem, kto mnie zabił". W 2012 roku zagrała Elizabeth Taylor w telewizyjnym filmie biograficznym "Liz i Dick".
Podpisała kontrakt z wytwórnią płytową Casablanca Records (2004–2007), zaś od 2008 związała się z wytwórnią Motown. Jako piosenkarka wydała dwa albumy: "Speak" (2004; platynowa płyta) i "A Little More Personal" (2005). W roku 2007 zaczęła pracować nad nowym albumem "Spirit In The Dark", którego oficjalna data wydania była przekładana, ostatnio na 30 marca 2009.
Życie prywatne.
Od stycznia 2002 do kwietnia 2003 spotykała się z piosenkarzem Aaronem Carterem. Romansowała także z aktorem Wilmerem Valderramą (od maja 2004 do 2005), Colinem Farrellem (w listopadzie 2004), Bruce’em Willisem (w styczniu 2005), Jamesem Franco (w marcu 2005), Jaredem Leto (w listopadzie 2005), Seanem Lennonem (w styczniu 2006), mistrzem olimpijskim Shaunem White’em (w lutym 2006), Jamiem Dornanem (w lutym 2006), piosenkarzem Ryanem Adamsem (w lutym 2006), Benicio del Toro (w lutym 2006), reżyserem Brettem Ratnerem (w kwietniu 2006), Robbie Williamsem (od listopada 2006 do marca 2007), Jude’em Lawem (w marcu 2007), Calumem Bestem (w maju 2007), didżejką Samanthą Ronson (2008–2009) i kanadyjskim aktorem porno Alexem Torresem (w marcu 2012).
Pod koniec 2006 Lohan zdecydowała się na uczestniczenie w spotkaniach Anonimowych Alkoholików. Według magazynu „Vanity Fair”, cierpi ona również na problemy związane z anoreksją oraz nadużyciem narkotyków (sama Lohan temu zaprzeczyła).
6 lipca 2010 roku Lohan została skazana prawomocnym wyrokiem na 90 dni więzienia za złamanie wcześniejszych postanowień sądów mających ją zmusić do leczenia oraz zakazu prowadzenia pojazdów. Po odsiedzeniu kary Lohan musiała kolejne 3 miesiące spędzić w klinice odwykowej.

</doc>
<doc id="455584" url="https://pl.wikipedia.org/wiki?curid=455584" title="Brad Delson">
Brad Delson

Bradford Philip „Brad” Delson (ur. 1 grudnia 1977 w Agourze) – amerykański gitarzysta.
Życiorys.
Urodził się w Agourze, w stanie Kalifornia, w hrabstwie Los Angeles w rodzinie żydowskiej jako syn Joyce i Donna Delsona. Ma dwoje rodzeństwa. Jest wyznawcą judaizmu. Uczęszczał do Agoura High School razem z Mikiem Shinodą i Robem Bourdonem. Gitarzysta zespołu Linkin Park na pierwszym albumie, "Hybrid Theory". Gra też w większości utworów na basie. Znany jest jako Big Bad Brad, w skrócie BBB, co znaczy po polsku „Wielki, zły Brad”. Mieszka w Los Angeles. 
16 września 2003 ożenił się z Elisą Boren, z którą ma troje dzieci.
Jego pierwszym zespołem był „Pricks” w roku 1994.
Delson gra na: gitary Ibanez, gitary PRS, wzmacniacze i kolumny Mesa Boogie, struny D’Addario (10XL), efekty Boss, kable D’Addario, kostki Dunlop (.83), systemy bezprzewodowe Shure.

</doc>
<doc id="455598" url="https://pl.wikipedia.org/wiki?curid=455598" title="Grupp 13">
Grupp 13

Grupp 13 – radykalny kolektyw twórczy zawiązany przez grupę szwedzkich filmowców pod koniec lat 60. na fali lewicowego fermentu intelektualnego tamtych czasów. 
Do Grupp 13 należeli m.in.:
Ich najważniejszym dziełem jest słynny film dokumentalny "Biały sport" ("Den Vita sporten") z 1968 roku. Tematem filmu jest mecz Pucharu Davisa między reprezentacjami tenisowymi Szwecji i Rodezji, w której obowiązywał apartheid, i wydarzenia, które rozegrały się wokół tego meczu.

</doc>
<doc id="455607" url="https://pl.wikipedia.org/wiki?curid=455607" title="Uprowadzenie z seraju">
Uprowadzenie z seraju

Uprowadzenie z seraju (niem. "Die Entführung aus dem Serail", KV 384) – opera singspiel Wolfganga Amadeusa Mozarta z librettem autorstwa Gottlieba Stephanie napisanym na podstawie tekstu Christopha Friedricha Bretznera.
"Uprowadzenie z seraju" było pierwszym dziełem scenicznym, z jakim, mający wówczas 26 lat, Mozart wystąpił w Wiedniu.
Treść.
Miejscem akcji, która rozgrywa się w XVI wieku, jest seraj – pałac tureckiego baszy. Opera opowiada historię próby uprowadzenia z niego Konstancji i Blondy, które zostały porwane przez piratów i sprzedane Selimowi Baszy.
Akt I. Belmonte w poszukiwaniu swej narzeczonej Konstancji, porwanej przez korsarzy, przybywa do Turcji i zjawia się przed pałacem baszy Selima, któremu została sprzedana Konstancja wraz ze swą pokojówką Blondą. Podstarzały, lecz pełen wigoru Turek Osmin, zarządzający posiadłościami dostojnika, węszy jakiś podstęp i nie chce wpuścić intruza do pałacu. Hałas sprzeczki ściąga Pedrilla, służącego Belmonta, zakochanego w Blondzie, który zdołał już wkraść się w łaski groźnego baszy. Po odejściu Osmina Pedrillo opowiada Belmontowi, że Konstancja wiernie czeka na niego, odrzucając wciąż dowody uczucia zakochanego w niej bez pamięci baszy Selima. Również Blonda wesołymi żartami zbywa zaloty podstarzałego Osmina i wraz ze swą panią z utęsknieniem czeka na wybawienie z niewoli. Gdy nadchodzi basza w towarzystwie Konstancji (aria Konstancji „Ach, ich liebte”), Pedrillo przedstawia mu swego pana jako znakomitego budowniczego. Podstęp udaje się i Belmonte mimo oporu podejrzliwego Osmina wkracza w progi pałacu.
Akt II rozpoczyna się sceną między Blondą a Osminem. Pełna temperamentu dziewczyna energicznie paraliżuje zakusy Turka. Strapiony całkowicie Osmin odchodzi, zaś Blonda dodaje odwagi Konstancji, która tęskniąc za Belmontem, poczyna już tracić nadzieję (aria „Martern aller Arten”). Po odejściu Konstancji zjawia się Pedrillo z wiadomością, że Belmonte już przybył i okręt jego czeka na morzu niedaleko pałacu baszy. Blonda śpieszy zanieść swej pani tę radosna wieść, Pedrillo zaś przygotowuje się do ostatecznej rozgrywki przeciwko chytremu Osminowi. Znając słabość Turka do zakazanych przez Mahometa trunków, obdarowuje go pękatą flaszką cypryjskiego wina, do której uprzednio nasypał proszku nasennego. Gdy Osmin, pociągnąwszy tęgo z flaszki, upija się, a następnie usypia, w ogrodzie spotykają się obie zakochane pary. Akt II kończy się wspaniałym kwartetem, w którym wszyscy czworo snują marzenia o bliskiej już wolności.
Akt III. Belmonte i Pedrillo przybywają nocą pod okna haremu, wzywając śpiewem Konstancję i Blondę. Po chwili wszyscy uchodzą spiesznie w kierunku morza. Lecz oto drzwi pałacu otwierają się i staje w nich Osmin, który tymczasem zupełnie otrzeźwiał. Na jego wezwanie janczarowie ruszają w pogoń: po chwili zbiegowie zostają schwytani i postawieni przed obliczem, rozgniewanego baszy. Osmin triumfuje. We wspaniałej arii („Ach, wie will ich triumphieren”) maluje – sam przed sobą – obrazy wyszukanych tortur, jakie niezawodnie czekają zbiegów. Staje się jednak inaczej. Ich miłość, nie lękająca się nawet śmierci, i chęć poświęcenia się – jedno dla drugiego – wzruszają serce baszy, który wspaniałomyślnie darowuje wszystkim czworgu upragnioną wolność.
Historia utworu.
Utwór jest wodewilem (singspiel). Powstał na przełomie lat 1781 i 1782, po przeprowadzce Mozarta do Wiednia. Opera była prezentem ślubnym dla dopiero co poślubionej Konstancji Weber. Premiera, która miała miejsce 16 lipca 1782, okazała się wielkim sukcesem. Rok później, 8 maja 1783, opera pojawia się na deskach Teatru Narodowego w Warszawie. Jest to pierwsza opera w języku niemieckim, która zyskała taką popularność. Cesarz Józef II nazwał ją pierwszą operą narodową.
Turecka stylizacja opery została uzyskana dzięki zastosowaniu bębnów, dzwonków i trójkątów. Inspiracją do podjęcia się pracy nad utworem była panująca wówczas w Wiedniu moda na orientalizm. Mozart często odwiedzał stragany sprzedawców tureckich handlujących m.in. bakaliami, jedwabiem i innymi towarami orientalnymi, co pobudzało wyobraźnię i przysparzało nowych doznań estetycznych. Również dzięki temu stworzył ciekawą, barwną i wzbogaconą o „efekty fajerwerku” oprawę muzyczną. Nie brakuje tam też momentów dramatyzmu, napięcia, niepokoju aby po tym zakończyć całość wzajemnym przebaczeniem i pojednaniem. Opera trafiła w gusty wiedeńczyków, a popularne melodie były przerobione dla potrzeb słuchania w kameralnym towarzystwie. "Uprowadzenie z seraju" było najczęściej wystawianą operą za życia kompozytora spośród wszystkich jego oper, po niej plasuje się "Idomeneusz, król Krety (KV 366)".

</doc>
<doc id="455612" url="https://pl.wikipedia.org/wiki?curid=455612" title="Driopiteki (rodzina)">
Driopiteki (rodzina)

Driopiteki, dromorfy (Dryopithecidae) — duża i bardzo różnorodna rodzina kopalnych małp z epoki miocenu i wczesnego pliocenu, znana z licznych znalezisk na terenie Afryki Wschodniej, środkowej i południowej Europy i Azji. Najdokładniej poznane są driopiteki afrykańskie. Znaleziska driopiteków pozaafrykańskich są bardzo fragmentaryczne, bo reprezentowane prawie zawsze przez pojedyncze zęby i fragmenty szczęk. Z driopiteków wywodzą się niewątpliwie dzisiejsze antropoidy. Niektóre dane wykopaliskowe pozwalają przypuszczać, że z driopiteków wzięła swój początek również linia ewolucyjna wiodąca ku człowiekowatym.
W rodzinie wyróżniany jest rodzaj "Dryopithecus".

</doc>
<doc id="455613" url="https://pl.wikipedia.org/wiki?curid=455613" title="W poszukiwaniu straconego czasu">
W poszukiwaniu straconego czasu

W poszukiwaniu straconego czasu, W poszukiwaniu utraconego czasu (fr. "À la recherche du temps perdu") – siedmiotomowy quasi-autobiograficzny cykl powieściowy Marcela Prousta, uznawany przez krytyków i badaczy literatury za arcydzieło. W świadomości czytelników powieść łączona jest przede wszystkim z motywem reminiscencji wywołanej przypadkowo przez zewnętrzny bodziec; dla bohatera bodźcem takim jest smak zamoczonej w herbacie magdalenki.
Historycy literatury określają cykl jako kontynuację tradycji powieści francuskiej, dopatrując się inspiracji w esejach Montaigne’a i pamiętnikach Saint-Simona oraz w "Komedii ludzkiej" Balzaka. Sytuują go w obrębie dominujących pod koniec XIX wieku nurtów literackich, takich jak bergsonizm, Freudowska psychoanaliza oraz impresjonizm. Elementami innowacyjnymi są rozbudowane analizy uczuć, unieważnienie intrygi powieściowej rozumianej jako ciąg uporządkowanych wydarzeń, zmiana struktury wypowiedzi artystycznej, w tym perspektywy i technik narracji, a także konstrukcji czasu powieściowego i psychoanalityczna introspekcja. Nowością było także wymaganie stawiane czytelnikowi, który stał się współtwórcą dzieła w procesie lektury, a nie tylko jego biernym odbiorcą.
Proust rozpoczął pracę nad powieścią w lipcu 1909 roku, zakończył na krótko przed śmiercią w 1922 roku. Fragmenty pierwszego tomu ("W stronę Swanna") ukazały się w 1911 roku na łamach czasopisma „Le Figaro”, w całości opublikowane zostały w 1913 roku. Ostatni tom ("Czas odnaleziony") wydano już po śmierci autora w 1927 roku.
W języku polskim powieść ukazała się w przekładzie Tadeusza Boya-Żeleńskiego (pierwsze pięć tomów), a także Macieja Żurowskiego, Magdaleny Tulli, Juliana Rogozińskiego, Krystyny Rodowskiej, Wawrzyńca Brzozowskiego, Jacka Giszczaka i Tomasza Swobody.
Okoliczności powstania utworu.
Wiele motywów, tematów i postaci zawartych w powieści pojawiło się już we wcześniejszych utworach pisarza. Niedokończona, pisana między 1895 a 1901 rokiem, powieść "Jan Santeuil" zawiera szereg elementów, częściowo autobiograficznych, które znajdą się później w wielkim cyklu powieściowym. "Jan..." pisany jest jednak w formie narracji trzecioosobowej, a bohater jest silnie idealizowany, akcja skupia się na jego sukcesach towarzyskich i licznych podróżach. W cyklu "W" "poszukiwaniu straconego czasu" narracja przybiera formę pierwszoosobową, bohater nie jest już przedstawiany wyłącznie pochlebnie, ograniczone też zostały wątki romansowe (wiele miłostek Jana zastąpią trzy wielkie miłości – do Gilberty, pani de Guermantes i do Albertyny) oraz podróże bohatera. Autor zrezygnował również z anegdotycznego przedstawienia szkolnych lat postaci.
Podobieństwa zawiera również niedokończony utwór "Przeciwko Sainte-Beuve’owi" (fr. "Contre Sainte-Beuve"). Proust rozpoczął jego pisanie w 1908 roku, planując formę eseju, jednak na początku 1909 roku przeżywa napływ wspomnień nad filiżanką herbaty. To doświadczenie, które stanie się również udziałem bohatera "W" "poszukiwaniu..." zmieni pierwotny zamiar – "Sainte Beuve" miał przyjąć formę wspomnień wyrażonych pod postacią rozmowy z matką. W lipcu autor porzucił pisanie utworu i rozpoczął pracę nad "W poszukiwaniu straconego czasu".
Publikacja.
W 1911 roku fragmenty "W stronę Swanna" ukazały się w „Le Figaro”. W 1912 roku Proust rozpoczął bezskuteczne starania o wydanie całości tomu – wszyscy wydawcy, do których się zgłosił, odrzucili utwór. Zrobił to m.in. recenzent wydawnictwa "Gallimard", André Gide – negatywnie zaopiniował rękopis nowego pisarza, ponieważ w jednym ze zdań znalazł błąd gramatyczny. Książka ukazała się wreszcie 14 listopada 1913 roku nakładem wydawnictwa Grasseta, jednak koszty wydania pokrył autor. W 1914 roku "Nouvelle Revue Française" (wpływowy miesięcznik literacki, skupiający ówczesną elitę intelektualną Francji) wydrukował fragmenty "W cieniu zakwitających dziewcząt" oraz pochlebną recenzję powieści. Wybuch I wojny światowej spowodował zawieszenie dalszych publikacji, jednak Proust kontynuował prace pisarskie – w tym czasie powstała większa część powieści. W 1916 roku pisarz zmienił wydawcę – Grasset zamknął wydawnictwo, a dalsze tomy publikowane były przez "Gallimarda", wydającego również "Nouvelle Revue Française". 23 czerwca 1919 roku ukazało się jednocześnie wznowienie "W stronę Swanna" i pierwsze wydanie "W cieniu zakwitających dziewcząt". W tym samym roku (10 grudnia) Proust otrzymał nagrodę Goncourtów (wygrał sześcioma głosami przeciwko czterem). W 1920 roku ukazała się pierwsza część "Strony Guermantes", a część druga w 1921. Tego samego roku opublikowano pierwszą część "Sodomy i Gomory" (druga – 2 maja 1922 roku). W 1922 roku ukazał się angielski przekład powieści (którego pierwszy tytuł był cytatem z sonetów Szekspira i brzmiał "Remembrance of Things Past". 18 listopada tego samego roku zmarł Proust – kolejne tomy publikowane były więc bez poprawek i edycji odautorskich. Dopiero w 1991 roku opublikowano powieść pod tytułem "In Search of Lost Time").
W roku 1986 dokonano odkrycia nowych, nieznanych wcześniej i nieopublikowanych rękopisów oraz maszynopisów składających się na tom "Nie ma Albertyny". Autografy te znajdowały się w zbiorach rodzinnych, przekazanych Bibliotece Narodowej w 1962 roku. Okazało się, że odkryte zapiski zawierają zupełnie inne zakończenie VI tomu. W 1987 roku wygasły prawa autorskie do powieści Prousta. W tym samym roku ukazało się we Francji kilka wznowień, m.in. czterotomowa publikacja w wydawnictwie Gallimard (seria Biblioteka Plejady). W tym wydaniu po raz pierwszy opublikowano inne zakończenie "Nie ma Albertyny". W obszernym wstępie Jeana-Yvesa Tadié znalazły się szczegółowe informacje o metodzie pracy twórczej Prousta. Polegała ona na zapisywaniu zmodyfikowanych wersji tekstu na marginesach zeszytu lub wyrwanych kartkach (później doklejanych przez autora). Ponieważ Proust zmarł przed odautorską redakcją ostatnich tomów, dzisiaj tekstolodzy usiłują ustalić wersję powieści zgodną z jego intencjami. Na przykład znanych jest szesnaście odmian fragmentu omawiającego przebudzenie w I tomie ("W stronę Swanna"). Dodatkowo – jak się dowiadujemy ze wstępu Jeana-Yvesa Tadié – Proust stawiał znaki przestankowe zgodnie z zasadami retoryki, czyli tam, gdzie trzeba było zaczerpnąć powietrza. Jednak swoje rękopisy czytał na głos bardzo rzadko, dlatego również ustalenie prawidłowej interpunkcji jest przedmiotem sporu badaczy. Prace nad tekstem komplikuje fakt, że Proust nie numerował stron rękopisu. Z tych właśnie powodów we francuskich wydaniach powieści (także kieszonkowych) można spotkać się z zamieszczaniem wszystkich lub wybranych odmian tekstu.
Biblioteka Narodowa we Francji posiada obecnie 8 tysięcy stron rękopisów powieści: 4 notesy i 95 zeszytów, nie licząc maszynopisów i korekt. Jeśli wierzyć gospodyni Prousta, Céleste Albaret, nie ocalały 32 zeszyty notatek, ponieważ miały zostać spalone na życzenie autora w okresie I wojny światowej.
Treść powieści.
Powieść jest zapisem wspomnień 40-letniego bohatera, Marcela. Wspomnienia te obejmują jego życie: od dzieciństwa do wieku dojrzałego, ale także życie postaci mu bliskich i znajomych. Osoby te są, silniej lub słabiej, powiązane z dwoma kierunkami przechadzek, które bohater odbywał w dzieciństwie w miasteczku Combray – ze „stroną Swanna” (droga w kierunku Méséglise obok domu rodziny Swannów w Tansonville) i „stroną Guermantes” (droga w kierunku wiejskiego domu rodu Guermantesów). We wspomnieniach tych zawierają się m.in. trzy krótkie podróże, wakacje nadmorskie, przyjęcia towarzyskie oraz wielkie miłości bohatera – dziecięca do Gilberty Swann, młodzieńcza do pani de Guermantes i dojrzała do Albertyny. Powieść zawiera również analizy psychologiczne bohaterów (we wszystkich tomach łącznie występuje około dwustu postaci), refleksje na temat sztuki, muzyki i literatury oraz portrety dwóch warstw społecznych – mieszczaństwa i arystokracji.
Utwór posiada kompozycję kołową – na końcu ostatniego tomu zgorzkniały bohater postanawia napisać powieść obejmującą wspomnienia całego jego życia i w ten sposób odzyskać utracony czas; tym samym koniec utworu odsyła do jego początku, a historia życia autora staje się historią dojrzewania artysty do świadomej twórczości.
Czas wydarzeń powieściowych.
Bohater powieści przychodzi na świat niedługo po wojnie francusko-pruskiej, a więc około 1878 roku, ale w ramach powieści znajduje się również historia miłości Swanna do Odety, która rozegrała się wcześniej – w roku 1867 lub 1868. Ostatni tom zawiera wzmianki o wydarzeniach z lat dwudziestych. Tak więc ramy czasowe utworu obejmują około pięćdziesięciu lat, wybiegając nawet poza czas śmierci autora.
Ustalenie dokładnej chronologii powieściowych wydarzeń nie jest łatwe – powieść obfituje w liczne niekonsekwencje i luki. Jednak opierając się na obserwacjach Gérarda Genette’a, można przyjąć następujący schemat czasowy akcji:
Postaci.
Główny bohater.
W liście do René Bluma Proust określił bohatera jako pana, który mówi o sobie „ja”; w powieści bohater nie ma nazwiska, a jego imię, Marcel, pada zaledwie dwukrotnie. O wyglądzie wiemy tylko, że jest brunetem (podobnie jak Proust) i przypomina ptaka – kruka (a jednocześnie węża). W jego życiorysie także nie wszystko jest jasne – nie wiadomo, z czego się utrzymuje (na pewno jest dość zamożny i wywodzi się z mieszczaństwa), na co choruje, gdzie pobierał edukację, jego biografia nie jest chronologicznie i faktograficznie dokładna – występują w niej nawet kilkuletnie luki czasowe. Jego opinie na temat ludzi, sytuacji, malarstwa czy literatury wielokrotnie w trakcie powieści się zmieniają, niejednokrotnie trudno mu również utrzymać we wspomnieniach wygląd spotykanych postaci. W różnych okresach różny jest także jego charakter – bywa schorowanym samotnikiem lub salonowym plotkarzem; podstawową cechą jego osobowości, utrzymującą się przez wszystkie tomy, jest właściwie tylko ogromna wrażliwość. Także jego marzenie o byciu pisarzem jest przez niego wielokrotnie odzyskiwane i odrzucane, aż w końcu spełnia się w ostatnim tomie cyklu.
Inni.
Chociaż większość postaci zawdzięcza pewne cechy rzeczywistym znajomym Prousta, a życiorys narratora przypomina biografię autora, Proust stanowczo zaprzeczał, jakoby powieść była autobiografią i niechętnie patrzył na próby dopasowania postaci powieściowych do postaci autentycznych.
Miejsca akcji.
Combray.
Miasteczko, z którego pochodzi rodzina matki głównego bohatera. Młody Marcel spędza dużo czasu, mieszkając w domu swojej ciotki Leonii. W pobliżu Combray znajduje się zamek Guermantes i posiadłości Guermantów. Z Combray pochodzi Swann, który ma dom pod miastem. W dzieciństwie Marcel często udawał się na spacery z Combray w stronę Guermantes lub stronę Meséglise.
Balbec.
Letniskowe miasto w Normandii. Marzeniem Marcela było zobaczyć kościół w Balbec, wychwalany przez Swanna. W Balbec Marcel poznał Albertynę.
Donceries.
Miasto w pobliżu Balbec. W tutejszych koszarach mieszkał Robert de Saint-Loup. Marcel spędził pewien czas w towarzystwie Roberta w Donceries, kiedy chciał być przedstawiony księżnej de Guermantes.
La Raspelière.
Zamek Cambremerów w pobliżu Balbec. Wynajmowany przez Verdurinów.
Paryż.
Tutaj główny bohater spędza większość swojego życia.
Wenecja.
Podróż do Wenecji była jednym z dziecięcych marzeń Marcela. Ostatecznie odwiedza miasto po śmierci Albertyny.
Kompozycja i struktura powieści.
W zamyśle Prousta kompozycja "W poszukiwaniu straconego czasu" miała odpowiadać starannej konstrukcji katedry gotyckiej, w której każda najmniejsza część jest silnie związana z całością (początkowo planował nawet nadawać kolejnym tomom nazwy odpowiadające częściom gotyckiego kościoła, aby podkreślić kompozycję utworu). Tak więc wszystkie wydarzenia i postaci powieściowe zostały podporządkowane zakończeniu i końcowej przemianie bohatera w pisarza, podobnie jak poszczególne detale architektoniczne katedry mają za zadanie podkreślić wrażenie, jakie wywiera całokształt budowli. Odpowiedniość początku i zakończenia odwołuje się do architektonicznej odpowiedniości figur tympanonu i witraży chóru, a wymienienie imiennie prawie wszystkich głównych postaci występujących w powieści już na początku utworu odpowiada rzeźbom nagromadzonym przy wejściu do katedry. Również sposób czytania dzieła przypomina sposób zwiedzania kościoła, w którym od nawy głównej przechodzi się do poszczególnych kaplic bocznych.
Cała powieść jest ponadto zorganizowana dwudzielnie: czasowi utraconemu odpowiada czas odzyskany, stronie Swanna odpowiada strona Guermantes, pamięci dobrowolnej – pamięć mimowolna, bohater staje się narratorem, życie rodzinne zestawione jest z życiem towarzyskim, dorosłość z dzieciństwem, pamięć postępuje wstecz, podczas gdy poszukiwanie porusza się do przodu. W powieści występują liczne układy symetryczne, np. różowa i biała barwa głogów w Combray odpowiada białej sonacie i różowemu septetowi Vinteuila, dwie dzwonnice w Combray odpowiadają trzem drzewom w Balbec. Na tę dwudzielną kompozycję nakłada się trójdzielna struktura życia bohatera: od złudzeń dzieciństwa, poprzez rozczarowanie dorosłością, aż do objawienia sztuki – marzenia dzieciństwa są pomyłką, którą bohater odkrywa w połowie powieści, aby pod koniec przezwyciężyć zrodzony w ten sposób pesymizm dzięki odkryciu powołania pisarskiego. Tej konstrukcji trójdzielnej odpowiadają trzy części cyklu: "W stronę Swanna", "Strona Guermantes" i "Czas odnaleziony". Trzej są również artyści, które kształtują osobowość głównego bohatera: pisarz Bergotte, malarz Elstir i kompozytor Vinteuil (na ich znaczenie wskazuje m.in. fakt, że są wyjątkowo często wspominani w powieści, kolejno: 299, 295 i 302 razy). Pojawiają się również układy siódemkowe – w powieści występuje siedem pokoi, ważnym elementem jest septet Vinteuila, a całość zamyka się w siedmiu tomach.
Charakterystyczna dla kompozycji jest również idea, którą Proust nazywał dogmatyzmem – warstwa filozoficzna powieści nie jest wyjaśniana wprost, ale pokazywana poprzez poszczególne postaci, po to, aby całość uzyskała swoje wyjaśnienie dopiero w końcowych fragmentach utworu. Początek powieści nie służy zakreśleniu ram utworu, ale jedynie wprowadzeniu w pewien system myślowy, który swoje rozwiązanie znajdzie dopiero w ostatnim tomie cyklu.
Malarstwo i sztuki plastyczne.
Charakterystyczną cechą poetyki Proustowskiej jest malarskość w widzeniu świata oraz dominująca rola zmysłu wzroku. Autor odwołuje się do sztuk plastycznych o europejskim rodowodzie od XIV wieku do epoki impresjonizmu. Malarz Elstir pełni rolę symbolu przemian w sztukach plastycznych na przełomie XIX i XX wieku. Natomiast dzieła malarskie w powieści, na poziomie najbardziej podstawowym, zastępują opis literacki – narrator odwołuje się do cech twórczości określonego malarza, np. do charakterystycznej dla niego barwy czy kompozycji, i za pomocą takiej cechy dokonuje porównania, np. czerwień "a’la" Giambattista Tiepolo pojawia się zarówno w opisie płaszcza Oriany de Guermantes, jak i podszewki szlafroka Albertyny. Podobne ukonkretniające analogie znajduje narrator w wyrażeniu nadmorskiego zmierzchu (szaroróżowa barwa Jamesa Whistlera) czy wytwornych ubrań barona de Charlus (również Whistlera czarno-biały kontrapunkt). Odeta de Crécy przypomina Swannowi typ urody kobiecej z obrazów Sandro Botticellego, a konkretniej twarz Zefory, córki Jethra z fresku w kaplicy Sykstyńskiej, natomiast we fragmencie obrazu "Widok Delftu" Jana Vermeera umierający Bergotte dostrzega światłość, w której zmaterializowała się idea sztuki doskonałej. Wspomniane porównania nie są przypadkowe: czerwień Tiepola łączy Orianę de Guermantes i Albertynę, a więc dwie miłości głównego bohatera. Czarno-biały kontrast Whistlera ma symbolizować podwójne życie barona de Charlus. Porównania występują nie tylko w przyporządkowaniu obrazów do przedmiotów, ale także w opisie zewnętrznego wyglądu postaci powieściowych. I tak wspomniany baron przypomina narratorowi inkwizytora z obrazu El Greca, Błażej de Guermantes – burmistrza Six z obrazu Rembrandta, Albertyna – postać z "Balwochwalstwa" Giotta. Bloch przypomina zarówno postać z obrazu "Żyd" Decampsa, jak i Mahometa II z obrazu Belliniego, ojciec narratora – to Jowisz z płótna Gustawa Moreau lub "Abraham" Gozzolego, a Swann – król przedstawiony przez Luiniego. Także postaci dalszoplanowe przypominają bohaterowi postaci z konkretnych obrazów: kucharka z "W stronę Swanna" (niewymieniona z imienia) – "Caritas" Giotta, stangret – dożę Loredana z popiersia Antoniego Rizza.
Jednak znaczenie malarstwa w powieści Prousta na tym się nie kończy. Obrazy pełnią bowiem także funkcję analizy psychologicznej postaci powieściowych. Dzieje się to na dwa sposoby: gdy obrazy ukazują ich wnętrze duchowe oraz gdy wypowiadane przez nich sądy o malarstwie stanowią wykładnię ich inteligencji i głębi osobowości. Akwarela "Miss Sacripant" Elstira demaskuje Odetę – przyszłą małżonkę Swanna, ponieważ przypomina o jej rzeczywistym wieku oraz o podobieństwie do dam lekkich obyczajów. Także sądy Odety o malarstwie, np. lekceważenie Vermeera, nienawiść do Botticellego czy próżny kult Leonarda da Vinci, mają odsłaniać przed czytelnikiem jej snobizm oraz brak wykształcenia i smaku artystycznego. Z kolei rozmowy barona de Charlusa, odwołującego się do znanych i cenionych obrazów, mają dwuznaczny charakter ("oto Tęcza Turnera, która zaczyna błyszczeć między tymi dwoma Rembrandtami na znak naszego pojednania").
Przykładem snobizmu w wyrażaniu sądów o sztuce jest pani de Cambremer, która wstydząc się swojego pochodzenia, w sposób przesadny i głośny wyraża uwielbienie dla impresjonistów, pogardzając jednocześnie Poussinem. Na wiadomość, że Degas uwielbia Poussina, ogłasza, że musi jeszcze raz zapoznać się z jego obrazami. Wyrażanie zdania na temat malarstwa służy także narratorowi do podkreślania komizmu niektórych postaci (Oriana, Saint Loup, książę Błażej).
Odbiór we Francji.
Pierwsze pochlebne recenzje "Strony Swanna" pisali przede wszystkim przyjaciele Prousta, m.in. Francis Chevassu i Lucjan Daudet (oba artykuły ukazały się w "Le Figaro"). Recenzje te nie przekładały się na zainteresowanie czytelników – powieść Prousta była niezwykle trudna w odbiorze (Anatole France, któremu Proust podarował opatrzony dedykacją egzemplarz, przyznawał, że nie potrafił przebrnąć przez "Stronę Swanna", a niektóre z pochlebnych listów od przyjaciół zawierały błędy rzeczowe, dowodzące, że prawdopodobnie nie przeczytali utworu). Autor liczył na zdobycie szerokiej rzeszy czytelników poprzez otrzymanie Nagrody Goncourtów, jednak w 1913 roku jego nazwisko pojawiło się jedynie we wstępnych dyskusjach jurorów. Tymczasem jednak pojawiły się pochlebne głosy, pochodzące ze środowiska Nouvelle Revue Française, najpierw ze strony Henryka Ghéon, później od Gide’a, który, ponownie zapoznawszy się z powieścią, uznał jej wcześniejsze odrzucenie za najpoważniejszy błąd swojego życia. Ten wzrost popularności Prousta został zahamowany przez wybuch wojny w 1914 roku. Dopiero po jej zakończeniu w 1918 roku nastąpiła publikacja kolejnych tomów oraz wzrost zainteresowania czytelniczego, wzmocniony szczególnie po przyznaniu pisarzowi Nagrody Goncourtów w 1919 roku. Pojawiły się jednak również głosy kwestionujące wybór Akademii, uznające nagrodzenie mało znanego autora, a pominięcie wielu zasłużonych pisarzy, za wielki błąd jurorów (szczególnie niechętny Proustowi był Robert de Montesquiou, zaniepokojony rozwojem postaci barona de Charlus, za pierwowzór którego był często uznawany). Krytycy wysuwali również inne zastrzeżenia, wynikające częściowo z faktu, że nie opublikowano jeszcze całości cyklu, więc zakończenie, istotne dla zrozumienia całości, pozostawało nieznane. Pojawiały się zarzuty dotyczące kompozycji powieści i naruszenia tradycji powieściowej oraz trudności odbioru (ten ostatni problem zasygnalizował pośrednio w swoim artykule Paul Valéry). Zarzucano autorowi również, że życie wielkiego świata jest tematem zbyt błahym dla powieści, a nawet sugerowano, że staje on w obronie snobizmu (taki pogląd wyrażał m.in. Albert Thibaudet). Pomimo tych zarzutów "W" "poszukiwaniu..." zdobywało coraz liczniejszych czytelników i stawało się przedmiotem coraz bogatszych omówień we Francji. W omówieniach tych interesowano się w latach dwudziestych przede wszystkim warstwą psychologiczną, chętnie zestawiając Prousta z teoriami Zygmunta Freuda, również wpływ "W" "poszukiwaniu straconego czasu" na literaturę francuską ograniczał się głównie do powieści psychologicznej. W latach trzydziestych i w okresie powojennym zainteresowanie krytyków budziła przede wszystkim konstrukcja artystyczna utworu.
Odbiór w Polsce.
Przekłady.
Pierwszy polski przekład "W" p"oszukiwaniu straconego czasu" pojawił się z dużym opóźnieniem – w dziesięć lat po zakończeniu wydawania powieści we Francji. Autorem tłumaczenia był Tadeusz Boy Żeleński. Z siedmiu przełożonych przez niego tomów ukazało się tylko pięć (w latach 1937–1939, Towarzystwo Wydawnicze „Rój”) – tłumaczenia dwóch ostatnich zaginęły w 1939 roku we Lwowie. Cały cykl został opublikowany w Polsce dopiero w latach 1957–1960 przez Państwowy Instytut Wydawniczy. Tom VI przetłumaczył Maciej Żurowski, a siódmy – Julian Rogoziński. W 2001 pojawiło się nowe tłumaczenie tomu VI (pod zmienionym tytułem "Utracona" zamiast "Nie ma Albertyny"), którego autorką jest Magdalena Tulli, opublikowane w serii „Kanon na koniec wieku” (Porozumienie Wydawców). Przekład ten został oparty na dwóch wydaniach francuskich: "La Fugitive" (wyd. Gallimard, seria Biblioteka Plejady, Paryż 1954) oraz "Albertine disparue" (wyd. Grasset, Paryż 1987), tzn. na podstawie odnalezionego w 1986 maszynopisu. W 2001 ukazał się nowy przekład ostatniego, VII tomu, którego autorem jest Maciej Żurowski. Opublikowany został przez wydawnictwo Prószyński i S-ka. Od 2018 roku nowy przekład publikuje łódzkie wydawnictwo Officyna (wyszły do tej pory: t. I, tłum. Krystyna Rodowska, t. II, tłum. Wawrzyniec Brzozowski, t. III, tłum. Jacek Giszczak oraz t. IV, tłum. Tomasz Swoboda).
Opinie krytyki.
Zanim pojawił się polski przekład "W poszukiwaniu straconego czasu," polski czytelnik mógł już zapoznać się z tymi pisarzami polskimi, którzy, poznając Prousta w oryginale lub mając styczność z zagranicznymi autorami, czerpali już z artysty, częściowo inspirując się jego dokonaniami w swojej twórczości (Zofia Nałkowska, Karol Irzykowski, Tadeusz Breza, Tadeusz Peiper). Takie więc elementy jego pisarstwa jak dygresyjność, rozważania o naturze czasu, relatywizm w ocenie ludzkich osobowości i motywacji, mitologizacja szczegółów i ogromna rola wspomnień, nie były dla polskiego czytelnika odkryciem i rewelacją. Sprawę recepcji dodatkowo komplikował fakt, że dwa ostatnie tomy długo nie były dostępne w języku polskim, tak więc czytelnicy nie znali początkowo zakończenia powieści i dlatego na pierwsze miejsce wysuwały się dla nich wątki psychologiczne i społeczne, a umykała im często warstwa związana z powołaniem artystycznym i odzyskiwaniem poprzez twórczość tego, co utracone – związku z rzeczywistością i własną przeszłością.
Prousta ceniono w Polsce przede wszystkim za autentyzm jego prozy, złudzenie prawdziwości powieściowego świata i sugestywne obserwacje psychologiczne. Stanowisko takie reprezentowali przede wszystkim pierwsi polscy entuzjaści Prousta, znający jego powieść w oryginale – Tadeusz Boy-Żeleński oraz Zofia Nałkowska, która przypisywała "W poszukiwaniu" takie cechy jak "patos autentyczności" oraz "kult prawdziwego zdarzenia". Autentyzm cenili u Prousta także krytycy: Leon Pomirowski (chwalący przede wszystkim jego sposób badania duszy ludzkiej stanowiący nowy rodzaj realizmu, wypierający realizm dawny, skupiający się przede wszystkim na autentyczności zewnętrznych realiów powieściowych) oraz Jan Emil Skiwski. Krytycy ci psychologiczne obserwacje Prousta postrzegali jako nowy standard, który powinien obowiązywać wszystkich pisarzy tworzących po 1918 roku. Nowatorstwo "W poszukiwaniu straconego czasu" doceniała także Aniela Gruszecka w swoich artykułach z cyklu "O powieści" z 1927 roku. Przypisywała Proustowi znaczącą rolę w wytworzeniu nowego rodzaju pisarstwa, nazywanego przez nią „subiektywno-opowiadawczym”, a więc skupiającą się na względności rzeczy i wrażeń, posługującą się zaburzoną chronologią w celu ukazania „plastyki psychologicznej”.
Interesowano się również związkami "W" "poszukiwaniu straconego czasu" z odkryciami Freuda (mimo że Proust nie czytał dzieł twórcy psychoanalizy). Szczególnie zajmowali się tym Pomirowski, Leon Piwiński i Jan Dobraczyński. Na pokrewieństwo z teorią Freuda miał wskazywać dobór postaci oraz uznanie dysharmonii jako naturalnej właściwości ludzkiej psychiki. Dobraczyński sugerował nawet, że Proust, tworząc swoje dzieło w tym samym czasie, w którym Freud tworzył podstawy swojej teorii psychologicznej, jest właściwie współodkrywcą psychoanalizy, a głównemu bohaterowi powieści przypisywał skatalogowane przez wiedeńskiego psychiatrę dewiacje – kompleks Edypa i narcyzm.
Jednak pisarstwo Prousta nie wzbudzało samych tylko zachwytów – pojawiały się dość liczne głosy krytyczne, szczególnie w odniesieniu do psychologicznej warstwy powieści. Stefan Napierski zarzucał pisarzowi sprowadzanie postaci wyłącznie do ich manii i obsesji, a Włodzimierz Pietrzak zarzucał, że wzorujący się na Prouście debiutanci (chodziło tu prawdopodobnie o Stefana Otwinowskiego, Mariana Promińskiego, Zbigniewa Grabowskiego i Adama Tarna) tworzą świat postaci pozbawionych ideowości i bohaterstwa; kreując literacki świat wzorowany na "W poszukiwaniu...," tworzą go pozbawionego dyscypliny i hierarchii – dokonują zniszczenia czasu. Subiektywizacja czasu i pozbawienie postaci ambicji wpływania na historię stanowiło też oś zarzutów wysuwanych przeciwko powieści przez Ignacego Fika. Z kolei Stanisław Baczyński i Wacław Kubacki obarczali wpływ Prousta winą za rozpad kompozycji powieściowej w młodej prozie polskiej; wpływ "W" "poszukiwaniu..." miał według nich doprowadzić do braku autorskiej kontroli nad całością dzieła i rezygnacji z przemyślanej eliminacji elementów dla powieści zbędnych, nadmiaru wątków i dygresji. Zarzuty te mogły częściowo wynikać z okoliczności ówczesnego życia literackiego – publikacja "Nocy i dni" Marii Dąbrowskiej obudziła nadzieję na odnowienie formuły tradycyjnej powieści realistycznej, a problemy ekonomiczne czasów międzywojnia sprzyjały powieściom reportażowym i satyrycznym oraz generalnemu zainteresowaniu rzeczywistością społeczną. Wpływ Prousta niwelował te tendencje, musiał więc nie podobać się tym, którzy uważali je za owocne i twórcze. Krytyka ta wiązała się również z faktem, że proza typu proustowskiego nie miała ambicji kreowania stałych i niezmiennych ideałów (przeciwnie, sprzyjała relatywizmowi) oraz zabierania głosu w aktualnych kwestiach społecznych.
W ocenie Prousta przeważały jednak głosy entuzjazmu, a młodzi pisarze chętnie czerpali z jego dokonań artystycznych.
Inspiracje w prozie polskiej.
Wpływ Prousta polegał głównie na rozluźnieniu rygorów gatunku powieściowego, wprowadzenie do niego pierwiastków eseistycznych (trawestowanych w literaturze polskiej), mitologizacji rzeczywistości, zaburzeniu relacji czasowych utworów oraz wzmocnieniu roli wspomnień i subiektywnego punktu widzenia postaci.
Widać to m.in. w utworach:

</doc>
<doc id="455617" url="https://pl.wikipedia.org/wiki?curid=455617" title="Gupik pawie oczko">
Gupik pawie oczko



</doc>
<doc id="455620" url="https://pl.wikipedia.org/wiki?curid=455620" title="Kazimierz Bielenin">
Kazimierz Bielenin

Kazimierz Bielenin (ur. 29 stycznia 1923 w Brzeszczach, zm. 19 listopada 2011 w Krakowie) – polski archeolog i historyk sztuki.
Życiorys.
W 1952 roku ukończył studia na Uniwersytecie Jagiellońskim. Doktoryzował się w 1963 na Uniwersytecie Mikołaja Kopernika w Toruniu, natomiast stopień doktora habilitowanego uzyskał w 1972. W 1988 roku otrzymał tytuł naukowy profesora nauk humanistycznych. Od 1950 roku pracował w Muzeum Archeologicznym w Krakowie, początkowo jako asystent i starszy asystent (1950–1955), a później kustosz (1955–1967). Od 1967 do 1994 był wicedyrektorem tej placówki. Odbył nadto w 1965 roku staż w Austrii.
Od 1955 roku brał udział w pracach zespołu prof. Mieczysława Radwana nad starożytnym hutnictwem świętokrzyskim. Był jednym z inicjatorów utworzenia w Nowej Słupi Muzeum Starożytnego Hutnictwa (1960) oraz zorganizowania w tej miejscowości corocznej imprezy popularnonaukowej pn. Dymarki Świętokrzyskie (1967). Na kilkuset kilometrowym obszarze Kielecczyzny odkrył i zbadał łącznie 135 stanowisk archeologicznych. Prowadził również badania w Austrii (Burgenland) i Niemczech (wraz z Muzeum w Poczdamie; Chociebuż i Herzberg).
Uczeń Mieczysława Radwana i Tadeusza Reymana. Odznaczony został Krzyżem Kawalerskim (1986) i Oficerskim (1995) Orderu Odrodzenia Polski oraz Złotym Krzyżem Zasługi (1977). Wyróżniony został również przyznawanym przez Międzynarodowe Centrum Biograficzne w Cambridge tytułem Międzynarodowego Człowieka Roku Nauki 1997–1998. Otrzymał ponadto honorowe obywatelstwo gminy Brzeszcze i Nowej Słupi. Jego imię nosi Powiatowy Zespół nr 6 Szkół Zawodowych i Ogólnokształcących w Brzeszczach.
Pochowany został na Cmentarzu Rakowickim w Krakowie.

</doc>
<doc id="455622" url="https://pl.wikipedia.org/wiki?curid=455622" title="Jonathan Stuart Leibowitz">
Jonathan Stuart Leibowitz



</doc>
<doc id="455626" url="https://pl.wikipedia.org/wiki?curid=455626" title="Klasyczny pomór świń">
Klasyczny pomór świń

Klasyczny pomór świń (łac. "Pestis clasica suum", ang. "classical swine fever" – CSF) – zaraźliwa, zakaźna choroba wirusowa świń domowych i dzików cechująca się wybroczynowością.
Wywołuje go wirus RNA z rodziny Flaviviridae, rodzaj "Pestivirus", podobny do BVD-MD, BDV. Od 1994 r. Polska jest uznawana za kraj wolny od klasycznego pomoru świń, występuje on jeszcze w Niemczech, Francji, Rosji i innych krajach stanowiąc poważny problem ekonomiczny.
We wrześniu 2018 roku klasyczny pomór świń pojawił się w Japonii. Był to pierwszy przypadek choroby w tym państwie od 1992 roku.
Rezerwuarem są dziki, świnie i dzikie świnie afrykańskie. Źródłem zakażenia są najczęściej zwierzęta chore, bezobjawowi nosiciele a także pośrednio ptaki, sprzęt inseminacyjny, zakażona woda, pokarm, odchody, zarażają się również płody w macicy.
Wirus namnaża się w migdałkach, następuje wiremia, atakuje tkanki limfatyczne i szpik powodując immunosupresję, leukopenię, trombocytopenię. Śmiertelność przy postaci ostrej zbliża się do 100%; ozdrowieńcy zyskują trwałą odporność.
Postacie choroby.
Zmiany anatomopatologiczne:
Zwalczanie.
Choroba zwalczana z urzędu, obowiązek poinformowania powiatowego lekarza weterynarii. Zakaz szczepień, ścisła izolacja i wybijanie sztuk zakażonych, podejrzanych o zakażenie i o chorobę, dezynfekcja. Utylizować należy również skażone produkty żywnościowe, bowiem mrożone mięso dzika może stanowić źródło zakażenia przez blisko rok, zaś solone jelita przez od 3 do 5 miesięcy. W przypadku trucheł wirusy dezaktywują się po blisko 2–3 dniach, jedynie w szpiku kości długich wirulencja utrzymuje się przez ponad 15 dni.

</doc>
<doc id="455629" url="https://pl.wikipedia.org/wiki?curid=455629" title="Herb Brzeszcz">
Herb Brzeszcz

Herb Brzeszcz – jeden z symboli miasta Brzeszcze i gminy Brzeszcze w postaci herbu.
Wygląd i symbolika.
Herb przedstawia złotego orła górnośląskiego z zielono-czarną w pas tarczą sercową na piersi. Znajdują się na niej trzy złote kłosy, w polu dolnym dodatkowo skrzyżowane złote oskardy. 
Historia.
Herb ten powstał w wyniku konkursu rozpisanego przez gminę Brzeszcze w 1962 roku, niedługo po przyznaniu praw miejskich. Jest połączeniem dwóch oddzielnych motywów: orła górnośląskiego, odnoszącego się do dawnej lokalizacji miasta w granicach historycznego Śląska (następnie w Małopolsce) oraz kłosów i oskardów, symbolizujących główne zajęcia ludności: rolnictwo oraz górnictwo.

</doc>
<doc id="455632" url="https://pl.wikipedia.org/wiki?curid=455632" title="Leszczynki">
Leszczynki

Zobacz też: Leszczyna, Leszczyno, Leszczyny.

</doc>
<doc id="455633" url="https://pl.wikipedia.org/wiki?curid=455633" title="Wrodzona łamliwość kości">
Wrodzona łamliwość kości

Wrodzona łamliwość kości (samoistna łamliwość kości, kostnienie niezupełne, łac. "osteogenesis imperfecta", ang. osteogenesis imperfecta, OI) – grupa chorób uwarunkowanych genetycznie, polegających na zaburzeniach w prawidłowej budowie kolagenu (głównego składnika tkanki łącznej). Choroby te objawiają się nadmierną kruchością kości. 
Opis grupy chorób.
OI występują stosunkowo rzadko (1 przypadek na około 10 000 - 20 000 żywych urodzeń). Złamania w ich przebiegu następują nie tylko w wyniku upadku, ale także z błahych powodów, często samoistnie, np. w czasie snu. Najczęściej złamaniu ulegają kości ramion i nóg. Nie ma możliwości leczenia przyczynowego tych chorób. Złamania występują często, a zarazem bardzo szybko się zrastają. Występuje ogromna giętkość kości, przez co przybierają one kształty łuków. Przy chorobie następuje najczęściej bardzo niski wzrost (mniej niż 1 metr) oraz inne choroby jak: kamica nerkowa (osadzanie się wydalonego z kości wapnia) oraz astygmatyzm. 
Może także występować charakterystyczny objaw, jakim jest niebieskie zabarwienie twardówki.

</doc>
<doc id="455644" url="https://pl.wikipedia.org/wiki?curid=455644" title="Myksomatoza">
Myksomatoza

Myksomatoza (łac. "Myxomatosis cuniculi") – zakaźna, zaraźliwa wirusowa choroba królików domowych i dzikich, wywołana przez Leporipoxvirus (z rodziny pokswirusów). Wyjątkowo występuje u zajęcy. Charakterystyczne są miejscowe mezenchymalne obrzęki błony podśluzowej i tkanki podskórnej. Poraża układ nerwowy. Po raz pierwszy zaobserwowano ją w Urugwaju pod koniec XIX w. W Australii w latach 50. XX w. wykorzystano myksomatozę do zwalczania plagi królików. Choroba jest całkowicie niegroźna dla człowieka.
Objawy.
Objawy chorobowe pojawiają się od 3 dni do dwóch tygodni po zarażeniu.
Postać nadostra.
W postaci nadostrej (charakteryzującej się nagłym zejściem śmiertelnym) jedynym objawem jest czerwienienie powiek.
Postępowanie w razie zakażenia.
Ustawa z dnia 11 marca 2004 roku o ochronie zdrowia zwierząt oraz zwalczaniu chorób zakaźnych zwierząt mówi, że myksomatoza należy do chorób, które podlegają obowiązkowi rejestracji. Ponadto króliki chore oraz podejrzane o zakażenie należy odizolować od innych osobników oraz poddać uśpieniu, a zwłoki zutylizować, ponieważ są one nadal źródłem zakażenia. Po zlikwidowaniu ogniska choroby należy przeprowadzić dezynfekcję klatek i pomieszczeń następującymi preparatami: 5% roztworem formaliny, 1–2% roztworem sody żrącej i 2% "Virkonu". Wymagany jest kontakt z lekarzem weterynarii.
Szczepienia.
Jedynym skutecznym środkiem zapobiegawczym są coroczne szczepienia. Pierwsze powinny się odbyć między 4 a 12 tygodniem życia królika. Działanie szczepionki trwa ok. 6 miesięcy. W hodowlach zwiększonego ryzyka zachorowania i przeznaczonych do rozrodu zaleca się dodatkowe szczepienie po 6 miesiącach. Ważne jest, by szczepienie każdorazowo następowało przed okresem wegetacyjnym komarów, a więc najpóźniej w marcu, a potem powtórnie we wrześniu. W Polsce szczepionka jest dostępna pod nazwą Myxovac.

</doc>
<doc id="455646" url="https://pl.wikipedia.org/wiki?curid=455646" title="Mefisto (ujednoznacznienie)">
Mefisto (ujednoznacznienie)



</doc>
<doc id="455647" url="https://pl.wikipedia.org/wiki?curid=455647" title="Nigidiusz Figulus">
Nigidiusz Figulus



</doc>
<doc id="455649" url="https://pl.wikipedia.org/wiki?curid=455649" title="Japońskie okręty podwodne typu C">
Japońskie okręty podwodne typu C

 – japońskie duże okręty podwodne (krążowniki podwodne) okresu II wojny światowej. Budowane w trzech, różniących się szczegółami konstrukcyjnymi, podtypach, określanych w literaturze zachodniej jako , C2 i , były wprowadzane do służby w Marynarce Wojennej Imperium w latach 1940–1944. Ponadto planowano budowę długiej serii ulepszonych okrętów, określanych jako typ , ale została ona anulowana w 1943 roku. Pięć jednostek pierwszego podtypu było wykorzystywanych jako transportowce miniaturowych okrętów podwodnych typu "Kō-hyoteki". Pod koniec wojny część ocalałych okrętów typu C przystosowano do transportu żywych torped typu "Kaiten" bądź używano jako podwodne transportowce.
Typ C1.
Pięć krążowników podwodnych typu C1 zostało zaprojektowanych w połowie lat 30. XX wieku jako rozwinięcie pierwszych japońskich oceanicznych jednostek podwodnych typu I-7. Wraz z budowanymi równolegle jednostkami typów i tworzyły wzajemnie uzupełniającą się triadę wyspecjalizowanych krążowników podwodnych. Okręty typu "Hei-gata" miały być nosicielami miniaturowych okrętów podwodnych, dostarczając je wraz z załogami w pobliże miejsca akcji. Były one nieco mniejsze niż okręty typów A i B, lecz znacznie większe niż podobne jednostki US Navy.
Przy długości całkowitej 109,3 m miały wyporność standardową 2184 tonangielskich (ts), pełną na powierzchni 2554 ts, zaś w zanurzeniu 3561 ts. Napęd stanowiły dwa silniki wysokoprężne o łącznej mocy 12 400 hp i silniki elektryczne o łącznej mocy 2000 hp, pozwalające osiągać prędkość maksymalną 23,5 węzła na powierzchni i 8 węzłów w zanurzeniu. Zasięg wynosił 14 000 mil morskich przy prędkości 16 węzłów w marszu na powierzchni i 60 mil morskich przy 3 węzłach w zanurzeniu. Operacyjna głębokość zanurzenia została określona na 100 m. Uzbrojenie składało się z ośmiu wyrzutni torped kal. 533 mm, umieszczonych w dwóch przedziałach na dziobie, jeden nad drugim, z zapasem 20 torped Typ 95, działa kal. 140 mm i dwóch działek przeciwlotniczych kal. 25 mm. Na pokładzie rufowym, za kioskiem zainstalowano zaczepy dla miniaturowego okrętu podwodnego "Kō-hyoteki".
Stępkę pod pierwszy z budowanych z programu rozbudowy floty na rok 1937 okrętów typu "Hei-gata" położono 15 września 1937 roku w stoczni koncernu Mitsubishi w Kobe. Wodowania odbyły się pomiędzy lipcem 1938 a listopadem 1939 roku, zaś wszystkie pięć jednostek weszło do służby w marynarce imperialnej w okresie od marca 1940 do października 1941 roku. Brały udział w ataku na Pearl Harbor, Diégo-Suarez i Sydney oraz walkach o Guadalcanal. Żadna z nich nie przetrwała wojny.
Typ C2.
Trzy okręty, określane w literaturze zachodniej jako typ C2, były powtórzeniem projektu "Hei-gata", budowanym w ramach wojennego programu rozbudowy floty z 1941 roku w stoczni marynarki w Sasebo. Jedyną znaczącą różnicą był brak uchwytów dla miniaturowych okrętów podwodnych. Przy niemal tych samych wymiarach i wyporności standardowej ich wyporność pełna wynosiła 2557 ts na powierzchni i 3564 ts w zanurzeniu. Budowa kolejnych siedmiu jednostek typu, z programów 1941 i 1942 roku, została anulowana przed położeniem stępek. Pod koniec wojny dwa okręty zostały przebudowane na transportowce żywych torped typu "Kaiten", tylko jeden z nich przetrwał do zakończenia działań.
Typ C3.
Kolejna seria krążowników podwodnych, określanych jako typ C zmodyfikowany ("Hei-gata Kai"), budowanych w ramach wojennego programu rozbudowy floty na lata 1941–1942, miała nieco zmodyfikowaną konstrukcję kadłuba i dodane drugie działo pokładowe kal. 140 mm. Uzbrojenie torpedowe zredukowano do sześciu wyrzutni z zapasem 19 torped Typ 95. Najpoważniejszą zmianą było jednak zastosowanie innego typu silników, o znacznie mniejszej mocy (wysokoprężne łącznie 4700 hp, elektryczne 1200 hp), co ograniczyło prędkość maksymalną do 17,75 węzła na powierzchni i 6,5 węzła w zanurzeniu. Zyskana przestrzeń została wykorzystana do powiększenia zapasu paliwa i pojemności akumulatorów, dzięki czemu zasięg maksymalny wzrósł do 21 000 mil morskich przy prędkości 16 węzłów, 27 000 mil przy 12 węzłach na powierzchni oraz 105 mil morskich przy 3 węzłach w zanurzeniu. Dodatkowo okręty te zostały wyposażone w chrapy.
Ukończono jedynie trzy jednostki z planowanych 45: I-52, I-53 oraz I-55, wszystkie budowane w stoczni marynarki w Kure. Budowa pozostałych została anulowana jeszcze w 1943 roku, z tym, że 25 ostatnich, z programu rozbudowy floty na 1942 rok, miało być ukończone jako kolejna modyfikacja (w literaturze zachodniej nazywana typem C4), ponownie z mocniejszymi silnikami i ośmioma wyrzutniami torpedowymi.
W pierwszych miesiącach 1944 roku I-52 został przystosowany do roli podwodnego transportowca i w marcu odpłynął do Niemiec. W czerwcu został zatopiony przez lotnictwo amerykańskie na Oceanie Atlantyckim. I-53 został później przebudowany na transportowiec "Kaitenów" i dotrwał do końca wojny.

</doc>
<doc id="455653" url="https://pl.wikipedia.org/wiki?curid=455653" title="Ustrój polityczny Wietnamu">
Ustrój polityczny Wietnamu

Ustrój polityczny Wietnamu - republika jednopartyjna (Komunistyczna Partia Wietnamu) z jednoizbowym parlamentem - Zgromadzeniem Narodowym (głosowanie powszechne, pięcioletnia kadencja). Głową państwa jest prezydent wybierany przez parlament spośród jego członków, na pięcioletnią kadencję. Władzę wykonawczą sprawuje rząd, z premierem na czele.

</doc>
<doc id="455658" url="https://pl.wikipedia.org/wiki?curid=455658" title="Czyn karalny">
Czyn karalny



</doc>
<doc id="455661" url="https://pl.wikipedia.org/wiki?curid=455661" title="Jednostka wielokrotna">
Jednostka wielokrotna



</doc>
<doc id="455664" url="https://pl.wikipedia.org/wiki?curid=455664" title="Parafia Najświętszego Serca Pana Jezusa w Borku">
Parafia Najświętszego Serca Pana Jezusa w Borku

Parafia Najświętszego Serca Pana Jezusa w Borku – parafia rzymskokatolicka w dekanacie Bochnia-Wschód w diecezji tarnowskiej.
Historia.
Pierwsze plany zbudowania kościoła miały miejsce w 1936, jednak II wojna światowa, a następnie sytuacja polityczna w Polsce po wojnie uniemożliwiły budowę własnej świątyni. Dopiero na początku lat 80. ówczesny biskup tarnowski Jerzy Ablewicz wydał pozwolenie na utworzenie nowej parafii i 5 listopada 1981 została powołana parafia Najświętszego Serca Pana Jezusa.
Prace rozpoczęto w 1981, a zakończono w 1993 roku. Plebanię wybudowano w latach 1990–1997. 19 listopada 2006 bp Stanisław Budzik dokonał konsekracji kościoła.
Od 2011 proboszczem parafii jest ks. mgr Kazimierz Świętek.

</doc>
<doc id="455676" url="https://pl.wikipedia.org/wiki?curid=455676" title="Komutacja kanałów">
Komutacja kanałów

Komutacja kanałów, także komutacja łączy lub komutacja obwodów – działanie polegające na przydzieleniu wybranemu połączeniu wybranej sekwencji połączonych kanałów od terminala źródłowego do terminala docelowego. 
Charakteryzacja, przykłady i zasady działania.
Charakteryzuje się przesyłaniem danych między dwoma terminalami po fazie zestawiania połączenia. Polega na przydzieleniu danemu połączeniu dedykowanej sekwencji połączonych kanałów od terminala źródłowego do terminala docelowego i zarezerwowaniu jej na cały czas trwania połączenia. W sieciach z komutacją kanałów przesyłanie danych następuje dopiero po ustanowieniu połączenia, czyli uzyskaniu specjalnej trasy pomiędzy systemem nadawcy a systemem odbiorcy. Trasa jest sekwencją kolejno połączonych kanałów. Kanały te zostają zajęte przez cały czas, w którym trwa połączenie. Zarezerwowane kanały nie mogą być używane przez inne połączenia. Przykładem sieci z komutacją kanałów jest sieć telefoniczna. W metodzie tej w systemie sygnalizacyjnym (na podstawie nadanego adresu urządzenia końcowego wywoływanego) realizowany jest proces zestawiania drogi połączeniowej pomiędzy abonentami. W procesie łączenia wykorzystywane są wolne kanały, tzn. te, które nie wchodzą w skład drogi połączeniowej w innej relacji. Organizacja połączenia pomiędzy źródłem wiadomości i jej ujściem do sieci może być jednokierunkowa (simpleks) lub dwukierunkowa (dupleks). Zestawione połączenie funkcjonuje na czas realizacji jednej usługi (np. jednej rozmowy). Wiadomość jest nadawana jednocześnie we wszystkich kanałach wchodzących w skład drogi połączeniowej. Powinny one posiadać jednakową zdolność przepustową, chociaż systemy transmisji (modulacji) mogą być inne. Zestawianie drogi między urządzeniami końcowymi jest dokonywane w węzłach komutacyjnych sieci w ślad za nadanym adresem (np. nr abonenta docelowego). Wiadomość może być nadana dopiero po całkowitym zestawieniu drogi. W procesie zestawiania drogi połączeniowej może się zdarzyć, że wystąpi brak wolnych kanałów w danej części drogi lub zajęty będzie jeden z węzłów komutacyjnych pośredniczących. Wówczas w systemach telekomunikacyjnych z oczekiwaniem (kolejkowaniem zgłoszeń) urządzenie końcowe 1 będzie oczekiwać na zwolnienie się danego zasobu (węzła komutacyjnego) lub kanału. W systemach bez oczekiwania urządzenie końcowe 1 otrzyma sygnał o niemożności zestawienia połączenia oraz sygnał o braku możliwości realizacji usługi. W obu przypadkach mamy do czynienia z powstaniem opóźnienia w dostarczeniu wiadomości oraz zbyteczne zajmowanie kanałów i wyposażenia węzłów komutacyjnych w przypadku braku możliwości realizacji usługi. Ponadto, nawet gdy zestawione zostanie połączenie, to usługa może być niezrealizowana, np. ze względu na nieobecność adresata. Samo przesyłanie informacji odbywa się w 3 fazach:
Jedną z wad techniki komutacji kanałów jest konieczność ustanowienia połączenia między użytkownikami zanim zostaną przesłane dane.
Powoduje to powstawanie opóźnień w przesyłaniu informacji oraz to, że kanały są niewykorzystywane podczas zestawiana połączenia,
rozłączania połączenia oraz w przerwach między transmisją przy zestawionym połączeniu. W efekcie wzrasta koszt utrzymania takiej sieci a spada jej efektywność. Na plus można zaliczyć wysoką jakość transmisji poprzez trwały kanał (tzn. ustanowiony wcześniej kanał o niezmiennych parametrach).Technika ta wykorzystywana jest w sieciach gdzie przesyła się głos i dane. Zanim nastąpi transmisja danych użytkowych musi nastąpić faza zestawiania połączenia a po zakończeniu przesyłania tych danych, faza jego rozłączania. Po ustanowieniu połączenia następuje transmisja pakietów z danymi. Pakiety należące do jednego połączenia są jednoznacznie identyfikowane dzięki jego numerowi zawartemu w nagłówku każdego z pakietów. Rozłączenie połączenia podobnie jak jego tworzenie odbywa się dzięki specjalnemu pakietowi służbowemu, który powoduje usunięcie z węzłów informacji o numerze zestawionego wcześniej połączenia. Alternatywą komutacji kanałów jest komutacja wiadomości. W tej metodzie nie zestawia się trwałego połączenia między nadawcą i odbiorcą danych. Zamiast tego, jeśli nadawca ma do wysłania blok danych w postaci jednej wiadomości, jest on zapamiętany w najbliższym węźle i w dogodnej chwili kierowany do następnego węzła. Każdy blok odbierany jest w węzłach pośredniczących jako całość, sprawdzany na obecności przekłamań, a następnie retransmitowany do następnego węzła. Sieć komunikacyjna stosująca tą technikę, nazywa się siecią typu "zapamiętaj i skieruj dalej" (store-and-forward). 
Zalety metody: 
Technika komutacji kanałów nie jest obecnie widziana jako rozwiązanie dla sieci teleinformatycznych. Główne wady: 
Przewaga krótkich pakietów w strumieniu danych.
Analiza ruchu w łączu, które przenosi informacje generowane przez ruch internetowy, prowadzi do interesujących wniosków, potwierdzonych przez pomiary ruchu w rzeczywistych łączach [9]. Dzięki monitorowaniu ruchu pod kątem długości pakietów wiadomo, że prawie połowę całkowitej liczby przenoszonych pakietów stanowią krótkie pakiety długości 40 i 44 bajtów. Są to pakiety związane z protokołem TCP, przenoszące informacje potwierdzenia oraz segmenty sterujące, takie jak: SYN, FIN i RST. Pomijając problem nadmiarowości informacyjnej, wynikający ze stosunku liczby bitów nagłówka do faktycznej liczby bitów przenoszących informację w tego typu pakietach, trzeba podkreślić ogromny wpływ tych pakietów na przepustowość węzłów sieci. Decydującym czynnikiem jest tutaj czas potrzebny na przetworzenie informacji nagłówka, który jest taki sam, niezależnie od długości transmitowanych pakietów. Długość pakietów ma jedynie wpływ na stopień wykorzystania buforów. Przy dużych szybkościach transmisji może wystąpić zatem przeciążenie węzła, wynikające z konieczności przetworzenia zbyt dużej liczby pakietów w jednostce czasu, pomimo iż – pod względem wykorzystania pasma transmisyjnego – węzeł dysponuje jeszcze wolnymi zasobami.
Faza – ustanowienie połączenia.
Jeżeli użytkownik A chce uzyskać połączenie z użytkownikiem B to wysyła do węzła 1 zadanie uzyskania połączenia.
Zwykle bywa tak, iż między użytkownikiem A a węzłem 1 połączenie już istnieje, gdyż to połączenie jest kanałem dzierżawczym (linia wydzielona).
Następnie węzeł 1 znajduje kolejny węzeł na trasie do użytkownika B. Zakładamy, że wybrał węzeł 4. Węzeł 1 rezerwuje kanał łączący go z węzłem 4 i przesyła do węzła 4
zadanie połączenia z użytkownikiem B. Następnie węzeł 4 rezerwuje kanał do węzła 5 i dołącza go do wcześniej zarezerwowanego kanału między węzłem 4 a 1. Zadanie połączenia
przechodzi do węzła 5. W ten sposób zostaje utworzona trasa między użytkownikiem A a węzłem 5. Węzeł 5 dołącza następnie już do utworzonego połączenia kanał łączący go z użytkownikiem B. W ten sposób
następuje połączenie między użytkownikami A i B. Przez to połączenie zostają przesyłane wiadomości mające na celu ustalenie czy użytkownik B zgadza się na to połączenie.
Faza – transfer danych.
Wymiana danych między użytkownikami połączeniem ustanowionym w poprzedniej fazie.
Faza – rozłączanie połączenia.
Odbywa się poprzez wysyłanie odpowiednich wiadomości kolejno do węzłów 1, 4 i 5. Powoduje to, że kanały wchodzące w skład połączenia są zwalniane i mogą już służyć do łączenia pomiędzy innymi użytkownikami.
Wielostrumieniowa technika komutacji kanałów.
Technika ta łączy ze sobą własności techniki komutacji kanałów i zasady multipleksacji. Polega ona na tym, iż na jednej linii łączącej użytkownika z siecią można realizować wiele kanałów.
Dane przesyłane w danym kanale, można przesłać następnie do innego użytkownika postępując według zasad analogicznych do techniki komutacji kanałów.
W ten sposób dowolny użytkownik może mieć jednocześnie otwartych wiele połączeń do innych użytkowników.
Charakterystyka ruchu internetowego typu self-similar.
Po przeprowadzeniu wielu pomiarów stwierdzono występowanie ruchu internetowego typu self-similar. Ogólnie termin ten oznacza, że ruch w sieciach internetowych ma te same charakterystyki, niezależnie od liczby jednoczesnych sesji w dany łączu fizycznym. Porównując ruch internetowy z ruchem głosowym, pochodzącym od wielu użytkowników. Można zauważyć, że w miarę zwiększania liczby przepływów głosowych charakterystyka zagregowanego ruchu staje się coraz bardziej gładka. Jednocześnie wariancja ruchu głosowego gwałtownie zmniejsza się, w miarę zwiększania przepływu zagregowanego. Nie zaobserwowano tego zjawiska w przypadku ruchu internetowego. W rzeczywistości wariancja tego procesu zmniejsza się, lecz o wiele wolniej. Właściwość ta jest określana zazwyczaj terminem long-range dependence.

</doc>
<doc id="455682" url="https://pl.wikipedia.org/wiki?curid=455682" title="Slamball">
Slamball

Slamball – odmiana koszykówki, w której głównym elementem są wsady. Nazwa pochodzi od "slam" ("slam dunk"), czyli "wsad", i "ball" czyli "piłka". Chodzi po prostu o włożenie piłki do kosza. Gra jest bardzo szybka i widowiskowa. Wymyślono ją w 2002 w USA, mecze slamballu pokazuje Spike TV.
Zasady.
Gra się podobnie do koszykówki (zobacz też: zasady koszykówki), tak jak w niej kosz znajduje się na wysokości 3,05 m. Istnieją jednak pewne różnice. W slamballa grają dwie drużyny złożone z czterech z reguły atletycznie zbudowanych graczy (handler - podający, stopper - defensywny center, dwóch gunnerów - atakujących) oraz czterech rezerwowych. Gra się w kaskach na głowach i ochraniaczach na łokciach i kolanach. Na boisku są cztery trampoliny-batuty o wymiarach 2,1m (7') x 4,2m (14') na każdym z końców, w tzw. "SlamZones" (strefa wsadów). Pole gry o wymiarach 28,6m (94') x 16,7m (55') oddzielone jest od publiczności pleksiglasową osłoną. Drużyny dokonują zmian bez zatrzymywania rozgrywki. Dozwolone są przepychanki (ale nie na trampolinach). Pomiędzy batutami jest tzw. wyspa - strefa bezkontaktowa, gdzie można stać maksymalnie trzy sekundy. Na rozegranie całej akcji zespół ma 15 sekund (w koszykówce 24 sekundy). Mecz trwa 2 razy po 8 minut bez zatrzymywania czasu (zegar zatrzymuje się tylko w czasie time-out'ów, czyli przerw na żądanie).
Punktacja wygląda następująco: za wsad dostaje się 3 punkty, za wszystkie inne rzuty oddane w normalnym czasie gry po 2. Rzut zza czerwonej linii w 2 ostatnich minutach spotkania liczy się za 3 punkty. Zawodnik zostaje zdyskwalifikowany po 3 faulach osobistych lub 2 technicznych. 

</doc>
<doc id="455687" url="https://pl.wikipedia.org/wiki?curid=455687" title="Slam ball">
Slam ball



</doc>
<doc id="455693" url="https://pl.wikipedia.org/wiki?curid=455693" title="Porównanie klientów poczty elektronicznej">
Porównanie klientów poczty elektronicznej

Porównanie klientów poczty elektronicznej. Poniższe tabele porównują ogólne oraz niektóre techniczne informacje na temat programów klienta poczty elektronicznej. W dalszej części artykułu, na określenie "klienta poczty elektronicznej" używana będzie nazwa "program pocztowy".
Ogólne.
Podstawowe informacje na temat programów pocztowych: autor/firma, licencja/cena itd.
Historia wydań.
Krótka informacja na temat historii produktu, jego wydań.
Obsługa przez systemy operacyjne.
System operacyjny obsługujący bez emulacji dane programy pocztowe.
Obsługa protokołów.
Wykaz protokołów oraz standardów obsługiwanych przez dany program pocztowy.
Dodatkowe możliwości.
Informacje o możliwościach każdego programu pocztowego.
Bezpieczeństwo.
Porównanie niezałatanych znanych błędów bezpieczeństwa występujących w ostatniej wersji stabilnej programu. Tabela jest oparta na informacjach SecurityFocus. Zobacz artykuł Bezpieczeństwo teleinformatyczne w celu uzyskania dalszych informacji na temat znanych problemów bezpieczeństwa w programach.
Ogólna lista programów pocztowych.
Poniżej przedstawiona jest lista programów pocztowych.

</doc>
<doc id="455699" url="https://pl.wikipedia.org/wiki?curid=455699" title="Niedokrwistość zakaźna koni">
Niedokrwistość zakaźna koni

Niedokrwistość zakaźna koni (, ) w skrócie NZK – choroba wirusowa występująca u koni, kuców, osłów, mułów oraz zebr i przebiegająca z objawami gorączki, anemii oraz spadku masy ciała.
Etiologia.
Wywoływana jest przez wirus niedokrwistości zakaźnej koni (lentivirus) (, EIAV), należący do rodziny retrowirusów (podrodzina "Lentivirinae"), przenoszony głównie przez owady z rodziny bąkowatych takie jak muchy końskie, much jeleniowatych oraz bąki. Mniej skutecznymi wektorami są muchy stajenne czy komary. Do zakażenia najczęściej dochodzi podczas mechanicznego przeniesienia (wkucia się) przez owada.
Oprócz owadów wektorem choroby mogą być sprzęt weterynaryjny np. narzędzia chirurgiczne uszkadzające skórę lub błony śluzowe. Ponadto do zakażenia może dojść drogą płciową – podczas kopulacji.
Występowanie.
Po raz pierwszy opisano ją we Francji w roku 1843, natomiast w XIX wieku pojawiło się wiele doniesień z wielu rejonów świata: Azji, Afryki, Ameryki, Australii oraz Europy.
W Europie choroba pojawiała się sporadycznie, głównie w Anglii, Francji oraz we Włoszech. Bardzo liczne przypadki notowano w Kanadzie oraz Stanach Zjednoczonych Ameryki – jeszcze w latach 80.
W Polsce pierwszy raz choroba została odnotowana w roku 1924. W 1960 roku w Polsce odnotowano ostatni przypadek NZK, od tego czasu kraj ten jest uznany za wolny od choroby.
Patogeneza i objawy.
Choroba może mieć postać ostrą, podostrą, przewlekłą i utajoną. U zebr najczęściej choroba występuje bez objawów. Najczęściej pojawia się latem, w środowisku zalesionym, nizinnym i bagnistym o ciepłym klimacie w postaci enzootii.
Okres inkubacji choroby może trwać od 6 do 90 dni. Czynnikami wpływającymi na pojawiające się objawy są między innymi: odporność zwierzęcia, pogoda, środowisko życia, sposobu użytkowania i stres związany z transportem.
Objawy obejmują wysoką gorączkę, która po 2–6 dniach spada by po kolejnych 3 wzrosnąć. W postaci ostrej choroby pomiędzy 5 a 10 dniem może dochodzić do śmierci zwierzęcia. Innymi objawami są: niedokrwistość, pojawienie się wybroczyn na błonach śluzowych (najczęściej na spojówkach, skrzydełkach nosowych wargach, śluzówce jamy ustnej i pochwy), osłabienie, postępujący spadek masy ciała (przy zachowanym apetycie) i ronienie u klaczy.
Postępowanie.
Niedokrwistość zakaźna koni jest chorobą nieuleczalną ponadto brak jest skutecznych szczepionek przeciw wirusowi NZK.
Zgodnie z prawem choroba podlega obowiązkowi rejestracji.
W przypadku podejrzenia choroby wykonuje się badania laboratoryjne takie jak AGID (test immunodyfuzji w żelu agarowym) lub ELISA.

</doc>
<doc id="455701" url="https://pl.wikipedia.org/wiki?curid=455701" title="Saffron Walden">
Saffron Walden

Saffron Walden - miasto i civil parish we wschodniej Anglii w hrabstwie Essex, w dystrykcie Uttlesford. Położone 19 km na północ od Bishop Stortford i lotniska Londyn Stansted oraz 24 km na południe od Cambridge. W 2011 roku civil parish liczyła 15 504 mieszkańców. Saffron Walden jest wspomniana w Domesday Book (1086) jako "Waledana". Miasto słynęło w XVI i XVII wieku z uprawy na skalę przemysłową szafranu (krokusów, ang. "Saffron").

</doc>
<doc id="455704" url="https://pl.wikipedia.org/wiki?curid=455704" title="Scooby Doo (postać)">
Scooby Doo (postać)

Scoobert „Scooby” Doo – postać stworzona przez Iwao Takamoto, główny bohater serii seriali i filmów Scooby Doo.
Scooby to mówiący dog niemiecki, brązowy w czarne łatki. Ma niebieską obrożę, na której wisi złoty romb z wygrawerowanymi inicjałami SD. Ma 7 lat psich i 51 ludzkich. Mieszka w Coolsville, w Stanach Zjednoczonych. Jest bardzo tchórzliwy i zawsze głodny (tak samo jak jego pan i najlepszy przyjaciel, Kudłaty). Jego ulubionym przysmakiem są Scooby Chrupki. Należy do Tajemniczej Spółki. Jego ulubionym zawołaniem wykonywanym przez niego na końcu odcinka jest „Scooby-Dooby-Doo”.
W filmach fabularnych dubbingowany przez Neilla Fanninga, natomiast w serialach animowanych przez:

</doc>
<doc id="455706" url="https://pl.wikipedia.org/wiki?curid=455706" title="Kalendarium powstania warszawskiego – 29 sierpnia">
Kalendarium powstania warszawskiego – 29 sierpnia

29 sierpnia, wtorek.
Artyleria niemiecka zburzyła zakłady Fiata i kościół Najświętszej Marii Panny. Wymordowali także część ludzi kalekich i starszych z przytułku św. Stanisława (Przyrynek) oraz schroniska miejskiego; dostają się do Ratusza, Pałacu Blanka i klasztoru Kanoniczek (przy pl. Teatralnym).
Odparcie ataków na Bielańską, pasaż Simonsa (ul. Długa), Nalewki, Ogród Saski i Królewską.
Dotkliwe straty na Mokotowie; bombardowanie pociskami artyleryjskimi m.in. szpitala Elżbietanek (ul. Goszczyńskiego), wyraźnie oznaczonego Czerwonym Krzyżem, ul. Malczewskiego, Tynieckiej, Bałuckiego i Kazimierzowskiej.
Ciężkie walki o Katedrę św. Jana. Jak podaje jeden ze staromiejskich dzienników – „W walce”, nieprzyjaciel stracił 30 żołnierzy i tego dnia katedra pozostawała w jego rękach.
Tego dnia pod wpływem huku zbliżającego się frontu radzieckiego powstaje wiersz „Czerwona zaraza” autorstwa Józefa Szczepańskiego (ps. „Ziutek”). W okresie stalinowskim w Polsce wiersz ten stał się jednym z utworów sztandarowych opozycji antykomunistycznej.

</doc>
<doc id="455707" url="https://pl.wikipedia.org/wiki?curid=455707" title="Chopiona">
Chopiona

Chopiona, (zdrobniale: chopionka) – w gwarze śląskiej oznacza kobietę chodzącą w śląskim stroju ludowym, "po chłopsku". Nazwa wskazuje na stanowy zasięg ubioru.
Początkowo przynależny tylko warstwie chłopskiej, później w czasach industrializacji odnosił się do żon robotników i górników kultywujących w większości tradycje wyniesione ze śląskiej wsi. W odróżnienie od innych regionów uprzemysłowionych, na Górnym Śląsku nie wykształciła się typowa kultura robotnicza. Do powstających osad przemysłowych napływała ludność homogeniczna wiejska, przenosząc pełny zestaw tradycji wiejskich, będących zarazem wyznacznikiem etniczno-stanowo-kulturowym w opozycji do niemieckiej kultury mieszczańskiej.
Podmiejskie osady przemysłowe wyrastały obok istniejących wsi, a częściej były to wsie szybko urbanizujące się. Miejscowa kultura ludowa rozwijała się w oparciu o najbliższe środowisko wiejskie. Jedynie świąteczny ubiór mężczyzn był zróżnicowany w zależności od wykonywanego zawodu. Rolnicy (siedloki, siodłoki) w uroczystościach kościelnych i państwowych paradowali w strojach chłopskich, a górnicy i hutnicy w galowych przynależnych do zawodu. Wśród kobiet nie było zróżnicowania. Żony rolników i robotników nosiły ten sam ubiór chłopski.

</doc>
<doc id="455708" url="https://pl.wikipedia.org/wiki?curid=455708" title="Augustinas Voldemaras">
Augustinas Voldemaras

Augustinas Voldemaras (ur. 16 kwietnia 1883 w Dziśnie, zm. 16 maja 1942 w więzieniu w Moskwie) – litewski historyk i nacjonalistyczny działacz polityczny, dwukrotny premier Litwy w okresie międzywojennym.
Życiorys.
Do 1910 roku studiował historię i filozofię na uniwersytecie państwowym w Petersburgu. Dalsze studia przyniosły mu tytuł doktora filozofii. W tym czasie znalazł się pod wpływem odradzającej się wśród Litwinów narodowej dumy i nacjonalizmu. Należał do jednej z wielu studenckich grup, domagających się niezależności dla swojego kraju. We wrześniu 1917 roku uczestniczył w Kijowie w Kongresie Niesuwerennych Narodów.
Następnie został członkiem Litewskiej Rady Państwowej, tzw. Taryby, która 16 lutego 1918 roku proklamowała niepodległość Litwy (pod okupacja niemiecką). 6 listopada został mianowany, a 11 listopada zaprzysiężony na pierwszego premiera rządu litewskiego; pełnił tę funkcję do grudnia. Do 1920 roku zajmował stanowisko ministra spraw zagranicznych. W 1924 roku został jednym z przywódców narodowej partii Tautininkai. W 1926 roku część wojskowych niezadowolonych z polityki prowadzonej przez prezydenta Kazysa Griniusa postanowiła przeprowadzić zamach stanu, występując o poparcie do Voldemarasa i Antanasa Smetony. W rezultacie 17 grudnia dotychczasowe władze zostały usunięte; prezydentem został Smetona, a premierem Voldemaras. Jednakże z biegiem czasu stosunki między nimi ulegały pogorszeniu. Augustinas Voldemaras od 1927 roku stał na czele ekstremistycznej organizacji paramilitarnej, Geležinis Vilkas, której honorowym przewodniczącym był Smetona. Członkowie organizacji, rekrutującej się głównie spośród młodych oficerów litewskiej armii, zafascynowanych w dużej mierze ideałami faszyzmu, atakowali prezydenta za prowadzenie zbyt umiarkowanej polityki. W rezultacie w 1930 roku została ona zdelegalizowana, prowadząc dalszą działalność w podziemiu.
W 1929 roku Voldemaras przeżył zamach na siebie w Kownie, a następnie został usunięty z rządu. W 1934 roku bezskutecznie próbował na czele członków Żelaznego Wilka przeprowadzić zamach stanu. W rezultacie został aresztowany i osadzony na 4 lata w więzieniu. W tym czasie napisał historyczną pracę o Jezusie, która została zakazana na Litwie z powodu kontrowersyjnej treści. W 1938 roku wyszedł na wolność, ale został zmuszony do udania się na emigrację. Kilkakrotnie próbował powrócić do kraju, ale za każdym razem był odsyłany do miejsca wygnania. W czerwcu 1940 roku, kilka dni po zajęciu Litwy przez Armię Czerwoną, ponownie podjął próbę przedostania się do ojczyzny. Został jednak aresztowany na granicy przez NKWD i zesłany do Ordżonikidze (Osetia Północna) w głąb ZSRR. Zmarł w moskiewskim więzieniu Butyrki 16 maja 1942.
A. Voldemaras był ojcem chrzestnym prezydenta Litwy Valdasa Adamkusa.
W 1928 został odznaczony cywilną wersją Orderu Krzyża Pogoni I klasy.

</doc>
<doc id="455712" url="https://pl.wikipedia.org/wiki?curid=455712" title="Herb Mielca">
Herb Mielca

Herb Mielca – jeden z symboli miasta Mielec w postaci herbu.
Wygląd i symbolika.
Herb przedstawia na tarczy błękitnej przyłbicę czarną, zwróconą w prawo, nań rogi czerwone – jeden bawoli, drugi jeleni, pod hełmem uncjalna litera „M” koloru złotego. Tarcza na kartuszu szarym, pod nim wstęga złota z obramowaniem czerwonym, na niej napis „MIELEC”.
Historia.
Najstarszy znany wizerunek herbu Mielca zachował się na odcisku pieczęci na dokumencie z 1535 r. Według opisu dr. Mirosława Maciągi, zawierał on uncjalną literę „M”, powyżej szyszak rycerski z dwoma rogami zachodzącymi na górną część otoku. Lewy róg był prosty, prawy rozgałęziony, a legenda wykonana gotycką majuskułą. Prawdopodobnie w XVI wieku zmieniono pieczęć z godłem, zachowując dotychczasowe główne elementy, lecz przedstawiając literę „M” o kształcie kapitałowym na średniowiecznej tarczy z wycięciem. Ponad szyszakiem rycerskim, ozdobionym spływającymi na tarczę labrami, znajdowały się wertykalnie ułożone rogi żubra i jelenia. 
Po rozbiorach Polski i uzyskaniu autonomii przez miasta galicyjskie w 1867 roku dokonano zasadniczej zmiany herbu Mielca, nawiązując do herbu Mieleckich – założycieli miasta. Stanowił go biały gryf w polu czerwonym z nosem i przednimi nogami koloru złotego oraz ze znajdującym się ponad tarczą klejnotem, przedstawiającym koronę i półgryfa siedzącego na trąbce. Herb w takiej postaci używany do 1957 roku, kiedy z okazji uroczystości 500-lecia miasta powrócono do herbu z okresu przedrozbiorowego.

</doc>
<doc id="455715" url="https://pl.wikipedia.org/wiki?curid=455715" title="Leptocefal">
Leptocefal

Leptocefal ("leptocephalus") – stadium larwalne ryb zaliczanych do nadrzędu Elopomorpha (elopsopodobne). Wśród pelagicznych larw typu "leptocephalus" obserwuje się znaczne różnice morfologiczne. Powoduje to problemy z identyfikacją gatunku.
Przez wiele lat nie był znany związek pomiędzy larwą tego typu a osobnikiem dorosłym, dlatego leptocefale uważano za odrębne gatunki ryb, a nawet utworzono dla nich rodzaj "Leptocephalus". Nazwa "Leptocephalus" nie jest akceptowana jako nazwa rodzajowa, a jedynie jako określenie typu larwy, i pisana jest od małej litery: "leptocephalus". Obecność larwy tego typu w rozwoju osobniczym jest cechą diagnostyczną taksonu Elopomorpha.
W terminologii rybackiej nazwą "leptocefale" określane są larwy i narybek węgorza europejskiego.
Budowa i rozwój.
Larwy typu "leptocephalus" charakteryzuje szkliste, silnie bocznie spłaszczone, wysokie i wydłużone wstęgowato (lancetowate) ciało, zupełnie niepodobne do formy dorosłej. Jego kształt przypomina liść wierzby. Jako wyjątki wśród kręgowców, leptocefale we krwi nie mają ani krwinek czerwonych ani hemoglobiny, co czyni ich ciała półprzezroczystymi. Stadium "leptocephalus" jest drugą fazą przeobrażenia. Pierwsza nazywana jest "preleptocephalus". We wczesnym stadium rozwoju leptocefale mają nieproporcjonalnie długie i ostre zęby oraz resztki pęcherzyka żółtkowego.
Przed przeobrażeniem w formę młodocianą leptocefale dryfują w wodach pelagialnych na znaczne odległości. Są unoszone przez prądy oceaniczne. Biernie wędrują w kierunku lądów, w których pobliżu następuje przeobrażenie do formy młodocianej nazywanej narybkiem szklistym. Narybek szklisty wpływa do wód słodkich, gdzie pozostaje od kilku do kilkunastu lat.
Stadium leptocefala trwa w zależności od gatunku, od 2–3 miesięcy u tarponów do 3 lat u niektórych gatunków węgorzy, rozwój larwalny węgorza amerykańskiego trwa 1 rok. Leptocefale mają unikalną zdolność do wchłaniania rozdrobnionej materii organicznej z wody przez bardzo cienki nabłonek. Prawdopodobnie żywią się wyłącznie w ten sposób, a nie zooplanktonem, jak wcześniej zakładano, co odróżnia je od większości pozostałych rybich larw.
Osiągają długość od 1–2 cm u Notacanthidae, około 5 cm u Elopiformes i Saccopharyngiformes, do 12 cm u Ophichthidae; przeciętnie mają około 10 cm długości, ale znane są też leptocefale o długości do 2 m. Larwy elopsokształtnych i łuskaczokształtnych mają dobrze wykształconą, rozwidloną płetwę ogonową, ogon węgorzokształtnych leptocefali jest mały i zaokrąglony. Podczas metamorfozy leptocefala do młodzieńczej formy (juwenilnej) ciało ryby znacznie się skraca.
Rodzaj "Leptocephalus".
Larwy typu "leptocephalus" znacząco różnią się od osobników dorosłych swojego gatunku, przez co długo były uważane za odrębne gatunki ryb, natomiast biologia rozrodu Elopomorpha pozostawała tajemnicą. W 1763 Laurence Theodore Gronow wyodrębnił pod nazwą "Leptocephalus" nowy rodzaj ryb w obrębie kongerowatych – w publikacji, która została później odrzucona dla celów nomenklaturowych. W 1777 Giovanni Antonio Scopoli ponownie użył nazwy rodzajowej "Leptocephalus". Do tego rodzaju zaliczono liczne nazwy gatunkowe, łącznie około 80 nazw naukowych gatunków z różnych rodzin (węgorzowate, kongerowate, murenowate i inne). Większość z tych nazw została uznana za synonimy, ale w internetowych bazach danych takich jak FishBase, Catalog of Fishes, czy ITIS nadal (stan na koniec 2018 roku) figurują nazwy zaliczone do tego rodzaju i nieprzypisane do żadnego gatunku, np:
Historia badań.
Położenie tarlisk węgorza europejskiego stanowiło zagadkę już od czasów Arystotelesa, który jej rozwiązania dopatrywał się w samorództwie. Obserwowano coroczny napływ młodych węgorzy z morza do wód śródlądowych, ale metody i miejsca ich rozrodu nie były znane. Prowadziło to do stawiania różnych hipotez i spekulacji, zakładano, że węgorze rozmnażają się poprzez żyworodność, dzieworództwo lub obojnactwo
W czasie eksperymentów prowadzonych w akwariach w latach 1893–1896 na rybach złowionych w Cieśninie Mesyńskiej włoscy naukowcy Grassi i Calandruccio zaobserwowali etap przeobrażenia larw – uznawanych wówczas za "Leptocephalus brevirostris" – w postać przezroczystego węgorzyka, który okazał się być węgorzem europejskim. Od tamtej pory podjęte zostały szeroko zakrojone badania zmierzające do ustalenia tras wędrówek węgorzy. Podejrzewano, że tarło węgorzy odbywa się w Morzu Śródziemnym. W 1904 duński statek badawczy "Thor" i irlandzki "Helga" złowiły pojedyncze leptocefale w północnym Atlantyku. W kolejnych latach prowadzono systematyczne odłowy i pomiary leptocefali. Łączenie długości ciała larw z ich lokalizacją geograficzną pozwoliło ustalić, że długość ciała maleje w kierunku zachodnim. W 1922 duński badacz Johannes Schmidt złowił najmniejsze znane formy leptocefali (poniżej 1 cm długości) w okolicach Morza Sargassowego na głębokości ok. 300 m. Zostało to uznane za jedno z największych odkryć w badaniach biologii ryb.
W wodach Morza Sargassowego odbywa się tarło wielu gatunków ryb węgorzokształtnych, w tym węgorza europejskiego i węgorza amerykańskiego, których najmniejsze leptocefale występują wyłącznie w południowej części morza w górnej, kilkusetmetrowej warstwie wody. 
Oprócz wymienionych węgorzy w Morzu Sargassowym znajdowano larwy kongera amerykańskiego (odkrył je Schmidt w 1931, w południowo-zachodniej części Morza), kongera białopłetwego oraz przedstawicieli rodzin Eurypharyngidae, Nemichthyidae (nitkodziobek), Serrivomeridae i Cyematidae.

</doc>
<doc id="455721" url="https://pl.wikipedia.org/wiki?curid=455721" title="Wały Jagiellońskie">
Wały Jagiellońskie

Nazwy ulic:

</doc>
<doc id="455722" url="https://pl.wikipedia.org/wiki?curid=455722" title="Gastone Nencini">
Gastone Nencini

Gastone Nencini (ur. 1 marca 1930 w Barberino di Mugello, zm. 1 lutego 1980 we Florencji) – włoski kolarz szosowy, wicemistrz świata, zwycięzca Tour de France i Giro d’Italia.
Kariera.
Pierwszy sukces w karierze Gastone Nencini osiągnął w 1953 roku, kiedy zdobył srebrny medal w wyścigu ze startu wspólnego amatorów podczas mistrzostw świata w Lugano. W zawodach tych wyprzedził go jedynie jego rodak Riccardo Filippi, a trzecie miejsce zajął Belg Rik Van Looy. Był to jednak jedyny medal wywalczony przez Nenciniego na międzynarodowej imprezie tej rangi. W tym samym roku wygrał Giro del Casentino, w 1956 roku Tre Valli Varesine, a rok później był najlepszy w Giro della Provincia di Reggio Calabria. W 1957 roku zwyciężył także w klasyfikacji generalnej Giro d’Italia, choć nie wygrał żadnego z etapów. Był też drugi w 1960 roku (wygrywając dwa etapy) oraz trzeci w 1955 roku (wygrywając dwa etapy i klasyfikację górską). W 1960 roku był też najlepszy w Tour de France, również bez żadnego zwycięstwa etapowego. W tym samym wyścigu był piąty w 1958 roku (wygrywając jeden etap) oraz szósty w 1957 roku (wygrywając jeden etap i klasyfikację górską). Trzykrotnie startował w Vuelta a España, najlepszy wynik osiągając w 1957 roku, kiedy zajął dziewiątą pozycję w klasyfikacji generalnej.
"Lew z Mugello", jak nazywano Nenciniego, dobrze sobie radził na etapach górskich. Potrafił też z powodzeniem inicjować samotne ucieczki z peletonu. Nigdy nie wystąpił na igrzyskach olimpijskich. Jako zawodowiec startował w 1953-1960.

</doc>
<doc id="455725" url="https://pl.wikipedia.org/wiki?curid=455725" title="Berlin Hauptbahnhof">
Berlin Hauptbahnhof

Berlin Hauptbahnhof – główny dworzec kolejowy Berlina, położony w centrum tzw. „grzyba kolejowego”, zlokalizowany na miejscu historycznego dworca Berlin Lehrter Bahnhof, w dzielnicy Moabit, w okręgu administracyjnym Mitte. Dworzec jest jednym z czterech berlińskich stacji posiadających kategorię 1. (pozostałe to Berlin-Gesundbrunnen, Berlin Südkreuz oraz Berlin Ostbahnhof) a jego operatorem jest DB Station&amp;Service, spółka zależna Deutsche Bahn.
Uroczystość otwarcia dworca odbyła się 26 maja 2006, a do ruchu pasażerskiego został włączony dwa dni później. Peron metra na obecnej linii U5 otwarto 8 sierpnia 2009.
Historia.
Pierwszy dworzec, Berlin Lehrter Bahnhof, został zbudowany w tym miejscu w latach 1868–1871 przez "Magdeburg-Halberstädter Eisenbahn-Actiengesellschaft" jako dworzec czołowy kończący 239-kilometrową Kolej Lehrte, która łączyła Berlin z Hanowerem. Nazwa dworca oraz linii kolejowej z przyczyn politycznych pochodziły od miejscowości Lehrte koło Hanoweru, ostatniej stacji położonej w Prusach. Dworzec powstał w stylu neorenesansowym według projektów architektów Alfreda Lenta, Bertolda Scholza i Gottlieba Henriego Lapierre’a przy nabrzeżu Humboldthafen. Hala dworcowa miała 188 m długości i 38 m szerokości i mieściła początkowo pięć, później zaś cztery tory (tor manewrowy zlikwidowano około roku 1900). Główna elewacja skierowana była na południe, tory wybiegały w kierunku północnym.
15 maja 1882 otwarto w pobliżu kolejny dworzec, należący do berlińskiej Stadtbahn ("kolei estakadowej"). Dwutorowa stacja lokalna była położona na wiadukcie nad torami dojazdowymi Lehrter Bahnhof, poprzecznie do niego, w kierunku równoleżnikowym. Dworzec otrzymał nazwę Berlin Lehrter Stadtbahnhof ("Miejski Dworzec Lehrte"). W 1886 Kolej Lehrte została upaństwowiona, a wraz z nią dworzec dalekobieżny.
W czasie II wojny światowej dworzec dalekobieżny został silnie uszkodzony, krótko po wojnie odjeżdżały jednak z niego pociągi. 28 sierpnia 1951 położony na skraju Berlina Zachodniego dworzec ostatecznie zamknięto, zaś 9 lipca 1957 rozpoczęto roboty rozbiórkowe. 22 kwietnia 1958 główny portal został wysadzony w powietrze. Materiał rozbiórkowy został wykorzystany przy odbudowie miasta. Zabytkowy Miejski Dworzec Lehrte został w 1987 z okazji uroczystości 750-lecia Berlina odnowiony kosztem 10 milionów marek. Latem 2002, z uwagi na budowę nowego dworca, został jednak wykreślony z listy zabytków i rozpoczęto roboty rozbiórkowe.
Obecny dworzec.
Współczesny dworzec, zaprojektowany przez Meinharda von Gerkana z firmy Gerkan, Marg und Partner stanowi największy dworzec o formie wieżowej na świecie. Został zlokalizowany na przecięciu istniejącej czterotorowej linii wiaduktowej w kierunku wschód-zachód z nową, również czterotorową linią położoną w tunelu w kierunku północ-południe. Na linii napowietrznej zbudowano trzy perony (z sześcioma krawędziami), z czego jeden przeznaczony jest dla S-Bahn, a dwa pozostałe przystosowane do ruchu ICE; podziemna linia cztery perony (z ośmioma krawędziami), wszystkie dostępne dla ICE. Ponadto w podziemiu zlokalizowano równolegle do peronów kolejowych stację linii metra U5. Trwa budowa nowej linii S-Bahn północ-południe, która połączy Hauptbahnhof z dworcami Gesundbrunnen, Potsdamer Platz i Südkreuz. W tej chwili przez dworzec przebiega tylko linia wschód-zachód ("Stadtbahn"), co znacząco zmniejsza skalę integracji Hauptbahnhofu z siecią komunikacji miejskiej Berlina.
Naziemne perony nakryte są szklanym łukowym dachem, opartym na konstrukcji złożonej ze stalowych łuków i cięgien. Dach ten przecina się z równie wysokim przekryciem hali dworca, zbudowanej w kierunku północ-południe i flankowanej z obu boków przez przerzucone mostowo nad torami biurowce. Na poziomach pośrednich dworca, m.in. podziemnej antresoli, znajdują się liczne lokale handlowo-usługowe.
Podczas uroczystości otwarcia dworca zdarzył się incydent – nietrzeźwy szesnastolatek ranił nożem 41 osób. Jedna z pierwszych ofiar była zakażona wirusem HIV.
18 stycznia 2007 roku budynek dworca został uszkodzony przez wichurę spowodowaną przez przetaczający się nad Europą Huragan Kyrill. Dwutonowy element dekoracyjny elewacji, który spoczywał jedynie własnym ciężarem na elementach konstrukcji (bez zamocowania), spadł na schody przed dworcem, jednak obeszło się bez ofiar. Budynek dworca został ewakuowany. W ciągu następnych dwóch tygodni wszelkie elementy tego typu zamocowano połączeniami śrubowymi.
Kontrowersje.
Nazwa dworca.
Ostateczna nazwa dworca długo nie była znana. W początkowych planach używano dotychczasowej tradycyjnej nazwy starego, wyburzonego dworca Berlin Lehrter Bahnhof z drugiej strony, pragnąc podkreślić jego znaczenie, zarząd kolei postanowił nadać mu nazwę "Berlin Hauptbahnhof" lub "Zentral-Bahnhof".
Ze względu na protesty ludności miasta, latem 2002 berliński senator do spraw rozbudowy miasta i komunikacji Peter Strieder oraz prezes zarządu Deutsche Bahn Hartmut Mehdorn zorganizowali sondaż. Pośród trzech możliwości ("Hauptbahnhof, Lehrter Bahnhof i Zentralbahnhof") 70% z grupy 7860 ankietowanych opowiedziało się za zachowaniem tradycyjnej nazwy. Mimo to rząd kraju związkowego Berlin oraz zarząd kolei, ignorując wolę berlińczyków, zdecydowały, że dworzec będzie się nazywał "Berlin Hauptbahnhof – Lehrter Bahnhof" i takie szyldy umieszczono wkrótce na czynnym już peronie kolei miejskiej.
Wiosną 2005 poinformowano, że wbrew wynikom sondażu przy otwarciu 26 maja 2006 nazwa dworca będzie brzmiała Berlin Hauptbahnhof.
Zmiany w projekcie.
W celu skrócenia czasu budowy i zmniejszenia kosztów pod koniec realizacji zrezygnowano z montażu ok. 1/4 szklanego dachu peronów naziemnych (110 z 430 m długości). Następnie zdecydowano, że w podziemiu zamiast planowanych przypominających sklepienia skomplikowanych form rozpraszających padające z góry światło wykonany zostanie typowy płaski kasetonowy strop podwieszony. Zmiany w projekcie zostały dokonane przez biuro inwestycyjne niemieckiej kolei bez zgody i wiedzy architekta, Meinharda von Gerkana. Architektowi zakazano również wygłoszenia tradycyjnej mowy na uroczystości otwarcia dworca.
Gerkan wniósł wobec tego w październiku 2005 skargę przed 16. izbą sądu okręgowego w Berlinie (nr akt: 16 O 240/05). Architekt utrzymywał, że zmiana spowodowana była umotywowaną względami osobistymi decyzją szefa kolei Mehdorna, zaś przerobienie projektu kosztowało w istocie więcej, niż wykonanie go w wersji pierwotnej. 28 listopada 2006 wydano bezprecedensowy w Niemczech proces o naruszenie praw autorskich architekta, przyznając rację Gerkanowi. Przewodniczący składu sędziowskiego określił wbudowanie płaskiego stropu w podziemiu dworca jako „poważne zniekształcenie” dzieła architektonicznego, podkreślając, że zmiana na pierwotnie planowany strop jest w dalszym ciągu możliwa. Przedstawiciele Deutsche Bahn określili koszty takich zmian na 40 milionów euro i zapowiedzieli apelację.
Zmiany w ruchu dalekobieżnym.
Wraz z otwarciem nowego dworca, położonego daleko od gęstej zabudowy śródmiejskiej, zamknięto dla ruchu dalekobieżnego (z wyłączeniem przewoźników prywatnych) Dworzec Zoo w śródmieściu Charlottenburga. Duża część pociągów wjeżdżających do Berlina od zachodu przejeżdżać będzie przez ten dworzec, jednak bez zatrzymania.
Oficjalna informacja kolei mówi, że oszczędza się w ten sposób cztery minuty. Krytycy podkreślają, że dla osób udających się do dawnego centrum Berlina Zachodniego podróż będzie trwała około 15–20 minut dłużej, ze względu na przesiadkę w kolej miejską i powrót do Dworca Zoo. Istnieją przypuszczenia, że kolej zamierza poprzez koncentrację ruchu na Dworcu Głównym przyczynić się do polepszenia stopnia wynajęcia zbudowanych tam olbrzymich powierzchni sklepowych, a także pozbyć się ciążącego na wizerunku (w oczach osób spoza Berlina) Dworca Zoo.

</doc>
<doc id="455727" url="https://pl.wikipedia.org/wiki?curid=455727" title="Gogeta">
Gogeta



</doc>
<doc id="455728" url="https://pl.wikipedia.org/wiki?curid=455728" title="Flaga Mielca">
Flaga Mielca



</doc>
<doc id="455732" url="https://pl.wikipedia.org/wiki?curid=455732" title="Jarosław Kurski">
Jarosław Kurski

Jarosław Michał Kurski (ur. 18 lipca 1963 w Gdańsku) – polski dziennikarz i publicysta. Pierwszy zastępca redaktora naczelnego „Gazety Wyborczej”.
Życiorys.
Działał w harcerstwie, w latach 80. był instruktorem w Kręgu Instruktorów Harcerskich im. Andrzeja Małkowskiego. W 1982 został absolwentem III Liceum Ogólnokształcącego im. Bohaterów Westerplatte w Gdańsku. Ukończył studia prawnicze na Wydziale Prawa i Administracji Uniwersytetu Mikołaja Kopernika w Toruniu.
W czasach PRL działał w opozycji demokratycznej. Należał do Ruchu Młodej Polski. W 1983 został zatrzymany, był przez ponad dwa miesiące aresztowany pod zarzutem rzekomej napaści na milicjanta. Publikował w czasopismach drugiego obiegu, m.in. w „Biuletynie Informacyjnym Solidarności”. Od 1988 był korespondentem hiszpańskiej agencji prasowej EFE, był związany z „Tygodnikiem Gdańskim”.
Od października 1989 do lipca 1990 zajmował stanowisko rzecznika prasowego Lecha Wałęsy. Funkcję tę przestał pełnić w trakcie tzw. wojny na górze. W 1991 opublikował krytyczną wobec Lecha Wałęsy książkę pod tytułem "Wódz". Jej poszerzony przekład, zatytułowany "Lech Wałęsa. Democrat or dictator?", został wydany w 1992 w Stanach Zjednoczonych.
W 1992 dołączył do zespołu redakcyjnego „Gazety Wyborczej”. Został publicystą działu opinii i wydania weekendowego. W styczniu 2007 objął stanowisko zastępcy redaktora naczelnego, a w czerwcu tego samego roku powołano go na pierwszego zastępcę.
W latach 1994–1997 prowadził "Rozmowy Jedynki" w TVP, a w latach 2006–2007 poranne edycje w radiu Tok FM. Jest autorem kilku publikacji książkowych, m.in. biografii Jana Nowaka-Jeziorańskiego i Raymonda Arona.
W 2013 otrzymał Krzyż Kawalerski francuskiego Orderu Legii Honorowej, a w 2014, "za wybitne zasługi w budowaniu niezależnej prasy w Polsce, za pielęgnowanie wartości, jakie legły u podstaw polskich przemian demokratycznych, za wkład w rozwój nowoczesnej publicystyki i przestrzeganie wysokich standardów w pracy dziennikarskiej, redakcyjnej i menadżerskiej", został odznaczony Krzyżem Oficerskim Orderu Odrodzenia Polski. Został członkiem Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego w Warszawie.
W 2022 opublikował książkę "Dziady i dybuki", w której opisał historię swojej żydowskiej rodziny od strony matki.
Życie prywatne.
Prawnuk Józefa Bernsteina vel Niemirowskiego i Anny z Sommersteinów, wnuk Tadeusza Modzelewskiego i Teodory (siostry Lewisa Bernsteina Namiera). Syn Witolda Kurskiego, pracownika naukowego specjalizującego się w budowie okrętów, oraz Anny Kurskiej, prawniczki i polityk. Starszy brat Jacka Kurskiego.

</doc>
<doc id="455733" url="https://pl.wikipedia.org/wiki?curid=455733" title="Mike Cossi">
Mike Cossi

Mike Cossi, pierwotnie Maciej Kossowski (ur. 11 lutego 1937 w Grudziądzu, zm. 30 października 2022 w Nowym Jorku) – polski piosenkarz, trębacz, kompozytor i aranżer.
Życiorys.
Był uczniem II Liceum Ogólnokształcącego im. Jana III Sobieskiego w Grudziądzu. Studiował na Uniwersytecie Mikołaja Kopernika w Toruniu i w Wyższej Szkole Pedagogicznej w Gdańsku (filologia polska).
Uczył się gry na trąbce w Średniej Szkole Muzycznej w Gdańsku. Grał w gdańskim teatrzyku studenckim (jako aktor)" Bim-Bom" i w cyrku "Tralabomba Jazz Band" Jerzego Afanasjewa. Dwukrotnie, (bez powodzenia) starał się dostać do Państwowej Wyższej Szkoły Filmowej.
W latach 1963–1967 był solistą Czerwono-Czarnych. W 1967 roku Kossowski wyruszył na trzymiesięczną trasę koncertową do Związku Radzieckiego z zespołem Tajfuny. Koncertował także w Grecji, Czechosłowacji (1964), Niemczech (1965), Belgii, Szwecji, Stanach Zjednoczonych (1966).
Po powrocie do kraju do końca 1969 roku współpracował jako producent, kompozytor muzyki, aranżer i piosenkarz ze „Studiem Rytm” w Polskim Radio Warszawa. W tym czasie napisał muzykę do piosenek śpiewanych przez takich wykonawców jak: Edward Hulewicz i Heliosi, Kasia Sobczyk, Henryk Fabian, Jacek Lech, Elżbieta Żakowicz i zespół Wiślanie 69 („Gdy sam zostaniesz”, muzyka M. Kossowski, słowa Bogdan Loebl i Marek Gaszyński), Ala Eksztajn, Fryderyka Elkana, Filipinki, Maria Figiel, Halina Frąckowiak i Grupa ABC.
Najbardziej znane, przez niego zaśpiewane jego piosenki to: evergreen – „Wakacje z blondynką” (muzyka Juliusz Loranc, słowa Jonasz Kofta) oraz „Agatko pocałuj”, „Dwudziestolatki”, „Domowe strachy”, „Nie mówię żegnaj”, „Z Cyganami w świat”. Inne znane piosenki z jego repertuaru: „To ty, Mario”, „Kto mi to da”, „Augustyna”, „Szkolny bal”, „Wiatr od Klimczoka” (muzyka Zbigniew Bizoń, słowa Krzysztof Dzikowski).
Współpracował z takimi autorami tekstów jak np.: Jonasz Kofta, Bogdan Loebl, Marek Głogowski, Zbigniew Jerzyna i z zespołami: Czerwono-Czarni, Tajfuny, Warszawscy Stompersi, Zespół Zbyszka Namysłowskiego, Tralabomba Jazz Band, Orkiestra Polskiego Radia w Warszawie pod dyrekcją Jerzego „Dudusia” Matuszkiewicza i Piotra Figla.
Będąc w Stanach Zjednoczonych poznał dziewczynę, Amerykankę, z którą później korespondował. Przyjechała w 1967 roku do Polski. Pobrali się w Świnoujściu. Wyjechał do Stanów Zjednoczonych na stałe. Według jednych źródeł w październiku 1969 (Emilia Padoł), według innych na początku 1970 roku (Ryszard Wolański, Dariusz Michalski). 
Osiedlił się na stałe w Nowym Jorku (początek 1970) i założył własną grupę instrumentalną, z którą występował w okolicznych klubach. W latach 80. XX wieku występował na stałe w Milford Plaza Hotel na Broadwayu. W 1983 zmienił nazwisko na Mike Cossi, przyjął też amerykańskie obywatelstwo.
W 2012 roku przyjechał do Polski – wystąpił na jedynym koncercie w Grudziądzu, w trakcie święta swojego rodzinnego miasta.

</doc>
<doc id="455734" url="https://pl.wikipedia.org/wiki?curid=455734" title="Edward Rymar">
Edward Rymar

Edward Rymar (ur. 28 grudnia 1936 w Haczowie) – polski historyk, mediewista, specjalista w dziedzinie historii Nowej Marchii, Pomorza i genealogii dynastycznej.
Życiorys.
Pracę magisterską "Początki i rozwój Pyrzyc" napisał na Uniwersytecie Adama Mickiewicza w 1964 r. u prof. dr hab. Gerarda Labudy. Doktoryzował się w 1976 roku, habilitował w 1996 na Uniwersytecie Gdańskim, gdzie w 2004 uzyskał tytuł profesora nauk humanistycznych. Od 1997 był profesorem nadzwyczajnym w instytucie Historii i Stosunków Międzynarodowych Uniwersytetu Szczecińskiego. 
W latach 1958–1997 był dyrektorem Powiatowej i Miejskiej Biblioteki Publicznej w Pyrzycach, gdzie utworzył regionalne muzeum. 1989–1990 był przewodniczącym Komitetu Obywatelskiego Ziemi Pyrzyckiej. 1964–1968 i 1990–1994 był radnym Rady Miejskiej w Pyrzycach. 1995–1998 był radnym Rady Powiatu Pyrzyckiego. 1990–2001 był przewodniczącym koła Unii Wolności. Od 1994 do 2013 był zastępcą redaktora naczelnego „Gazety Ziemi Pyrzyckiej”. Jako redaktor pisze do tego miesięcznika od 1991. W latach 2013–2016 współpracował z „Tygodnikiem Pyrzyckim” (red. T. Duklanowski)
Pierwsze prace drukował w roczniku "Zeszyty Pyrzyckie" (1967–1973). W 1977 r. obronił pracę doktorską pod kierunkiem prof. Gerarda Labudy (UAM Poznań) na temat: "O rzekomym księstwie sławieńsko-słupskim w XII– XIII w". Rozprawy genealogiczne i "Rodowód książąt pomorskich" (wyd. 1995–1996) stały się podstawą pomyślnego postępowania habilitacyjnego w 1996 r. (Uniwersytet Gdański). Był pracownikiem Instytutu Historii i Stosunków Międzynarodowych, w Zakładzie Historii Średniowiecznej Uniwersytetu Szczecińskiego.

</doc>
<doc id="455738" url="https://pl.wikipedia.org/wiki?curid=455738" title="Kalendarium powstania warszawskiego – 30 sierpnia">
Kalendarium powstania warszawskiego – 30 sierpnia

30 sierpnia, środa.
Odzyskano Pałac Blanka i część Ratusza. Częściowa ewakuacja kanałami załogi Starego Miasta do Śródmieścia. Oddziały powstańcze przygotowane do przebicia z ul. Bielańskiej do Hal Mirowskich, które miało być zsynchronizowane z atakiem oddziałów śródmiejskich.
W radiu londyńskim odbieranym w Warszawie nadano tekst deklaracji rządu brytyjskiego i amerykańskiego o uznaniu Armii Krajowej za organizację kombatancką i integralną część Polskich Sił Zbrojnych. Ogłoszono również, że Niemcy biorący udział w zbrodniach wojennych i pogwałceniu przepisów wojennych poniosą za to odpowiedzialność.
300 rannych zginęło w bombardowaniu Szpitala Ujazdowskiego na Mokotowie.
W obronie Starówki poległ Roger Barlet – dezerter z Wehrmachtu walczący po stronie polskiej, w batalionie "Zośka".

</doc>
<doc id="455744" url="https://pl.wikipedia.org/wiki?curid=455744" title="Holi">
Holi

Holi (dewanagari होली trl. holī, ) – hinduistyczne święto radości i wiosny, obchodzone przeważnie w dniu pełni księżyca w miesiącu phalguna (luty–marzec). To święto obchodzi się przede wszystkim w Indiach, Nepalu i innych regionach świata, głównie wśród Hindusów lub osób pochodzenia indyjskiego. Festiwal ten rozprzestrzenił się w ostatnich latach w częściach Europy i Ameryki Północnej jako święto miłości i kolorów wiosny.
Przebieg.
Święto rozpoczyna się przy ognisku "Holika", gdzie ludzie zbierają się żeby śpiewać i tańczyć. Następnego dnia rano odbywa się karnawał kolorów, uczestnicy odgrywają pościg polegający na wzajemnym obrzucaniu się kolorowym proszkiem i wylewaniu na siebie kolorowych farb z wodą, podobnie jak podczas polskiego śmigusa-dyngusa. Ludzie odwiedzają przyjaciół, rodzinę i wrogów, żeby podzielić się radością oraz przysmakami tego święta. Festiwal jest uroczystym dniem, podczas którego ludzie wybaczają sobie błędy z przeszłości i zapominają innym wyrządzone krzywdy.
Śiwaizm.
Na południu Indii, świętu holi patronuje Kama. Tradycja głosi, że tego dnia Kama został spopielony poprzez siddhi z Adźńa ćakry medytującego na himalajskiej górze Kajlas boga, patrona joginów, Śiwy. Aby przypomnieć ból i smutek bogini Rati po utracie męża, kobiety w niektórych rejonach śpiewają pieśni pogrzebowe.
Podczas holi popularne są również ofiary z "drzewa Aśoki" o czerwonych kwiatach, symbolizujących boga Kamę i miłość fizyczną. Hinduizm ludowy wyróżnia podczas obchodów holi zwyczaj śpiewania piosenek o erotycznych treściach.
Wisznuizm.
W stanie Madhya Pradesh, zwyciężonym przeciwnikiem Kryszny jest gigant Nathurama.
Drugiego dnia święta (zwanego "Dhulandi") hindusi obrzucają się nawzajem kolorowym proszkiem (który tradycyjnie był wytwarzany z roślin kwitnących na wiosnę a współcześnie wytwarza się go przemysłowo) i polewają wodą.
Holi w filmie.
"Darr", "Deewana", "Rebeliant", "Mohabbatein", "Dayavan", "Apna Asmaan", "Delhi Heights", "Hyderabad Blues", "Rang De Basanti", "Mother India", "Damini", "Mashaal", "Silsila", "Kati Patang", "Zakhmi", "Sholay", "Saudagar", "Holi", "Dhanwan", "Ogrodnik", "Aalap", " Om Shanti Om", "Rab Ne Bana Di Jodi", "Mashaal" i "Don", "Gandhi, My Father", "", "Ayan", "Rainbow – telugu", "Outsourced", "Shaitan", "Raanjhana", "Yeh Jaawan Hai Deewani", "Goliyon Ki Raasleela Ram-Leela", "Aasai, Źródło szczęścia."

</doc>
<doc id="455749" url="https://pl.wikipedia.org/wiki?curid=455749" title="Zaburzenia rytmu serca">
Zaburzenia rytmu serca

Zaburzenie rytmu serca, arytmia, dysrytmia, niemiarowość serca – stan, w którym skurcze mięśnia sercowego są nieregularne, a ich częstotliwość wychodzi poza bezpieczny zakres 60–100 uderzeń na minutę. Zaburzenia rytmu serca są spowodowane nieprawidłowym wytwarzaniem bodźców albo nieprawidłowym ich przewodzeniem. Czasami obydwa te zaburzenia występują jednocześnie. Stan taki często stanowić może zagrożenie dla życia, chociaż nie jest to regułą.
Podstawowymi mechanizmami odpowiedzialnymi za występowanie zaburzeń rytmu są krążące fale nawrotne (ang. reentry) i zaburzenia automatyzmu. Normalny rytm pracy serca jest wyznaczany przez węzeł zatokowy. Jeżeli węzeł zatokowo-przedsionkowy nie funkcjonuje prawidłowo, może to prowadzić do aktywizacji drugorzędowych ośrodków pobudzenia i w efekcie do zmiany rytmu serca.
Istotne znaczenie mają też drogi przewodzenia impulsu z ośrodka pobudzenia: przy ich nieprawidłowej funkcji lub gdy istnieją dodatkowe drogi przewodzenia, może dochodzić do zaburzeń rytmu serca.
Nie każda arytmia jest patologicznym objawem. Tzw. "niemiarowość oddechowa" spotykana jest u dzieci i młodzieży w okresie pokwitania (ich tętno przyśpiesza w czasie wdechu, a znacznie zwalnia w czasie wydechu).
Klasyfikacja zaburzeń rytmu serca.
Zaburzenia rytmu serca są zwykle podzielone ze względu na miejsce ich powstania (przedsionek, komora, powstawanie wzbudzenia i układ przewodzący).
Dalsze opcje podziału są następujące:
Pochodzenie zaburzeń.
Przedsionek – nadkomorowe zaburzenia rytmu serca
Komory serca – komorowe zaburzenia rytmu serca
Układ bodźcotwórczo-przewodzący serca
Rozpoznanie.
Arytmie są często wykrywane za pomocą niespecyficznych środków, takich jak: wywiad lekarski, osłuchiwanie tonów serca stetoskopem, a także pośrednio przez badanie tętna obwodowego. Te sposoby zazwyczaj nie mogą zdiagnozować konkretnych arytmii, ale dają określenie pracy serca oraz wskazują czy rytm jest regularny, czy nie. Nie każda czynność elektryczna daje skurcz, który byłby słyszalny czy wyczuwalny na obwodzie jako fala tętna i dlatego pobudzenia przedwczesne lub niedające prawidłowego cyklu pracy serca są odbierane jako „opuszczone” skurcze.
Najprostszą specyficzną metodą diagnostyczną dającą ocenę rytmu serca jest elektrokardiogram (EKG), w którym analizuje się morfologię zmian. Do wykrycia krótkotrwałych i nieprzewidywalnych arytmii, stosuje się monitorowanie holterowskie, będące ciągłym (24-godzinnym) zapisem EKG.
Stosowane jest także monitorowanie ekg przez telefon stacjonarny lub komórkowy. Różni się od monitorowania holterowskiego tym, że pacjent dzwoni wtedy, gdy czuje niepokój i nie jest ograniczony okresem 24 godzinnym.
Elektrokardiogram obrazuje jedynie elektryczną aktywność serca. Przy PEA w badaniu EKG może nie być zaburzeń, a serce nie wykazuje czynności hemodynamicznej.
Częstość pracy serca.
Nieprawidłowa częstość pracy serca może oznaczać pracę zbyt szybką lub zbyt wolną.
Bigeminia komorowa.
Jest stanem, kiedy po prawidłowym skurczu przedsionków oraz komór (pobudzenie zatokowe) następuje dodatkowy skurcz komór. Najczęściej powodem tego skurczu jest obecność pobudzenia ektopowego, to znaczy miejsca w ścianie komory, w którym impuls elektryczny „zapętla się” i generuje kolejny skurcz komór. Chory może odczuwać kołatanie, dyskomfort w klatce piersiowej, mocne lub nierytmiczne uderzenia serca.
W zapisie ekg występują po sobie dwa zespoły QRS. Pierwszy jest wąski (poniżej 120 ms) i odpowiada on prawidłowemu rytmowi zatokowemu. Drugi jest znacznie szerszy i odpowiada on skurczowi bigemicznemu (skurcz taki rozprzestrzenia się bez wykorzystania układu bodźcoprzewodzącego, więc wolniej, stąd jego obraz na EKG jest wydłużony).
Leczenie polega na podawaniu leków antyarytmicznych, lub – w bardziej zaawansowanych przypadkach – na ablacji miejsca generującego nieprawidłowy rytm serca.
Terapie antyarytmiczne.
Leczenie farmakologiczne – najczęściej stosowane leki to: adenozyna (spowalnia szybką akcję serca), atropina (w przypadku bradykardii), beta-blokery (stosowane w celu zwolnienia tętna lub zapobiegania powtarzającym się epizodom arytmii. Beta-blokery mogą powodować problemy z trawieniem, problemy ze snem i dysfunkcje seksualne oraz mogą pogorszyć niektóre zaburzenia przewodzenia), leki przeciwkrzepliwe, blokery kanału wapniowego (zwalniają szybkie tętno), naparstnica (Digitalis lub digoksyna) (w leczeniu szybkiego tętna. Ten lek może powodować nudności i może wywoływać arytmie.), blokery kanału potasowego i/lub sodowego (zwalniają akcję serca. Mogą zwiększać ryzyko nagłego zatrzymania akcji serca u osób z chorobami serca).
Terapia elektrycznością – w przypadku nieskutecznego leczenia farmakologicznego stosuje się takie zabiegi jak kardiowersja i defibrylacja. Kardiowersja jest zastosowaniem prądu elektrycznego biegnącego poprzez klatkę piersiową w przypadku częstoskurczu nadkomorowego lub napadowego częstoskurczu komorowego. Defibrylacja różni się od kardiowersji tym, że stosuje się ją w migotaniu komór lub w częstoskurczu komorowym bez tętna, a także użyciem większego ładunku elektrycznego. W przypadku kardiowersji pacjent jest poddawany działaniu leków o działaniu sedatywnym, natomiast defibrylacja jest stosowana przy utraconej świadomości i nie ma potrzeby zastosowania sedacji.
W ramach leczenia arytmii stosuje się również kardiostymulację. Czasowe użycie rozruszników stosuje się przy bradykardii z powodu przedawkowania leków, a także zawale serca, podczas których czasową elektrodę wprowdza się najczęściej przez nakłucie żyły szyjnej, a rozrusznik pozostaje na zewnątrz. Kardiostymulator (rozrusznik) na stałe jest wszczepiany pod skórę u pacjentów, u których schorzenie będące przyczyną bradykardii nie daje się usunąć. Prowadzone są prace nad stworzeniem biologicznego rozrusznika polegające na wprowadzeniu odpowiedniego genu do komorowych komórek serca, który przeprogramuje je w komórki mogące wysyłać impulsy elektryczne o odpowiedniej sile i częstości.
W niektórych przypadkach w celu w pracowni hemodynamicznej wykonuje się ablację miejsca generującego nieprawidłowy rytm serca.

</doc>
<doc id="455750" url="https://pl.wikipedia.org/wiki?curid=455750" title="Roch Kossowski">
Roch Kossowski

Roch Kossowski herbu Dołęga (ur. w 1737, zm. w 1813) – podskarbi wielki koronny, starosta parczowski w 1762 roku, członek Komisji Skarbu Jego Królewskiej Mości w 1768 roku.
Życiorys.
Od 1762 roku był podskarbim nadwornym koronnym. Był marszałkiem województwa łęczyckiego w konfederacji Czartoryskich w 1764 roku, konsyliarz konfederacji Czartoryskich w 1764 roku, poseł na sejm konwokacyjny (1764) z województwa łęczyckiego. Komisarz z rycerstwa Komisji Skarbowej Koronnej. Był elektorem Stanisława Augusta Poniatowskiego w 1764 roku. Poseł województwa łęczyckiego na sejm koronacyjny 1764 roku. W 1766 roku był posłem na Sejm Czaplica z województwa łęczyckiego.
W 1768 roku kupił Pałac Przebendowskich w Warszawie. Stanisław August Poniatowski zaciągnął u niego pożyczkę w wysokości 145 725 złotych, płatną na 8%.
W 1775 roku spowodował wprowadzenie swojego urzędu w skład senatu. W latach 1778–1782 i 1784–1786 był członkiem Rady Nieustającej. W czasie sejmu 1782 roku odmówił uznania biskupa krakowskiego Kajetana Sołtyka za obłąkanego, czego domagał się ambasador rosyjski i król Stanisław August. Był członkiem konfederacji Sejmu Czteroletniego.
We wrześniu 1789 roku wszedł w skład Deputacji do Formy Rządu, powołanej przez Sejm Czteroletni dla określenia ustroju Rzeczypospolitej. Poparł dzieło Sejmu Czteroletniego. W 1791 roku sprzeciwił się zakupieniu ze środków finansowych Rzeczypospolitej budynku ambasady dla misji rosyjskiej. Swoją postawą wzbudził gniew króla, który zaliczył go do największych swoich przeciwników. Jednakże w 1791 roku został podskarbim wielkim koronnym i wszedł w skład Straży Praw. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. 23 sierpnia 1792 roku przystąpił do konfederacji targowickiej jako konsyliarz jej konfederacji generalnej koronnej, 19 kwietnia 1794 roku złożył akces do insurekcji kościuszkowskiej.
W 1765 roku został kawalerem Orderu Świętego Stanisława, odznaczony Orderem Orła Białego. Pod koniec życia pełnił funkcję starosty parczewskiego. Mieszkał wtedy w dworku w Uścimowie, w parafii Ostrów Lubelski.

</doc>
<doc id="455751" url="https://pl.wikipedia.org/wiki?curid=455751" title="Aiko (imię)">
Aiko (imię)

 – żeńskie imię japońskie.
Możliwa pisownia.
Aiko można zapisać, używając wielu różnych znaków kanji i może znaczyć m.in.:

</doc>
<doc id="455753" url="https://pl.wikipedia.org/wiki?curid=455753" title="Jan Boży">
Jan Boży

Jan Boży, właśc. "Jan Cidade", port. João de Deus (ur. 8 marca 1495 w Montemor-o-Novo w Portugalii, zm. 8 marca 1550 w Grenadzie) – założyciel zakonu bonifratrów, święty katolicki, jedna z czołowych postaci religijnych XVI-wiecznej Hiszpanii, gdzie żył i pracował.
Życiorys.
Niewiele wiadomo o jego młodości. Pewne jest, że był synem rodziców średniego stanu. Mając 8 lat, pod wpływem opowieści przygodnego wędrowca, wiedziony chęcią poznania świata, opuścił potajemnie rodzinny dom. Po kilkutygodniowej podróży znalazł schronienie i opiekę u jednego z mieszkańców hiszpańskiego miasteczka Oropesa, który nazwał małego chłopca "Janem otrzymanym od Boga – a Deo".
Po dwudziestym roku życia opuścił dom opiekunów. Brał udział w wojnie hiszpańsko-francuskiej, był pod Wiedniem z korpusem ekspedycyjnym księcia d'Alba. Podczas pobytu w Grenadzie, pod wpływem kazania św. Jana z Ávili, podjął radykalną zmianę swego życia. Żywiołowość, z jaką okazywał żal za grzechy i duchową przemianę, spowodowała, że posądzono go o postradanie zmysłów. Umieszczono go w szpitalu dla umysłowo chorych, w którym zetknął się z nieludzkimi sposobami traktowania chorych.
Kiedy odzyskał wolność, podjął się na stałe opieki nad chorymi. W grudniu 1539 r. otworzył mały przytułek, tzw. "zakład miłosierdzia", który utrzymywał z kwesty. Zaapelował wtedy do lekarzy, aby odwiedzali tam osoby chore i kalekie. Robili to za darmo. Prosił o pomoc także kapłanów, aby leczyć zarówno dusze, jak i ciała swoich podopiecznych.
Organizował w nowej formie szpitalnictwo. Opiekował się także sierotami, ludźmi starymi, bezdomnymi, ubogimi i wędrowcami. Z czasem pozyskał sobie towarzyszy – tworząc początki zakonu szpitalnego zwanego "dobrymi braćmi – bonifratrami".
Wyczerpany pokutą i ciężką chorobą oraz niezwykle aktywnym trybem życia, św. Jan zmarł w roku 1550, mając 55 lat. Mieszkańcy Grenady zajęli się kontynuowaniem jego dzieła.
Kult.
Jan Boży został beatyfikowany 21 września 1630 przez Urbana VIII.
Kanonizacja.
Kanonizacja Jana Bożego odbyła się 16 października 1690 roku. Z prośbą o jej dokonanie wystąpili do papieża Aleksandra VIII katoliccy monarchowie Europy, w tym także polski król Jan III Sobieski.
Jego wspomnienie liturgiczne w Kościele katolickim obchodzone jest 8 marca.
Św. Jan jest patronem Grenady, księgarzy, pirotechników, chorych, pielęgniarek i szpitali, opiekunem służby zdrowia, strażaków.
Jest również patronem założonego przez siebie Zakonu Braci Miłosierdzia (w Polsce zwanych bonifratrami).
W ikonografii przedstawiany jest w prostym habicie bonifratra. W ręku trzyma przekrojony owoc granatu, z którego wyrasta krzyż.

</doc>
<doc id="455755" url="https://pl.wikipedia.org/wiki?curid=455755" title="Tramwaje w Gorzowie Wielkopolskim">
Tramwaje w Gorzowie Wielkopolskim

Tramwaje w Gorzowie Wielkopolskim – system komunikacji tramwajowej w Gorzowie Wielkopolskim administrowany jest przez Miejski Zakład Komunikacji.
Tramwaje poruszają się po torach o rozstawie szyn 1435 mm i sieci składającej się z 12,2 km (24,43 km toru pojedynczego).
Historia.
29 lipca 1899 roku uroczyście uruchomiono tramwaje elektryczne. Powstały wówczas trzy linie – z Dworca Głównego do Hopfenbruch (okolice południowej strony dzisiejszej ul. Warszawskiej), z Friedrichstadt (Frydrychowo) do Paradeplatz (dziś już nieistniejący) oraz z General von Strantz-Kaserne (koszary) do Markt (Wełniany Rynek). W przeciwieństwie do innych niemieckich miast w tramwajach nie było wówczas kontrolerów biletów. Opłaty za przewóz pobierane były przez motorniczego lub przy wykorzystaniu tzw. Zahlboxów – pierwszych biletomatów. W latach 1903–1904 powstała odnoga do dzisiejszego Parku Słowiańskiego oraz przedłużenie linii do Placu Słonecznego.
11 września 1922 roku eksploatację tramwajów zawieszono z powodu nierentowności. 15 sierpnia 1924 roku ruch tramwajowy wznowiono, a w 1926 roku nastąpiło uruchomienie linii tramwajowej na Zamoście ze Starego Rynku (według innych źródeł – Wełnianego Rynku) przez nowo wybudowany most na Warcie.
W 1943 roku po Gorzowie zaczęły jeździć trolejbusy. Na ten czas częściowo zrezygnowano z kursowania tramwajów. Były trzy linie trolejbusów – linia nr 1 wyjeżdżała z dworca na ul. Sikorskiego i kończyła trasę przy placu na ul. Kilińskiego. Linia nr 2 zaczynała przy katedrze, a potem za pomocą pętli między ulicami Koniawską i Kobylogórską zawracały. Linia nr 3 wyjeżdżała z placu na ul. Słonecznej i tam również kończyła trasę. W Gorzowie łącznie kursowało 11 sztuk trolejbusów - siedem sztuk włoskiego Fiata 6567/511 od 1944 r. i cztery MAN-y. 
30 stycznia 1945 roku na tory ostatni raz wyjechały tramwaje przed ponad dwuletnią przerwą. W 1947 roku została reaktywowana jedna linia tramwajowa, 21 lipca 1951 roku nastąpiło wznowienie ruchu tramwajowego na Zamoście, a w 1955 roku oddano do eksploatacji linię tramwajową do ul. Energetyków. 1 maja 1972 roku oddano do eksploatacji linie tramwajową na Wieprzyce, a w 1973 roku wybudowano linie tramwajową do pętli Piaski. Jednocześnie po przebudowie mostu zlikwidowano linię tramwajową na Zamoście.
Gorzów Wielkopolski był do czasu przybycia z Pesy pierwszych tramwajów niskopodłogowych ostatnim polskim miastem z własną siecią tramwajową, w którym wszystkie eksploatowane wagony pochodzą z lat 60. i 70. Na gorzowskie ulice wyjeżdżały sprowadzane od roku 1995 (wcześniejsze nabytki wycofano już z ruchu) z niemieckiego Kassel wyprodukowane w latach 60. i 70. XX wieku wagony 6ZGTW (wyprodukowane jako dwukierunkowe) i 6EGTW (jednokierunkowe). Producentami wagonów, bazujących na rozwiązaniach technicznych serii GT6 Duewagu, były firmy Wegmann i Credé. Choć wagony GT6 i pochodne jeździły lub nadal jeżdżą w wielu polskich miastach, ich odmiana eksploatowana przez MZK Gorzów jest unikatem na skalę kraju. Dwa spośród 6ZGTW - wagony o numerach 258 i 259, również pochodzące z Kassel - w latach 1999-2011 były własnością muzeum komunikacji w Amsterdamie
W marcu 2007 roku prezydent miasta zasugerował możliwość likwidacji torowiska prowadzącego na osiedle Piaski w celu utworzenia deptaka na ul. Chrobrego. Spotkało się to ze zdecydowanymi protestami mieszkańców oraz większości klubów radnych Rady Miejskiej. W maju 2007 roku prezydent Tadeusz Jędrzejczak wycofał się ze swojego pomysłu.
30 listopada 2009 roku uruchomione ponownie zostały linie 4 i 5 do pętli Dworzec.
Na początku roku 2011 MZK zaproponował likwidację całej sieci tramwajowej w mieście, tłumacząc się kosztami generowanymi przez przestarzałe tramwaje. Wzbudziło to niezadowolenie mieszkańców, co skutkowało petycją do Prezydenta miasta, Rady Miasta i Dyrektora MZK w sprawie zaprzestania likwidacji linii tramwajowych i wszczęcia poczynań mających na celu rozwój tramwajów w Gorzowie. Petycję podpisało ponad 4000 osób. 1 kwietnia 2011 roku dotarł jeden z dwóch kupionych tramwajów 6ZGTW z muzeum Holandii, drugi z nich dostarczono 9 kwietnia. Oba wagony pochodzą z 1966 roku.
2 stycznia 2012 roku z powodu zmniejszenia dotacji przez Prezydenta i Radę Miejską zostały zawieszone kursy linii 4 i 5.
1 października 2017 komunikacja tramwajowa w Gorzowie Wielkopolskim została zawieszona z powodu remontu całej sieci. 2 lipca 2020 wznowiony został ruch na linii 1.
W nocy z 15 na 16 kwietnia 2019 roku przyjechał pierwszy wagon Pesa Twist 2015N. , a 2 lipca – w urodziny miasta – pierwsze przejazdy z pasażerami.
Od dnia 26 października 2020 r., ze względu na rozpoczęcie przebudowy DK 22, tramwaje dojeżdżają tylko do przystanku „Dowgielewiczowej”. Pętla „Silwana” zostanie rozebrana, aby w przyszłości tramwaje mogły jeździć jeszcze dalej – do ul. Filedorfa-Nila.
Około 2017 roku zrezygnowano z użytkowania starego niemieckiego tramwaju „Helmuta”. We wrześniu 2020 roku wrócił na tory, ale odnowiony.
Infrastruktura.
Sieć tramwajowa w Gorzowie Wielkopolskim składa się z 12,2 km (24,43 km toru pojedynczego). Torowiska były budowane i modernizowane w różnych okresach. Część torowisk wybudowana została ponad 40 lat temu – w latach 60. XX w. (odcinek w ul. Sikorskiego – od ul. Dworcowej do katedry czy odcinek w ul. Kasprzaka – od stacji Shell do ul. Dowgielewiczowej), a część w latach 70. (w ul. Dworcowej z pętlą czy pętla na Os. Piaski), ich obecny stan techniczny po wielu latach ciągłej eksploatacji nie jest więc zadowalający. MZK w Gorzowie Wielkopolskim Sp. z o.o. systematycznie remontował torowiska tramwajowe, lecz ze względu na ograniczone środki finansowe, naprawy te realizowano na krótkich odcinkach. W latach 2005-2012 dokonano 19 istotnych napraw torów, o łącznej długości 1 685 m.
Tabor.
Tabor tramwajowy eksploatowany przez MZK w Gorzowie Wielkopolskim Sp. z o.o. to wagony dwóch typów 105N i 105Na produkcji polskiej (Konstal Chorzów) – w liczbie 16 sztuk oraz 6E/ZGTW produkcji niemieckiej (Wegmann/Dűwag) – 19 sztuk. Wagony z rodziny 105N są wozami pojedynczymi, jednokierunkowymi i jednostronnymi, wysokopodłogowymi – o konstrukcji stalowej. Posiadają one 4 pary drzwi – po jednej na przednim i tylnym pomoście oraz dwie pary drzwi w środkowej części wagonu. W porównaniu z wagonem 105N, wagon 105Na posiada przełączalny rozruch z układu równoległego na szeregowy – w celu zmniejszenia poboru prądu. Każdy wagon serii 105N i 105 Na wyposażony jest w 4 silniki o mocy 41,5 kW, po dwa na każdym wózku. 
Nominalnie wagon zabiera 120 pasażerów, w tym 20 na miejscach siedzących. W Gorzowie Wielkopolskim wagony te były włączane do eksploatacji w latach 1976–1988. Wagony typu 6E/ZGTW są dwustronne, przegubowe, wysokopodłogowe i wyposażone w 4 pary drzwi po każdej ze stron wagonu oraz w dwie kabiny na krańcach wagonu (w Gorzowie nie korzysta się z dwukierunkowości tych wagonów). Pudło wagonu osadzone jest na trzech wózkach, z czego na dwóch skrajnych znajdują się silniki (po jednym na wózek), o mocy 110 kW. Jeden wagon przegubowy jest w stanie zabrać 145 pasażerów, w tym 35 na miejscach siedzących. Wagony były nabywane w latach 2005–2011. 
Średni wiek taboru, wg stanu na dzień 31 grudnia 2012 r., wynosił: dla wagonów 105N/Na – 30 lat, przy średnim przebiegu – 1,18 mln kilometrów; dla wagonów 6E/ZGTW – wynosi 44,7 lat, przy średnim przebiegu – 1,17 mln km w Niemczech plus 0,62 mln km w Polsce, razem średnio – 1,79 mln km. Wagony typu 105N/Na mogą podlegać modernizacji, polegającej na przebudowie konstrukcji wagonu na przegubową i częściowo niskopodłogową (człon środkowy), z wymienionymi wózkami, systemem drzwi, wykończeniem wnętrza i siedziskami. Koszt takiej modernizacji stanowi jednak około połowy kosztu zakupu nowoczesnego wagonu tramwajowego. Pomimo to, przeprowadzało je w kraju już kilku operatorów tramwajowych (m.in. MPK Kraków S.A., MPK Wrocław Sp. z o.o., MZK Szczecin, Tramwaje Śląskie S.A. czy MPK Poznań Sp. z o.o.). W Gorzowie Wielkopolskim stan techniczny wszystkich wagonów typu 105N/Na, MZK Sp. z o.o. w 2012 r. ocenił jako zaledwie zadowalający (najniższa ocena dopuszczająca do eksploatacji), z możliwością przeprowadzenia modernizacji. Z uwagi na wiek i zastosowane przestarzałe rozwiązania techniczne, wagony typu 105N/Na są bardzo awaryjne. Wagony typu 6E/ZGTW, poza zaawansowanym wiekiem (13 wagonów wyprodukowano w 1966 r.) w większości mają też bardzo duży przebieg (7 wozów wykonało ponad 2 mln km) i charakteryzują się wysoką awaryjnością. Pomimo to, w 2012 r. ich stan MZK w Gorzowie Wielkopolskim Sp. z o.o. ocenił jako:  zadowalający – dla 10 wagonów;  dostateczny – dla 6 wagonów;  dobry – dla 3 wagonów. Wagony w stanie dobrym mają stosunkowo niewielki przebieg (dwa z nich – niewiele ponad 500 tys. km każdy). Jako graniczny dla tego taboru okres eksploatacji przyjęto: 2015 r. – dla 4 szt. wagonów;  2016 r. – dla 5 szt. wagonów;  2017 r. – dla 5 szt. wagonów;  2018 r. – dla pozostałych wagonów. Stan techniczny taboru jest ledwie zadowalający. Od 2019 roku w MZK jeżdżą też Pesy z serii Twist. 
W 2022 roku MZK zakupiło wagon 105Na nr 1247 z Warszawy, który po remoncie ma być wozem zabytkowym. Tramwaj przywieziono do Gorzowa w dniu 29.12.2022. 
Źródło
Modernizacja.
Założenia.
W październiku 2013 roku zaproponowano „Koncepcję Rozwoju Podsystemu Tramwajowego Publicznego Transportu Zbiorowego W Gorzowie Wielkopolskim”. Jest ona filarem szerszej wizji zrównoważonego rozwoju systemu transportu w mieście oraz sąsiednich gminach, tj.: Bogdaniec, Deszczno, Kłodawa, Lubiszyn i Santok. Wizja ta zakłada umacnianie roli miasta jako silnego ośrodka o charakterze regionalnym oraz rozwój nowoczesnego transportu zbiorowego spełniającego oczekiwania pasażerów poprzez integrację podsystemów autobusowego, tramwajowego (którego utrzymanie było decyzją podyktowaną w głównej mierze jego historią sięgającą roku 1899) oraz innych systemów transportowych. Koncepcja zaowocowała szczegółowym planem przeprowadzenia modernizacji zawierającym:
Projekt „System Zrównoważonego Transportu Miejskiego w Gorzowie Wielkopolskim”  podzielono na dwie części. Pierwsza, realizowana przez miasto, to inwestycja obejmująca budowę punktu przesiadkowego i trasy tramwajowej jak również modernizację już istniejących tras oraz zakup systemu informacji pasażerskiej i monitoringu. MZK Sp. z.o.o. odpowiada zaś za część drugą, której celem jest nabycie 14 nowoczesnych tramwajów oraz modernizację zajezdni.
Okres przejściowy.
Ze względu na trwanie prac modernizacyjnych przejazdy tramwajowe zostały wstrzymane 30 września 2017 roku. Zastąpiono je dodatkowymi kursami autobusów. 2 lipca 2020 (czyli w rocznicę lokacji Gorzowa Wielkopolskiego) przywrócono linię nr 1 od zajezdni przy ulicy Kostrzyńskiej do pętli przy „Silwanie”. Tego dnia również, pierwszy raz po gorzowskich torach, przejechała nowa Pesa Twist 2015N.
Koszty inwestycji.
28 czerwca 2017 roku prezydent Gorzowa Wielkopolskiego Jacek Wójcicki i prezes gorzowskiego MZK Roman Maksymiak podpisali w Ministerstwie Rozwoju umowy na dofinansowanie z Unii Europejskiej obu części inwestycji. Koszty z podziałem na zakresy odpowiedzialności dwóch podmiotów zajmujących się modernizacją wraz z unijnym wsparciem uwzględnia tabela.

</doc>
<doc id="455760" url="https://pl.wikipedia.org/wiki?curid=455760" title="Prawo pierwokupu">
Prawo pierwokupu



</doc>
<doc id="455766" url="https://pl.wikipedia.org/wiki?curid=455766" title="Baron Bliss">
Baron Bliss

Baron Bliss, właśc. Henry Edward Ernest Victor Bliss (ur. 16 lutego 1869, zm. 9 marca 1926) – brytyjski podróżnik, który przekazał w spadku dwa miliony dolarów na rzecz rozwoju ówczesnej brytyjskiej kolonii Hondurasu Brytyjskiego (dzisiejszego Belize).
Nieznane są bliższe szczegóły z życia Blissa. Jego tytuł barona (miał nosić tytuł "4. barona Bliss Królestwa Portugalii") jest również wątpliwy. Wiadomo, że pochodził z hrabstwa Buckingham. W wieku 42 lat został sparaliżowany od pasa w dół. Ostatnie lata swojego życia spędził na wyspach karaibskich (Bahamy, Trynidad). 14 stycznia 1926 przybył do Belize City, gdzie jego statek zatrzymał się w porcie. Bliss chorował wówczas na zatrucie pokarmowe, zmarł dwa miesiące później. I chociaż nie zstąpił na ląd, to miał być wzruszony gościnnością mieszkańców Hondurasu Brytyjskiego. Okazało się wtedy, że baron postanowił przekazać swój majątek mieszkańcom kolonii. Dzięki przekazanym pieniądzom powstało wiele obiektów na terenie całego kraju, m.in. biblioteka w Belize City, muzeum, centrum badawcze, szkoła pielęgniarek, latarnia morska (obok niej znajduje się grobowiec Blissa) oraz liczne ośrodki zdrowia.
Baron Bliss uznawany jest za największego dobroczyńcę Belize. 9 marca mieszkańcy Belize obchodzą święto narodowe – Dzień Barona Blissa ("Baron Bliss Day").

</doc>
<doc id="455770" url="https://pl.wikipedia.org/wiki?curid=455770" title="Charles Magnusson">
Charles Magnusson

Charles Fredrik Magnusson (ur. 26 stycznia 1878 w Göteborgu, zm. 18 stycznia 1948 w Sztokholmie) – szwedzki producent filmowy i scenarzysta.
Stworzył wytwórnię "AB Svenska Bio", która następnie, po fuzji z "AB Skandia" utworzyła istniejące do dzisiaj wiodące przedsiębiorstwo na szwedzkim rynku filmowym, "Svensk Filmindustri". Wywarł ogromny wpływ na historię szwedzkiego kina, inicjując w czasie I wojny światowej przełomowy nurt zwany "szkołą szwedzką" i tworząc warunki dla twórczości mistrzów szwedzkiego kina niemego: Victora Sjöströma i Mauritza Stillera. 
Jest bohaterem dramatu Ingmara Bergmana "Ostatni krzyk" ("Sista skriket").

</doc>
<doc id="455771" url="https://pl.wikipedia.org/wiki?curid=455771" title="Wrexham">
Wrexham

Wrexham (wym. , wal. "Wrecsam", wym. ) – przemysłowe miasto ("city") w północno-wschodniej Walii. Pełni funkcję centrum administracyjnego hrabstwa miejskiego Wrexham. Liczba mieszkańców: 42 576 (2001).
W mieście tym działa Glyndŵr University (dawniej NEWI).
Wrexham jest miastem partnerskim Raciborza.
Historia.
Pierwsze artefakty świadczące o obecności człowieka na terenie dzisiejszego Wrexham datowane są na okres około 8000 lat temu. Pierwsza znana osada na tym terenie nazywała się Wristleham Castle. Wristleham – typ zamku nazywany również Motte-and-bailey, znajdujący się w miejscu gdzie obecnie jest Erddig Park, to budowla, którą wzniesiono w 1161.
Edward I, angielski król, budowniczy zamków, które miały powstrzymywać Walijczyków przed odzyskaniem niepodległości – miał podobno przebywać we Wrexham w roku 1294 – w drodze na wyprawę, której celem było zgniecenie rewolty księcia Madoga (ap Llywelyn)
Miasto Wrexham w momencie utworzenia w roku 1536 było początkowo częścią okręgu Denbighshire i istniał wyraźny podział na dwie dzielnice Wrexham Regis – kontrolowana przez króla oraz Wrexham Abbot – starsza część miasta, wcześniej należąca do opactwa Valle Crucis Abbey w pobliskim Llangollen.
Do pierwszej połowy XVIII wieku Wrexham było małym miastem targowym, gdzie mieszkało około 2000 mieszkańców, natomiast w ostatniej dekadzie tego samego wieku w rezultacie rewolucji przemysłowej Wrexham rozbudowało się znacząco, stając na czele miast posiadających bardzo rozbudowany przemysł.
W 1762 przemysłowiec Wilkinson (1728-1808) zwany również "Iron Mad Wilkinson" (Wilkinson Stalowy Szaleniec) otworzył hutę stali Bersham w 1793 oraz odlewnię w Brymbo.
Rok 1848 to rok wydanie pierwszej gazety we Wrexham, a w mieście funkcjonowało wiele garbarni oraz browarów. W XIX wieku Wrexham uzyskało status niezależnego okręgu.
Cmentarz.
Na cmentarzu znajduje się kwatera, gdzie spoczywa 40 polskich żołnierzy zmarłych w latach 1946-1947 w szpitalach i obozach w północnej Walii, Cheshire i Shropshire.

</doc>
<doc id="455775" url="https://pl.wikipedia.org/wiki?curid=455775" title="Jewgienij Mrawinski">
Jewgienij Mrawinski

Jewgienij Aleksandrowicz Mrawinski (; ur. w Leningradzie, zm. 20 stycznia 1988 tamże) – rosyjski (radziecki) dyrygent, Bohater Pracy Socjalistycznej (1973).
Lata młodzieńcze.
Ojciec Jewgienija, Aleksandr Konstantinowicz, był wysokim rangą urzędnikiem, a matka Jelizawieta Nikołajewna pochodziła z rodziny dworskiej. Urodzony w bogatej rodzinie młody Jewgienij Aleksandrowicz był od wczesnego dzieciństwa kształcony w dziedzinach artystycznych, od dzieciństwa uczył się także niemieckiego i francuskiego. W wieku 6 lat grał na fortepianie drobne kompozycje Czajkowskiego. W wieku 7 lat obejrzał wagnerowskiego Zygfryda w Operze Petersburskiej, jednakże jego wczesne zainteresowania obejmują entomologię, botanikę i biologię. W 1918 roku umarł jego ojciec, a rodzina w związku z rewolucją straciła majątek. 15-letni Jewgienij podjął pracę w Teatrze Opery i Baletu. Dwa lata później wstąpił na Piotrogrodzki Uniwersytet, gdzie rozpoczął studia biologiczne, szybko jednak zrezygnował.
W 1921 do obowiązków w teatrze dołożył posadę akompaniatora w leningradzkiej szkole choreograficznej i po nieudanej próbie (w 1923) w 1924 wstąpił do Konserwatorium Leningradzkiego, by studiować w klasie kompozycji. W 1927 rozpoczął także naukę w klasie dyrygentury. W 1929 roku Mrawinski dostał się do klasy Aleksandra Gauka. To moment przełomowy dla rozwoju jego talentu. W tym samym roku Mrawinski podjął obowiązki muzycznego szefa Leningradzkiej szkoły choreograficznej i wypełniał je do 1931. W 1930 Mrawinski dyrygował własną kompozycją "Fragmenty na głos, trzy wiolonczele, trzy trąbki, fagot i lirę". Szybko zdobył uznanie i rozpoczął stałą współpracę z Baletem Kirowa i Operą Bolszoj. W 1931 zadebiutował jako dyrygent, prowadząc na zakończenie swoich dyrygenckich studiów koncert orkiestry akademickiej; w programie: Beethovenowski "Egmont" i "Leonora 3" oraz uwertura do "Jarmarku soroczyńskiego" Musorgskiego. W 1932 roku objął posadę pierwszego dyrygenta Teatru Opery i Baletu w Leningradzie i zadebiutował w Filharmonii Leningradzkiej, w której do 1937 występował regularnie i właśnie on otworzył sezon 1937/1938 w październiku 1937. Już w miesiąc później prowadził prapremierę V symfonii Szostakowicza. W 1938 roku wygrał pierwszy Wszechzwiązkowy Konkurs Dyrygencki i został pierwszym dyrygentem Filharmonii Leningradzkiej, gdzie zastąpił austriackiego dyrygenta Fritza Stiedrego. Samo odejście Stiedrego było dosyć tajemnicze, jeszcze pod koniec 1937 roku pracował z Szostakowiczem nad wykonaniem jego IV Symfonii, ale do koncertu nie doszło. Być może władze KPZR usiłowały wpłynąć na kompozytora, by porzucił pracę. Wszystkie oficjalne źródła podają rok 1938 jako datę przejęcia batuty pierwszego dyrygenta Filharmonii Leningradzkiej przez Mrawinskiego.
Filharmonia Leningradzka.
Od 1938 roku, aż do samej śmierci w 1988 Jewgienij Mrawinski pełnił obowiązki pierwszego dyrygenta Filharmonii Leningradzkiej, odrzucając liczne propozycje z zagranicy. W pierwszym roku swojej nowej pracy, oprócz typowego repertuaru (Czajkowski, Mozart, Bruckner), dyrygował utwory Chaczaturiana, prapremierę Szostakowiczowskiej "V Symfonii" i prowadził przygotowania do wystawienia fragmentów z oper Wagnera. W 1939 roku w repertuarze były symfonie Beethovena (IV,V i IV), VII Brucknera i światowa prapremiera "VI Symfonii" Szostakowicza. Pierwsze dwa i dwa następne lata, aż do rozpoczęcia Wielkiej Wojny Ojczyźnianej Mrawinski nabył doświadczeń, które zdecydowały o jego późniejszym sukcesie. W 1942 roku Leningradzka Filharmonia została ewakuowana do Nowosybirska; tam właśnie Mrawinski dyrygował rosyjską premierą "VII symfonii" Szostakowicza i światową prapremierą "VIII Symfonii" tego samego kompozytora. W 1944 orkiestra wraz ze swoim szefem powróciła do Leningradu. W 1945 roku odbyły się dwie prapremiery: "IX Symfonii" Szostakowicza i "V Symfonii" Prokofiewa, w repertuarze z tego roku pojawili się: Beethoven, Brahms, Schumann i Schubert. W 1945 poprowadził prapremierę "IX Symfonii" Szostakowicza, jedynej symfonii tego kompozytora, którą nigdy później nie dyrygował. Lata powojenne obfitowały w znakomite osiągnięcia artystyczne, prapremiera "VI Symfonii" Prokofiewa (1947), prapremiery "X Symfonii" (1953) oraz koncertów: smyczkowego i wiolonczelowego Szostakowicza, coroczne koncerty na terenie Związku Radzieckiego, bardzo częste trasy koncertowe po całym świecie, w trakcie których dyrygował swoją orkiestrą w NRD i RFN, Szwajcarii, Francji, Austrii, Stanach Zjednoczonych, Kanadzie, we Włoszech, w Polsce, Rumunii i Hiszpanii. Sześć występów w Japonii. Wszędzie zbierał najlepsze recenzje, które gloryfikowano zarówno jego orkiestrę, jak i jego sztukę dyrygencką. W 1977 roku dostał nagrodę imienia Artura Nikischa jako pierwszy zagraniczny artysta. 6 marca 1987 Mrawinski po raz ostatni dyrygował orkiestrą, z którą spędził 50 lat swojego życia. W programie "Niedokończona" Schuberta i "IV Symfonia" Brahmsa. Prawie rok później, w styczniu 1988, Mrawinski umarł w swoim domu w Leningradzie.
Osiągnięcia.
Istotą dyrygenckiego stylu Mrawinskiego było absolutne panowanie nad orkiestrą i niezwykła precyzja odtwarzania partytury. Perfekcjonista, jakim był Mrawinski, nie lubił jednak nagrań studyjnych (tak samo jak Swiatosław Richter), pozostawił po sobie dużą ilość nagrań koncertowych, wśród których wyróżniają się rejestracje obu wizyt w Wiedniu i cykl koncertów w Moskwie.
Mrawinski był mizantropem, unikał wszelkich kontaktów z prasą, radiem i telewizją. Pedantyczny styl pracy z muzykami z orkiestry i współpracującymi z nim rosyjskimi kompozytorami przynosił efekty. Praktycznie każda z jego realizacji to niezwykłe dokonanie artystyczne. Często współpracujący z Mrawinskim Szostakowicz narzekał na drobiazgowe "śledztwa", które ten urządzał takt po takcie, przyznał jednak rację, że taka współpraca pozwoliła mu na spojrzenie na swoją twórczość z zupełnie innej strony. Oprócz współczesnych mu kompozytorów radzieckich dodał do repertuaru swojej orkiestry Strawinskiego, Ravela, Debussy'ego, Sibeliusa, Straussa, Bartóka, Honeggera i wielu innych. Był jednym z ważniejszych dyrygentów XX stulecia.
Dyskografia.
Najsłynniejsze są jego nagrania ostatnich trzech symfonii Czajkowskiego oraz dzieł symfonicznych Szostakowicza i Prokofiewa, jednakże nagrania zrealizowane dla Melodii z repertuaru klasycznego: IV Beethovena, IV Brahmsa, "Niedokończona" Schuberta, czy Alpejska Straussa nie pozostawiają wątpliwości, że są to wykonania znakomite. Również rejestracje koncertów z dwóch wizyt Leningradzkiej Filharmonii w Wiedniu dowodzą absolutnego mistrzostwa tak orkiestry, jak i jej szefa.

</doc>
<doc id="455777" url="https://pl.wikipedia.org/wiki?curid=455777" title="Powstanie na Żoliborzu">
Powstanie na Żoliborzu

Powstanie na Żoliborzu – dziennik Leopolda Buczkowskiego bezpośrednio relacjonujący wydarzenia powstania warszawskiego. Obejmuje zapiski od 1 sierpnia do 19 września.
Początkowo jego fragmenty były drukowane w kwartalniku "Regiony" (1992). W 2004 większa jego część została zamieszczona w publikacji "Dzienniki z Powstania Warszawskiego" (nakładem "Wydawnictwa LTW"), obok takich nazwisk jak: Maria Dąbrowska, Karol Irzykowski, Maria Rodziewiczówna, Eugeniusz Szermentowski, Stefania Podhorska-Okołów i Larysa Zajączkowska-Mitznerowa.
W dzienniku tym wyraźne jest zrozpaczenie i wściekłość osoby świadomej, że fałszowanie obrazu człowieka przez kulturę europejską doprowadziło do tragicznych skutków, wybuchu ukrytych antagonizmów. Przepełniony jest ekspresjonistyczną plastycznością obrazu, autentyzmem, zmiennością nastrojów i surową dosadnością. Autor czuje się oszukany przez aliantów, opanowuje go zwątpienie w autorytety, wartości i niektóre mity narodowe. Ubolewa nad trudem polskich żołnierzy – powstańców, dziewcząt z AK i cierpieniami dzieci. Uwidacznia się tu niezwykły temperament literacki tego jednego z najoryginalniejszych polskich pisarzy.

</doc>
<doc id="455778" url="https://pl.wikipedia.org/wiki?curid=455778" title="Henry Edward Ernest Victor Bliss">
Henry Edward Ernest Victor Bliss



</doc>
<doc id="455783" url="https://pl.wikipedia.org/wiki?curid=455783" title="Święty Jan Boży">
Święty Jan Boży



</doc>
<doc id="455784" url="https://pl.wikipedia.org/wiki?curid=455784" title="Napinacz pasa bezpieczeństwa">
Napinacz pasa bezpieczeństwa

Napinacz pasa bezpieczeństwa – element systemu bezpieczeństwa biernego w samochodzie. W czasie wypadku ma za zadanie napiąć pas bezpieczeństwa tak, aby jak najszybciej ściśle związać ciało człowieka z konstrukcją pojazdu.
Podczas zderzenia czołowego ciało kierowcy lub pasażera (mimo że są zapięci pasami) pod wpływem siły bezwładności przesuwa się do przodu. Następuje wtedy uderzenie ciała o taśmę pasa; na obrażenia narażone są żebra, kość miedniczna, przepona brzuszna.
Nienapięte pasy bezpieczeństwa pozostawiają pewną swobodę ciału człowieka, co jest zjawiskiem niepożądanym podczas wypadku, ponieważ ciało może poruszać się bezwładnie w obrębie luzu, jaki dają pasy, a następnie uderzać w nie z dużą siłą, powodując obrażenia ciała lub nadwerężając konstrukcję pasa.
Działanie.
W momencie zderzenia rolą napinacza jest napięcie taśmy pasa. Napięcie to następuje w wyniku działania sprężyny (napinacz mechaniczny) lub wybuchu niewielkiego ładunku pirotechnicznego (napinacz pirotechniczny). Zapięcie pasa jest wówczas odciągane do tyłu i tym samym dociskana do fotela siedząca na nim osoba.
Przykładowe rozwiązania:
Ogranicznik napięcia.
Aby siła docisku nie była zbyt duża, stosuje się dodatkowe urządzenie zwane "ogranicznikiem napięcia pasa bezpieczeństwa". Jest to mechanizm w postaci blaszki stalowej, która rozrywa się, gdy nacisk pasa na ciało ludzkie jest za duży (pierwsze takie rozwiązanie zastosował francuski koncern samochodowy Renault).

</doc>
<doc id="455786" url="https://pl.wikipedia.org/wiki?curid=455786" title="Zagłówek">
Zagłówek

Zagłówek – element wyposażenia pojazdów silnikowych głównie pojazdów samochodowych. Umieszczony nad oparciem fotela element, mający na celu przytrzymywanie głowy osoby siedzącej w fotelu.
W transporcie zadaniem zagłówków jest niedopuszczenie do nagłego przemieszczenia głowy ku tyłowi pojazdu, które mogłoby prowadzić do urazów kręgosłupa.
Drugim zadaniem zagłówka jest podniesienie komfortu podróżowania poprzez umożliwienie wygodnego oparcia głowy.
Aktywny zagłówek.
Na pomysł zastosowania aktywnych zagłówków (wyłącznie na przednich fotelach) jako pierwsi na świecie wpadli konstruktorzy szwedzkiego koncernu Saab - nazwano je SAHR.
Działanie aktywnego zagłówka polega na tym, że w momencie tylnego uderzenia ciało kierowcy i pasażera naciska na specjalną płytę umieszczoną w oparciu fotela. Wówczas uruchamiany jest mechanizm przesuwający zagłówek (do przodu i góry), który w ten sposób zapobiega swobodnemu ruchowi głowy do tyłu (zmniejsza jednocześnie siłę uderzenia głowy o zagłówek).
Inne rozwiązanie zastosowała firma Autoliv - urządzenie SIHR (samonadmuchujący się zagłówek; Self-Inflating Head Restrain); małe pojemniki z powietrzem montowane w oparciach fotela.
Aktywne zagłówki są stosowane także w wielu modelach aut produkcji BMW, jako opcja wyposażenia dodatkowego. Są to tzw. zagłówki pirotechniczne, w których (podobnie jak przy pirotechnicznych napinaczach pasów bezpieczeństwa stosowanych na wszystkich siedzeniach auta) wybuchające w nich, w chwili uderzenia w tył pojazdu, małe ładunki pirotechniczne rozdzielają elementy dystansowe w zagłówkach, powodując ich błyskawiczne przemieszczenie się (kurczące się mocne sprężyny stalowe) w kierunku głowy osoby na siedzeniu, skracając tym samym dystans między zagłówkiem a "lecącą" w jego kierunku głową, łagodząc jednocześnie siły uderzenia (zmniejszenie przyśpieszeń uderzających w zagłówki głów). W momencie dotarcia tzw. fali uderzeniowej od lędźwiowo-piersiowych odcinków kręgosłupa (pierwsze miejsca przejęcia przez kręgosłup sił uderzenia z oparć foteli) i dalej, poprzez wiotką szyję aż do głowy, to jest ona wówczas już dość skutecznie podparta lub przynajmniej są już przygotowane oba zagłówki na przyjęcia-podparcie "lecących" w ich kierunkach głów) poprzez "wysunięcie" w ich kierunku obu zagłówków.
Francuski koncern Renault stosuje zagłówki umieszczone na elipsoidalnych wspornikach z możliwością regulowania ich szerokości.

</doc>
<doc id="455788" url="https://pl.wikipedia.org/wiki?curid=455788" title="Prasa na ziemiach polskich w latach 1815–1830">
Prasa na ziemiach polskich w latach 1815–1830

Prasa na ziemiach polskich w latach 1815–1830
Prasa w Królestwie Polskim.
Art. 16 Konstytucji Królestwa Polskiego z 27 listopada 1815 r. gwarantował wolność druku, nie istniała cenzura prewencyjna, choć dopuszczano taką możliwość, prasa nie mogła jedynie publikować tekstów atakujących władzę państwową, zasad moralności i religii oraz uwłaczających cudzej czci.
Przeciwny konstytucyjnym swobodom Polaków, rosyjski komisarz Nikołaj Nowosilcow informował Petersburg o rewolucyjnych zamysłach Polaków, dzięki rozbudowanej sieci tajnej policji. Pretekstem do zawieszenia zasad wolności słowa było wygwizdanie pewnej aktorki, o której w swojej publikacji Marian Brandys napisał, że zyskała względy Konstantego „zaletami natury poza aktorskiej”. Konstanty wydał dekret zakazujący ubliżać aktorom, a po krytyce w „Gazecie Codziennej Narodowej i Obcej”, gen. Józef Zajączek wydał sprzeczny z konstytucją dekret o objęciu rygorami cenzury prewencyjnej wszystkich gazet i pism periodycznych. Cenzura ta trwała do końca Królestwa.
Prasa informacyjna.
Mimo tych ograniczeń w krótkim okresie lat 1815-30 na terenie Królestwa ukazywało się 2/3 wszystkich gazet i czasopism wydawanych wówczas na polskich ziemiach przedrozbiorowych. Około 1650 tytułów o nakładzie, który w tym okresie wzrósł ze 140 tys. do 2 mln egz. W latach Królestwa ukazywały się w Warszawie dwie gazety informacyjne: "Gazeta Warszawska" oraz "Gazeta Korespondenta Warszawskiego", od 1818 z tygodniowym dodatkiem literackim "Rozmaitości". Pod koniec lat 20. obie były już dziennikami, drogimi, ostrożną informację dominowały ogłoszenia, mocną stroną były recenzje teatralne podpisywane przez słynnych Iksów (Niemcewicz, Koźmian i in.)
W 1818 ukazała się "Gazeta Codzienna Narodowa i Obca" nawiązująca tytułem do wielkiej poprzedniczki sprzed 26 lat, tania, wychodziła 6 razy w tygodniu, wyróżniała się atrakcyjną grafiką i odważną publicystyką. Wydawca i redaktorem był Bruno Kiciński. Kres gazety nastąpił po incydencie z ulubioną aktorką Księcia Konstantego.
Kiciński rozpoczął wydawanie "Kroniki Drugiej Połowy roku 1819", po 7 numerach przekształcił tytuł w "Orła Białego" (3 razy w tygodniu, niewielki format, jednoszpaltowy układ, podobny do druku zwartego). Głosił idee demokratyczne, wolność słowa; w wyniku utarczek z cenzurą zamknięto ją po roku. W 1821 założył "Kurier Warszawski", w 1847 tytuł kupił Ludwik Adam Dmuszewski, aktor i dramatopisarz. "Kurier…" przetrwał na rynku niemal 120 lat, był to jeden z popularniejszych dzienników, najtańszy, pisany prostym językiem, zawierający krótkie teksty bulwarowej treści. Pisano o nim, że „tysiące ludzi nauczył czytać”, rekordowy nakład wyniósł 2 tys. egz.
Kiciński jest uważany za twórcę pierwszego koncernu prasowego, wydającego cały wachlarz różnorodnych tytułów, przyczynił się do rozwoju warszawskiej prasy literackiej i politycznej.
Pomyślna koniunktura Warszawy zwiększała zapotrzebowanie na prasę informacyjną. Bank Polski wydawał od 1830 "Wiadomości Handlowe" 3 razy w tygodniu. Gazetę swoją uzyskała mniejszość żydowska "Dostrzegacz nadwiślański – Der Beobachter an der Weichesel", przez pewien czas ukazywała się prasa niemieckojęzyczna. Swój tytuł po raz pierwszy miał także rząd - finansował "Monitor Warszawski" (wyd. przez Komisję Wyznań i Oświecenia, nie zyskał uznania czytelników), potem "Dziennik Powszechny Krajowy" (stał się nieformalnym organem literackiej młodzieży Warszawy, pod wpływami prądów romantycznych).
W 1826 ukazała się "Gazeta Polska" – tygodnik, mały nakład, znakomite nazwiska (Tomasz Gębka, Ksawery Bronikowski, Maurycy Mochnacki, Jan N. Janowski), wysoki poziom. Twórcy "Gazety…" zaczęli wydawać "Kurier Polski" w 1829 – świetna krytyka literacka.
Periodyki.
Sukcesowi prasy informacyjnej, nie sprostały tygodniki społeczno-kulturalne i literackie, najwyżej kilkuset egzemplarzy, szybko padały. Wyjątkiem "Pamiętnik warszawski, czyli dziennik nauk i umiejętności" (1815-25), red. Feliks Bentkowski pozyskał literatów Królestwa i uczonych z kręgu UW, przedruki z pism europejskich.
Kiciński przez 2 lata wydawał popularny literacki magazyn "Tygodnik Polski i Zagraniczny", kontynuacją byłą "Wanda" (dla kobiet).
Rekordowe nakłady, do 2,5 tys. egzemplarzy, uzyskał miesięcznik "Piast, czyli pamiętnik technologiczny obejmujący przepisy dla gospodarstwa domowego i wiejskiego, ogrodnictwa, sztuk pięknych i rzemiosł" – dla bogatego ziemiaństwa. Upadł z chwilą wybuchu powstania listopadowego.
Poza tym "Tygodnik Muzyczny" (1820-21, K. Krupiński), "Gazeta Literacka" (1821-22), "Biblioteka Polska" (1825-26, F. Dmochowski), "Dziennik warszawski" (1825-29, literacko-historyczny)
Mimo wysokiego poziomu merytorycznego, były nieatrakcyjne edytorsko, bibulasty papier, książkowa technika druku, rzadkie ilustracje.
Prasa na ziemiach zabranych.
Na ziemiach zabranych liczącym się, dzięki uniwersytetowi, ośrodkiem prasowym było Wilno. Obok gazety infromac. "Kurier Litewski" ukazywał się miesięcznik literacki i naukowy "Dziennik Wileński". W latach 1815-22 dzięki Joachimowi Lelewelowi wychodził „Tygodnik Wileński”, nasycony historią (wydrukował pierwszy wiersz Adama Mickiewicza). Popularnością cieszyły się „Wiadomości Brukowe” – dzieło literatów z kręgu Towarzystwa Szubrawców (Kazimierz Kontrym, Jerzy Śniadecki), ironiczna konwencja, piętnowali przywary społ, relikty feudalizmu.
Galicja.
"Gazeta Krakowska" 1796-1849, 6 razy w tygodniu, Konstanty Majenarowski
"Gazeta Lwowska" 1811, publicystyczno-informacyjna
Wielkie Księstwo Poznańskie.
Najsłabszy ośrodek prasowy, "1815 Gazeta Wielkiego Księstwa Poznańskiego"

</doc>
<doc id="455789" url="https://pl.wikipedia.org/wiki?curid=455789" title="High Contrast">
High Contrast

High Contrast (właśc. Lincoln Barrett; ur. 18 września 1979 w Penarth) – walijski muzyk, kompozytor muzyki drum and bass. W młodości bardziej zainteresowany filmem, na muzyce skupił się po wysłuchaniu "Arabian Nights" J Majika. To z kolei zainspirowało go do tworzenia własnych nagrań. W 2002 roku, nakładem renomowanej oficyny Hospital, ukazał się jego debiutancki album "True Colours", który wstrząsnął całą sceną drum’n’bass. Brzmienie, które doskonale oddają singlowe wydawnictwa "Return of Forever" i "Global Love" krytycy określili mianem liquid funk lub też drum’n’bassowym disco XXI wieku. Jego wysoką pozycję utwierdził drugi album zatytułowany "High Society", na którym artysta połączył drum’n’bass z sambą, jazzem, bossa nova, 2 step czy hip-hop.
High Contrast, którego brzmienie stało się jednym z wiodących gatunków w tym nurcie, jest obecnie jednym z najbardziej rozchwytywanych dj-ów i producentów sceny drum’n’bass. Artysta sukcesy przyjmuje na trzeźwo. Jest całkowitym abstynentem: nie pije, nie pali, nie je mięsa i nie zażywa narkotyków. Za to świetnie tańczy. Nauczył go ojciec, były menadżer Shakin’ Stevensa.
Dyskografia.
Single: 
Albumy: 
Kompilacje: 

</doc>
<doc id="455791" url="https://pl.wikipedia.org/wiki?curid=455791" title="Lew Kopielew">
Lew Kopielew

Lew Zinowiewicz Kopielew (ros. Лев Зиновьевич Копелев; ur. w Kijowie; zm. 18 czerwca 1997 w Kolonii) – pisarz rosyjski, literaturoznawca i historyk literatury, dysydent polityczny w ZSRR.
Życiorys.
Kopielew urodził się w rodzinie rosyjskiego agronoma pochodzenia żydowskiego. W latach trzydziestych XX wieku studiował w Charkowie oraz Moskwie germanistykę, filozofię, literaturoznawstwo i historię, podejmując po studiach pracę naukową. W czerwcu 1941 roku zgłosił się na ochotnika do Armii Czerwonej, gdzie dosłużył się stopnia majora. Widząc zbrodnie popełniane przez Armię Czerwoną na ludności cywilnej Prus Wschodnich próbował się im przeciwstawiać. Działania te zakwalifikowano jako "burżuazyjno-humanistyczną propagandę na rzecz wroga" – w efekcie Kopielew spędził niemal dziesięć lat w łagrach i więzieniach stalinowskich. W roku 1956 został zrehabilitowany, kontynuował pracę naukową i pisarską. Jednak już w drugiej połowie lat sześćdziesiątych popadł ponownie w niełaskę ze względu na zaangażowanie w kręgach dysydenckich. Został wykluczony z partii i stracił etat w Instytucie Historii Sztuki. W listopadzie 1980 roku wyjechał w celach badawczych do ówczesnej RFN. Władze ZSRR wykorzystały tę okazję do pozbycia się Kopielewa z kraju odbierając mu obywatelstwo ZSRR. Pisarz pozostał w RFN, gdzie kontynuował pracę naukową i pisarską, poświęcając się szczególnie stosunkom rosyjsko-niemieckim. Pochowany na Cmentarzu Dońskim w Moskwie.
Wyróżnienia.
Lew Kopielew był laureatem wielu nagród i wyróżnień, min.:
Publikacje.
Prace Kopielewa są w Polsce mało znane. W języku polskim ukazały się w 1990 roku "Bożyszcza mojej młodości" w przekładzie Grażyny Strumiłło-Miłosz. Na uwagę zasługuje także autobiografia "Хранить вечно". Wśród prac naukowych należy wymienić wielotomową historię stosunków rosyjsko-niemieckich (tzw. "projekt wuppertalski") oraz komentarze do dzieł Bertolta Brechta, Heinricha Bölla, Tomasza Manna i Anny Seghers oraz biografię Bertolta Brechta.
Upamiętnienie.
Od 2001 roku Forum Lwa Kopielewa przyznaje Nagrodę im. Lwa Kopielewa osobom, projektom lub organizacjom, które działają na rzecz pokoju i praw człowieka.

</doc>
<doc id="455793" url="https://pl.wikipedia.org/wiki?curid=455793" title="Kalendarium powstania warszawskiego – 1 września">
Kalendarium powstania warszawskiego – 1 września

1 września, piątek.
Zakończenie ewakuacji żołnierzy i części ludności cywilnej Starówki do Śródmieścia (w rejonie Nowego Światu i przy placu Napoleona). Gdy ewakuacja rozpoczynała się, zaskoczenie spowodowane przez nieprzyjaciela sprawiło, że powstańcy musieli wycofać się częściowo z ulic: Freta, Bonifraterskiej, odcinka Długiej, Ogrodu Krasińskich, utrzymując fragmentarycznie dalszą część Długiej i Freta, a także całą Mostową i Nowomiejską.
Grupa 50 żołnierzy batalionu „Zośka” dowodzonych przez Andrzeja Romockiego „Morro” przeszła ze Starówki do Śródmieścia przez Ogród Saski. Im jedynym udało się wydostać ze Starego Miasta nie przechodząc kanałami.
George Orwell napisał bezkompromisowy esej w kolumnie "As I Please" w „”, ostro krytykujący „podłe i tchórzliwe” zachowania prasy i inteligencji brytyjskiej w stosunku do powstania warszawskiego. Starał się w nim wyjaśnić pewne kwestie opisane w tejże prasie nie do końca zgodnie z prawdą. Wyraźnie sprzeciwiał się służalczości i uległości ludzi mediów oraz polityki wobec Rosji sowieckiej. Sądził, że współpraca tych narodów powinna opierać się na szczerości, swobodnej dyskusji i porzuceniu złudzeń; sojusz nie może się opierać na zasadzie, że „Stalin ma zawsze rację”. Uważał, że pisanie o aktualnych wydarzeniach politycznych nie należy do jego zainteresowań, lecz powstanie jest wydarzeniem, którego nie jest w stanie przemilczeć.
Dzień 1 września został ogłoszony dniem hołdu dla Polski przez gubernatorów stanów Dakota Południowa, Dakota Północna, Minnesota, Luizjana, Milwaukee, Teksas, Wisconsin, Nowy Jork i burmistrzów miast Chicago, St. Louis oraz Omaha. 52 duże sklepy Nowego Jorku przy 5th Avenue utworzyły wystawy dotyczące Polski Walczącej.
Prezydent Władysław Raczkiewicz w audycji radiowej zauważył, że „na progu szóstego roku wojny powtórzyła się tragiczna sytuacja Polski w jej walce o wolność. Warszawa walczy sama”.
Cała prasa powstańcza tego dnia pisała o wybuchu i początkach II wojny światowej, ze względu na jej piątą rocznicę przypadającą tego dnia. Wypędzony przez Niemców wraz z grupą uczonych z domu profesorów przy ul. Brzozowej 10 i zamordowany został prof. Zygmunt Batowski – polski historyk sztuki, muzeolog. Poległa Krystyna Dąbrowska.
Tego dnia Miron Białoszewski napisał w "Pamiętniku z powstania warszawskiego":

</doc>
<doc id="455795" url="https://pl.wikipedia.org/wiki?curid=455795" title="Ochojec (Rybnik)">
Ochojec (Rybnik)

Ochojec (niem. "Ochojetz") – dzielnica Rybnika, położona jest na północnym obrzeżu miasta, przy trasie drodze krajowej nr 78. Jest to najbardziej wysunięta na północ dzielnica miasta.
Historia.
Po raz pierwszy o istnieniu osady czytamy w wykazie wsi płacących czynsz kolegiacie w Opolu, pochodzącym z 1291 roku. W dokumencie tym nie figuruje jednak jako „Ochojec”, a „Stara Wieś”. Obecna nazwa ukształtowała się dopiero w XVI wieku, a jej pierwotne brzmienie „Ochodziec” oznaczało miejsce, które należy obejść.
Dawny Ochojec szczycił się tradycjami myśliwskimi. Miał ku temu doskonałe warunki, z ówczesnych opisów dowiadujemy się, że: „(...) piękna dąbrowa i bukowina znajdowała się pod Ochojcem, w którym były jelenie, sarny i dziki(...)”.
Począwszy od pierwszej połowy XVI stulecia miejscowość należała do rybnickiego państwa stanowego i jego kolejnych właścicieli: rodów Hohenzollernów, Lobkowitzów, Węgierskich. W 1818 roku Ochojec wszedł w administracyjny obszar nowo powstałego powiatu rybnickiego.
W 1888 roku w Ochojcu powstała pierwsza jednoklasowa szkoła. Zakres nauczania rozszerzono o kolejne dwie klasy po wybudowaniu nowego budynku szkolnego w 1910 roku. Natomiast w poprzednim zamieszkała rodzina Machoczków – właścicieli tartaku. Dom ten nie przetrwał do naszych czasów, spalony przez Rosjan w 1945 roku. W tym samym okresie co szkołę, mieszkańcy Ochojca wybudowali kaplicę pw. Matki Boskiej Częstochowskiej. To samo wezwanie otrzymał kościół parafialny, wzniesiony w latach 1983–1991.
Po wojnie Ochojec włączono do Gminy Zbiorczej Wielopole. W latach 1973–1977 istniała gmina Ochojec, do której przydzielono również sąsiednie miejscowości. W 1977 roku wieś stała się sołectwem w gminie Pilchowice. Zaś od 1 stycznia 2001 roku jest 27 dzielnicą Rybnika.

</doc>
<doc id="455797" url="https://pl.wikipedia.org/wiki?curid=455797" title="Józef Kobyłecki (generał)">
Józef Kobyłecki (generał)

Józef Feliks Kobyłecki (ur. 13 sierpnia 1894 w Grabnie, zm. 30 października 1969 w Londynie) – pułkownik piechoty Wojska Polskiego i Polskich Sił Zbrojnych, w 1966 mianowany generałem brygady przez Prezydenta RP na uchodźstwie.
Życiorys.
Był synem Wacława, właściciela ziemskiego, i Józefy ze Stawiskich. W czasie I wojny światowej służył w Armii Imperium Rosyjskiego, a od listopada 1917 do maja 1918 w I Korpusie Polskim w Rosji.
W listopadzie 1918 roku został przyjęty został do Wojska Polskiego i przydzielony do 23 pułku piechoty we Włodzimierzu Wołyńskim. Dowodził w nim II batalionem. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 763. lokatą w korpusie oficerów piechoty. 11 grudnia 1924 roku został przesunięty ze stanowiska dowódcy II baonu na stanowisko kwatermistrza pułku.
W styczniu 1925 roku przeniesiony został do Departamentu Piechoty Ministerstwa Spraw Wojskowych w Warszawie. 3 maja 1926 roku został awansowany do stopnia majora ze starszeństwem z dniem 1 lipca 1925 roku i 77. lokatą w korpusie oficerów piechoty.
5 maja 1927 roku otrzymał przeniesienie do Korpusu Ochrony Pogranicza na stanowisko dowódcy 20 batalionu granicznego w Nowych Święcianach. 24 grudnia 1929 roku został awansowany do stopnia podpułkownika ze starszeństwem z dniem 1 stycznia 1930 roku i 39. lokatą w korpusie oficerów piechoty. W marcu 1931 roku wyznaczony został na stanowisko zastępcy dowódcy 78 pułku piechoty w Baranowiczach.
14 listopada 1935 objął dowództwo 13 pułku piechoty w Pułtusku. Do stopnia pułkownika awansowany ze starszeństwem z dniem 19 marca 1938 roku w korpusie oficerów piechoty. Od października 1938 roku do września 1939 roku był zastępcą szefa Gabinetu Wojskowego Prezydenta RP.
Po kampanii wrześniowej przez Rumunię przedostał się do Francji. Od lutego do czerwca 1940 dowodził 2 Półbrygadą Samodzielnej Brygady Strzelców Podhalańskich. Walczył w kampanii norweskiej pod Narwikiem i w kampanii francuskiej. Z tego okresu, w Instytucie Polskim i Muzeum im. gen. Sikorskiego w Londynie, zachował się wniosek podpisany przez gen. bryg. Zygmunta Bohusza-Szyszkę o nadanie mu, po raz kolejny, Krzyża Walecznych z następującym uzasadnieniem: "„W trudnych warunkach bojowych, będąc otoczony przez niemieckie oddziały pancerne zdołał wyprowadzić oddziały swoje z broną w ręku na pd. wybrzeża Bretanii (...) i przedarł się z nimi do pn. nieokupowanej części Francji”."
Po ewakuacji do Wielkiej Brytanii przebywał w obozie Peebles, w Szkocji. W styczniu 1941 został zastępcą dowódcy 8 Brygady Kadrowej Strzelców. W lipcu tego roku przeniesiony został do 3 Brygady Kadrowej Strzelców, w której objął dowództwo Oddziału Wydzielonego „Arbroath”, a 20 października wyznaczony został na stanowisko zastępcy dowódcy brygady. Po rozformowaniu brygady został zastępcą dowódcy I Oficerskiego batalionu szkolnego. W styczniu 1942 powierzono mu pełnienie obowiązków komendanta Centrum Wyszkolenia Piechoty. W czerwcu 1944 został szefem Wydziału Personalnego Inspektoratu Zarządu Wojskowego, a w lutym 1946 szefem Wydziału Personalnego Inspektoratu do Spraw Cywilnych. Po demobilizacji osiedlił się w Londynie. Prezydent RP August Zaleski mianował go generałem brygady ze starszeństwem z dniem 11 listopada 1966 roku w korpusie generałów.
Zmarł 20 grudnia 1969 roku w Londynie. Jego prochy zostały złożone w rodzinnym grobie na Cmentarzu parafii św. Wacława Męczennika w Grabnie (sektor A-13-88).

</doc>
<doc id="455800" url="https://pl.wikipedia.org/wiki?curid=455800" title="Objaw policzkowy">
Objaw policzkowy

Objaw policzkowy – objaw kliniczny zaliczany do grupy objawów oponowych. Wywołuje się go, naciskając na policzek poniżej kości jarzmowej; jest on pozytywny, jeśli dojdzie do odruchowego zgięcia ręki i przedramienia. Najczęściej występuje u dzieci z zapaleniem opon mózgowo-rdzeniowych wywołanym przez prątka gruźlicy. 

</doc>
<doc id="455807" url="https://pl.wikipedia.org/wiki?curid=455807" title="Kalendarium powstania warszawskiego – 31 sierpnia">
Kalendarium powstania warszawskiego – 31 sierpnia

31 sierpnia, czwartek.
Próba przebicia korytarza: Bielańska – plac Bankowy – plac Żelaznej Bramy – Hale Mirowskie do Śródmieścia, który miał służyć ewakuacji ze Starówki. Natarcie rozpoczęło się około 4:00 rano. Nie przyniosło powodzenia, jedynie 2. kompania „Rudy” batalionu „Zośka”, dowodzona przez harcmistrza por. Andrzeja Romockiego „Morro” i część grupy kpt. Ryszarda Białousa „Jerzego”, przedarła się przez ogień nieprzyjaciela. Ukryli się w Bibliotece Zamoyskich, mniej więcej w połowie planowanej drogi.
Wskutek niemieckiego bombardowania, całkowitemu zniszczeniu uległy miejsca kwaterunku batalionu Chrobry I: Pasaż Simonsa oraz położony obok przy ul. Barokowej budynek szkoły powszechnej. Zgrupowanie zostało zdziesiątkowane – zginęło ponad trzysta osób, w tym 120 żołnierzy. Mimo to, pięćdziesięciu ocalałych żołnierzy batalionu zorganizowało dalszą obronę ruin pasażu.
Wydarzenie to opisał Miron Białoszewski w swoim „Pamiętniku z powstania warszawskiego”:
Podczas bombardowania w kościele Sakramentek zginął ksiądz Józef Archutowski. Tego dnia polegli także: Jan Kajus Andrzejewski, Czesław Nantel, Maria Dziak, Stefan Kowalewski, Ewaryst Jakubowski, Józef Hłasko, Włodzimierz Słubicki. W klasztorze przy Rynku Nowego Miasta poległa sakramentka Zofia Zuska (siostra Inocenta, ur. 7 lipca 1882) sanitariuszka działająca na Starym Mieście w szpitalu powstańczym. Tego dnia, lub w dniach następnych, zmarła Irena Kołodziejska z 2. kompanii „Rudy”.
Z meldunku gen. Bora Komorowskiego do Londynu:

</doc>
<doc id="455815" url="https://pl.wikipedia.org/wiki?curid=455815" title="Polski Związek Żeglarski">
Polski Związek Żeglarski



</doc>
<doc id="455817" url="https://pl.wikipedia.org/wiki?curid=455817" title="Strych">
Strych

2 miejscowości w Polsce:

</doc>
<doc id="455820" url="https://pl.wikipedia.org/wiki?curid=455820" title="HMS Penelope (1935)">
HMS Penelope (1935)

HMS Penelope – brytyjski lekki krążownik okresu II wojny światowej, typu "Arethusa"; odznaczył się głównie w działaniach na Morzu Śródziemnym i w obronie Malty. Był ósmym okrętem o tej nazwie.
Za przebieg służby okręt otrzymał osiem wyróżnień bojowych ("battle honours"): za Norwegię 1940, konwoje maltańskie 1941-1942, Morze Śródziemne 1943, bitwę w zatoce Syrta 1942, Sycylię 1943, Morze Egejskie 1943, Salerno 1943 i Anzio 1944.
Budowa.
Krążownik lekki „Penelope”, noszący tradycyjne w marynarce brytyjskiej Royal Navy imię żeńskie z mitologii greckiej (Penelopa), był trzecim okrętem typu niewielkich lekkich krążowników "Arethusa", składającego się z czterech jednostek. Były one zaprojektowane jako relatywnie słabsze lekkie krążowniki, przewidywane głównie do walki z niszczycielami i wsparcia własnych niszczycieli. Okręt zamówiono 8 marca 1934 w ramach programu finansowego z 1933 roku. Budowę rozpoczęto w stoczni Harland and Wolff w Belfaście 30 maja 1934, kadłub zwodowano 15 października 1935, a wszedł do służby 13 listopada 1936. Okręt nosił numer taktyczny 97.
Służba.
Początek wojny i kampania norweska 1939-1940.
„Penelope” przed wojną służyła w 3. Eskadrze Krążowników ("3rd Cruiser Squadron") na Morzu Śródziemnym, gdzie patrolowała przez pierwsze miesiące II wojny światowej. 11 stycznia 1940 okręt został przebazowany do metropolii, wchodząc wraz z pozostałymi trzema okrętami tego typu w skład 2. Eskadry Krążowników Floty Metropolii ("Home Fleet") w Scapa Flow. Okręty m.in. eskortowały konwoje przybrzeżne i patrolowały na Morzu Północnym i północno-zachodnich podejściach do Wielkiej Brytanii, poszukując niemieckich łamaczy blokady.
Przed niemieckim atakiem na Norwegię, „Penelope” wyszła w morze 7 kwietnia w kierunku jej brzegów z siłami głównymi Floty Metropolii adm. Forbesa, poszukując bezskutecznie niemieckich okrętów. 8 kwietnia została odłączona z krążownikiem liniowym HMS „Repulse” i 4 niszczycielami w celu wsparcia niszczyciela HMS „Glowworm”, który jednak został wcześniej zatopiony. 9 kwietnia 1940 okręty te przybyły pod Vestfjord prowadzący do Narwiku (zajętego już przez niemieckie niszczyciele) i podjęły blokadę fiordu, która zmusiła niemieckie niszczyciele „Erich Giese” i „Wolfgang Zenker” do zarzucenia próby przedarcia się 10 kwietnia. 11 kwietnia „Penelope” wraz z niszczycielami „Kimberley” i „Eskimo” zostały skierowane pod Bodø w celu zwalczania wykrytych tam niemieckich jednostek, lecz po drodze „Penelope” uszkodziła dno na skale podwodnej pod Fleinver, po czym została odholowana przez „Eskimo” do Skjelfjordu na Lofotach na prowizoryczną naprawę. Po tych wydarzeniach, okręt stał jako bateria przeciwlotnicza w Harstad, gdzie 10 maja został uszkodzony bliskim wybuchem bomby. W dniach 11-16 maja powrócił na holu do Wielkiej Brytanii na remont w Tyne, połączony z modernizacją, trwający z powodu ograniczonych mocy stoczni od 26 sierpnia 1940 aż do 2 lipca 1941.
Po remoncie „Penelope” na krótko służyła od sierpnia w ramach Home Fleet. 5-9 października 1941 eskortowała lotniskowiec HMS „Victorious” (wraz z pancernikiem HMS „King George V”) wykonujący uderzenia na żeglugę pod Bodø w Norwegii (operacja EJ), po czym została skierowana na Morze Śródziemne dla wzmocnienia obrony Malty.
Morze Śródziemne 1941-1942.
12 października „Penelope”, pod dowództwem kmdr. A. Nicholla weszła w skład Zespołu „K” – wraz z bliźniaczą „Aurorą” (okręt flagowy) i dwoma niszczycielami HMS „Lance” i „Lively”. Okręty te 21 października dotarły z bazy Scapa Flow na Maltę, dowożąc tam przy okazji sprzęt wojenny. Okręty następnie bazowały w Valletcie na Malcie, podejmując aktywne działania przeciw włoskiej i niemieckiej komunikacji morskiej z wojskami w Afryce. Po dwóch bezowocnych próbach napotkania wrogich konwojów, 9 listopada po północy okręty Zespołu „K” przechwyciły włoski konwój „Beta” („Duisburg”), osłaniany przez 6 niszczycieli i 2 krążowniki ciężkie w dalszej eskorcie. „Penelope” miała istotny udział w zatopieniu niszczyciela „Fulmine” i wszystkich 7 statków konwoju („Duisburg”, „San Marco”, „Maria”, „Sagitta”, „Rina Corrado”, „Conte di Misurata”, „Minatitlan”) oraz ostrzelała niszczyciel „Maestrale”, przy czym alianci nie ponieśli strat własnych.
24 listopada 1941 po godz. 15.30 Zespół „K” przechwycił mały konwój zmierzający do Afryki. Główny ciężar walki po stronie alianckiej spoczął na „Penelope”, która po półgodzinnej manewrowej walce zmusiła do odwrotu dwa włoskie torpedowce „Lupo” i „Cassiopea”, a następnie zatopiła oba niemieckie statki konwoju („Maritza” 2910 BRT i „Procida” 1842 BRT). 1 grudnia 1941 w nocy krążownik wziął udział w akcji Zespołu „K” zakończonej zatopieniem włoskiego statku „Adriatico”, a następnie w dzień wziął udział w zatopieniu włoskiego niszczyciela „Alvise da Mosto” i eskortowanego przez niego uszkodzonego dużego tankowca „Iridio Mantovani” (10.540 BRT) 75 mil na północ od Trypolisu. 17 grudnia Zespół K wyszedł na spotkanie transportowca „Breconshire” idącego z Aleksandrii, który doprowadził na Maltę. Doszło tego dnia do pierwszego starcia Brytyjczyków z flotą włoską w zatoce Syrta, lecz główne siły włoskie wycofały się nie atakując konwoju, w obawie przed nocnym starciem.
18 grudnia Zespół „K” wyszedł z krążownikiem HMS „Neptune” w celu przechwycenia włoskiego konwoju. 19 grudnia po 1.06 w nocy, ok. 20 mil od Trypolisu krążowniki „Neptune” i „Aurora” weszły na miny, postawione w czerwcu przez Włochów. Dowódca „Penelope” jeszcze wcześniej postawił parawan przeciwminowy, na którym o 1.10 wybuchła mina, powodując jedynie niewielkie uszkodzenia, dzięki wybuchowi w pewnej odległości od kadłuba. Uszkodzony krążownik „Aurora” zdołał powrócić na Maltę, podczas gdy „Neptune”, który miał być holowany przez „Penelope”, wszedł na trzy dalsze miny i zatonął. Na minę wpadł także niszczyciel HMS „Kandahar”. Wobec obawy ataku lotniczego, „Penelope” powróciła do bazy, następnie była remontowana na Malcie do 3 stycznia 1942, przy czym dodano 4 działka plot 20 mm.
W drugiej połowie stycznia „Penelope” z niszczycielami brała udział w osłonie idących na Maltę konwojów MF-3 i MF-4, wychodząc im naprzeciw i eskortując do Valletty, a w połowie lutego – w osłonie konwoju MF-5 statków wracających do Aleksandrii. Toczyła w tym czasie walki z lotnictwem. 22 marca „Penelope” wraz z niszczycielem HMS „Legion” spotkała się z kolejnym konwojem MF-10 w składzie 4 statków idącym na Maltę. Z Aleksandrii konwój ten osłaniały krążowniki przeciwlotnicze HMS „Cleopatra”, „Euryalus”, „Dido” i „Carlisle” i 16 niszczycieli, przy tym „Penelope” posiadała z nich najsilniejsze uzbrojenie – jako jedyny działa 152 mm. W celu przechwycenia konwoju, z Tarentu wyszła włoska flota w składzie pancernika „Littorio”, ciężkich krążowników „Gorizia” i „Trento”, lekkiego krążownika „Giovanni delle Bande Nere” i 10 niszczycieli. Po godz. 14 doszło do starcia znanego jako II bitwa pod Syrtą. Statki konwoju odeszły pod zasłoną dymną, natomiast krążowniki i niszczyciele eskorty (bez „Carlisle”) wdały się w walkę na dużej odległości, starając się utrzymać Włochów z daleka. Gdy przez kilka godzin Włochom nie udało się dojść do konwoju, zespół włoski zawrócił, chcąc uniknąć walki nocnej. Było to taktyczne zwycięstwo Brytyjczyków, których okręty odniosły niewielkie uszkodzenia („Penelope” nie odniosła uszkodzeń). Konwój i okręty na Malcie jednakże w następnych dniach stały się celem ciężkich ataków niemieckiego lotnictwa, które zatopiły wszystkie 4 statki na Malcie lub w jej okolicach. „Penelope” zaholowała na Maltę uszkodzony transportowiec „Breconshire”, lecz został on zatopiony na Malcie 27 marca, a sama „Penelope” została 28 marca uszkodzona w porcie bliskim wybuchem bomby zrzuconej przez samoloty z I/KG 54 i odłamkami dalszych bomb. Ranny został m.in. dowódca kmdr. Nicholl. Podczas remontu działa przeciwlotnicze krążownika broniły Malty. Z powodu licznych uszkodzeń od odłamków, zyskał on wówczas przezwisko od załogi HMS „Pepperpot” (HMS „Pieprzniczka”). Prowizorycznie naprawiona, „Penelope” została skierowana w pierwszej połowie kwietnia do Gibraltaru, skąd została wysłana na gruntowny remont do Nowego Jorku w USA, trwający od 19 maja do 1 września 1942.
Morze Śródziemne 1943-1944.
Po pracach wykończeniowych w Portsmouth w Wielkiej Brytanii, krążownik osiągnął gotowość na początku 1943 i został pod dowództwem kmdr. George Belbena ponownie skierowany na Morze Śródziemne, w skład 12. eskadry krążowników Zespołu Q bazującego w Cap Bonie, w którego składzie była m.in. bliźniacza HMS „Aurora”. 1 czerwca „Penelope” wraz z niszczycielami „Paladin” i „Petard” ostrzeliwała baterie nadbrzeżne na Pantellerii, przy czym została raz sama
trafiona ogniem z brzegu. 8 czerwca ponownie ostrzeliwała Pantallerię, a 10 czerwca wspierała desant na tej wyspie z krążownikami HMS „Aurora”, „Orion”, „Newfoundland”, „Euryalus” (operacja "Corkscrew"). 12 czerwca ostrzeliwała z krążownikami „Orion” i „Newfoundland” pozycje na wyspie Lampedusa. Następnie, „Penelope” wchodziła w skład sił osłony operacji "Husky" – desantu na Sycylię 10 lipca 1943, po czym w lipcu i sierpniu wspomagała walczące wojska lądowe ostrzeliwując cele nadbrzeżne we Włoszech, często razem z „Aurorą”.
Po wystąpieniu Włoch z wojny, 9 września 12. eskadra krążowników (z „Penelopą”, „Aurorą” i 4 innymi okrętami) wysadziła desant 1. Dywizji Spadochronowej w Tarencie (operacja "Slapstick"). Od 14 września „Penelope” wspierała wojska pod Salerno. Następnie razem z 12. eskadrą brała udział w niepomyślnej dla aliantów kampanii
na wyspach Morza Egejskiego. 7 października zespół krążowników HMS „Penelope” i HMS „Sirius” (przeciwlotniczy) oraz dwóch niszczycieli HMS „Faulknor” i HMS „Fury” zniszczył mały niemiecki konwój, topiąc transportowiec „Olympus” (5216 BRT), sześć barek desantowych MFP i patrolowiec UJ-2111 (ocalała jedna barka). Jednakże następnie okręty brytyjskie stały się celem nalotu bombowców nurkujących Junkers Ju 87. „Penelope” została trafiona bombą, która jednak nie wybuchła, odniosła też niewielkie uszkodzenia od trzech bliskich wybuchów. Pod koniec 1943 „Penelope” uczestniczyła w bezskutecznym poszukiwaniu niemieckich statków – łamaczy blokady w Zatoce Biskajskiej.
22 stycznia 1944 „Penelope” wzięła udział w ubezpieczaniu desantu pod Anzio, a następnie wspierała wojska na lądzie. 18 lutego 1944 o godz. 7.30 podczas powrotu z Neapolu pod Anzio, „Penelope” została storpedowana z odległości 800 m przez niemiecki okręt podwodny U-410 (typu VIIC, dowódca por. mar. Horst-Arno Fenski). Według danych niemieckich, okręt został trafiony dwiema torpedami, z tego po ok. 15 minutach drugą, naprowadzaną akustycznie T-5 Zaukönig. Krążownik następnie szybko zatonął, na północny zachód od Neapolu (). Zginęło 417 członków załogi wraz z dowódcą komandorem George Belbenem (inne dane 415), uratowano 206 marynarzy. Był to wyjątkowy podczas wojny atak torpedowy, gdyż krążownik w chwili trafienia płynął z dużą prędkością 26 węzłów. „Penelope” była ostatnim brytyjskim krążownikiem zatopionym podczas wojny. Według danych brytyjskich, oprócz zatopionych statków i okrętów, „Penelope” podczas wojny zestrzeliła 7 samolotów.
Dane techniczne.
Uzbrojenie i wyposażenie:
Opancerzenie:

</doc>
<doc id="455824" url="https://pl.wikipedia.org/wiki?curid=455824" title="Vilgot Sjöman">
Vilgot Sjöman

Vilgot Sjöman (ur. 2 grudnia 1924 w Sztokholmie, zm. 9 kwietnia 2006 tamże) – szwedzki reżyser i scenarzysta filmowy.
Do dziś ma opinię jednego z największych skandalistów w historii kina. Jego film "491" był przedmiotem specjalnych obrad szwedzkiego parlamentu Riksdagu i jest jednym z nielicznych filmów w historii, które doprowadziły do zmian w obowiązującym prawie. "Moja siostra, moja miłość" był pierwszym filmem opowiadającym o kazirodztwie. Jego dylogia erotyczno-polityczna "Jestem ciekawa w kolorze żółtym" i "Jestem ciekawa w kolorze niebieskim" (tytuły są aluzją do szwedzkiej flagi) była w wielu krajach zakazana jako pornografia, a jej kopie były konfiskowane przez władze. Z Norwegii, gdzie film był zakazany, jeździły pod koniec lat 60. wycieczki autobusowe do Szwecji na seanse tego właśnie filmu.

</doc>
<doc id="455828" url="https://pl.wikipedia.org/wiki?curid=455828" title="Sztuka konceptualna">
Sztuka konceptualna

Sztuka konceptualna (od łac. "conceptus" - pojęcie) – nurt sztuki XX-wiecznej, zasadzający się na eksponowaniu samego procesu twórczego - najważniejszy w dziele sztuki jest "koncept", "idea". W rezultacie artyści tego nurtu odrzucili prymat przedmiotu nad ideą, przy jednoczesnym mocnym podkreśleniu intelektualnego charakteru twórczości. Inne nazwy to "sztuka pojęciowa", "zdematerializowana", "postprzedmiotowa" ("post-object art"), "Kunst-im-Kopf". Terminu "peinture conceptuelle" użył Guillaume Apollinaire w stosunku do kubizmu, miało to podkreślić intelektualny charakter tego malarstwa. W 1963 ukazał się artykuł Henry Flynta "Concept Art", w 1967 Sol LeWitta "Paragraphs of Conceptual Art", w roku 1969 grupa Art &amp; Language zaczęła wydawać pismo o tej samej nazwie, wtedy też Joseph Kosuth opublikował artykuł "Art after Philosophy".
Konceptualizm.
Konceptualizmem nazywamy kierunek w sztuce nowoczesnej, którego początki sięgają lat 60. Wtedy to w Nowym Jorku zaczął kształtować się styl, który był swoistą odpowiedzią na formalną i dekoracyjną estetykę minimalizmu oraz na sam przedmiot, który odgrywa pierwszoplanową, najważniejszą rolę w pop-arcie. Na zdefiniowanie konceptualizmu zdecydował się R. Atkins, który powiedział, że polega on na "„sprowadzeniu sztuki do czystych idei, w które nie ingeruje żadne rzemiosło artystyczne„." Oznaczało to, że artyści konceptualni dają pierwszeństwo idei i jej transpozycji na dzieło sztuki. Uciekano często od tradycyjnych form przekazu takich jak obraz czy rzeźba (nie odrzucano ich jednak). Uważano, iż nie jest ważne samo dzieło sztuki, większą rolę przykładano do samego procesu twórczego, a swoje prace prezentowano w formie filmów, fotografii, inscenizacji, happeningów, performance-ów, płócien wraz z zapisami słownymi lub matematycznymi wzorami mającymi wyrażać jakąś myśl. Przykładem jest koncepcja J. Dibetsa (1941-) – seria zdjęć przesuwającego się po podłodze promienia słonecznego. Rewolucja konceptualna lat 60. nie polegała jednak na zastąpieniu jednej techniki drugą, czyli malarstwa – akcją lub filmem i fotografią. Polegała na zastąpieniu sztuki jako przedmiotu, sztuką jako ideą. W tej koncepcji postać materialna dzieła jest drugoplanowa, a wszystkie techniki artystyczne są równorzędne, także malarstwo.
Konceptualizm wyciągnął najradykalniejsze konsekwencje z procesu dematerializacji i deestetyzacji sztuki zainicjowanego przez awangardę na początku XX wieku. Jako prekursorów można wymienić wielu artystów awangardy zainteresowanych maksymalną intelektualizacją sztuki, m.in. László Moholy-Nagy, Kurt Schwitters, Piet Mondrian, Kazimierz Malewicz itd. Konceptualizm jest zwieńczeniem procesu budowania samoświadomości sztuki.
Konceptualizm można podzielić na dwa zasadnicze nurty: "konstruktywistyczno-minimalistyczny" oraz "dadaistyczny". Pierwszy inspirowany jest dokonaniami Bauhausu i konstruktywistów, w tym nurcie dominuje prostota formy, syntetyczność, minimalizm form wyrazowych i warsztatowych. Drugi nurt wypływa z inspiracji "antysztuką" z kręgów dadaistycznych, zwłaszcza Marcela Duchampa. Tutaj natomiast dominuje pierwiastek destrukcyjny, złośliwość, pesymistyczny ogląd kondycji ludzkiej.
Marcel Duchamp bywa nazywany patronem konceptualizmu, gdyż po raz pierwszy przesunął zainteresowanie artysty z procesu twórczego i dzieła sztuki na przedmioty gotowe ("ready mades"), sztuką stawały się one z woli artysty a nie z racji spełniania kategorii estetyki. Podkreślał także rolę przypadku w procesie twórczym jako czynnika decydującego.
Inny wyróżniany podział dzieli konceptualizm na nurt umiarkowany i skrajny. Pierwszy z nich obejmuje zakres sztuki sprowadzonej do idei, prezentowanej za pomocą różnych metod dokumentacji (rysunki, wykresy, diagramy, itp.) o statusie neutralnym dla sztuki, miały one przekazywać niematerialną i ulotną naturę dzieła, same nim nie będąc. Szybko jednak okazało się, że dokumentacja, która miała nie być sztuką, jest sprzedawana, kupowana i wystawiana, a artyści tworząc dokumentację nie potrafią się uwolnić od estetycznych i stylistycznych wyznaczników. Sztuka, która nie chciała nie tylko być kolejnym stylem, ale też odrzucała formę jako swoje zagadnienie, wypracowała swój własny, rozpoznawalny styl.
Wyłonił się wtedy skrajny wariant konceptualizmu, przyjmujący postać metasztuki, czyli dyskursywnej analizy pojęcia sztuki. Nurt ten rozwinęła grupa Art &amp; Language (później przemianowana na "Art-Language"). Jej członkowie odrzucili w ogóle stronę wizualną, skupili się na teoretycznej analizie samego pojęcia sztuki. Zbliżyło to artystów do teoretyków tak bardzo, że w wielu przypadkach jedyne co odróżniało jednych od drugich to intencja, z jaką przystępowali do działania.

</doc>
<doc id="455832" url="https://pl.wikipedia.org/wiki?curid=455832" title="Jan Troell">
Jan Troell

Jan Troell (ur. 23 lipca 1931 w Malmö) – szwedzki reżyser, scenarzysta, operator i montażysta filmowy.
W młodości przez 8 lat pracował jako nauczyciel w szkole podstawowej w rodzinnym Malmö. W latach 60. zaczął kręcić krótkometrażowe filmy dokumentalne i oświatowe dla telewizji. Podjął współpracę z Bo Widerbergiem jako operator jego debiutanckiego filmu "Wózek dziecięcy" (1963).
Swój pełnometrażowy debiut "Oto twoje życie" nakręcił w 1966. Już dwa lata później film "Wyliczanka" przyniósł mu Złotego Niedźwiedzia na festiwalu w Berlinie.
Dylogia "Emigranci" (1971) i "Osadnicy" (1972), według tetralogii powieściowej Vilhelma Moberga, z udziałem Maxa von Sydowa i Liv Ullmann, była na początku lat 70. najdroższym i najpopularniejszym filmem szwedzkim. Pięć jego filmów było szwedzkimi kandydatami do Oskara, trzy spośród nich uzyskały nominację i wciąż zaliczane są do znaczących osiągnięć kinematografii szwedzkiej.
Troell uprawia kino autorskie – jest reżyserem, autorem lub współautorem scenariuszy, autorem zdjęć (pomimo że jego choroba uniemożliwia mu rozróżnianie niektórych barw) oraz montażystą swoich filmów. Uważany za mistrza szwedzkiej epiki filmowej.

</doc>
<doc id="455835" url="https://pl.wikipedia.org/wiki?curid=455835" title="Ściana osłonowa">
Ściana osłonowa

Ściana osłonowa, ściana kurtynowa – elewacja budynku niemająca funkcji nośnej i stanowiąca jedynie przegrodę cieplną i funkcjonalną.
Ściana taka mocowana jest do stropów, ścian poprzecznych lub słupów konstrukcyjnych i przenosi jedynie ciężar własny i parcie wiatru, nie biorąc udziału w odprowadzaniu obciążeń z zasadniczej części budowli.
Ściany osłonowe mają zwykle lekką konstrukcję w postaci rusztu ze specjalnych profilów aluminiowych, czasem z innych materiałów (brązu, niegdyś stali). Konstrukcja wypełniona jest taflami przeźroczystego lub matowego szkła, metalowymi kasetonami albo podobnymi materiałami. Spotyka się też ściany osłonowe wykonane całkowicie z elementów żelbetowych.
W Polsce ściany kurtynowe po raz pierwszy zastosowano, w początku lat 60. XX wieku, w budynkach Ściany Wschodniej w Warszawie oraz w budynkach hotelu Cracovia i kina Kijów w Krakowie.

</doc>
<doc id="455837" url="https://pl.wikipedia.org/wiki?curid=455837" title="Rasenna">
Rasenna

Rasenna (albo rasna) - słowo w języku etruskim, używane na określenie ludzi zamieszkujących północną Italię, powszechnie znanych jako Etruskowie. Przez Rzymian byli oni zwani "Etrusci" albo "Tusci", zaś przez Greków - "Tyrrhenoi". Dionizjusz z Halikarnasu, który sądził, że Etruskowie są rodzimym ludem Italii, wyjaśnił znaczenie tego słowa w swoich pismach.

</doc>
<doc id="455850" url="https://pl.wikipedia.org/wiki?curid=455850" title="Raphael Semmes">
Raphael Semmes

Raphael Semmes (ur. 27 września 1809, zm. 30 sierpnia 1877), oficer marynarki wojennej Stanów Zjednoczonych i Skonfederowanych Stanów Ameryki, kontradmirał.
Życiorys.
Semmes urodził się w hrabstwie Charles w stanie Maryland. Wstąpił do służby w amerykańskiej marynarce wojennej jako midszypmen w 1826. Studiował też w tym czasie prawo i został przyjęty do korporacji prawniczej. Awansując na stopnie oficerskie, podczas wojny z Meksykiem 1846-48 dowodził brygiem USS "Somers", pełniącym służbę w Zatoce Meksykańskiej, który następnie zatonął podczas sztormu koło Veracruz w grudniu 1846. Działania Semmesa podczas katastrofy zyskały mu uznanie. Po wojnie, osiedlił się w Mobile w Alabamie, gdzie praktykował prawo. W 1855 został awansowany do stopnia komandora porucznika, jednocześnie skierowany do służby w latarni morskiej.
Po wystąpieniu Alabamy z USA, w toku wydarzeń, które doprowadziły do domowej wojny secesyjnej, Semmes wystąpił ze służby w marynarce wojennej USA i w kwietniu 1861 został przyjęty do nowo tworzonej marynarki stanów skonfederowanych, w stopniu komandora porucznika. Został następnie wysłany do Nowego Orleanu w celu nadzoru nad przebudową statku handlowego "Havana" w okręt wojenny CSS Sumter, którego następnie objął dowództwo. Pierwszym głośnym wyczynem "Sumtera" było jego przedarcie się przez unijną blokadę morską z delty Missisipi 30 czerwca 1861. Następnie prowadził on działania rajderskie przeciw żegludze handlowej Unii na Morzu Karaibskim i północnym Atlantyku, zdobywając lub niszcząc 18 statków i przysparzając dotkliwe straty. Wobec potrzeby napraw, "Sumter" zawinął na początku 1862 do Gibraltaru, gdzie jednak został w kwietniu 1862 porzucony, na skutek blokady portu przez okręty Unii.
Semmes, awansowany w międzyczasie do stopnia komandora, objął w lipcu 1862 dowództwo nowo zbudowanego w Wielkiej Brytanii okrętu CSS Alabama. Pod jego dowództwem, okazał się on najskuteczniejszym okrętem spośród konfederackich rajderów, nazywanych krążownikami. "Alabama" od października 1862 działała na Atlantyku i Morzu Karaibskim, a także Oceanie Indyjskim. Pomimo licznych prób, okręty Unii nie mogły przechwycić rajdera, a 11 stycznia 1863 "Alabama" zatopiła w pojedynku artyleryjskim kanonierkę Unii USS "Hatteras" pod portem Galveston w Teksasie. Podczas działalności jako rajder, "Alabama" zatopiła 66 statków, wartych ówczesne 6,5 miliona USD. Z powodu konieczności remontu po dwuletnim pływaniu, 11 czerwca 1864 "Alabama" zawinęła do Cherbourga we Francji, gdzie kapitan Semmes poprosił o możliwość dokowania i napraw. Z powodu odmowy Francuzów, 19 czerwca 1864 "Alabama" została przechwycona przez slup Unii USS "Kearsarge" i doszło do pojedynku obu okrętów. Po około godzinie walki, "Alabama" otrzymała więcej trafień, została opuszczona przez załogę i zatonęła. Ranny komandor Semmes i część rozbitków zostali podjęci przez brytyjski jacht "Deerhound", przez co uniknęli niewoli.
Po leczeniu w Anglii, Semmes przedarł się do Konfederacji, gdzie w lutym 1865 otrzymał nominację na stopień kontradmirała. Podczas ostatnich miesięcy wojny dowodził eskadrą rzeki James. Pod koniec wojny, razem z marynarzami służył w obronie lądowej, otrzymując stopień generała brygadiera Armii Stanów Skonfederowanych.
Po wojnie, zajmował się m.in. karierą prawniczą. Napisał i opublikował w 1869 książkę "Memoirs of Service Afloat During The War Between the States" ("Wspomnienia ze służby na wodzie podczas Wojny między Stanami"), będącą żarliwą obroną sprawy Konfederacji. Obecnie Raphael Semmes jest jedną z postaci galerii sław stanu Alabama (Alabama Hall of Fame).
Zobacz też.
Okręty noszące nazwę USS "Semmes"

</doc>
<doc id="455852" url="https://pl.wikipedia.org/wiki?curid=455852" title="Agamy (hinduizm)">
Agamy (hinduizm)

Agama (dewanagari आगम, trl. "Āgama" – „schodzenie”, „tradycja”) – hinduistyczne teksty poruszające zagadnienia rytuału świątynnego i filozofii. W hinduizmie, agamy są wielkimi kolekcjami sanskryckich pism, które są czczone jako smryti (zapamiętane pisma). Agamy wisznuickie najczęściej noszą nazwy sanhita, natomiast śiaktyjskie nazwy tantra.
Agamy są podstawowym źródłem i wzorem rytuałów, jogi i budowy świątyń.
Agamy śiwaickie.
Agamy śiwaickie to święte pismo przynależne do tradycji śiwaizmu.
Znanych jest ponad 200 dzieł klasyfikowanych jako pisemny i autoryzowany przekaz śiwaizmu. Uznawane są za objawienia dane przez Śiwę w różnych jego formach i postaciach.
Kanon agam południowego śiwaizmu Śajwasiddhanty to 28 ksiąg.
Wiele dzieł północnego śiwaizmu uchodzi za ezoteryczne, dostępne tylko dla wybranych uczniów. Kanon agama uważany jest w śiwaizmie za rodzaj piątej Wedy.
Agamy Śiwy czczą Ostateczną Rzeczywistość jako Śiwę (śiwaizm).
Agamy śaktyjskie.
Śaktyjskie pisma – tantry – oddają cześć Ostatecznej Rzeczywistości jako Śakti, małżonce Śiwy i Boskiej Matce kosmosu (śaktyzm). Każdy zestaw tekstów jest poświęcony kluczowym filozoficznym i teologicznym naukom tej wiary.
Pisma wisznuizmu (pańćaratra i Waikhanasa Samhity) wielbią Ostateczną Rzeczywistość jako Wisznu (wisznuizm).

</doc>
<doc id="455853" url="https://pl.wikipedia.org/wiki?curid=455853" title="Przywileje nieszawskie">
Przywileje nieszawskie



</doc>
<doc id="455854" url="https://pl.wikipedia.org/wiki?curid=455854" title="Anawa">
Anawa

Anawa – pojęcie hinduistyczne w jodze oznaczające ego.
Jest to rodzaj skorupy, warstwa brudu oblepiająca czystą boską duszę (jaźń, atmana). Starcie, anihilacja czy rozpuszczenie ego wyzwala boską duszę, pozwalając na samourzeczywistnienie jaźni, mieszkającej wedle wierzeń w ćakrze serca. Uleczenie się z egotyzmu i ksobności to jeden z wielkich ideałów jogi i duchowości orientalnej.

</doc>
<doc id="455859" url="https://pl.wikipedia.org/wiki?curid=455859" title="Brama Lubawska">
Brama Lubawska

Brama Lubawska (332.41, cz. "Libovské sedlo") – obniżenie śródgórskie w Sudetach Środkowych w południowo-zachodniej Polsce w województwie dolnośląskim, na wysokości ok. 523 m n.p.m. Brama Lubawska to jedna z trzech kotlin wchodzących w skład Kotliny Kamiennogórskiej.
Położenie.
Brama Lubawska położona jest w Sudetach Środkowych, na granicy z Sudetami Zachodnimi. Od zachodu ograniczona jest Grzbietem Lasockim, pasmem Karkonoszy, od północnego zachodu Rudawami Janowickimi, od wschodu Górami Kruczymi – pasmem Gór Kamiennych, a od północy łączy się z Obniżeniem Leska i Obniżeniem Kamiennej Góry.
Opis.
Obniżenie Bramy Lubawskiej zajmuje powierzchnię około 80 km², średnie wzniesienie nad poziom morza waha się w granicach 600 m n.p.m. Przez obniżenie z południa na północ przepływa Bóbr. Ponadto poprzecinane jest płynącymi równoleżnikowo górskimi potokami. Rzeźba terenu jest urozmaicona – pagórkowata, miejscami górzysta. Brama Lubawska jest obniżeniem śródgórskim powstałym w mało odpornych na denudację skałach karbońskich.
Budowa geologiczna.
Brama Lubawska stanowi najbardziej zachodnią część niecki śródsudeckiej. Obejmuje też niewielkie fragmenty bloku karkonosko-izerskiego (na zachodzie). Budowa geologiczna doliny jest zróżnicowana: występują tu głównie skały osadowe, a podrzędnie skały magmowe – wylewne i skały przeobrażone. Nieckę wypełniają warstwy karbońskie i permskie: przede wszystkim piaskowce, zlepieńce i łupki. Wśród osadów górnokarbońskich występują pokłady węgla kamiennego. Wzniesienia tworzą warstwy zlepieńców karbońskich, a przede wszystkim skał wulkanicznych – permskich porfirów oraz ich tufów. Na zachodzie niewielkie fragmenty u stóp Karkonoszy zbudowane są ze skał metamorficznych, należących do wschodniej osłony granitu karkonoskiego.
Rzeźba.
Rzeźba terenu jest urozmaicona. Występują tu izolowane wzniesienia, krótkie grzbiety i pasma. Niektórzy geografowie wyróżniają na tym obszarze Wzgórza Bramy Lubawskiej. Obejmują one zachodnią część Bramy, a według niektórych ciągną się aż po Marciszów (Góry Lisie). Pomiędzy nimi występują rozległe kotliny otoczone ze wszystkich stron górami.
Główne rysy dzisiejszej rzeźby doliny powstały w młodszym trzeciorzędzie, kilkanaście milionów lat temu, kiedy to zrównany, stary masyw górski uległ ponownie wypiętrzeniu pod wpływem pionowych ruchów skorupy ziemskiej w czasie orogenezy alpejskiej. Kiedyś była to jedna powierzchnia, być może pofałdowana. Dzięki wzmożeniu erozji, rzeźba terenu została silnie odmłodzona.
Duże znaczenie ma odporność poszczególnych skał na czynniki erozji. Bardziej odporne skały wulkaniczne tworzą obecnie wzniesienia zarówno w obrębie Bramy Lubawskiej (Chełmczyk, Świerczyna, Łysunia), jak też ograniczające ją od wschodu Góry Krucze. Również lokalnie występujące zlepieńce tworzą wyniesienia takie, jak Szczepanowski Grzbiet, czy Zadzierna. Z kolei w północno-zachodniej części Bramy Lubawskiej wzniesienia zbudowane są z odpornych amfibolitów (Suszyna, Zielona Skała). Obszary zbudowane z piaskowców, a zwłaszcza łupków, tworzą zagłębienia.
Krajobraz.
Krajobraz doliny uwarunkowany jest budową i długą przeszłością geologiczną. Występują tu różne typy krajobrazów i form terenu grzbiety i kopulaste wzniesienia górskie, ostańce skał wulkanicznych, liczne skałki, obniżenia śródgórskie. Cały obszar jest poprzecinany w poprzek potokami górskimi na segmenty. Jest to teren średnio zaludniony, łagodny, poza nielicznymi wzniesieniami słabo porośnięty drzewami i krzewami. Większość obszaru zajmują łąki. Krajobraz częściowo przeobrażony. Budowa geologiczna i liczne występujące tu skałki czynią dolinę atrakcyjną krajobrazowo.
Wody.
Dział wodny dorzeczy Odry i Łaby jest niski i przebiega na terytorium czeskim w miejscowości Žacléř. Źródła Bobru, głównej rzeki doliny znajdują się na Bobrowym Stoku. Bóbr płynie środkiem kotliny i jest największym lewostronnym dopływem Odry. Pozostałe potoki są jego dopływami. Dla zabezpieczenia przed powodziami, w pierwszych latach XX wieku, zbudowano zbiornik retencyjny Bukówka w Bukówce na Bobrze. Odwadniające dolinę rzeki przebijają się przez góry przełomami.
Klimat.
Klimat chłodniejszy i o większej ilości opadów niż średnie dla tej wysokości, przypominający klimat górski. Zachmurzenie średnie występuje w okresie jesienno-zimowym, najmniejsze w lecie. Opadom często towarzyszą gwałtowne burze z wyładowaniami.
Flora i fauna.
Zróżnicowana budowa geologiczna, gleby typowe dla terenów górskich, klimat chłodniejszy i o większej ilości opadów niż średnie dla tej wysokości, średnie temperatury roczne, specyficzne położenie oraz wysokość względna terenu, a także niewielkie skrawki ziemi o ograniczonej ingerencji człowieka, wykształciły na terenie Bramy Lubawskiej dogodne warunki dla świata roślinnego i zwierzęcego. Szczyty i zbocza o znacznym pochyleniu pokrywają lasy z dominacją świerków sztucznie sadzonych, odmiany górskiej i nizinnej. Inne drzewa iglaste i liściaste stanowią w lasach zaledwie 10%. Tylko w rejonie Lubawki w pobliżu granicy państwowej są skrawki naturalnej puszczy sudeckiej. Na całym terenie Bramy Lubawskiej występują skupiska roślinności górskiej objęte prawną ochroną na uwagą zasługują: dziewięćsił bezłodygowy, lepiężnik biały, wawrzynek wilczełyko, pełnik europejski, liczne storczyki, goryczki, pierwiosnki, lilia złotogłów.
Komunikacja.
Brama Lubawska zawdzięcza swą nazwę funkcji komunikacyjnej, ponieważ tworzy dogodne przejście z Dolnego Śląska do Czech, które odgrywało dużą rolę od czasów średniowiecza, ale obecnie straciło swoje znaczenie, gdyż międzynarodowe szlaki kolejowe i drogowe między Czechami a Polską przebiegają przez inne części Sudetów. W roku 2010 i 2011, w sezonie letnim, okresowo wznawiano przejazdy pasażerskie w soboty, niedziele i święta, na odcinku Sędzisław–Trutnov.
Przez Bramę Lubawską do prowadzi szlak kolejowy o znaczeniu międzynarodowym i droga krajowa nr 5 – do dawnego przejścia granicznego Lubawka-Královec. Planowane jest przeprowadzenie tędy drogi ekspresowej S3. Przez Bramę Lubawską biegnie droga wojewódzka nr 369 – Jelenia Góra
Ludność.
Okolice zamieszkuje ludność napływowa, po wojnie przybyli tu ludzie z centralnej Polski, przymusowi polscy wysiedleńcy z Kresów oraz ludzie powracający z emigracji.
Większość ludności zamieszkuje w środowisku miejskim.
Miejscowości.
Na obszarze Bramy Lubawskiej:
Częściowo wkraczające na obszar Bramy Lubawskiej:
Turystyka.
Na terenie Bramy Lubawskiej znajduje się przejście ogólnodostępne (drogowe) oraz kolejowe w Lubawce. Tuż poza obszarem kotliny, we wschodnich Karkonoszach są dwa przejścia turystyczne: w Niedamirowie i Okrzeszynie.
Brak tu jakichkolwiek schronisk turystycznych. Przez najciekawsze miejsca Bramy Lubawskiej prowadzą trzy szlaki turystyczne:
Atrakcje.
Przyroda.
Na obszarze Bramy Lubawskiej:
Koło Lubawki, na obszarze Gór Kruczych:

</doc>
<doc id="455863" url="https://pl.wikipedia.org/wiki?curid=455863" title="Golatka">
Golatka



</doc>
<doc id="455864" url="https://pl.wikipedia.org/wiki?curid=455864" title="Apozycja">
Apozycja



</doc>
<doc id="455867" url="https://pl.wikipedia.org/wiki?curid=455867" title="Dysjunkcja">
Dysjunkcja



</doc>
<doc id="455875" url="https://pl.wikipedia.org/wiki?curid=455875" title="Billy Bob Thornton">
Billy Bob Thornton

Billy Bob Thornton, właśc. William Robert Thornton (ur. 4 sierpnia 1955 w Hot Springs) ― amerykański aktor, reżyser i scenarzysta filmowy, także perkusista i wokalista zespołu The Boxmasters.
Życiorys.
Wczesne lata.
Przyszedł na świat w rodzinie metodystów jako najstarszy z czterech synów Billy’ego Raya Thorntona (ur. 14 listopada 1929, zm. 8 sierpnia 1974), nauczyciela historii i trenera koszykówki, i Virginii Roberty Faulkner Thornton. Jego rodzina była pochodzenia angielskiego, a także miała korzenie szkockie i irlandzkie. Wychowywał się z trzema młodszymi braćmi – Jimmym Donem (ur. 12 kwietnia 1958, zm. 3 października 1988), Jamesem „Jimem” Beanem i Johnem Davidem (ur. 1969). Dzieciństwo spędził w Alpine i Malvern, w stanie Arkansas, a także w małej chacie w lesie u swojego dziadka, Otisa Thorntona. W 1973 ukończył szkołę średnią Malvern High School, gdzie był uznanym graczem w baseball i myślał o tym, by zagrać w Kansas City Royals. Przez krótki okres pracował przy układaniu asfaltu dla Wydziału Transportu Stanu Arkansas (Arkansas State Transportation Department). Następnie podjął studia psychologiczne na Henderson State University w Arkadelphia, w stanie Arkansas, jednak przerwał studia po dwóch semestrach.
W 1981 zamieszkał w Los Angeles, aby wraz ze swoim wieloletnim przyjacielem, Tomem Eppersonem, zapoczątkować karierę jako aktor i scenarzysta. Grał na perkusji i śpiewał w zespole Tres Hombres w miejscowych barach, a także współpracował z muzykiem z RPA Jackiem Hammerem. Dorabiał w telemarketingu, na farmie wiatrowej i restauracji typu fast food. Kiedy pracował jako kelner, spotkał reżysera Billy’ego Wildera, który zachęcił go do kariery scenarzysty.
Kariera.
Po raz pierwszy pojawił się na planie filmowym dreszczowca "Krew łowcy" ("Hunter's Blood", 1986) u boku Sama Bottomsa, a następnie w serialu NBC "Matlock" (1987) i telefilmie HBO "Człowiek, który zerwał 1000 łańcuchów" ("The Man Who Broke 1,000 Chains", 1987) z Valem Kilmerem, Sonią Bragą i Kyrą Sedgwick jako konduktor i sitcomie CBS "Rozpalone serca" ("Hearts Afire", 1992-94) w roli Billy’ego Boba Davisa. Zwrócił na siebie uwagę krytyków jako złoczyńca w thrillerze "Jeden fałszywy ruch" ("One False Move", 1992), do którego także napisał scenariusz wspólnie z Tomem Eppersonem. Zagrał potem w filmach: "Niemoralna propozycja" ("Indecent Proposal", 1993), "Szary rycerz" ("Grey Knight", 1993), "Więzy krwi" ("Bound by Honor", 1993), "Tombstone" (1993) i Stevena Seagala "Na zabójczej ziemi" ("On Deadly Ground", 1994).
Za swój adaptowany scenariusz do wyreżyserowanego przez siebie dramatu "Blizny przeszłości" ("Sling Blade", 1996), w którym zagrał opóźnionego umysłowo Karla Childersa o dramatycznej przeszłości, został uhonorowany nagrodą Oscara za najlepszy scenariusz adaptowany, natomiast jego kreacja przyniosła mu nominację do Oscara dla najlepszego aktora pierwszoplanowego. Kolejną nominację do Oscara, Złotego Globu i Saturna zdobył za drugoplanową rolę nierozgarniętego Jacoba w dramacie kryminalny Sama Raimi "Prosty plan" ("A Simple Plan", 1998). Był reżyserem i producentem westernu "Rącze konie" ("All the Pretty Horses", 2000) wg powieści Cormaca McCarthy’ego.
Nagrał trzy albumy: „Private Radio” (2001), „The Edge of the World” (2003) i „Hobo” (2005).
7 października 2004 otrzymał gwiazdę na Hollywood Walk of Fame.
Życie prywatne.
Był pięciokrotnie żonaty; z Melissą Lee Gatlin (1978–1980), z którą ma córkę Amandę, Toni Lawrence (1986–1988), Cyndą Williams (1990-1992), Pietrą Dawn Cherniak (od 18 lutego 1993 do kwietnia 1997), z którą ma dwóch synów: Williama i Henry’ego Jamesa i Angeliną Jolie (od 5 maja 2000 do 27 maja 2003), z którą zaadoptował syna Maddoxa Chivana, sierotę z Kambodży, który otrzymał nazwisko Thornton Jolie; po rozstaniu Jolie pozbawiła go praw rodzicielskich do syna. Dla piątej żony napisał dwie piosenki – „Your Blue Shadow” i „Angelina”, a także wytatuował sobie jej imię na lewym ramieniu; po rozstaniu przerobił tatuaż na słowo „Angel” i umieścił przy nim rysunek anioła. Spotykał się także z Laurą Dern (1997-2000) i modelką Danielle Dotzenrod (2002-2003). W 2003 związał się z krawcową Connie Angland, z którą ma córkę Bellę (ur. 22 września 2004). Para wzięła ślub 22 października 2014.
Cierpi na lęk przed lataniem samolotem (akrofobię) i lęk przed antykami. Zmaga się z zaburzeniami obsesyjno-kompulsywnymi.

</doc>
<doc id="455879" url="https://pl.wikipedia.org/wiki?curid=455879" title="Tipsy">
Tipsy

Tipsy – nakładki z tworzywa sztucznego imitujące paznokcie.
Tipsy są bardzo często stosowaną techniką przedłużania paznokci i stanowią obiegowe określenie przedłużania i stylizacji paznokci.
Paznokcie zarówno żelowe jak i akrylowe należy regularnie uzupełniać co 3–4 tygodnie. Tipsy z tworzywa sztucznego niszczą się szybciej, ale ich odklejenie jest o wiele prostsze. Przy odklejaniu stosuje się aceton. Usuwanie żelowych lub akrylowych przedłużeń jest trudniejsze i wymaga interwencji kosmetycznej.
Paznokieć zbudowany jest ze 100 warstw spłaszczonych komórek – korneocytów, z których w procesie matowienia płytki usuwanych jest ok. 5 warstw. Zabieg przeprowadzony poprawnie nie powinien uszkodzić naturalnego paznokcia.
Historia.
Idea przedłużania paznokci sięga zamierzchłych czasów. Podczas panowania Dynastii Ming kobiety wyższej klasy nosiły długie paznokcie, co symbolizowało, że nie mogą wykonywać prac ręcznych, przypisywanych kobietom klasy niższej. W XIX wieku w Grecji, kobiety naklejały na paznokcie łupinki od pistacji. W ten sposób rozpoczynał się trend sztucznych paznokci w Europie.
W 1957, Dr. Fred Slack Jr. podczas pracy w laboratorium dentystycznym, złamał paznokieć. Wykorzystując folię aluminiową stworzył pewnego rodzaju platformę, pod uszkodzony paznokieć, natomiast akryle dentystyczne wykorzystał do uzupełnienia, doklejenia ubytku. W ten sposób powstała i została wkrótce opatentowana pierwsza forma do paznokci. Rodzina Slack rozpoczęła pracę nad testowaniem, modyfikacją produkowanych akryli dentystycznych, aby w końcu pokazać światu pierwsze nieżółknące, poprzecznie usieciowane akryle, wykorzystywane obecnie w całym przemyśle paznokciowym.
Koniec XX wieku, to era rozwoju przemysłu paznokciowego na świecie.
Techniki.
Przedłużyć paznokcie można metodą żelową lub akrylową, a także za pomocą przytwierdzania do paznokcia płytki z tworzywa sztucznego przy pomocy trwałego kleju (np. cyjanoakrylowego):
Stylistka paznokci oceniając budowę i stan paznokci decyduje co będzie optymalnym rozwiązaniem.
Tipsy, czyli płytki wykonane ze sztucznego tworzywa, są bardzo precyzyjnie przyklejone na stałe do wolnego brzegu paznokci. Dopasowuje się je kolorystycznie do naturalnych paznokci i można je pokrywać transparentnym, różowym materiałem – wolny brzeg paznokcia ma wtedy naturalny kolor, przykładowe rodzaje: szklane, french, naturalne. Przed modelowaniem ustala się długość i kształt tipsów, umożliwi to optymalne nałożenie materiału utwardzającego np.: akrylu, żelu, fiberglassu.
Tipsy korygują nieregularności w budowie i kształcie naturalnego paznokcia.
Rodzaje.
Przedłużone paznokcie mogą cechować się różnych wyglądem:

</doc>
<doc id="455882" url="https://pl.wikipedia.org/wiki?curid=455882" title="Biblioteka Uniwersytetu Warszawskiego">
Biblioteka Uniwersytetu Warszawskiego



</doc>
<doc id="455883" url="https://pl.wikipedia.org/wiki?curid=455883" title="Kościół Opatrzności Bożej w Warszawie">
Kościół Opatrzności Bożej w Warszawie



</doc>
<doc id="455885" url="https://pl.wikipedia.org/wiki?curid=455885" title="José María Gil-Robles">
José María Gil-Robles

José María Gil-Robles y Gil-Delgado (ur. 17 czerwca 1935 w Madrycie, zm. 13 lutego 2023) – hiszpański polityk, prawnik, w latach 1989–2004 deputowany (III, IV i V kadencji), w latach 1997–1999 przewodniczący Parlamentu Europejskiego IV kadencji.
Życiorys.
Pochodził z rodziny o tradycjach politycznych. Jego ojciec José María Gil-Robles należał do założycieli i liderów ugrupowania CEDA. Jego brat Álvaro Gil-Robles był hiszpańskim rzecznikiem praw obywatelskich.
Z wykształcenia prawnik, absolwent Uniwersytetu w Salamance z 1957. Uzyskał uprawnienia adwokata, pełnił funkcję radcy prawnego w administracji parlamentu. Był też adiunktem na Uniwersytecie Complutense w Madrycie. Redagował czasopismo „Cuadernos para el diálogo”.
Działał w różnych ugrupowaniach centroprawicowych, po czym dołączył do Partii Ludowej. W wyborach w 1989 z jej ramienia po raz pierwszy uzyskał mandat posła do Parlamentu Europejskiego. W 1994 i 1999 skutecznie ubiegał się o reelekcję. Był m.in. wiceprzewodniczącym frakcji Europejskiej Partii Ludowej (1990–1992), wiceprzewodniczącym (od 1994) i następnie od stycznia 1997 do lipca 1999 przewodniczącym PE.

</doc>
<doc id="455887" url="https://pl.wikipedia.org/wiki?curid=455887" title="Barnim III">
Barnim III



</doc>
<doc id="455889" url="https://pl.wikipedia.org/wiki?curid=455889" title="Klaus Hänsch">
Klaus Hänsch

Klaus Hänsch (ur. 15 grudnia 1938 w Szprotawie) – niemiecki polityk, w latach 1994–1997 przewodniczący Parlamentu Europejskiego, eurodeputowany w latach 1979–2009.
Życiorys.
Po odbyciu służby wojskowej studiował politologię, historię i socjologię w Kolonii, Paryżu i na Wolnym Uniwersytecie Berlina. W 1969 uzyskał stopień doktora, pracował jako asystent w Instytucie Ottona Suhra. Był następnie redaktorem, a od 1970 urzędnikiem w resorcie badań naukowych kraju związkowego Nadrenia Północna-Westfalia. W 1964 wstąpił do SPD, działał też w związku zawodowym Vereinte Dienstleistungsgewerkschaft.
W 1979 po raz pierwszy został posłem do Parlamentu Europejskiego z ramienia Socjaldemokratycznej Partii Niemiec. Reelekcję uzyskiwał w wyborach w 1984, 1989, 1994, 1999 i 2004. W PE zasiadał nieprzerwanie przez 30 lat. Był jego wiceprzewodniczącym grupy socjalistycznej, członkiem różnych komisji (w tym Komisji Spraw Zagranicznych), a w latach 1994–1997 przewodniczącym PE IV kadencji. Wchodził też w skład prezydium Konwentu Europejskiego z ramienia Europarlamentu.
Odznaczony Orderem Zasługi RFN.

</doc>
<doc id="455890" url="https://pl.wikipedia.org/wiki?curid=455890" title="Emilio Salgari">
Emilio Salgari

Emilio Salgari [sal'ga:ri] (ur. 21 sierpnia 1862 w Weronie, zm. 25 kwietnia 1911 w Turynie) – pisarz włoski; autor popularnych powieści przygodowych, których akcja rozgrywa się w egzotycznych krajach, pionier fantastyki naukowej. 
Zasłynął głównie z napisania książki o malezyjskim piracie, Sandokanie i jego wiernym portugalskim kompanie – Yanezie. Na podstawie książek „Il corsaro nero” i „La regina dei Caraibi” w 1971 roku nakręcono film pt. "Czarny pirat" (wł. "Il Corsaro nero"), a w 1976 "Czarny korsarz" (wł. "Il Corsaro nero").
Twórczość.
Chronologia cykli powieści podzielona według narracji:

</doc>
<doc id="455894" url="https://pl.wikipedia.org/wiki?curid=455894" title="Nawsie (ujednoznacznienie)">
Nawsie (ujednoznacznienie)



</doc>
<doc id="455897" url="https://pl.wikipedia.org/wiki?curid=455897" title="Rośliny cieniolubne">
Rośliny cieniolubne

Rośliny cieniolubne, skiofity (gr. "skiá" = cień + "phytón" = roślina), rośliny cienioznośne – rośliny, które przystosowane są do życia w warunkach dużego zacienienia. Rośliny te źle rosną w pełnym słońcu i nie wytrzymują w tych warunkach konkurencji z innymi roślinami. Do roślin cieniolubnych zalicza się m.in.: szczawik zajęczy "Oxalis acetosella" kopytnik pospolity "Asarum europaeum", przylaszczka pospolita "Hepatica nobilis", przytulia wonna "Galium odoratum". Dużo roślin cieniolubnych rośnie w warstwie runa leśnego, gdzie z natury jest duże zacienienie spowodowane przez korony drzew. W rzeczywistości występowanie tych roślin w środowiskach zacienionych spowodowane jest w większym stopniu wilgotnością i brakiem konkurencji, niż światłem. Skiofity mają liście z reguły duże, cienkie, bez nalotu woskowego i włosków. Liczba aparatów szparkowych jest mniejsza, niż u roślin światłolubnych (heliofitów). Ich liście, a często i łodygi, są zwykle ciemnozielone, gdyż zawierają dużo chlorofilu. Fotosynteza zachodzi u nich najintensywniej przy średnim oświetleniu. W liściach miękisz gąbczasty jest luźny, tkanka przewodząca słabo rozwinięta. Niektóre rośliny są skiofilami tylko na niektórych etapach rozwojowych. Młode siewki wielu drzew leśnych (np. buka zwyczajnego "Fagus sylvatica", świerka pospolitego "Picea abies") są wybitnymi skiofilami, w późniejszym natomiast okresie, gdy stają się drzewem, mogą rosnąć w pełnym słońcu. W porównaniu z roślinami lądowymi skiofitami są również glony, zwłaszcza bentoniczne, gdyż woda, w której żyją rozprasza światło. Wiele glonów żyjących w głębszych warstwach toni wodnej do wychwytywania energii słonecznej używa dodatkowych barwników fotosyntetycznych, w celu wykorzystania światła niepochłanianego przez chlorofil, przez co przybiera inną niż zielona barwę.

</doc>
<doc id="455901" url="https://pl.wikipedia.org/wiki?curid=455901" title="Poliksena">
Poliksena



</doc>
<doc id="455902" url="https://pl.wikipedia.org/wiki?curid=455902" title="Enrique Barón Crespo">
Enrique Barón Crespo

Enrique Barón Crespo (ur. 27 marca 1944 w Madrycie) – hiszpański prawnik i polityk, w latach 1986–2009 poseł do Parlamentu Europejskiego, w latach 1989–1992 jego przewodniczący
Życiorys.
Ukończył prawo na Uniwersytecie Complutense w Madrycie oraz ekonomię w paryskiej "École supérieure des sciences économiques et commerciales" (ESSEC). Jako adwokat specjalizował się w prawie pracy, w latach 1970–1977 bronił oskarżonych w procesach politycznych. Działał w ruchu opozycyjnym wobec frankizmu.
W 1977 wstąpił do Hiszpańskiej Socjalistycznej Partii Robotniczej (PSOE). W latach 1977–1987 był posłem do Kongresu Deputowanych, a w latach 1982–1985 również ministrem transportu, turystyki i komunikacji w rządzie Felipe Gonzáleza. Po wstąpieniu Hiszpanii do EWG został w 1986 deputowanym do Parlamentu Europejskiego, gdzie zasiadał nieprzerwanie do 2009.
W latach 1989–1992 był przewodniczącym PE z ramienia Partii Europejskich Socjalistów. W okresie 1999–2004 pełnił funkcję przewodniczącego frakcji PES. Od 1992 do 1995 kierował Komisją ds. Zagranicznych i Bezpieczeństwa, a od 2004 do 2007 Komisją Handlu Zagranicznego.

</doc>
<doc id="455904" url="https://pl.wikipedia.org/wiki?curid=455904" title="Poliksena (imię)">
Poliksena (imię)

Poliksena – imię żeńskie pochodzenia greckiego ("Πολυξενη"), powstało z wyrazów πολλοι ("polloi") – "dużo, wielu" i ξενοι ("xenoi") "gość, cudzoziemiec". Poliksena była córką króla Troi Priama i Hekabe. Patronką w Kościele katolickim jest męczennica żyjąca w Hiszpanii w I w. Imię to było nadawane w Polsce już w XV w.
Zdrobnienia: Pola, Ksenia.
Poliksena imieniny obchodzi 23 września, jako wspomnienie św. Polikseny.
Znane osoby noszące imię Poliksena:

</doc>
<doc id="455911" url="https://pl.wikipedia.org/wiki?curid=455911" title="Skiofity">
Skiofity



</doc>
<doc id="455916" url="https://pl.wikipedia.org/wiki?curid=455916" title="Budziszyn (ujednoznacznienie)">
Budziszyn (ujednoznacznienie)



</doc>
<doc id="455922" url="https://pl.wikipedia.org/wiki?curid=455922" title="Kōichi Wakata">
Kōichi Wakata

 – japoński astronauta, doktor inżynier, uczestnik misji wahadłowców NASA oraz ekspedycji na Międzynarodowej Stacji Kosmicznej. Przebywał w kosmosie ponad 347 dni – najdłużej z wszystkich astronautów japońskich.
Zarys biografii.
Urodził się w Ōmiyi. W 1989 ukończył studia z dziedziny matematyki stosowanej na Uniwersytecie Kiusiu. W latach 1989–1992 pracował jako inżynier w Japońskich Liniach Lotniczych. W 2004 uzyskał doktorat z inżynierii kosmicznej na Uniwersytecie Kiusiu.
Kariera astronauty.
W kwietniu 1992 został zakwalifikowany jako kandydat na astronautę przez agencję NASDA (obecnie JAXA). Przeszedł trening w należącym do NASA Johnson Space Center.
Jako specjalista misji uczestniczył w lotach kosmicznych: STS-72 w 1996 i STS-92 w 2000.
Swój trzeci lot kosmiczny rozpoczął 15 marca 2009. Wystartował w kosmos na pokładzie wahadłowca Discovery (misja STS-119) jako specjalista misji. Po dotarciu na ISS został członkiem Ekspedycji 18, a następnie 19 i 20 w charakterze inżyniera pokładowego. Na Ziemię powrócił 31 lipca 2009 promem Endeavour, realizującym misję STS-127.
Od marca 2010 do lutego 2011 był szefem wydziału eksploatacji ISS w Biurze Astronautów NASA. Od kwietnia 2010 do lipca 2012 był dowódcą grupy astronautów JAXA.
Dekretem prezydenta Federacji Rosyjskiej Dmitrija Miedwiediewa, № 437 z 12 kwietnia 2011, został odznaczony Medalem „Za zasługi w podboju kosmosu”.
W swój czwarty lot kosmiczny wyruszył 7 listopada 2013 na pokładzie Sojuza TMA-11M. Wchodził w skład Ekspedycji 38 (jako inżynier pokładowy) i 39 (jako dowódca). Na Ziemię powrócił 14 maja 2014 tym samym statkiem.
Życie prywatne.
Jest żonaty z Niemką Stefanie von Sachsen-Altenburg, z którą ma syna.
Hobby, krótkofalowiec, znak wywoławczy KC5ZTA. 

</doc>
<doc id="455932" url="https://pl.wikipedia.org/wiki?curid=455932" title="Mukopolisacharydy">
Mukopolisacharydy

Mukopolisacharydy – organiczne związki chemiczne z grupy glikozoaminoglikanów (GAG). .
Wykazują działanie nawilżające. Występują w tkance łącznej w połączeniu z białkami (kolagenem, i elastyną), nadają one skórze odpowiednią elastyczność i sprężystość, podtrzymują zewnętrzne warstwy skóry, pełnią również funkcję łącznika naskórka ze skórą właściwą. Pomagają zatrzymać wodę w skórze i przez to ją nawilżają.
Główny przedstawiciel to kwas hialuronowy – jego zawartość obniża się z wiekiem człowieka. Ponadto do mukopolisacharydów należy też heparyna czy siarczan chondroityny.

</doc>
<doc id="455937" url="https://pl.wikipedia.org/wiki?curid=455937" title="Ondraszek">
Ondraszek

Ondraszek, Ondra albo Ondráš z Janovic(właściwie: cz. "Ondřej Fuciman", pol. "Andrzej Fuciman", w literaturze często błędnie jako Andrzej Szebesta; ur. 1680 w Janowicach koło Frydka, ochrzczony 13 listopada 1680; zm. 1 kwietnia 1715 w Świadnowie) – postać autentyczna, legendarny "beskidnik" (zbójnik) z gór Beskidu Morawsko-Śląskiego.
Życiorys.
Był najstarszym synem wójta janowickiego Andrzeja i jego żony Doroty. Jego rodzicami chrzestnymi byli Jura Korbas i Ewa Czarbol. Andrzej miał ośmioro młodszego rodzeństwa: Jana (1682), Kubę (1684), Dorę (1686), Annę (1688), Jurę (1695) i Katarzynę (1699) oraz pochodzących z drugiego małżeństwa ojca z Zuzanną, wdową po Jerzym Walki: Tomka (1711) i Mariannę (1713).
Według ludowej tradycji i literatury miał się uczyć w gimnazjum łacińskim w Przyborze, jednak nie potwierdzają tego spisy uczniów.
Nie wiadomo, kiedy rozpoczął działalność zbójecką. Badacze sądzą, że stało się to najpóźniej w 1709 roku, gdyż w tym roku wójtem Janowic został Jan, młodszy brat Ondraszka, tymczasem według zwyczaju urząd ten przypadał pierworodnemu. Sądzi się, że Ondraszek nie został wójtem, gdyż w tym czasie już uprawiał zbójecki proceder.
Przez kilka lat uprawiał zbójnictwo w okolicach Łysej Góry na pograniczu Śląska Cieszyńskiego i Moraw. Został zamordowany 1 kwietnia 1715 r. w świadnowskiej karczmie obuchem ciupagi przez członka swej własnej bandy, Juraszka, dla zgarnięcia wyznaczonej przez władców frydeckiego państwa stanowego za „głowę“ Ondraszka nagrody stu florenów. Zwłoki Ondry zostały następnie, dla odstraszenia ewentualnych naśladowców, poćwiartowane na rynku we Frydku. Zabójca Ondraszka, Juraszek, po udaniu się do Cieszyna w celu odebrania nagrody, został tam złapany i wrzucony do zamkowych lochów, a później torturowany przez łamanie kości, wskutek czego zmarł. Mimo to często obierany szlak handlowy dalej przyciągał żądnych sławy Ondraszka następców, jak: Klimczok i Proćpok.
Inspiracja.
Ondraszek przetrwał w ludowych przekazach jako "obrońca chłopów i wróg wielmoży", dlatego jest przedmiotem wielu ludowych podań, legend i pieśni, a najsłynniejszą z nich jest "pieśń o zbójniku" z repertuaru Zespołu Pieśni i Tańca „Śląsk”. Jego postać stała się inspiracją dla pseudonimu literackiego śląskiego pisarza i twórcy literackiego języka laskiego „Ondry Łysohorsky’ego” (Erwina Goja).
Tytułowany bohater powieści: Františka Slámy, wydanej w 1891 roku, Józefa Zaleskiego, opublikowanej w latach 1913–1914 na łamach "Dziennika Cieszyńskiego", Adolfa Fierli, wydanej w 1931 roku, i Gustawa Morcinka, wydanej w 1953 roku.
Ondraszek był też bohaterem utworów ks. Emanuela Grima: poematu "Ondraszek" i "Ondraszkowe wesele". Często występuje w wierszach Petra Bezruča, stał się też głównym bohaterem książki Zofii Kossak.
Jego imię nosi oficjalny zespół ludowy pieśni i tańca Armii Republiki Czeskiej, jak i pociąg IC spółki PKP Intercity relacji: Bielsko-Biała Główna – Białystok oraz dom studencki Politechniki Śląskiej w Gliwicach.

</doc>
<doc id="455944" url="https://pl.wikipedia.org/wiki?curid=455944" title="Magnolia">
Magnolia

Magnolia ("Magnolia" L.) – rodzaj drzew lub krzewów, należący do rodziny magnoliowatych ("Magnoliaceae"). W zależności od ujęcia zaliczane są tu wszystkie gatunki z rodziny poza tulipanowcami i wówczas wyróżnia się tu od ok. 220 do ok. 320 albo dzielone są one na kilkanaście rodzajów, z których do wąsko ujmowanego rodzaju "Magnolia" zaliczanych jest od ok. 20 do 120 gatunków. 
Magnolie rosną dziko w Azji Wschodniej oraz Ameryce Północnej (w szerokim ujęciu także w północnej części Ameryki Południowej). Poza naturalnym zasięgiem są często uprawiane jako rośliny ozdobne, w tym także w Polsce (ok. 25 gatunków jest mrozoodpornych w stopniu umożliwiającym uprawę w chłodnym klimacie umiarkowanym). Nazwa rodzaju "Magnolia" została nadana przez Charlesa Plumiera dla upamiętnienia francuskiego botanika Pierre'a Magnola.
Systematyka.
Rodzaj wraz z całą rodziną magnoliowatych w ramach rzędu magnoliowców wchodzi w skład jednej ze starszych linii rozwojowych okrytonasiennych określanych jako klad magnoliowych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Magnoliopsida" Brongn., podklasa "Magnoliidae" Novák ex Takht., nadrząd "Magnolianae" Takht., rząd magnoliowce ("Magnoliales" Bromhead), podrząd " Magnoliineae" Engl., rodzina magnoliowate ("Magnoliaceae" Juss.), podrodzina "Magnolioideae" (Juss.) Arn., plemię "Magnolieae" DC., rodzaj magnolia ("Magnolia" L.).
Zagrożenia.
W przygotowanej przez organizację IUCN Czerwonej księdze gatunków zagrożonych opracowano blisko 60 gatunków z rodzaju "Magnolia" z których 51 uznano za w różnym stopniu zagrożone wyginięciem w skali świata. Według kategorii zagrożenia są to:
Ponadto na wspomnianej liście trzy gatunki – "M. lotungensis", "M. odor" i "M. officinalis" sklasyfikowano jako bliskie zagrożenia (kategoria NT), natomiast trzy kolejne taksony – "M. singapurensis", "M. liliifera" i "M. praecalva" uznano za gatunki najniższej troski (kategoria LC). Dla dwóch z opracowywanych gatunków nie udało się sprecyzować stopnia zagrożenia z powodu niewystarczającej obecnie ilości danych na ich temat (kategoria DD). Są to "M. griffithii" i "M. henryi".
Zastosowanie.
Jako roślina ozdobna. Ze względu na okazałe kwiaty są sadzone w parkach, ogrodach botanicznych i ogródkach przydomowych.
Jako środek leczniczy. Kora i pączki magnolii wielkokwiatowej, japońskiej, nagiej i lekarskiej mają własności lecznicze.
Jako przyprawa. Marynowane płatki kwiatowe magnolii nagiej oraz sproszkowane liście magnolii japońskiej są używane na Dalekim Wschodzie do przyprawiania ryżu
Szkodniki, choroby i ich zwalczanie.
Magnolie rzadko atakowane są przez choroby i szkodniki. Przy podlewaniu magnolii nie wolno zwilżać wodą liści, gdyż sprzyja to szerzeniu się chorób bakteryjnych i grzybowych.

</doc>
<doc id="455945" url="https://pl.wikipedia.org/wiki?curid=455945" title="Bogusław Kędzia">
Bogusław Kędzia

Bogusław Kędzia (ur. 20 marca 1935 w Piastowie, zm. 2002) – polski chemik, profesor nauk chemicznych, wieloletni profesor i dyrektor Instytutu Chemii Nieorganicznej i Metalurgii Pierwiastków Rzadkich Politechniki Wrocławskiej, rektor tej uczelni od 1980 do 1981, specjalista z zakresu chemii koordynacyjnej i chemii pierwiastków ziem rzadkich, działacz komunistyczny.
Życiorys.
Wykształcenie i działalność naukowa.
W 1960 ukończył studia chemiczne na Politechnice Wrocławskiej. Od 1969 do 1972 był dyrektorem Instytutu Chemii Nieorganicznej i Metali Pierwiastków Rzadkich na tej uczelni. W 1976 uzyskał tytuł profesora. W latach 1972–1979 był prorektorem, a od 1980 do 1981 pełnił funkcję rektora Politechniki Wrocławskiej.
Inicjował i rozwijał naukową współpracę z zagranicą. Od 1993 pracował w Centralnym Instytucie Ochrony Pracy w Warszawie. 
Działalność polityczna.
Od 1954 należał do Polskiej Zjednoczonej Partii Robotniczej. Od 1968 do 1971 pełnił funkcję I sekretarza Komitetu Uczelnianego PZPR na Politechnice Wrocławskiej. W 1968 był członkiem uczelnianej komisji dyscyplinarnej odpowiedzialnej za sankcje w stosunku do studentów, którzy brali udział w antykomunistycznych protestach marcowych i majowych we Wrocławiu. Od 1984 do 1985 był sekretarzem, a od 1989 do 1990 – I sekretarzem Komitetu Wojewódzkiego PZPR we Wrocławiu. W grudniu 1985 był zastępcą kierownika, a następnie do listopada 1989 pełnił funkcję kierownika Wydziału Nauki, Oświaty i Postępu Naukowo-Technicznego Komitetu Centralnego PZPR (od lutego do listopada 1989 pod nazwą Wydział Nauki i Oświaty).
Odznaczenia.
Został odznaczony: Krzyżem Kawalerskim, Oficerskim i Komandorskim Orderu Odrodzenia Polski, Medalem Komisji Edukacji Narodowej, Złotym Krzyżem Zasługi, Złotą Odznaką Politechniki Wrocławskiej i wyróżnieniami resortowymi.

</doc>
<doc id="455946" url="https://pl.wikipedia.org/wiki?curid=455946" title="Pistolet Mannlicher M1903">
Pistolet Mannlicher M1903

Mannlicher M1903 – austro-węgierski pistolet samopowtarzalny. Ostatni wzór broni skonstruowany przez Ferdinanda Mannlichera.
Konstrukcja.
Ferdinand Mannlicher konstruował pistolety od lat 80. XIX wieku, ale żaden z nich nie został przyjęty oficjalnie do uzbrojenia armii Austro-Węgier. W 1903 roku, na rok przed śmiercią konstruktora Steyr rozpoczął produkcję ostatniego pistoletu skonstruowanego przez Mannlichera. Konstruktor uznał, że przyczyną odrzucenia jego wcześniejszych pistoletów było zastosowanie zbyt słabej amunicji przystosował pistolet M1903 do zasilania nabojem 7,65 × 25 mm. Miał on wymiary identyczne jak nabój 7,65 × 25 mm Borchardta, ale zmniejszony ładunek prochu.
M1903 podobnie jak wcześniejsze pistolety Mannlichera nie znalazł się na uzbrojeniu armii austro-węgierskiej.
Opis.
Mannlicher M1903 był bronią samopowtarzalną. Zasada działania oparta o krótki odrzut lufy. Zamek ryglowany klinem. Pistolet był przeładowywany przy pomocy rączki zamkowej umieszczonej na górze zamka. Mechanizm uderzeniowy kurkowy, bez samonapinania. Kurek wewnętrzny można było napiąć przy pomocy dźwigni umieszczonej nad spustem.
M1903 był zasilany ze stałego magazynka pudełkowego o pojemności 6 naboi. Magazynek znajdował się przed spustem i był ładowany przy pomocy łódek.
Lufa gwintowana, posiadała pięć bruzd prawoskrętnych.
Przyrządy celownicze mechaniczne, stałe (muszka i szczerbinka).

</doc>
<doc id="455947" url="https://pl.wikipedia.org/wiki?curid=455947" title="Stadion im. Floriana Krygiera">
Stadion im. Floriana Krygiera



</doc>
<doc id="455948" url="https://pl.wikipedia.org/wiki?curid=455948" title="Stadion Miejski im. Floriana Krygiera">
Stadion Miejski im. Floriana Krygiera



</doc>
<doc id="455952" url="https://pl.wikipedia.org/wiki?curid=455952" title="Kalka">
Kalka

Materiał do kopiowania rysunku, a także uzyskany w ten sposób obraz:
W językoznawstwie:
Miejscowości o tej nazwie:

</doc>
<doc id="455955" url="https://pl.wikipedia.org/wiki?curid=455955" title="Łyżwiarstwo figurowe na Zimowych Igrzyskach Olimpijskich 1998">
Łyżwiarstwo figurowe na Zimowych Igrzyskach Olimpijskich 1998

Łyżwiarstwo figurowe na Zimowych Igrzyskach Olimpijskich 1998 – jedna z dyscyplin rozgrywanych podczas igrzysk w dniach 8–21 lutego 1998 w hali White Ring w Nagano, w Japonii. Zawody odbyły się w czterech konkurencjach: solistów i solistek, par sportowych i tanecznych.
Polskę reprezentowały dwa duety; para sportowa – Dorota Zagórska i Mariusz Siudek oraz para taneczna – Sylwia Nowak i Sebastian Kolasiński.

</doc>
<doc id="455957" url="https://pl.wikipedia.org/wiki?curid=455957" title="Kalka kopiująca">
Kalka kopiująca

Kalka kopiująca (pot. po prostu: "kalka") – papier powleczony z jednej strony tuszem lub pigmentem zmieszanymi z woskiem, służący do jednoczesnego sporządzania wielu kopii tekstu podczas jego pisania (odręcznie lub na maszynie do pisania).
Kalkę umieszcza się między arkuszem oryginalnym (górnym), a kopią (dolną), stroną zabarwioną do dołu. Nacisk piszącego narzędzia powoduje trwałe osadzanie się atramentu z kalki na kopii dokumentu – dlatego do kopiowania przez kalkę nadają się tylko takie instrumenty, które mocno naciskają na papier w czasie pisania, np. długopis, ołówek, maszyna do pisania, drukarka igłowa, a nie nadają się np. pióra, flamastry, pędzle, drukarki atramentowe, laserowe itp.
Linie pisma lub czcionki z maszyny do pisania zostawiają na kalce jasne ślady, umożliwiając łatwy odczyt treści kopiowanego dokumentu. Z tego względu zużyta kalka może służyć jako materiał dowodowy (np. w kryminalistyce, do analizy grafologicznej itp.). Procedury ochrony informacji niejawnych wymagają niszczenia kalek użytych do kopiowania tajnych dokumentów.
Pojedynczym arkuszem kalki można posłużyć się wielokrotnie, z tym że wyrazistość kopiowanego tekstu pogarsza się z każdym kolejnym użyciem (szczególnie szybko zużywa się na maszynie do pisania, wybijającej mocnymi uderzeniami ślady o dużej powierzchni).
Historia.
Data wymyślenia kalki kopiującej nie jest znana. Za jej wynalazcę uważa się Anglika Ralpha Wedgewooda, który w 1806 roku opatentował urządzenie do pisania dla niewidomych używające „papieru węglowego” (). Wiadomo jednakże, że Włoch Pellegrino Turri, konstruktor pierwszej maszyny do pisania, również używał w swojej konstrukcji takiego papieru, na pewno przed rokiem 1808.
Początkowo kalka była po prostu nasączonym atramentem arkuszem papieru, a co za tym idzie zostawiała ślad na obu stronach, między którymi była umieszczona. Ponieważ górny arkusz był wtedy lustrzaną odbitką tekstu, stosowano bardzo cienkie kartki, tak by atrament z kalki przebijał na wierzch i mógł być czytany od właściwej strony.
Przez następne 60 lat kalka pozostawała produktem mało znanym – po pierwsze dlatego, że maszyny do pisania były ciągle rzadkością, po drugie używane wówczas powszechnie pióra nie pozwalały na uzyskiwanie wyraźnych kopii (zbyt mały nacisk).
W 1871 roku Lebbeus H. Rogers przypadkowo zauważył kalkę w biurze Associated Press i od razu spostrzegł
jej przydatność w sporządzaniu kopii dokumentów. Wkrótce potem założył w Nowym Jorku firmę, opracował technologię masowej produkcji kalki (do tej pory była ona wykonywana ręcznie). Wytwarzana przez niego kalka była już tylko jednostronna. On też, jako pierwszy, użył wosku zamiast nafty do wiązania atramentu z papierowym podłożem kalki.
Od tamtej pory kalka kopiująca była przez ponad 100 lat podstawowym artykułem w każdym biurze. Dopiero wynalezienie i upowszechnienie się kserokopiarki (w latach 70. XX wieku w Stanach Zjednoczonych, w latach 90. XX wieku w Polsce) spowodowało spadek zużycia kalki. Dodatkowo zapotrzebowanie na kalkę zmniejszyło się dzięki wynalezieniu papieru samokopiującego.
W dobie powszechnej komputeryzacji kalka wyszła niemal całkowicie z użycia, chociaż wciąż jeszcze jest produkowana.
Inne zastosowania.
Kalka wciąż znajduje zastosowanie w stomatologii i protetyce. Po założeniu wypełnienia
na ząb stomatolog kładzie na niego kawałek kalki i prosi pacjenta o zaciśnięcie zębów. Kalka zostawia wtedy
ślad na wystających kawałkach plomby, ukazując tym samym fragmenty, które trzeba zeszlifować.
Potencjalnie kalka wciąż znajduje więc zastosowanie wszędzie tam, gdzie trzeba precyzyjnie wyznaczyć na modelu przestrzennym punkty styku nieregularnych powierzchni.

</doc>
<doc id="455958" url="https://pl.wikipedia.org/wiki?curid=455958" title="Favignana (wyspa)">
Favignana (wyspa)

Favignana (wł. "Isola di Favignana", łac. "Aegusa") – wyspa na Morzu Śródziemnym, w archipelagu Egadów. Znajduje się na niej miejscowość Favignana. Dawniej wyspa była kolonią fenicką.
Favignana jest największą wyspą archipelagu o powierzchni 20,7 km², leży około 7 km na zachód od północno-zachodniego wybrzeża Sycylii, pomiędzy miastami Trapani i Marsala. Najwyższym punktem wyspy jest Monte Santa Catarina o wysokości 314 m n.p.m. Wzdłuż południowego wybrzeża położonych jest kilka niewielkich wysepek.
W 241 roku p.n.e., podczas I wojny punickiej w pobliżu wyspy odbyła się bitwa morska pomiędzy flotą rzymską a kartagińską, zakończona zwycięstwem Rzymian.
Obecnie głównym zajęciem mieszkańców wyspy pozostaje połów tuńczyków oraz obsługa ruchu turystycznego. Favignana ma stałe połączenie morskie z portem w Trapani, obsługiwane przez wodoloty. Podróż trwa około 20 minut.
Wyspa Favignana posiada mnóstwo atrakcji turystycznych, które warto zwiedzić. Wśród najpiękniejszych plaż znajdziemy Cala Rossa, czyli plaża ukryta między wysokimi skałami, Spiaggia Praia znajdująca się w mieście Favignana oraz Cala Rotonda czyli plaża z której możemy podziwiać cudowne zachody słońca. 
Jeżeli chcemy spędzić czas aktywnie, możemy również skorzystać z licznych szlaków, jak szlak prowadzący co Monte Santa Catarina. Z tej malowniczej góry możemy podziwiać całą wyspę. Wzdłuż północnego wybrzeża, czyli między Sichitella aż po Punta Faraglione rozciąga się piękny szlak turystyczny, idealny pod treccking czy wycieczkę na rozwerze.

</doc>
<doc id="455959" url="https://pl.wikipedia.org/wiki?curid=455959" title="Pistolet Roth-Steyr M1907">
Pistolet Roth-Steyr M1907



</doc>
<doc id="455960" url="https://pl.wikipedia.org/wiki?curid=455960" title="Mazowsze Łomżyńskie">
Mazowsze Łomżyńskie



</doc>
<doc id="455961" url="https://pl.wikipedia.org/wiki?curid=455961" title="Favignana (Włochy)">
Favignana (Włochy)

Favignana – miejscowość i gmina we Włoszech, w regionie Sycylia, w prowincji Trapani. Znajduje się ona na wyspie Favignana.
Według danych na rok 2004 gminę zamieszkiwało 4106 osób, 111 os./km².
Wyspa ta była kolonią fenicką i znajdowało się tu miasto Motja.

</doc>
<doc id="455962" url="https://pl.wikipedia.org/wiki?curid=455962" title="Ziemia łomżyńska">
Ziemia łomżyńska

Ziemia łomżyńska () – historyczny obszar wchodzący w skład Mazowsza, a zarazem jego największa ziemia. W wielu dokumentach źródłowych, głównie zagranicznych, obszar określany mianem Mazowsze Łomżyńskie. Starostwo grodowe znajdowało się w Łomży. Oprócz grodu łomżyńskiego starosta opiekował się również grodami w Ostrołęce, Zambrowie i Kolnie.
W XVII wieku w ziemi łomżyńskiej szlachta stanowiła 47% mieszkańców.
Początki osadnictwa.
Teren ziemi łomżyńskiej był zasiedlany przez Mazowszan już w X wieku. Świadczy o tym fakt, że w XI wieku istniało kilka dużych grodów na linii Narwi: w Ostrołęce, w Nowogrodzie naprzeciw ujścia Pisy, w Starej Łomży oraz w Wiźnie poniżej ujścia Biebrzy. Istniało też kilka innych grodów w pobliżu rzek i traktów komunikacyjnych.
Granice.
Granice te nie były wprawdzie granicami naturalnymi, ale mimo to wykazały znaczną stałość.
Podział administracyjny.
Powiat zambrowski był oddzielnym ziemstwem (sąd ziemski niezależny od sądu ziemi łomżyńskiej). Dlatego posiadał dodatkowo sędziego ziemskiego, podsędka i pisarza ziemskiego i grodzkiego. Istniało również niegrodowe starostwo ostrołęckie obejmujące Puszczę Zieloną.
Istniejące przez 400 lat do 1795 r. granice administracyjne ziemi łomżyńskiej ustąpiły miejsca nowemu podziałowi narzuconemu przez zaborców.
Północną część ziemi łomżyńskiej stanowią Kurpie.
Ziemia łomżyńska współcześnie.
W latach 1975-1998 ziemia łomżyńska była położona na terenie dwóch województw: łomżyńskiego i ostrołęckiego.
W 1999 została podzielona między województwo podlaskie i województwo mazowieckie. Obecnie leży na terenie powiatów:
W skład historycznej ziemi łomżyńskiej wchodził też zachodni fragment aktualnego powiatu białostockiego.
W dawnej ziemi łomżyńskiej leżą następujące miasta:
W związku z przyłączeniem byłego województwa łomżyńskiego, a co za tym idzie większości ziemi łomżyńskiej, do województwa podlaskiego wynikło wiele kontrowersji wśród mieszkańców oraz władz Łomży i Zambrowa, a także Grajewa, które historycznie położone jest na ziemi wiskiej należącej do Mazowsza. Planowane w Łomży na maj 2007 referendum w sprawie przynależności do województwa mazowieckiego nie odbyło się.

</doc>
<doc id="455963" url="https://pl.wikipedia.org/wiki?curid=455963" title="Skały porfirowe">
Skały porfirowe



</doc>
<doc id="455965" url="https://pl.wikipedia.org/wiki?curid=455965" title="Motja">
Motja

Motja, Motya (stgr. "Motye" Μοτύη lub "Motya" Μοτύα, wł. "Mozia", "Mothia", syc. "Mozzia") – starożytne miasto (ok. 800-397 r. p.n.e.) na wysepce u zachodniego wybrzeża Sycylii. 
Założona w VIII wieku p.n.e. przez Fenicjan jako miasto handlowe usytuowane na niewielkiej, obronnej wyspie (o średnicy ok. 2 km) wewnątrz laguny, do której był dostęp jedynie za pomocą łodzi. Później dostępne również dzięki wybudowanej grobli, którą mogły się poruszać pojazdy (rydwany) na wysokich kołach. 
Miasto przez wieki podlegało różnym wpływom kulturowym: fenickim, kartagińskim, egipskim i greckim, co potwierdzają dokonane na wyspie znaleziska. W 397 p.n.e. splądrowały je greckie wojska pod dowództwem Dionizjusza z Syrakuz, a zniszczeń dopełnili Kartagińczycy wykorzystując ruiny jako źródło surowca do budowy Lilybaeum – dzisiejszej Marsali. W czasach późniejszych wyspa służyła jedynie celom rolniczym.
Stanowisko archeologiczne.
Najważniejsze znaleziska archeologiczne to :

</doc>
<doc id="455966" url="https://pl.wikipedia.org/wiki?curid=455966" title="Fundamentalizm biblijny">
Fundamentalizm biblijny

Fundamentalizm biblijny – prąd myślowy obecny głównie w dzisiejszym ewangelikalizmie, akcentujący absolutną nieomylność i bezbłędność Biblii, jej wartość jako rzetelnego źródła historycznego oraz zbioru niepodważalnych proroctw dotyczących przyszłości. Fundamentaliści biblijni nie uznają między innymi teorii ewolucji (patrz: Kreacjonizm młodej Ziemi) oraz tzw. wyższej krytyki biblijnej.
Sam termin „fundamentalizm” wiąże się w sposób bezpośredni z Amerykańskim Kongresem Biblijnym, który odbył się w Niagarze, w stanie Nowy Jork, w roku 1895. Uczestniczący w tym kongresie konserwatywni egzegeci protestanccy ogłosili „pięć punktów fundamentalizmu”: bezbłędność werbalna Pisma Świętego, Bóstwo Chrystusa, Jego dziewicze poczęcie, nauka o ekspiacji zastępczej, zmartwychwstanie ciał w czasie ponownego przyjścia Jezusa.
Środowiska fundamentalistyczne zaangażowane są między innymi w USA i w Europie w kampanię na rzecz równouprawnienia teorii kreacji i teorii ewolucji w edukacji.

</doc>
<doc id="455978" url="https://pl.wikipedia.org/wiki?curid=455978" title="Sōichi Noguchi">
Sōichi Noguchi

 – japoński inżynier, astronauta, trzykrotny uczestnik lotów kosmicznych.
Wykształcenie.
W 1984 Noguchi ukończył szkołę średnią Chigasaki-Hokuryo w Chigasaki, a następnie podjął studia na kierunku astronautyka na Uniwersytecie Tokijskim. Stopień licencjata uzyskał w roku 1989, a magistra w 1991.
Doświadczenie.
Po ukończeniu studiów Noguchi pracował w dziale badań i rozwoju wydziału silników lotniczych i operacji kosmicznych firmy Ishikawajima-Harima Heavy Industries. Zajmował się projektowaniem aerodynamicznym komercyjnych silników.
Doświadczenie w astronautyce.
W czerwcu 1996 Noguchi został zakwalifikowany przez National Space Development Agency (obecnie Japońska Agencja Eksploracji Aerokosmicznej) jako kandydat na astronautę. W sierpniu 1996 rozpoczął szkolenie w należącym do NASA Johnson Space Center. Po dwóch latach Noguchi był wykwalifikowanym specjalistą misji. W 1998 został przeszkolony w zakresie rosyjskich systemów kosmicznych w Centrum Wyszkolenia Kosmonautów im. J. Gagarina. Był członkiem wsparcia technicznego dla Japanese Experiment Module (Japoński Moduł Eksperymentalny) Międzynarodowej Stacji Kosmicznej (ISS). W kwietniu 2001 otrzymał przydział do załogi STS-114 jako specjalista misji.
Swój pierwszy lot kosmiczny odbył jako specjalista misji w czasie pierwszego lotu wahadłowca NASA po katastrofie Columbii. Misja STS-114 (nazywana też „Return to Flight” – "Powrót do lotu") wystartowała 26 lipca 2005. Podczas blisko 14-dniowej misji trzykrotnie wychodził w otwartą przestrzeń kosmiczną, spędzając tam łącznie 20 godzin i 5 minut.
Od stycznia 2006 w Centrum Wyszkolenia Kosmonautów im. J. Gagarina rozpoczął szkolenie do długotrwałego lotu kosmicznego o czasie trwania od 3 do 6 miesięcy. W 2008 oficjalnie został przydzielony do załogi rezerwowej 18 ekspedycji na ISS. 21 września 2008 w harmonogramie załogowych lotów do 2010 roku opublikowanym przez Roskosmos Noguchi znalazł się również w składzie podstawowej załogi 22 stałej ekspedycji ISS.
21 grudnia 2009 rozpoczął swoją drugą misję kosmiczną. Razem z nim na pokładzie statku Sojuz TMA-17 byli również: dowódca misji Oleg Kotow oraz Timothy Creamer. Dwa dni później Sojuz przycumował do Międzynarodowej Stacji Kosmicznej, a astronauci uzupełnili skład nowej 6-osobowej stałej załogi ISS (Ekspedycja 22). 2 czerwca 2010. Po ponad 163 dniach pobytu w kosmosie załoga powróciła na Ziemię.
Dekretem Prezydenta Federacji Rosyjskiej Dmitrija Miedwiediewa, № 437 z 12 kwietnia 2011, został odznaczony Medalem „Za zasługi w podboju kosmosu”.
W sierpniu 2012 został szefem grupy astronautów JAXA.
W marcu 2020 roku został przydzielony do misji SpaceX Crew-1, która będzie pierwszym operacyjnym lotem statku kosmicznego SpaceX Dragon 2. Misja rozpoczęła się 16 listopada 2020 roku.

</doc>
<doc id="455980" url="https://pl.wikipedia.org/wiki?curid=455980" title="Pistolet Steyr M1912">
Pistolet Steyr M1912

Steyr M1912 (Steyr M1911) – austro-węgierski pistolet samopowtarzalny, znany też jako Steyr-Hahn. Steyr uważany jest za jedną z najbardziej eklektycznych konstrukcji co najmniej XX wieku.
Historia.
Firma Steyr próbowała zainteresować armię austro-węgierską pistoletami samopowtarzalnymi własnej konstrukcji od lat 80. XIX wieku, ale przez długi czas bez powodzenia. Pistolety Mannlichera (M1894, M1900, M1901, M1903, M1905) były kupowane przez austro-węgierskich oficerów prywatnie, ale nie zostały przyjęte oficjalnie do uzbrojenia. Co więcej, firma Steyr zmuszona została do produkcji na potrzeby armii konkurencyjnej konstrukcji pistoletu Roth-Krnka.
W 1911 roku Steyr rozpoczął produkcję nowego pistoletu M1911 skonstruowanego przez Karla Krnka. Nowy pistolet łączył automatykę broni pistoletu Roth-Krnka M.7 z nowym mechanizmem spustowo-uderzeniowym. Zastosowano mechanizm uderzeniowy z zewnętrznym kurkiem, co zaowocowało popularna nazwą Steyr-Hahn (hahn - niem. kurek).
Początkowo nowy pistolet był sprzedawany na rynku cywilnym pod oznaczeniem M1911, ale z powodu dużych rozmiarów nie odniósł na nim sukcesu. Powodem mogła być konstrukcja, bez precyzyjnego celowania trafiało się poniżej celu. W 1912 roku Steyr M1912 został przyjęty do uzbrojenia armii Austro-Węgier jako przepisowa broń krótka. W tym samym roku dużą partię tych pistoletów zakupiła Rumunia (pistolety dla armii tego kraju były produkowane w latach 1912 - 1914).
W 1916 roku rozpoczęto produkcję pistoletu automatycznego Steyr M1916. Poza mechanizmem spustowym umożliwiającym strzelanie seriami i pojemniejszym magazynkiem nie różnił się on od pistoletu M1911. Pistolet M1916 podobnie jak inne pistolety automatyczne nie był konstrukcją udaną i prawdopodobnie wyprodukowano tylko kilkaset tych pistoletów.
Pistolety M1911 zostały zamówione także przez armię Bawarii, która zakupiła 10 000 tych pistoletów w 1916, a następnie 5000 w 1918 roku.
Po zakończeniu I wojny światowej pistolety Steyr-Hahn pozostały na uzbrojeniu armii austriackiej do Anschlussu w 1938 roku. Po przejęciu austriackich arsenałów przez Wehrmacht część pistoletów M1911 została w zakładach Mausera przystosowana do zasilania nabojami 9 mm Parabellum.
Opis.
Steyr M1912 był bronią samopowtarzalną. Zasada działania oparta o krótki odrzut lufy. Zamek ryglowany przez obrót lufy. Mechanizm uderzeniowy kurkowy, mechanizm spustowy bez samonapinania.
M1912 był zasilany ze stałego, jednorzędowego magazynka pudełkowego o pojemności 8 naboi, umieszczonego w chwycie. Ładowanie magazynka przy pomocy łódki.
Lufa gwintowana, posiadała cztery bruzdy prawoskrętne.
Przyrządy celownicze mechaniczne, stałe (muszka i szczerbinka).
Bibliografia.
Frederick Myatt, "Pistolety i rewolwery. Ilustrowana historia broni krótkiej od szesnastego wieku do czasów współczesnych", ESPADON 1993. 

</doc>
<doc id="455981" url="https://pl.wikipedia.org/wiki?curid=455981" title="Mistrzostwa Świata Kobiet w Curlingu 2006">
Mistrzostwa Świata Kobiet w Curlingu 2006

Mistrzostwa Świata Kobiet w Curlingu 2006 rozgrywane były w kanadyjskim Grande Prairie (Alberta) w dniach 18 marca - 26 marca. Transmisje na terenie Polski prowadził Eurosport i Eurosport 2/
Wyniki.
Round-Robin.
Sesja 1.
18 marca godzina 14:30 (czasu lokalnego, 18 marca 22:30 CET)
Sesja 2.
18 marca godzina 19:00 (czasu lokalnego, 19 marca 03:00 CET)
Sesja 3.
19 marca godzina 09:00 (czasu lokalnego, 19 marca 17:00 CET)
Sesja 4.
19 marca godzina 13:30 (czasu lokalnego, 19 marca 21:30 CET)
Sesja 5.
19 marca godzina 18:30 (czasu lokalnego, 20 marca 02:30 CET)
Sesja 6.
20 marca godzina 09:00 (czasu lokalnego, 20 marca 17:00 CET)
Sesja 7.
20 marca godzina 14:00 (czasu lokalnego, 20 marca 22:00 CET)
Sesja 8.
20 marca godzina 18:30 (czasu lokalnego, 21 marca 02:30 CET)
Sesja 9.
21 marca godzina 09:00 (czasu lokalnego, 21 marca 17:00 CET)
Sesja 10.
21 marca godzina 14:00 (czasu lokalnego 21 marca 22:00 CET)
Sesja 11.
21 marca godzina 18:30 (czasu lokalnego, 22 marca 02:30 CET)
Sesja 12.
22 marca godzina 09:00 (czasu lokalnego, 22 marca 17:00 CET)
Sesja 13.
22 marca godzina 14:00 (czasu lokalnego, 22 marca 22:00 CET)
Sesja 14.
22 marca godzina 19:30 (czasu loklanego, 23 marca 03:30 CET)
Sesja 15.
23 marca godzina 08:30 (czasu lokalnego, 23 marca 16:30 CET)
Sesja 16.
23 marca godzina 13:00 (czasu lokalnego, 23 marca 21:00 CET)
Sesja 17.
23 marca godzina 18:30 (czasu lokalnego, 24 marca 02:30 CET)

</doc>
<doc id="455984" url="https://pl.wikipedia.org/wiki?curid=455984" title="Noguchi Soichi">
Noguchi Soichi



</doc>
<doc id="455989" url="https://pl.wikipedia.org/wiki?curid=455989" title="(hed) P.E">
(hed) P.E

(həd) pe – rapcore'owy zespół z Huntington Beach, Kalifornia. Efektywnie łączą teksty hip-hopowe i heavy metalowe, a muzykę rockową i punkrockową.
Historia.
(hed) pe zostało założone w 1994 roku przez MC Jahreda Gomesa i głównego gitarzystę Wesstylesa, którzy znali się już wcześniej z różnych undergroundowych klubów w Los Angeles i północnej Kalifornii. Później do grupy dołączyli: Mawk (gitara basowa), Chizad (gitara), B.C. (perkusja) i DJ Product (mixowanie).
Ich pierwszym wydawnictwem był minialbum "Church of Realities" z roku 1995. Następnie, przed podpisaniem kontraktu z Jive Records wydali pierwszy LP - (həd) pe, na którym znalazły się piosenki z "Church of Realities" i kilka nowych. Te dwa albumy miały mocne, niemal metalowe brzmienia, co było spowodowane braniem narkotyków Speed. Po trzyletniej przerwie (w międzyczasie powstały dwa single – Ground oraz Serpent Boy) wydali kolejny album – "Broke". Był to ich największy hit, łączył on w sobie łagodne hip-hopowe teksty i łagodniejsze brzmienia, na których tym razem muzycy skoncentrowali się bardziej. Na tym albumie, w utworze "Feel Good" zagościli Serj Tankian z System of a Down oraz Morgan Landers z Kittie.
W roku 2001 nagrali singel „The Meadow (Special Like You)” oraz w 2002 „Bartender“, którego grano jakiś czas na MTV (jest to najlepiej sprzedający się singel do tej pory).
W roku 2003 wydali kolejny LP – "Blackout", który nie sprzedał się tak dobrze jak "Broke", więc kilku starych członków odeszło z zespołu.
Po podpisaniu kontraktu z Koch Records do zespołu dołączyli Jaxon (gitara) i Moke (perkusja). Jahred odświeżył trochę stary materiał, który wcześniej napisał na potrzeby jego solowego projektu – Fenix Jones. W 2005 roku wydali krążek Only in Amerika. Był on połączeniem metalu i rapu.
Pod koniec 2005 roku podpisali kontakt z Suburban Noize Records i 6 czerwca 2006 wydali nowy album – "Back 2 Base X".
(hed) pe było specjalnym gościem na nowym albumie grupy Twiztid "Independents Day", który został wydany 3 lipca 2007.
Nazwa.
Nazwa (həd) pe zmieniała się wiele razy. Oryginalnie brzmiala həd (z nawiasami lub bez), ale musieli dodać przyrostek "pe", aby odróżnić się od innego zespołu "Head". Wraz z albumem Broke nazwa zaczęła się delikatnie zmieniać z każdym kolejnym albumem. Przez jakiś czas nazywali się (həd) PLANET EARTH, ale na albumie "Blackout" powrócili do (hed)pe. Na "Only in Amerika" nazwa brzmiała HED pe (tym razem bez nawiasów i pisane wielkimi literami). Ostatecznie zespół zdecydował na działanie jako HED pe, bez nawiasów i odwróconego "e".
W roku 2006 znów nie mogli wybrać tej jednej nazwy i na albumie "Back 2 Base X" widnieje logo "(həd)p.e.".
Strona Last.fm za poprawną nazwę uznaje "(hed) Planet Earth".

</doc>
<doc id="455991" url="https://pl.wikipedia.org/wiki?curid=455991" title="Magnolia japońska">
Magnolia japońska

Magnolia japońska ("Magnolia kobus" DC.) – gatunek drzew lub krzewów, należący do rodziny magnoliowatych. Pochodzi z Korei i Japonii. W Polsce nie występuje w środowisku naturalnym, jest uprawiana jako roślina ozdobna w parkach, ogrodach botanicznych i ogródkach przydomowych. Jest też wykorzystywana jako podkładka dla innych gatunków magnolii.
Zmienność.
Wyróżnia się dwie odmiany:

</doc>
<doc id="455993" url="https://pl.wikipedia.org/wiki?curid=455993" title="Czuwaj (czasopismo)">
Czuwaj (czasopismo)

Czuwaj – miesięcznik instruktorów harcerskich Związku Harcerstwa Polskiego (do połowy 1993 dwutygodnik), wydawany w Warszawie przez Główną Kwaterę. Obecnie jedyne ogólnopolskie papierowe czasopismo ZHP.
„Czuwaj” jest kontynuacją czasopisma „Motywy”.
Indeks.
Dwutygodnik instruktorów ZHP.
Warszawa, Wydawca: Główna Kwatera Związku Harcerstwa Polskiego.
PL .
Miesięcznik instruktorów ZHP.
zmiana formatu na A4 – 2300 egz.
zmiana formatu na B5 – 1600 egz.
druk w pełnym kolorze – 300-1000 egz. + wersja cyfrowa (PDF)
Redakcja i współpracownicy.
Redakcja i współpracownicy.
Zastępcy redaktora naczelnego: hm. Halina „Misia” Jankowska oraz hm. Adam Czetwertyński.
Z pismem współpracowali m.in.: hm. Andrzej Borodzik, hm. Paweł Chmielewski, hm. Lucyna Czechowska, hm. Andrzej Glass, hm. Rafał Klepacz, hm. Wojciech Kuczkowski, hm. Emilia Kulczyk-Prus, hm. Ewa Lachiewicz-Walińska, hm. Wiesław Laskowski, hm. Jolanta Łaba, hm. Stefan Mirowski, hm. Hanna Musur-Bzdak, hm. Ryszard Pacławski, hm. Ryszard Polaszewski, hm. Anna Poraj, hm. Anita Regucka-Kwaśnik, phm. Piotr Rodzoch, hm. Andrzej Sawuła, hm. Dariusz Supeł.
Obchody 25-lecia.
W 2015 obchodzono 25. rocznicę wydania pierwszego numeru „Czuwaj”. Dla jej uczczenia Główna Kwatera ZHP ustanowiła Medal Pamiątkowy XXV-lecia „Czuwaj”. Medal został przyznany przez Naczelnika ZHP 62 osobom – redaktorom i stałym współpracownikom czasopisma.

</doc>
<doc id="456005" url="https://pl.wikipedia.org/wiki?curid=456005" title="Święty Adalbert">
Święty Adalbert



</doc>
<doc id="456006" url="https://pl.wikipedia.org/wiki?curid=456006" title="Święta Florentyna">
Święta Florentyna



</doc>
<doc id="456009" url="https://pl.wikipedia.org/wiki?curid=456009" title="Święty Hubert">
Święty Hubert



</doc>
<doc id="456010" url="https://pl.wikipedia.org/wiki?curid=456010" title="Święty Kajetan z Thieny">
Święty Kajetan z Thieny



</doc>
<doc id="456015" url="https://pl.wikipedia.org/wiki?curid=456015" title="Marek Lasota">
Marek Lasota

Marek Wojciech Lasota (ur. 14 maja 1960 w Olkuszu) – polski publicysta, polityk, historyk i samorządowiec, poseł na Sejm I kadencji, pracownik Instytutu Pamięci Narodowej w Krakowie, dyrektor Muzeum Armii Krajowej w Krakowie.
Życiorys.
W 1984 ukończył studia z zakresu filologii polskiej na Uniwersytecie Jagiellońskim. Studiował tam również filmoznawstwo. Kształcił się także w latach 1982–1984 na Wydziale Historii Kościoła Papieskiej Akademii Teologicznej w Krakowie. W 2008 uzyskał stopień doktora nauk humanistycznych w zakresie historii na podstawie pracy pt. "Kardynał Karol Wojtyła w dokumentach aparatu bezpieczeństwa PRL".
Jest publicystą, autorem i redaktorem publikacji książkowych: "Donos na Wojtyłę" (otrzymał za nią nagrodę Stowarzyszenia Wydawców Katolickich „Feniks”) oraz "Kościół zraniony. Proces księdza Lelity i sprawa kurii krakowskiej" (wspólnie z Filipem Musiałem), poświęconych historii PRL oraz działaniom komunistycznych służb wobec Kościoła katolickiego. Tej samej tematyce poświęcone są jego publikacje prasowe, m.in. w „Tygodniku Powszechnym”, „Arcanach”, „Gościu Niedzielnym” i innych. Jest również współautorem, konsultantem i uczestnikiem programów telewizyjnych i radiowych poświęconych tej tematyce, a także prezenterem programów w TVP Historia. Wygłosił kilkadziesiąt wykładów i odczytów na temat biografii Jana Pawła II, kościoła w państwie komunistycznym oraz represji wobec środowisk twórczych i dziennikarskich w Krakowie.
W 1978 współpracował ze środowiskiem krakowskiego SKS, następnie współtworzył we wrześniu 1980 struktury Niezależnego Zrzeszenia Studentów na UJ, był członkiem zarządu uczelnianego tej organizacji. W okresie stanu wojennego wchodził w skład kierownictwa działającej w konspiracji Krakowskiej Komisji Wykonawczej NZS. W 1989 pracował w sekcji informacji zarządu Regionu Małopolska NSZZ „Solidarność”.
W 1991 został wybrany do Sejmu I kadencji z listy Porozumienia Obywatelskiego Centrum, z którego odszedł po kilkunastu miesiącach. Pełnił funkcję sekretarza Sejmu, został wiceprzewodniczącym polsko-indyjskiej grupy międzyparlamentarnej, pracował m.in. w Komisji Edukacji, Nauki i Postępu Technicznego. Był później członkiem Stronnictwa Konserwatywno-Ludowego.
Od 1995 do 1996 pracował w strukturach podległych Ministerstwu Spraw Wewnętrznych, następnie w latach 1996–2000 był dyrektorem katolickiego liceum w Dąbrowie Górniczej. Od 2000 pozostaje zatrudniony w Biurze Edukacji Publicznej Oddziału IPN w Krakowie, kierując pracami edukacyjnymi, wydawniczymi i wystawienniczymi. W listopadzie 2007 zastąpił Ryszarda Terleckiego na stanowisku dyrektora krakowskiego oddziału Instytutu Pamięci Narodowej. Prowadzi także wykłady w Wyższej Szkole Filozoficzno-Pedagogicznej Ignatianum w Krakowie.
Należy do Inicjatywy Małopolskiej im. króla Władysława Łokietka, Zrzeszenia „Wolność i Niezawisłość”, Stowarzyszenia NZS 1980 oraz Bractwa św. Benedykta. Został członkiem kapituły Medalu „Niezłomnym w słowie”.
Od 2002 do 2010 sprawował mandat radnego sejmiku małopolskiego (z ramienia Platformy Obywatelskiej). Nie uzyskał reelekcji na kolejną kadencję, jednak ponownie objął mandat radnego w 2011, zastępując jednego z nowo wybranych parlamentarzystów.
W 2014 został zaprezentowany jako kandydat Prawa i Sprawiedliwości na prezydenta Krakowa. W drugiej turze głosowania przegrał z Jackiem Majchrowskim, uzyskał natomiast mandat radnego miejskiego w Krakowie, obejmując następnie funkcję wiceprzewodniczącego rady miejskiej. Zrezygnował z mandatu w trakcie kadencji w związku z objęciem w 2017 funkcji dyrektora Muzeum Armii Krajowej w Krakowie.
W 2017 został członkiem Rady Muzeum przy Państwowym Muzeum Auschwitz-Birkenau w Oświęcimiu. W kwietniu 2021 złożył rezygnację z członkostwa w tej radzie w geście sprzeciwu wobec włączenia do niej Beaty Szydło.
Odznaczenia.
W 2013 został odznaczony Krzyżem Wolności i Solidarności, a w 2017 Krzyżem Oficerskim Orderu Odrodzenia Polski.

</doc>
<doc id="456022" url="https://pl.wikipedia.org/wiki?curid=456022" title="M1910">
M1910



</doc>
<doc id="456033" url="https://pl.wikipedia.org/wiki?curid=456033" title="Lajajoga">
Lajajoga

Lajajoga (ang. "Laya Yoga") – hinduistyczny system praktyki jogi oparty na rozwijaniu tak zwanych ćakr oraz budzeniu energii kundalini. 
Źródłosłów.
"Laja" oznacza pochłanianie, roztapianie lub rozpuszczanie wszelkich uciążliwości i negatywności, uwalnianie od przeszkód i trudności poprzez rozpuszczanie karmana oraz spalanie zalążków przyczyn. Często zwana jogą medytacyjnego wchłonięcia lub jogą zaabsorbowania, pochłonięcia niższej natury przez wyższe boskie siły duchowe. 
Można powiedzieć, że termin lajajoga używany jest w dwóch znaczeniach. W jednym jest to każda szczególna metoda praktyki czy nawet pojedyncze ćwiczenie, które rozpuszcza uwarunkowania umysłu czy przyczyny cierpienia. W drugim jest to wszechstronny i uporządkowany system inicjacyjny tyczący wyzwolenia z uwarunkowań metodami pochłaniania i rozpuszczania. Lajajoga może być praktykowana zarówno jako system tantryczny jak i jako system wedyjski, odpowiednio "Tantrika lajajoga" lub "Waidika lajajoga". 
Doktryna.
Filozoficzny cel duchowy szkoły lajajogi opisuje traktat "Jogabidźa" (142) następująco: 
"Jest to tożsamość, jednolitość (aikya) kszetra (pola w znaczeniu umysłu, jaźni) z kszetradźńa (znawcą pola, świadomością poznającą). Uświadomiwszy sobie tę tożsamość, umysł rozpuszcza się, a kiedy następuje stan laja, siła witalna (pawana) staje się stabilna. Dzięki temu stanowi pochłonięcia (laja) człowiek osiąga anandam - błogość i szczęśliwość oraz świadomość transcendentną. 
Stan laja jako wyższy cel duchowy lajajogi określa się jako wejście pojedynczej duszy (atmana) do Absolutu czy Wszechducha, zjednoczenie z Bogiem. Laja to wejście w Boga, wstąpienie w świadomość Boga, stopienie się z Najwyższą Świadomością, z Wszechduchem. Termin "laja" jako końcowy stan świadomości czy etap realizacji duchowej utożsamiany jest z czwartym stopniem ekspansji świadomości znanym jako turija lub z jego wysublimowaną wyższą fazą. 
Praktyki.
Lajajoga kładzie nacisk na praktykowanie takich grup ćwiczeń jak mantra, mudra i jantra – odpowiednio praca z dźwiękiem, postawą i gestem, oraz praca ze znakami i symbolami (mandala). Podana kolejność uwzględnia także metodologię wprowadzania ćwiczeń, o czym często zapominają nauczyciele wiedzy o ćakramach na Zachodzie ucząc w dosyć przypadkowy sposób w porównaniu z metodyką mistrzów Wschodu. Mantra oczyszcza narząd mowy i zmysł słuchu, mudra uzdatnia ciało dla przepływu wyższych energii, a jantra pozwala na łączenie z wyższymi istotami niebiańskimi. W fazie doznawania kontaktu z wyższymi bytami, należy być bardzo ostrożnym, gdyż nie wszystkie byty bezcielesne bywają zaraz Bogami czy Boginiami, a światy demoniczne też są pełne bezcielesnych duchów, często udających bóstwa.
Jeżeli chodzi o ćwiczenia typu asany – jogiczne pozycje kojarzone zwykle z jogą, system lajajogi używa głównie pozycji medytacyjnych: siedzących (siad klęczny, lotos), stojących (drzewo), leżących (śawasana) oraz spacerowania. Oczywiście z odpowiednim skupieniem, wizualizacją, rytmem oddychania czy modlitwą (mantrą). Praktykuje się dużo form pokłonów i półpokłonów oraz ruchów rytualnych czy ofiarniczych zwanych "sthulla krija". Do praktyki lajów należą też dobrze znane w północnej Indii tak zwane "biegi transcendentne", przypominające jogging oraz spokojne leżenie na wodzie z minimalną ilością ruchu niezbędnego do utrzymania się na powierzchni. Jest to tak zwany "relaks wodny" połączony z sesją intensywnego oddychania oczyszczającego. 
Lajajoga u podstaw słusznie kojarzona jest jako mistyczna droga, marga do zjednoczenia z Bogiem (Absolutem) przez intensywne modły, mantrowanie, medytacje z wyobrażeniem światła i oddawanie czci (pokłony, wielbienie), które prowadzą do przebudzenia mocy kundalini. Praca z ćakramami, ćakroterapie jakie powszechnie występują na Zachodzie stając się coraz popularniejsze, należy odnosić bardziej do metod praktyki lajajogi niż do metod kundalinijogi, której są przypisywane. Niestety z punktu widzenia metodologii lajajogi, często zachodnie systemy ćakroterapeutyczne pozbawione są elementarnych podstaw, takich jak prawidłowe nawiązywanie łączności z bóstwem z pomocą intensywnych praktyk długotrwałego wielbienia jakiejś odpowiedniej formy dewy.

</doc>
<doc id="456041" url="https://pl.wikipedia.org/wiki?curid=456041" title="Osteogenesis imperfecta">
Osteogenesis imperfecta



</doc>
<doc id="456042" url="https://pl.wikipedia.org/wiki?curid=456042" title="Ken Rosewall">
Ken Rosewall

Kenneth Robert Rosewall (ur. 2 listopada 1934 w Sydney) – tenisista australijski, zwycięzca ośmiu turniejów wielkoszlemowych w grze pojedynczej, zdobywca Pucharu Davisa.
Rosewall jest leworęczny, ale w tenisa nauczył się grać – pod kierunkiem ojca Roberta – prawą ręką. Pierwsze lata jego kariery stały pod znakiem rywalizacji z młodszym o 21 dni rodakiem Lew Hoadem. Stanowili razem skuteczną parę deblową, z powodzeniem rywalizowali także w grze pojedynczej. W 1952 obaj dotarli do ćwierćfinałów mistrzostw USA, a Rosewall pokonał po drodze ówczesnego lidera amerykańskiego tenisa, Vica Seixasa. W 1953 młodzi Australijczycy triumfowali wspólnie w deblu na Wimbledonie i dwóch innych turniejach wielkoszlemowych, a nieco później w tymże roku z powodzeniem walczyli o obronę Pucharu Davisa dla Australii. W decydującym, piątym meczu finału Rosewall ponownie okazał się lepszy od Seixasa.
W 1953 Rosewall odniósł także pierwsze wielkie sukcesy w grze pojedynczej – wygrał mistrzostwa Australii i Francji. Rok później po raz pierwszy osiągnął finał na Wimbledonie, ale uległ w czterech setach reprezentującemu wówczas Egipt Czechowi Jaroslavowi Drobnemu. W 1955 był w finale mistrzostw USA i wygrał po raz drugi mistrzostwa Australii. W kolejnym sezonie w finale turnieju australijskiego nie sprostał Hoadowi, otwierając swojemu rodakowi szansę do uzyskania Wielkiego Szlema. Przegrał z Hoadem również finał na Wimbledonie, ale ostatecznie uniemożliwił mu cztery zwycięstwa, wygrywając finał mistrzostw USA. Hoad mógł świętować jednak w 1956 Wielkiego Szlema, tyle że w grze podwójnej, właśnie z Rosewallem; trzy lata po tym, jak przegrali szansę na cztery triumfy w mistrzostwach USA po niespodziewanej porażce z nierozstawionymi reprezentantami gospodarzy w ćwierćfinale, w 1956 Australijczycy okazali się najlepsi w mistrzostwach: Australii, Francji, USA, i na Wimbledonie. Hoad i Rosewall są jedną z czterech męskich par, którym udało się zdobyć deblowego Wielkiego Szlema; oprócz nich osiągnięcie to mają na koncie Frank Sedgman i Ken McGregor, Roy Emerson i Neale Fraser oraz Tony Roche i John Newcombe – wszyscy z Australii.
Do sukcesów Rosewalla w 1956 należy dodać udział w zwycięskiej ekipie w Pucharze Davisa. Australijczyk zdecydował się następnie na przejście na zawodowstwo. W gronie zawodowców rywalizował początkowo głównie ze Ricardo Gonzálezem, później również z Lew Hoadem i kolejnym rodakiem Rodem Laverem. Po ograniczeniu występów przez Gonzaleza w 1963 (Laver był wówczas dopiero u progu karieru wśród profesjonalistów) Rosewall uchodził za najlepszego gracza na świecie. Trzykrotnie wygrywał zawodowe mistrzostwa USA (1963, 1965, 1971).
W 1968 Rosewall doczekał się reformy tenisa, po której do rywalizacji wielkoszlemowej mogli przystąpić zawodowcy. Liczył już wówczas 33 lata, ale nadal grał skutecznie. W 1968 wygrał – po piętnastu latach od pierwszego triumfu – mistrzostwa Francji, rok później był w finale tego turnieju. Wygrał również US Open w 1970 oraz dwukrotnie mistrzostwa Australii (1971, 1972). Podobnie jednak jak przed przejściem na zawodowstwo nie udało mu się odnieść zwycięstwa na Wimbledonie, chociaż był w finałach jeszcze w 1970 i jako niemal 40-latek w 1974. W 1974 był także w finale US Open, pokonując po drodze faworyta turnieju Johna Newcombe’a; w decydującym meczu nie sprostał Jimmy’emu Connorsowi, ale przypadł mu w udziale tytuł najstarszego uczestnika finału wielkoszlemowego w erze „open” (w wieku 39 lat i 310 dni).
Po zrezygnowaniu z podziału na tenis amatorski i zawodowy Rosewall powrócił także do zespołu narodowego w Pucharze Davisa i miał udział w kolejnym triumfie Australii w tych rozgrywkach w 1973. Ostatni mecz pucharowy rozegrał w 1975. W latach 70. stał się przykładem sportowej długowieczności, walcząc z powodzeniem jeszcze w wieku 43 lat. Ostatni turniej wygrał w Hongkongu w 1977, pokonując w finale Amerykanina Toma Gormana. Brał także udział w rozgrywkach zawodowych pod nazwą "World Team Tennis", jako grający trener ekipy Pittsburgh Triangles (1974). Aż do schyłku kariery w 1978 figurował w rankingu światowym w czołowej piętnastce.
Rosewall dysponował dużo gorszymi warunkami fizycznymi niż jego rywal i partner Lew Hoad, stąd otrzymał żartobliwy przydomek "Muscles" („mięśniak”). Znakiem rozpoznawczym jego gry był slajsowany bekhend, uważany za jeden z najlepszych w historii (porównywany z uderzeniem bekhendowym Dona Budge’a). Tym właśnie bekhendem Rosewall zdobył kluczowe punkty w pojedynku finałowym "World Championship Tennis" w Dallas w 1972, pokonując faworyta Roda Lavera 4:6, 6:0, 6:3, 6:7, 7:6. Mecz ten, transmitowany przez telewizję, jest wymieniany wśród najlepszych spotkań tenisowych w historii.
Ken Rosewall wygrał łącznie osiemnaście turniejów wielkoszlemowych w grze pojedynczej, podwójnej i mieszanej. Jedyny brak w bogatej karierze sprawił, że nazywa się Australijczyka „dziekanem” tenisistów, którzy nie wygrali Wimbledonu (innym znanym graczem, którego w karierze spotkało to samo, jest Ivan Lendl). Po zakończeniu kariery Rosewall uczestniczy regularnie w turniejach weteranów (także na Wimbledonie), a w 1980 został wpisany w poczet członków Międzynarodowej Tenisowej Galerii Sławy.
Osiągnięcia w turniejach wielkoszlemowych:
Finały wielkoszlemowe w grze pojedynczej:
Zwycięstwa turniejowe w erze „open” (gra pojedyncza):

</doc>
<doc id="456044" url="https://pl.wikipedia.org/wiki?curid=456044" title="Krzemień pasiasty">
Krzemień pasiasty

Krzemień pasiasty – ozdobna odmiana krzemienia odznaczająca się koncentrycznym, mniej lub bardziej regularnym ułożeniem ciemnych i jasnych smug lub warstewek, często tworzących bardzo atrakcyjny wzór.
Opis.
W Polsce występuje w postaci konkrecji (do 2 m) lub warstw w obrębie skał górnojurajskich (oksford, kimeryd), głównie w rejonie Krzemionek Opatowskich oraz w północno-wschodnim obrzeżeniu Gór Świętokrzyskich. Rzadziej spotykany jest w skałach górnojurajskich pozostałych części obrzeża Gór Świętokrzyskich. Występuje też we wtórnych złożach, przyniesiony tam przez lądolód. Głównym składnikiem polskiego krzemienia pasiastego jest krzemionka (95%), a w jej obrębie dominuje kwarc, natomiast chalcedon występuje podrzędnie. Pasiastość wynika ze zmiennej ilości mikroporów, partie jaśniejsze mają ich dużo, a ciemniejsze - mniej. Geneza polskich krzemieni pasiastych nie jest do końca wyjaśniona, sądzi się jednak, że powstały one w osadach dna morskiego w czasie sedymentacji lub tuż po niej, a źródłem krzemionki mogły być roztwory hydrotermalne.
Wydobywany już w neolicie i wczesnej epoce brązu w rejonie Sandomierza, Iłży i Ostrowca Świętokrzyskiego – używany był do wyrobu siekierek o znaczeniu magicznym i obrzędowym. 
Krzemień pasiasty posiada trzy najważniejsze cechy kamienia jubilerskiego: rzadkość występowania, dekoracyjność i odpowiednią twardość. 
Stosowanie krzemienia w biżuterii zapoczątkował w 1972 roku sandomierski złotnik Cezary Łutowicz pod wpływem prof. Zdzisława Migaszewskiego, geologa i wykładowcy na Uniwersytecie Jana Kochanowskiego w Kielcach.

</doc>
<doc id="456048" url="https://pl.wikipedia.org/wiki?curid=456048" title="Autotransfuzja">
Autotransfuzja

Autotransfuzja, transfuzja autologiczna – zabieg przetaczania krwi, w którym biorcą i dawcą jest chory sam dla siebie. Leczenie pacjenta własną krwią konserwowaną pozwala na uniknięcie ryzyka związanego z immunizacją antygenami krwinkowymi, przeniesieniem chorób wirusowych, bakteryjnych i pasożytniczych.
Wskazania.
Przetaczanie krwi własnej stosuje się w planowych zabiegach naczyniowych, urologicznych, kardiochirurgicznych, ortopedycznych, ginekologicznych i innych.
Pobieranie krwi do autotransfuzji.
Pobieranie krwi własnej do celów autotransfuzji może się odbywać co 3 do 7 dni, a ostatnie pobranie przeprowadza się co najmniej 72 godziny przed planowanym zabiegiem.
Nie ma określonych ograniczeń wiekowych lub wagowych do autotransfuzji; zaleca się, aby poziom hemoglobiny wynosił co najmniej 11 g/100 ml, a hematokryt najmniej 34% przed pobraniem. O dopuszczeniu do pobrania krwi decyduje lekarz na podstawie aktualnych badań i wywiadu z pacjentem.
Przeciwwskazania.
Osoby ze stężeniem hemoglobiny poniżej 10 g/100 ml nie powinny być kwalifikowane do autotransfuzji.
Osoby u których stwierdza się dodatnie wyniki badań w kierunku kiły oraz obecność markerów wirusów HBV, HCV, HIV nie powinny być kwalifikowane.
Do przeciwwskazań należy przebyty ostatnio zawał serca, udar mózgu, niestabilna choroba wieńcowa, ciężka postać nadciśnienia tętniczego, zwiększone ryzyko bakteriemii, ciężkie postacie chorób psychicznych, aktywna padaczka, zaawansowane choroby nowotworowe, radioterapia, leczenie cytostatykami, niewyrównana cukrzyca i inne.
Trwałość preparatów.
Krew konserwowana przeznaczona do autotransfuzji może być przechowywana w temperaturze 2-6 °C przez 35 dni.
Niewykorzystany preparat nie może być użyty do przetaczania innemu biorcy ani do fabrycznego frakcjonowania. Jest niszczony zgodnie z zasadami dotyczącymi krwi homologicznej.

</doc>
<doc id="456053" url="https://pl.wikipedia.org/wiki?curid=456053" title="Ananda">
Ananda



</doc>
<doc id="456058" url="https://pl.wikipedia.org/wiki?curid=456058" title="Rudolf Frommer">
Rudolf Frommer

Rudolf Frommer (ur. 4 sierpnia 1868 w Peszcie, zm. 1 września 1936 w Budapeszcie) – węgierski inżynier, konstruktor broni strzeleckiej. Frommer jest synem żydowskiego kupca Simona i Hermine Poll. Po ukończeniu studiów wyższych na politechnice w 1896 Rudolf Frommer zatrudnił się w budapeszteńskiej fabryce Fémárú Fegyver és Gépgyar (FÉG), produkującej broń strzelecką. Pracował w biurze konstrukcyjnym tych zakładów, zajmując się konstruowaniem pistoletów samopowtarzalnych i karabinów maszynowych.
W 1901 został opatentowany pierwszy pistolet Frommera, ale z powodu zbyt skomplikowanej budowy nigdy nie uruchomiono jego produkcji. Pistolet Frommer M1901 działał na zasadzie długiego odrzutu lufy, stosowanej przez tego konstruktora we wszystkich zaprojektowanych wzorach broni. W następnych latach powstały kolejne prototypowe konstrukcje pistoletów Frommera: M1903, M1906 i wreszcie produkowany seryjnie M1910. W 1906 Frommer został szefem biura konstrukcyjnego zakładów FÉG. W tym czasie współpracował z austriackimi konstruktorami Karlem Krnką i Georgiem Rothem. Około 1910 powstał wstępny projekt ręcznego karabinu maszynowego Frommera. Projekt ten stał się podstawą do skonstruowania we Francji rkm-u Chauchat. W 1912 Frommer opatentował dwa nowe pistolety: Stop i Baby, których produkcję rozpoczęto w 1914.
Rudolf Frommer odszedł z zakładów FÉG w 1935 po 39 latach pracy. W tym czasie uzyskał ponad 100 patentów.

</doc>
<doc id="456059" url="https://pl.wikipedia.org/wiki?curid=456059" title="Morifade">
Morifade

Morifade – zespół muzyczny ze Szwecji grający power metal, założony w 1992. Początkowo tłem do tekstów utworów było fantasy, teraz science fiction.

</doc>
<doc id="456064" url="https://pl.wikipedia.org/wiki?curid=456064" title="Żelisław Złotoręki">
Żelisław Złotoręki

Żelisław Złotoręki (zm. 1123) – jeden z komesów za czasów Bolesława Krzywoustego.
Gall Anonim w "Kronice polskiej" podaje, że w nierozstrzygniętej bitwie na Morawach (ok. 1103) "komes Żelisław utracił rękę, w której dzierżąc tarczę zasłaniał nią ciało, ale natychmiast pomścił mężnie jej utratę zabijając tego, który mu ją obciął. Książę Bolesław zaś dla uczczenia go zwrócił mu złotą rękę za cielesną".
Józef Ignacy Kraszewski w powieści "Królewscy synowie" przywołuje postać Żelisława w jednym z epizodów.

</doc>
<doc id="456065" url="https://pl.wikipedia.org/wiki?curid=456065" title="Kalendarium powstania warszawskiego – 2 września">
Kalendarium powstania warszawskiego – 2 września

2 września, sobota.
Kończy się ewakuacja obrońców Starego Miasta. Ze Starówki do Śródmieścia przedostało się kanałami od 4,5 tys. do 5 tys. osób – w większości żołnierzy Armii Krajowej (w tym 1500 uzbrojonych i 3000 nieuzbrojonych). Z kolei na Żoliborz przeszło około 800 ludzi, w szczególności żołnierze Armii Ludowej i Żydowskiej Organizacji Bojowej.
We wczesnych godzinach porannych opuszczone przez obrońców ruiny Starówki zajmują oddziały Grupy Bojowej „Reinefarth”. W ich ręce wpadają powstańcze szpitale, w których przebywało wciąż blisko 1500 ciężko rannych żołnierzy (niezdolnych do ewakuacji kanałami) oraz część opiekującego się nimi personelu medycznego. Po kilku godzinach Niemcy przystępują do likwidacji polskich szpitali i punktów sanitarnych. Setki rannych zastrzelono lub spalono żywcem w szpitalach mieszczących się przy ul. Długiej 7 (gmach Pałacu Raczyńskich), ul. Długiej 9, ul. Jana Kilińskiego 1/3, ul. Podwale 25 (podziemia restauracji „Krzywa Latarnia”), ul. Podwale 46 (piwnice domu „Czarny Łabędź”), ul. Freta 10 (gmach Warszawskiego Towarzystwa Dobroczynności), czy w piwnicach kościoła oo. Dominikanów przy ul. Freta. Giną m.in. ranni żołnierze batalionu „Zośka” Stanisław Duszczyk, sanitariuszka Maria Elżbieta Więckowska, Józef Kłosiński, a także Andrzej Englert z batalionu „Miotła”. W szpitalu przy ul. Miodowej 23 rannych powstańców uratowali przed wymordowaniem hospitalizowani tam ranni żołnierze niemieccy. Żołnierze Reinefartha przystąpili jednocześnie do wysiedlania ludności cywilnej. Rannych, chorych, osoby starsze i niedołężne rozstrzeliwano w fabryce Pfeiffera przy ulicy Okopowej. Pozostałych cywilów wśród gwałtów, grabieży i doraźnych egzekucji pędzono w kierunku Woli, a następnie wywożono do obozu przejściowego w Pruszkowie, gdzie po upadku Starówki znalazło się 75 tys. cywilów. Łącznie po upadku Starówki Niemcy zamordowali co najmniej 3 tys. Polaków, w tym blisko 1000 rannych żołnierzy. Według niektórych źródeł liczba zamordowanych mogła nawet sięgać 5 tys. – 7 tys.
W nocy z 1 na 2 września upadła Kolumna Zygmunta, trafiona pociskiem z niemieckiego czołgu.
Zgrupowanie „Krybar” podejmuje trzecią próbę opanowania kampusu Uniwersytetu Warszawskiego. Mimo wykorzystania przez Polaków dwóch pojazdów opancerzonych – zdobycznego transportera opancerzonego „Szary Wilk” oraz samochodu pancernego „Kubuś” – natarcie zostało odparte. W walce ginie 5–6 powstańców, a 30 zostaje rannych. W ostatniej fazie starcia niemiecki czołg rozbił strzałem z działa pomnik Mikołaja Kopernika przy Krakowskim Przedmieściu.
Tego dnia żołnierze batalionu „Miłosz” zdobyli gmach YMCA mieszczący się przy ul. Konopnickiej. Budynek ten pozostał w polskich rękach do końca powstania. 
Opanowanie Sadyby przez nieprzyjaciela. Niemcy mordują rannych i wziętych do niewoli powstańców, jak również kilkuset cywilnych mieszkańców osiedla (zwłaszcza mieszkańców ulic Podhalańskiej, Klarysewskiej i Chochołowskiej). Kilku tysiącom Polaków spędzonym do Fortu Dąbrowskiego życie ratuje interwencja niemieckiego generała.
Naloty na północny Mokotów. Podczas bombardowania szpitala przy ul. Malczewskiego 3/5 (które nasiliło się po wywieszeniu flagi z symbolem Czerwonego Krzyża), zginął docent UW, dr Piotr Słonimski, brat poety Antoniego Słonimskiego. Tego dnia polegli także Róża Maria Sapieha, Hanna Bińkowska, Maria Swierczewska, Teresa Krassowska i Władysław Krzysztof Grabiński. Na Placu Trzech Krzyży zginął ppor. Edward Fircho (ps. „Leszek”), dowódca kompanii „Ziuk" w batalionie „Miłosz”. 
Tego dnia niemiecki sprawozdawca wojenny "Deutsches Nachrichtenbüro" napisał:
We wszystkich synagogach Wielkiej Brytanii odprawiane zostały modlitwy za wyzwolenie Warszawy, a także polskich Żydów i polsko-żydowskich żołnierzy.
W anglojęzycznej audycji niemieckiego radia "Berlin", wyraźnie w obawie przed odpowiedzialnością za zbrodnie, padły następujące słowa:
Pojawiły się znaczki pocztowe Harcerskiej Poczty Polowej AK zaprojektowane przez Stanisława Miedzę-Tomaszewskiego.

</doc>
<doc id="456066" url="https://pl.wikipedia.org/wiki?curid=456066" title="Rumia-Janowo">
Rumia-Janowo



</doc>
<doc id="456068" url="https://pl.wikipedia.org/wiki?curid=456068" title="GeForce 7">
GeForce 7

GeForce 7 – siódma generacja kart graficznych z serii GeForce, produkowanych przez firmę NVIDIA.
Wszystkie modele z tej serii obsługują DirectX 9. 22 czerwca 2005 roku premierę miała pierwsza karta graficzna z tej serii, czyli GeForce 7800 GTX.

</doc>
<doc id="456071" url="https://pl.wikipedia.org/wiki?curid=456071" title="Transfuzja">
Transfuzja



</doc>
<doc id="456072" url="https://pl.wikipedia.org/wiki?curid=456072" title="Icchak Cukierman">
Icchak Cukierman

Icchak Cukierman, ps. "Antek" (hebr. יצחק צוקרמן; ur. 13 grudnia 1915 w Wilnie, zm. 17 czerwca 1981 w Lochame ha-Geta’ot) – polski Żyd, działacz syjonistyczny, w czasie II wojny światowej mieszkaniec getta warszawskiego i członek żydowskiego ruchu oporu, ostatni komendant Żydowskiej Organizacji Bojowej, współzałożyciel kibucu Lochame ha-Geta’ot i Muzeum Bojowników Getta.
Życiorys.
Okres przedwojenny.
Urodził się w Wilnie. W mieście tym ukończył świeckie gimnazjum Józefa Epsztejna, w którym język hebrajski był językiem wykładowym. Był członkiem syjonistycznej organizacji młodzieżowej Dror.
Został przyjęty na Uniwersytet Hebrajski w Jerozolimie, ostatecznie pozostał jednak w Polsce. Początkowo zamieszkał w kibucu przy ul. Subocz w Wilnie. W 1936 roku przeprowadził się do Warszawy. Mieszkał w syjonistycznej farmie na Grochowie oraz w kibucu przy ul. Dzielnej.
Od 1938 roku pełnił funkcję sekretarza generalnego Droru oraz federacji He-Chaluc, skupiającej syjonistyczne ruchy młodzieżowe.
II wojna światowa.
Gdy nazistowskie Niemcy rozpoczęły agresję na Polskę, przebywał we wsi Klewań w województwie wołyńskim, gdzie współorganizował seminaria syjonistyczne. Po zakończeniu kampanii wrześniowej przebywał w sowieckiej strefie okupacyjnej: najpierw w rodzinnym Wilnie, później w Kowlu i Łucku. Organizował tam syjonistyczną konspirację.
W kwietniu 1940 roku powrócił do Warszawy. Po utworzeniu getta warszawskiego aktywnie uczestniczył w działalności podziemnej. Początkowo zajmował się m.in. organizowaniem nielegalnych wyjazdów do Palestyny, tajnym nauczaniem oraz wydawaniem i redagowaniem podziemnej prasy. W związku z działalnością konspiracyjną często podróżował do innych miast Generalnego Gubernatorstwa, posługując się w tym celu fałszywymi „aryjskimi” dokumentami. Wiosną 1942 roku został członkiem Bloku Antyfaszystowskiego.
28 lipca 1942 roku w getcie warszawskim powstała Żydowska Organizacja Bojowa. Cukierman był jednym z jej członków-założycieli, a zarazem należał do jej pierwszej komendy. Zdołał przeżyć wielką akcję deportacyjną w lecie 1942 roku. Jesienią tegoż roku, po rozszerzeniu składu ŻOB, wszedł w skład nowego dowództwa organizacji. Był zastępcą komendanta Mordechaja Anielewicza. Odpowiadał także za sprawy uzbrojenia. Jednocześnie wraz z Cywią Lubetkin reprezentował Dror w składzie Żydowskiego Komitetu Narodowego i Komisji Koordynacyjnej, które sprawowały polityczną pieczę nad Organizacją Bojową. W ramach struktur ŻKN i KK zajmował się sprawami propagandy. Posługiwał się pseudonimem „Antek”.
22 grudnia 1942 roku wziął udział w zamachu na kawiarnię „Cyganeria” w Krakowie, często odwiedzaną przez niemieckich oficerów. Podczas samoobrony getta w styczniu 1943 roku dowodził grupą członków Droru i Gordonii, którzy podjęli walkę z Niemcami w domu przy ul. Zamenhofa 58.
13 kwietnia 1943 roku, na niespełna tydzień przed wybuchem powstania w getcie warszawskim, opuścił dzielnicę zamkniętą, by w zastępstwie aresztowanego „Arie” Wilnera objąć stanowisko pełnomocnika żydowskiego ruchu oporu do spraw kontaktów z Polskim Państwem Podziemnym. W czasie powstania kwietniowego, usiłował, jednakże bez większych rezultatów, organizować pomoc dla walczących w getcie towarzyszy. Po upadku powstania i śmierci Anielewicza objął dowództwo nad ŻOB, w której skład wchodzili teraz ocalali bojowcy ukrywający się „po aryjskiej stronie”. Był posiadaczem bliżej niezidentyfikowanego dokumentu wystawionego przez Grupę Ładosia.
W czasie powstania warszawskiego dowodził plutonem ŻOB, który w składzie Armii Ludowej walczył na Starym Mieście. Na krótko przed upadkiem Starówki zdołał przedostać się kanałami na Żoliborz. Po kapitulacji tej dzielnicy ukrywał się wraz z kolegami (m.in. Cywią Lubetkin i Markiem Edelmanem) przy ul. Promyka 43. Zostali stamtąd ewakuowani 15 listopada 1944 przez ekipę zorganizowaną przez personel szpitala Polskiego Czerwonego Krzyża z Boernerowa.
Okres powojenny.
W latach 1945–1946, był członkiem prezydium Centralnego Komitetu Żydów Polskich. Organizował emigrację Żydów z Polski na Zachód i do Palestyny. Od lipca 1946 roku był także – wraz z Adolfem Bermanem i Bernardem Falkiem – członkiem Komitetu Budowy Pomnika Powstania w Warszawskim Getcie.
W maju 1948 roku wyjechał do Izraela, gdzie 19 kwietnia 1949 roku, wraz z żoną – Cywią Lubetkin (1914–1978), założył kibuc Lochame ha-Geta’ot (z hebr. "Bojowników Getta"). Tam też urodziło się dwoje ich dzieci: Shimon (ur. 1947) i Yael (ur. 1949).
Był jednym z założycieli Muzeum Bojowników Getta. W 1961 roku wystąpił jako świadek na procesie Adolfa Eichmanna. Zmarł na atak serca w 1981 roku.
Autor wspomnień, m.in. "Nadmiar pamięci (Siedem owych lat). Wspomnienia 1939–1946", które zostały, zgodnie z jego życzeniem, wydane 10 lat po jego śmierci.
W 2001 roku jego wnuczka – Roni Cukierman – została pierwszą izraelską pilotką samolotu bojowego „F-16”.
Film.
Icchak Cukierman jest jednym z głównych protagonistów w filmie "Uprising" z 2001 roku (reż. Jon Avnet). W jego postać wcielił się David Schwimmer.

</doc>
<doc id="456073" url="https://pl.wikipedia.org/wiki?curid=456073" title="Catalan Sheepdog">
Catalan Sheepdog



</doc>
<doc id="456074" url="https://pl.wikipedia.org/wiki?curid=456074" title="Smolka Martin">
Smolka Martin



</doc>
<doc id="456078" url="https://pl.wikipedia.org/wiki?curid=456078" title="Jużak">
Jużak



</doc>
<doc id="456082" url="https://pl.wikipedia.org/wiki?curid=456082" title="Pistolet Frommer M1910">
Pistolet Frommer M1910

Frommer M1910 – austro-węgierski pistolet samopowtarzalny skonstruowany przez Rudolpha Frommera.
Historia konstrukcji.
Pierwszy pistolet Rudolpha Frommera powstał w 1901 roku. Była to broń działająca na zasadzie długiego odrzutu lufy, zasilana ze stałego magazynka o pojemności 10 naboi kalibru 8 mm (nabój 8 × 19 mm Roth-Steyr). Pistolet M1901 był testowany przez kilka armii, ale z powodu skomplikowanej konstrukcji żadna armia nie wprowadziła go do uzbrojenia.
W 1906 roku Frommer zaprojektował ulepszoną wersję swojego pistoletu. poza zmianami które miały ułatwić produkcję zmieniono także kaliber broni. Frommer M1906 był zasilany amunicja 7,65 mm Frommer (inna nazwa 7,65 mm Roth Sauer). Wymiarowo była ona zbliżona do 7,65 mm Browning, ale posiadała krótszą łuskę.
Pistolet M1906 był produkowany w krótkich seriach, ale skomplikowana konstrukcja i nietypowy nabój sprawiał, że produkcja była minimalna. początkowo M1906 był zasilany ze stałego magazynka podobnie jak M1901, ale ostatnie serie były już wyposażone w magazynek wymienny.
W 1910 roku rozpoczęto produkcję pistoletu Frommer M1910. Różnił się on od M1906 zastosowaniem chwytowego bezpiecznika. Produkcję pistoletu M1910 zakończono na przełomie 1910 i 1911 roku w związku ze skoncentrowaniem się zakładów FÉG na produkcji pistoletów Roth-Steyr dla austro-węgierskiej kawalerii.
Liczba wyprodukowanych pistoletów M1910 jest trudna do oszacowania. Numery seryjne znanych egzemplarzy zawierają się w zakresie 7000 – 10 000, więc prawdopodobnie powstało nie więcej niż 3000 tych pistoletów.
Opis.
Frommer M1910 był bronią samopowtarzalną. Zasada działania oparta o długi odrzut lufy. Zamek ryglowany przez obrót lufy. Mechanizm uderzeniowy kurkowy, mechanizm spustowy bez samonapinania.
M1910 był zasilany z wymiennego, jednorzędowego magazynka pudełkowego o pojemności 7 naboi, umieszczonego w chwycie.
Lufa gwintowana, posiadała pięć bruzd prawoskrętnych.
Przyrządy celownicze mechaniczne, stałe (muszka i szczerbinka).

</doc>
<doc id="456087" url="https://pl.wikipedia.org/wiki?curid=456087" title="Pokolenie JPII">
Pokolenie JPII



</doc>
<doc id="456090" url="https://pl.wikipedia.org/wiki?curid=456090" title="Cliff Bleszinski">
Cliff Bleszinski

Cliff Bleszinski (ur. 12 lutego 1975) – współzałożyciel studia Boss Key Productions, wcześniej główny projektant gier komputerowych w firmie Epic Games (dawniej Epic Megagames). Stworzył między innymi gry: "Unreal", "Unreal Tournament", "Dare to Dream", "Jazz Jackrabbit", "The Palace of Deceit: Dragon's Plight", "Gears of War" oraz "Gears of War 2".

</doc>
<doc id="456091" url="https://pl.wikipedia.org/wiki?curid=456091" title="Szamasz-szuma-ukin">
Szamasz-szuma-ukin

Szamasz-szuma-ukin, Szamasz-szum-ukin (akad. "Šamaš-šuma-ukīn") – król Babilonii z asyryjskiej dynastii Sargonidów, syn władcy asyryjskiego Asarhaddona, starszy brat Aszurbanipala. Panował w latach 668–648 p.n.e.
Kwestia sukcesji po Asarhaddonie.
Po śmierci Sin-nadin-apli, swego najstarszego syna, który zmarł najprawdopodobniej wkrótce po wyznaczeniu go na następcę tronu, Asarhaddon, król Asyrii i Babilonii, ponownie zająć się musiał uregulowaniem kwestii dziedziczenia tronu. W miesiącu "ajaru" (kwiecień-maj) w 672 roku p.n.e. oficjalnie wyznaczył on dwóch innych swoich synów na następców tronów Asyrii i Babilonii: Aszurbanipal, młodszy z nich, przejąć miał tron Asyrii, podczas gdy starszy, Szamasz-szuma-ukin, objąć miał tron Babilonii. Pokojowe objęcie władzy w Asyrii i Babilonii przez obu braci po śmierci ich ojca gwarantować miały tzw. traktaty wasalne, w których przedstawiciele arystokracji asyryjskiej i plemion Medów zobowiązywali się wypełnić wolę Asarhaddona, pomóc jego synom w objęciu tronów i zachować im wierność. Wszystkie te klauzule zostały obłożone przysięgami na bogów. Zapobiegliwość Asarhaddona miała uchronić państwo i dynastię Sargonidów przed wstrząsami i rozłamem jakie towarzyszyły objęciu władzy przez niego samego.
Rządy w Babilonii.
Asarhaddon zmarł w 669 roku p.n.e. i tron asyryjski zgodnie z jego wolą objął Aszurbanipal. Szamasz-szuma-ukin objął tron Babilonii dopiero rok później po tym, gdy przybył do Babilonu, przywożąc ze sobą z Asyrii posąg boga Marduka. Jako władca Szamasz-szuma-ukin znany jest ze swych prac budowlanych prowadzonych w Babilonie, Borsippie i Sippar. Datowane jego imieniem dokumenty ekonomiczne i administracyjne odkryto w wielu babilońskich miastach, w tym w Babilonie, Borsippie, Kucie, Dilbat, Kisz, Nippur, Sippar, Ur i Uruk. Nie wiadomo, czy obszar zajmowany przez plemię Gambulu na granicy z Elamem znajdował się pod jego kontrolą czy nie.
Nie są znane dokładnie polityczne relacje pomiędzy Szamasz-szuma-ukinem a jego bratem Aszurbanipalem, ale władza zwierzchnia wyraźnie znajdowała się w rękach tego ostatniego, który aktywnie zaangażowany był w wojskowe i polityczne sprawy w Babilonii. Według inskrypcji Aszurbanipala to on był tym, który osadził swego brata na tronie Babilonu, i to przed nim, a nie przed Szamasz-szuma-ukinem, odpowiadali babilońscy oficjele i urzędnicy. Kontrola nad wojskiem też znajdowała się w rękach Aszurbanipala. Gdy ok. roku 664 p.n.e. elamicki król Urtaki najechał Babilonię docierając pod Babilon i Uruk, Szamasz-szuma-ukin musiał czekać, aż jego brat przysłał oddziały które poradziły sobie z wrogiem.
Nie ma dowodów na to, że Szamasz-szuma-ukin był niezadowolony z istniejącego stanu rzeczy, ale nieustanne wtrącanie się Aszurbanipala w sprawy Babilonii było niewątpliwie tym czynnikiem, który w końcu doprowadził do buntu przeciw zwierzchnictwu jego brata.
Bunt.
Bunt Szamasz-szuma-ukina rozpoczął się na początku 652 roku p.n.e. Jak dotychczas jego babilońskie archiwa nie zostały odnalezione, więc przy rekonstrukcji wydarzeń trzeba polegać na źródłach asyryjskich. Według nich rebelia Szamasz-szuma-ukina znalazła poparcie wśród grup Babilończyków, Chaldejczyków, Aramejczyków i mieszkańców Kraju Nadmorskiego. Roczniki Aszurbanipala podają, że przed wojskami asyryjskimi bramy swe zamknęły Babilon, Borsippa i Sippar, natomiast z formuł datujących dokumenty wynika, że dodatkowo Nippur i Dilbat przyłączyły się do buntu, podczas gdy Kuta, Ur, Uruk i wiele innych miast na południu Babilonii pozostało wiernych Aszurbanipalowi. 23 dnia miesiąca "ajaru" (kwiecień-maj) 652 roku p.n.e. Aszurbanipal wystosował odezwę do mieszkańców Babilonu, apelując do nich, by nie przyłączali się do buntu Szamasz-szuma-ukina i przyrzekając im łaskę. Asyryjskie inskrypcje wspominają, że Humban-nikasz II i Tammaritu II, dwóch władców Elamu, udzieliło Szamasz-szuma-ukinowi pomocy wojskowej w zamian za przysłane przez niego dary. Wojska przysłane przez pierwszego z nich rozbite zostały przez Asyryjczyków w bitwie pod Mangisi, najprawdopodobniej gdzieś w pobliżu rzeki Dijali. Szejkowie dwóch plemion arabskich na zachodzie też mieli wesprzeć rebelię. Na południu Babilonii głównym sojusznikiem Szamasz-szuma-ukina był Nabu-bel-szumati z plemienia Bit-Jakini, który prowadził swe działania wojenne z Kraju Nadmorskiego.
27 dnia miesiąca "addaru" (luty-marzec) 652 roku p.n.e. siły babilońskie rozbite zostały przez Asyryjczyków w bitwie pod Hiritu w północnej Babilonii. W połowie następnego roku rebeliantom udało się wprawdzie na krótko przejąć inicjatywę i zdobyć miasto Kuta, ale już pod koniec tego samego roku Asyryjczycy przeszli do kontrofensywy i zajęli Nippur. 11 dnia miesiąca "Du'ūzu" (czerwiec-lipiec) 650 roku p.n.e. wojska asyryjskie rozpoczęły oblężenie Babilonu. Wiele z dokumentów powstałych w Babilonie w czasie oblężenia wspomina o głodzie i ciężkich warunkach panujących w mieście. Ostatnie znane dokumenty datowane imieniem Szamasz-szuma-ukina powstały 28 dnia miesiąca "abu" (lipiec-sierpień) 648 roku p.n.e. w Borsippie i 30 dnia miesiąca "abu" 648 roku p.n.e. w Babilonie, co wskazuje, że stolica musiała paść łupem Asyryjczyków niedługo potem. Szamasz-szuma-ukin zginął w trakcie oblężenia, najprawdopodobniej popełniając samobójstwo, ale jest też możliwe, że zabity został przez swych poddanych, chcących doprowadzić do zakończenia oblężenia. "Kronika akitu", która podaje, że w 651, 650, 649 i 648 roku p.n.e. nie obchodzono w Babilonie noworocznego święta akitu, milczy na temat roku 647 p.n.e., co wskazuje, że sytuacja w Babilonii była już na tyle opanowana przez Asyryjczyków, że święto akitu w końcu mogło się odbyć.
Po odzyskaniu kontroli nad zbuntowanymi miastami i pokonaniu wszystkich, którzy udzielili Szamasz-szuma-ukinowi poparcia, Aszurbanipal wyznaczył w Babilonii nowych gubernatorów i urzędników, a na tronie Babilonu jako marionetkowego władcę osadził Kandalanu.

</doc>
<doc id="456094" url="https://pl.wikipedia.org/wiki?curid=456094" title="Chimera pospolita">
Chimera pospolita

Chimera pospolita, chimera, przeraza ("Chimaera monstrosa") – gatunek ryby chrzęstnoszkieletowej z rodziny chimerowatych (Chimaeridae). Bez większego znaczenia gospodarczego.
Zasięg występowania.
Ocean Atlantycki i Morze Śródziemne na głębokościach od 40–1000 m. 
Opis.
Wrzecionowate ciało z długim ogonem zakończonym cienkim biczem. Osiąga do 150 cm długości. Otwór gębowy z trzema parami płytek zębowych. Dwie płetwy grzbietowe, pierwsza wysoka z twardym kolcem, druga niska i długa. Samce mniejsze od samic. 
Żywi się głównie bezkręgowcami.
Gatunek jajorodny, jaja duże – mają ok. 17 cm – zamknięte w rogowej otoczce. Młode osobniki po wykluciu są podobne do dorosłych.

</doc>
<doc id="456109" url="https://pl.wikipedia.org/wiki?curid=456109" title="Georg af Klercker">
Georg af Klercker

Ernst Georg af Klercker (ur. 15 grudnia 1877 w Kristianstadzie, zm. 13 listopada 1951 w Malmö) – szwedzki reżyser, aktor i scenarzysta filmowy i teatralny.
Pochodził z arystokratycznej rodziny, którą bulwersowało jego zamiłowanie do sztuk widowiskowych. Po krótkim okresie pracy w sztokholmskim teatrze Dramaten zajął się kinem (niemym).
Pod presją sławy Victora Sjöströma i Mauritza Stillera (czyli tzw. "szkoły szwedzkiej"), w porównaniu z którymi był reżyserem znacznie bardziej ludycznym, rozrywkowym, mniej „ambitnym”, pamięć o nim na jakiś czas została przygaszona. Stan rzeczy zmienił się z chwilą, kiedy do jego filmów dotarł w archiwach Ingmar Bergman, który wyciągnął je znowu na światło dzienne. Bergman przekonał historyków kina o doniosłym znaczeniu af Klerckera dla historii szwedzkiej kinematografii, a jego film "Zwycięstwo miłości" z 1916 uznał za jeden z najwybitnieszych szwedzkich filmów niemych.
Ingmar Bergman uczynił go też bohaterem swojego dramatu "Ostatni krzyk" ("Sista skriket"), w którym af Klercker, jako artysta, który przegrał rywalizację ze Sjöströmem i Stillerem, błaga producenta Charlesa Magnussona o możliwość pracy.

</doc>
<doc id="456116" url="https://pl.wikipedia.org/wiki?curid=456116" title="Elamici">
Elamici

Elamici – lud z południowo-zachodniego Iranu, o nieustalonym pochodzeniu. Język elamicki, podobnie jak sumeryjski trudno powiązać z jakąkolwiek grupą językową (czasami wskazuje się pokrewieństwo z językami drawidyjskimi).
Pod koniec IV tys. p.n.e. wytworzyły się, jak w sąsiedniej Mezopotamii, miasta-państwa, które z czasem zostały zjednoczone w jednolite państwo – Elam ze stolicą w Suzie. W wyniku braku ciągłości kronik, napisanych pismem klinowym przejętym od Sumerów trudno odtworzyć dzieje Elamu, przez co pozostaje wiele niejasności i białych plam. Elamici utrzymywali ożywione kontakty handlowe i kulturalne z ludami Mezopotamii. Często też w chwilach słabości państw Międzyrzecza dokonywali wypraw wojennych. Szczególnie dwie były przełomowe, ponieważ przyczyniły się do upadku sumeryjskiej III dynastii z Ur (ok. 2005 r. p.n.e.) oraz państwa średniobabilońskiego dynastii kasyckiej (ok. 1157 r. p.n.e.). Sumerowie, Babilończycy i Asyryjczycy nie pozostawali im dłużni. Byli stałym czynnikiem niepokojów rolniczej południowej Mezopotamii.
Niezależności Elamu położyli kres po wielu latach wojny Asyryjczycy, którzy pod wodzą króla Asurbanipala w roku 648 p.n.e. zniszczyli Suzę. Od tej pory stracili na znaczeniu i ok. roku 600 p.n.e. dostali się pod panowanie swoich wcześniejszych wasali – Persów.
Przynależność etniczna.
Klasyfikacja etniczna Elamitów przysparza wiele trudności. Na podstawie badań lingwistycznych nie udało się jednoznacznie ustalić ich pokrewieństwa z innymi ludami. Prawdopodobnie mieli wspólne cechy z północno-wschodnimi sąsiadami: Lullubejami znad jeziora Urmia lub z tak zwanymi ludami "su" z gór Zagros. Pierwsza teoria o pokrewieństwie z Lullubejami opiera się na analizie morfologicznej tworzenia liczby mnogiej w języku elamickim za pomocą sufiksu "-b" (np. w nazwie "lullu-bi"). Druga z kolei teoria o podobieństwie Elamitów do ludów "su" oparta jest na analizie dziejowej. Zwyczajowo uważa się, że "su" to plemię Subartu ("subari"), które przyczyniło się do upadku III dynastii z Ur ok. 2005 roku p.n.e. W tym okresie Subaru zamieszkiwali północ Asyrii. Prawdopodobnie to ten sam lud, którego nazwa "su-bi" ("-sumbi-sunbi-") została poświadczona w źródłach pisanych z I tys. p.n.e. i którego tereny zamieszkania rozciągały się wzdłuż gór Zagros aż do Jeziora Urmia.

</doc>
<doc id="456120" url="https://pl.wikipedia.org/wiki?curid=456120" title="Assarhaddon">
Assarhaddon



</doc>
<doc id="456121" url="https://pl.wikipedia.org/wiki?curid=456121" title="Kolęda (wizyta duszpasterska)">
Kolęda (wizyta duszpasterska)

Kolęda – w Polsce popularne określenie wizyty duszpasterskiej proboszcza lub osoby go reprezentującej (wikariusza parafialnego lub diakona) w domach parafian. Wizyta duszpasterska jest jedną z form duszpasterskich stosowaną w wielu Kościołach chrześcijańskich.
W Kościele katolickim wizyta taka określona jest prawem kanonicznym:
Kościół katolicki w Polsce za czas odwiedzin duszpasterskich przyjął okres po świętach Bożego Narodzenia, zazwyczaj trwający do święta Ofiarowania Pańskiego (2 lutego). Prawo kanoniczne w tej kwestii nie określa czasu w ciągu roku, który byłby najbardziej odpowiedni na wizytę kapłanów. Podstawowym celem kolędy jest modlitwa księdza wraz z parafianami w ich domach, poświęcenie domu oraz błogosławieństwo dla rodziny na cały rok. Ponadto jest to okazja do bliższego poznania się między kapłanami i parafianami, rozmowy na tematy rodzinne i duszpasterskie oraz przedstawienie programu duszpasterskiego na najbliższy rok. W czasach, gdy katecheza nie odbywała się w szkołach, księża sprawdzali stan wiedzy religijnej dzieci i młodzieży. Zwyczajowo zostawia się pamiątkowe obrazki.
W zależności od lokalnych zwyczajów kolęda może mieć różną formę. Najczęściej do kolędy przygotowuje się stół z krzyżem i świecami, w niektórych regionach Polski także z wodą święconą i kropidłem. Przy okazji kolędy parafianie mogą złożyć dobrowolną ofiarę na rzecz wspólnoty parafialnej. Niekiedy praktykuje się poczęstunek lub wspólny posiłek. Kolędującemu księdzu zwykle towarzyszą ministranci, rzadziej zakrystian lub organista.
Kolęda wśród wielu wiernych budzi dziś coraz większe kontrowersje. Niektórzy przypuszczają, że krótka wizyta kapłana ma na celu głównie zebranie ofiar. Jest to problem, z którym boryka się nie tylko Kościół katolicki w Polsce – na przykład we Włoszech chcąc odciąć się od podobnych zarzutów kapłani odwiedzają jedynie domy, do których zostali wcześniej, za pośrednictwem kancelarii parafialnej, zaproszeni.

</doc>
<doc id="456143" url="https://pl.wikipedia.org/wiki?curid=456143" title="Ziemia Łomżyńska">
Ziemia Łomżyńska



</doc>
<doc id="456151" url="https://pl.wikipedia.org/wiki?curid=456151" title="Lutosławski">
Lutosławski

Genealogia.
Drzewo genealogiczne męskich przedstawicieli rodu Lutosławskich (urodzonych do 1913)
Lutosławski Tadeusz (Aleksander Jordan), tłumacz, dyplomata (1913–1998)

</doc>
<doc id="456152" url="https://pl.wikipedia.org/wiki?curid=456152" title="Maria Anna Hiszpańska">
Maria Anna Hiszpańska



</doc>
<doc id="456155" url="https://pl.wikipedia.org/wiki?curid=456155" title="Carlos Valderrama">
Carlos Valderrama

Carlos Alberto Valderrama Palacio (ur. 2 września 1961 w Santa Marta) – kolumbijski piłkarz, przez wielu uważany za najlepszego kolumbijskiego zawodnika w historii.
Nazywany "El Pibe" ("Dzieciak"), był kapitanem reprezentacji Kolumbii w czasie Mundiali 1990, 1994 oraz 1998. Jest rekordzistą pod względem liczby występów w kadrze – rozegrał w niej 111 meczów i strzelił 11 bramek.
Karierę piłkarską zaczynał w Unión Magdalena, w 1981 roku. Grał również w Millonarios FC i Deportivo Cali, a w 1988 roku został kupiony przez francuski Montpellier HSC. Dwa lata później przeniósł się do Realu Valladolid. W 1992 roku powrócił do Kolumbii, gdzie najpierw występował w Independiente Medellín, a później przez trzy sezony (1993-96) w Atlético Junior. Od 1996 roku grał w Stanach Zjednoczonych. Był zawodnikiem Tampa Bay Mutiny (1996-97 i 2000-01), Miami Fusion (1998-99) i Colorado Rapids (2001-02), w którym w wieku czterdziestu jeden lat zakończył piłkarską karierę. W Major League Soccer strzelił tylko 16 goli, ale jest za to liderem klasyfikacji sumującej największą liczbę asyst (114).
Jest żonaty i ma troje dzieci. Jako jedyny Kolumbijczyk został umieszczony przez Pelégo na jego liście 100 najlepszych żyjących piłkarzy świata.

</doc>
<doc id="456156" url="https://pl.wikipedia.org/wiki?curid=456156" title="Pál Maléter">
Pál Maléter

Pál Maléter (ur. 4 września 1917 w Preszowie, zm. 16 czerwca 1958 w Budapeszcie) – węgierski wojskowy, minister obrony Węgier i dowódca oddziałów powstańczych w czasie powstania węgierskiego w 1956.
Życiorys.
Syn profesora prawa. Oficer przedwojennej armii węgierskiej, ukończył studia na akademii wojskowej w Budapeszcie. Wzięty do niewoli na froncie wschodnim w 1944, zadeklarował chęć walki z Niemcami. Ukończył szkołę partyzancką NKWD i został przerzucony na drugą stronę frontu, gdzie wstąpił do komunistycznej partyzantki działającej w Siedmiogrodzie. W 1945 wstąpił do Komunistycznej Partii Węgier. Po wojnie był oficerem zawodowym w stopniu pułkownika.
Dowódca wojskowy w powstaniu 1956, do którego przyłączył się 24 października, jako pierwszy wyższy rangą oficer armii węgierskiej. Zorganizował centralne dowodzenie sił powstańczych w stolicy. Mianowany generałem i ministrem obrony w rządzie Imre Nagy’a. 3 listopada 1956 roku stanął na czele węgierskiej delegacji – prowadził negocjacje z wojskowymi radzieckimi na temat wycofania oddziałów radzieckich z Węgier. 4 listopada tegoż roku został aresztowany przez Rosjan i uwięziony. Aresztowania dokonał generał Iwan Sierow, szef KGB. Po stłumieniu powstania został skazany na karę śmierci i powieszony razem z Imre Nagy’em w więzieniu w Budapeszcie.

</doc>
<doc id="456158" url="https://pl.wikipedia.org/wiki?curid=456158" title="Jörn Donner">
Jörn Donner

Jörn Johan Donner (ur. 5 lutego 1933 w Helsinkach, zm. 30 stycznia 2020 tamże) – fiński reżyser, scenarzysta, producent i krytyk filmowy, a także pisarz i polityk, wywodzący się ze szwedzkojęzycznej mniejszości w Finlandii.
Życiorys.
W 1959 uzyskał magisterium na Uniwersytecie Helsińskim. Pracował zarówno w Finlandii, jak i w Szwecji. Jako krytyk filmowy współpracował z różnymi czasopismami, m.in. z „Dagens Nyheter” i „Hufvudstadsbladet”. Od 1972 wchodził w skład kierownictwa Svenska Filminstitutet, a w latach 1978–1982 pełnił funkcję dyrektora generalnego tego instytutu. Jako filmowiec zajmował się reżyserią, pisaniem scenariuszy, a także produkcją (od drugiej połowy lat 60. w ramach własnego przedsiębiorstwa Jörn Donner Productions). Był m.in. producentem filmu "Fanny i Aleksander" Ingmara Bergmana, który wyróżniono czterema Nagrodami Akademii Filmowej.
Jako reżyser filmu pełnometrażowego debiutował w 1963 produkcją "Wrześniowa niedziela", uhonorowaną nagrodą za debiut reżyserski na 24. MFF w Wenecji. Rok później zrealizował "Kochać" ze Zbigniewem Cybulskim i Harriet Andersson w rolach głównych. Wśród innych jego najbardziej znanych filmów są: "Do diabła! Obrazki z Finlandii" (1971), "Hellyys" (1972) i "Brudna sprawa" (1984). W latach 60. był zaliczany, m.in. wraz z Bo Widerbergiem i Vilgotem Sjömanem do nurtu skandalizującego kina szwedzkiego, pozostającego pod wpływem francuskiej Nowej Fali.
Był współtwórcą Europejskiej Akademii Filmowej, pełnił funkcję wiceprezesa tej organizacji. Przewodniczył jury konkursu głównego na 29. MFF w Berlinie (1979), zasiadał również w jury na 43. MFF w Wenecji (1986).
Był autorem licznych publikacji książkowych, z których część doczekała się ekranizacji. W 1985 otrzymał nagrodę literacką Finlandia za książkę "Far och son".
Angażował się również w działalność polityczną. Przez kilka kadencji zasiadał w radzie miejskiej Helsinek oraz Ekenäs. W latach 1987–1995, w 2007 i ponownie od 2013 do 2015 sprawował mandat posła do Eduskunty, w której reprezentował Szwedzką Partię Ludową. W latach 1996–1999 był deputowanym do Parlamentu Europejskiego IV kadencji, został wybrany z listy Socjaldemokratycznej Partii Finlandii.
Życie prywatne.
Był trzykrotnie żonaty: w latach 1954–1962 z Ingą-Britt Wik, w latach 1974–1988 z Jeannette Bonnier i od 1995 z Bitte Westerlund. Z pierwszą żoną miał dwóch synów: Johana i Jakoba, natomiast z ostatnią – synów Daniela i Rafaela. Miał również dwoje dzieci ze związków pozamałżeńskich: córkę Susannę z Meri Vennamo i syna Otta Gabrielssona z Lisbet Gabrielsson.

</doc>
<doc id="456160" url="https://pl.wikipedia.org/wiki?curid=456160" title="Spąg">
Spąg

Spąg () – dolna powierzchnia warstwy skalnej ("spąg warstwy"), pokładu ("spąg pokładu") lub wyrobiska ("spąg wyrobiska"). Na podstawie stropu lub spągu określa się bieg i upad warstwy oraz granice złoża.
Dno jaskiń i schronisk rzadko jest spągiem, często bowiem pokrywa go namulisko. Może ono być bardzo cienkie, ale może też mieć grubość wielu metrów.

</doc>
