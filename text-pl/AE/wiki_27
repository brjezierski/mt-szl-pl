<doc id="456161" url="https://pl.wikipedia.org/wiki?curid=456161" title="Ustrój polityczny Niemiec">
Ustrój polityczny Niemiec

Ustrój polityczny Republiki Federalnej Niemiec – demokratyczna republika federalna z jedynym w swoim rodzaju systemem kanclersko-parlamentarnym. Podstawowymi konstytucyjnymi zasadami ustrojowymi Republiki Federalnej Niemiec są: federalizm, demokratyzm, zasada państwa socjalnego i zasada podziału władz oraz samorządności.
Niemcy są dobrowolną federacją krajów związkowych zwanych "landami". Federalna forma wynikała z historycznego rozbicia na poszczególne kraje oraz z prowadzonej po 1945 r. polityki zwycięskich mocarstw dążących do zachowania złożonej struktury państwa.
Każdy kraj związkowy posiada swój własny rząd i parlament (zwany landtagiem), które posiadają szerokie kompetencje w tworzeniu prawa i sprawowaniu władzy wykonawczej. Na szczeblu federalnym praktycznie cała władza wykonawcza należy do kanclerza – głowy rządu federalnego, który jest wybierany przez niższą izbę parlamentu, czyli Bundestag. Większość władzy prawodawczej należy do niższej izby parlamentu – Bundestagu, która jest wybierana w wyborach mieszanych, proporcjonalno-większościowych z 5-procentową klauzulą zaporową. Wyższa izba parlamentu Bundesrat składa się z delegatów rządów krajowych i pełni głównie rolę kontrolną.
Prezydent Federalny jest formalnie głową państwa, lecz pełni on w zasadzie rolę głównie reprezentacyjną oraz posiada pewną władzę nad systemem sądowniczym. Jego władza nabiera większego znaczenia tylko w czasie kryzysów gabinetowych, kiedy to ma on prawo wskazać kandydata na kanclerza oraz rozwiązać parlament.
Stolicą federalną Niemiec jest Berlin, mieszczą się tam organy ustawodawcze oraz większość ministerstw (pozostałe są w Bonn, mieście o statusie "miasta federalnego"). Najwyższe organy sądownicze mają siedzibę poza Berlinem, w Karlsruhe i Lipsku, co odpowiada decentralistycznemu modelowi państwa niemieckiego oraz obrazuje niezawisłość "trzeciej władzy".
Geneza ustroju.
Początki obecnego systemu politycznego Niemiec sięgają 1806 roku, kiedy to na gruzach rozbitej przez Napoleona Rzeszy Niemieckiej (Świętego Cesarstwa Rzymskiego) powstał Związek Reński. Była to dość luźna konfederacja niepodległych państw niemieckich (bez udziału największych: Austrii i Prus) uznających protektorat Napoleona. Dziewięć lat później, na kongresie wiedeńskim, powołano do życia Związek Niemiecki, obejmujący wszystkie państwa niemieckie, pod przewodnictwem Austrii. Jego egzystencja zakończyła się na skutek wojny prusko-austriackiej, która wybuchła w 1866 roku, w której wyniku państwa północnoniemieckie pod przewodnictwem Prus utworzyły Związek Północnoniemiecki (sprzyjające Austrii Królestwo Hanowerskie i Hesję Elektorską anektowano do Prus, wzmacniając dodatkowo ich pozycję w Niemczech).
W 1871 roku, po zwycięskiej wojnie z Francją, udało się przyciągnąć do Związku południowe państwa katolickie (bez Austrii) i utworzyć Cesarstwo Niemieckie. Na mocy Konstytucji Rzeszy Niemieckiej z 1871, Cesarstwo Niemieckie składało się z 25 państw związkowych, które zresztą dominowały w Cesarstwie nad innymi państwami niemieckimi. Cesarzem zostawał ex officio król Prus. Cesarz miał szeroki zakres władzy, przede wszystkim w polityce zagranicznej i wojskowości. Do jego najważniejszych prerogatyw należało mianowanie kanclerza, za pośrednictwem którego sprawował rządy na szczeblu ogólnopaństwowym. Państwa członkowskie zachowały swoich władców, którzy razem stanowili suwerenną substancję państwa, z cesarzem jako przewodniczącym tego grona. Władzę ustawodawczą pełnił Reichstag (pol. "Sejm Rzeszy") i Rada Związku oraz na szczeblu lokalnym Landtagi (pol. "sejmy krajowe") państw członkowskich.
Monarchia upadła w 1918 roku, m.in. na skutek niepowodzeń podczas I wojny światowej. 31 lipca 1919 r. proklamowano powstanie republiki niemieckiej. 11 sierpnia 1919 roku Prezydent Rzeszy Friedrich Ebert podpisał nową konstytucję, popartą przez Socjaldemokratyczną Partię Niemiec, Niemiecką Partię Centrum i Niemiecką Partię Demokratyczną. Przeciwni byli członkowie Narodowo-Niemieckiej Partii Ludowej, Niemieckiej Partii Ludowej i Niezależnej Socjaldemokratycznej Partii Niemiec. Konstytucja weszła w życie 14 sierpnia 1919.
Główne postanowienia konstytucji Niemiec z 1919 roku (Republika Weimarska):
Okres Republiki Weimarskiej zakończył się wraz z dojściem Adolfa Hitlera do władzy w 1933 roku. Okres jego rządów to faktyczne odejście od jakichkolwiek demokratycznych zasad w funkcjonowaniu państwa mimo zachowania pozorów praworządności ("ustawa o pełnomocnictwach").
8 maja 1945 r. Niemcy nazistowskie skapitulowały, a kraj został podzielony na strefy okupacyjne. Władzę sprawowała w tym okresie "Sojusznicza Rada Kontroli" z siedzibą w Berlinie, w której skład wchodzili komendanci wojskowi mocarstw alianckich. Zdecydowała ona m.in. o rozwiązaniu państwa pruskiego, zaś na jego terenach utworzono nowe małe państwa niemieckie. Było to rozwiązanie tymczasowe, ponieważ już w czerwcu 1948 r. miała miejsce narada w Londynie, podczas której państwa zachodnie odrzuciły propozycję ZSRR, zmierzającą do utworzenia jednego rządu ogólnoniemieckiego. Stało się jasne, iż Niemcy zostaną podzielone na dwa odrębne państwa, które dostaną się w różne strefy wpływów. Sprzeczne koncepcje zachodnich aliantów co do przyszłego charakteru Niemiec jako państwa lub luźnej federacji, a także partykularne interesy głównych stronnictw politycznych doprowadziły ostatecznie do powstania zrębów obecnego ustroju państwa.
8 maja 1949 r. gotowy był projekt konstytucji Niemiec Zachodnich, który opracowywała Rada Parlamentarna. Konstytucja ta weszła w życie 23 maja 1949 roku. Istnienie konstytucji nie implikowało jednak pełnej suwerenności państwa – pełnia władzy leżała wciąż w rękach Wysokiej Komisji Alianckiej. Dopiero w 1951 roku RFN nawiązała samodzielne stosunki dyplomatyczne, a wkrótce potem została przyjęta do Unii Zachodnioeuropejskiej i NATO. 17 maja 1968 RFN stała się państwem całkowicie suwerennym. W 1973 roku została przyjęta do ONZ.
Tymczasem na wschodzie, 7 października 1949 roku powstała konstytucja NRD, w której widoczne były nawiązania do konstytucji z roku 1919 (m.in. podział administracyjny na kraje związkowe, utrzymany do 1952 r.). W 1960 r. zlikwidowano jednak stanowisko prezydenta, którego zastąpiła kolegialna Rada Państwa. Ostatecznie charakter państwa zmieniła socjalistyczna Konstytucja NRD z 6 kwietnia 1968 r.
Po latach „zimnej wojny”, wzrost niewydolności gospodarczej i politycznej Związku Radzieckiego wymusił na kierownictwie KPZR wprowadzenie w drugiej połowie lat 80. pewnych reform. Przywódca ZSRR Michaił Gorbaczow ogłosił okres tak zwanej pieriestrojki. Zmiany polityczne w ZSRR szybko wpłynęły na rozwój tłumionych dotychczas ruchów demokratycznych i niepodległościowych w podporządkowanych mu państwach europejskich.
Masowe demonstracje w NRD przeciwko rządom Ericha Honeckera zwane „demonstracjami poniedziałkowymi” doprowadziły do jego rezygnacji w październiku 1989 roku. Nowy rząd zniósł 9 listopada 1989 roku ograniczenia w podróżowaniu do RFN. Na wieść o nowych przepisach obywatele NRD ruszyli natychmiast masowo na granicę. Służby graniczne nie potrafiąc zapanować nad rozwojem sytuacji zdecydowały się ustąpić i otworzyć granice. Niemcy z obu państw jeszcze tej samej nocy przystąpili do spontanicznego burzenia muru berlińskiego.
W listopadzie 1989 roku kanclerz RFN Helmut Kohl ogłosił 10 punktowy plan zjednoczenia. 18 marca 1990 r. odbyły się ostatnie wybory do Izby Ludowej NRD. 17 czerwca 1990 r. dokonała ona zasadniczej zmiany charakteru państwa, upodabniając je do RFN. W lipcu tego samego roku wszedł w życie układ o unii walutowej, zaś po serii tzw. konferencji 2+4 zawarto 12 września 1990 w Moskwie porozumienia pomiędzy RFN a NRD oraz byłymi mocarstwami alianckimi (USA, Francją, ZSRR oraz Wielką Brytanią) regulujące sprawy zagraniczne i kształt granic nowego państwa. 31 sierpnia 1990 r. podpisano w Berlinie układ między obydwoma państwami niemieckimi o ustanowieniu jedności kraju, który to wszedł w życie 3 października tego samego roku. Dzień ten stał się świętem państwowym, obchodzonym jako Dzień Jedności.
Konstytucja RFN.
Konstytucja RFN z 23 maja 1949 r. nosi nazwę Ustawy Zasadniczej (niem. "Grundgesetz"), co miało podkreślać jej tymczasowość. Składa się ze 146 artykułów, podzielonych na 14 rozdziałów. Na początku tekstu ustawy zasadniczej znajduje się preambuła. Konstytucję RFN nowelizowano 42 razy.
Konstytucjonaliści niemieccy wyróżniają w konstytucji cztery zasady naczelne, o szczególnym znaczeniu dla kształtu państwa:
Każdy z krajów związkowych posiada własną konstytucję (która nie wymaga zatwierdzenia przez władze federalne), ograniczone prawa utrzymywania stosunków międzynarodowych, własny rząd, parlament i sądownictwo. Każdy land wysyła swoich przedstawicieli do Bundesratu. Art. 30 Konstytucji zawiera zasadę domniemania kompetencji na rzecz landów, stanowiąc, że jeżeli konstytucja nie przyznaje wyraźnie federacji jakichś uprawnień, wówczas należą one do kompetencji landów.
Art. 21 konstytucji wprowadza regulacje dotyczące funkcjonowania partii politycznych (kolejne uregulowanie motywowane tragicznymi wydarzeniami historycznymi), jako "współdziałających w politycznym kształtowaniu się woli narodu".
Parlament Federalny.
Parlament RFN składa się z dwóch izb:
Bundestag.
Liczba posłów w Bundestagu nie jest stała, konstytucja jej nie określa. Ustalana jest w ordynacji wyborczej. Deputowani do Bundestagu wybierani są na czteroletnią kadencję, rozpoczynającą się w dniu pierwszego posiedzenia.
System wyborczy w Niemczech jest systemem mieszanym. Stanowi on połączenie zasady większości i proporcjonalności. Połowa składu izby (obecnie 299 deputowanych) wybierana jest w okręgach jednomandatowych, gdzie mandat otrzymuje ten kandydat, który osiągnął większość względną (czyli dostał więcej głosów niż jego konkurenci). Pozostała połowa składu (również 299 deputowanych) izby pochodzi natomiast z list partyjnych, przygotowywanych przez poszczególne partie dla każdego kraju związkowego. W wyborach każdy wyborca dysponuje dwoma głosami – jeden oddaje na indywidualnego kandydata w okręgu wyborczym, natomiast drugi – na listę partyjną.
Procedura obliczania głosów i przyznawania na ich podstawie mandatów jest wieloetapowa. Najpierw miejsca w Bundestagu otrzymują ci, którzy zwyciężyli w okręgach jednomandatowych. Są to tzw. mandaty bezpośrednie. Pozostałe mandaty rozdzielane są na podstawie głosów oddanych na listy partyjne, za pomocą metody Sainte-Laguë (do 2005 roku włącznie stosowana była metoda Hare’a-Niemeyera). W systemie niemieckim może wystąpić zjawisko tzw. mandatów nadwyżkowych – pojawia się wtedy, gdy liczba mandatów uzyskanych głosami pierwszymi, przekracza liczbę miejsc, jaka przypadałaby partii na podstawie „głosów drugich”. Partia zatrzymuje wówczas dodatkowo te mandaty, a liczba deputowanych w Bundestagu wzrasta o liczbę owych mandatów nadwyżkowych (niem. "Überhangmandate"). Obecnie w Bundestagu zasiada 24 deputowanych z mandatów nadwyżkowych.
Dodatkowo na ostateczny kształt izby wpływ może mieć tzw. klauzula zaporowa, czyli próg wyborczy (niem. "Sperrklausel"). Partia, która nie przekroczyła progu 5% oddanych głosów w skali ogólnopaństwowej, traci wszystkie głosy oddane na listy partyjne. W praktyce uniemożliwia to dostanie się do Bundestagu, chyba że kandydaci tej partii otrzymali co najmniej 3 mandaty bezpośrednie.
Zgodnie z powyższym, obecnie w Bundestagu zasiada 709 deputowanych (po wyborach w 2017 roku).
Bundestag działa w sposób permanentny. Okres posiedzeń wynosi 14 dni, następnie następuje przerwa trwająca tydzień.
Bundestag wybiera ze swojego składu bezwzględną większością głosów prezydenta (przewodniczącego) Bundestagu, który kieruje pracami izby. Najczęściej jest to przedstawiciel najsilniejszej partii politycznej reprezentowanej w Bundestagu. Jednocześnie wybiera się czterech wiceprzewodniczących, każdego z innej partii. Razem z prezydentem Bundestagu tworzą oni prezydium Bundestagu.
Innym organem Bundestagu jest Rada Seniorów, pełniąca funkcje doradcze względem prezydenta izby. W skład Rady wchodzą członkowie prezydium oraz 23 członków, wyłanianych przez poszczególne partie, proporcjonalnie do ich reprezentacji w izbie.
Bundestagowi w sprawach kontroli nad armią doradza pełnomocnik do spraw wojskowych (niem. "Wehrbeauftrager").
W Bundestagu pracują także komisje, które podzielić można na stałe, nadzwyczajne i powoływane dla załatwienia określonych spraw. Ich członkowie są powoływani i odwoływani przez izbę.
Bundesrat.
Bundesrat (dosł. "Rada Federalna") składa się z przedstawicieli rządów krajowych. Ich liczbę konstytucja uzależnia od liczby głosów należących do danego landu. Te zaś zależą od liczby jego ludności. Minimalnie kraj związkowy może posiadać 3 głosy. Kraje mające ponad 2 mln ludności posiadają 4 głosy, powyżej 6 mln mieszkańców – 5 głosów, a ponad 7 mln – 6 głosów. Do 1990 roku w Bundesracie było 41 przedstawicieli rządów krajowych i 4 pochodzących z Berlina Zachodniego; po zjednoczeniu Niemiec izba posiada 69 członków. Układ sił w Radzie wiąże się z federacyjną strukturą Niemiec, nadając większe niż wynikałoby to z wielkości znaczenie mniejszym krajom.
Członkowie Bundesratu posiadają tzw. mandat imperatywny. Oznacza to, iż są oni związani instrukcjami swoich rządów i muszą głosować w sposób przez nie nakazany. Głosy krajów muszą być oddawane jednolicie ("en bloc"). W przypadku jakichkolwiek rozbieżności, oddane głosy kraju związkowego są nieważne.
Pracami Rady Federalnej kieruje prezydent (przewodniczący) Bundesratu, funkcję tę sprawują kolejno szefowie poszczególnych rządów krajowych. Prezydent Bundesratu zwołuje, otwiera, odracza i zamyka posiedzenia izby. Musi zwołać posiedzenie Rady Federalnej jeżeli zażądają tego kraje federacji lub rząd państwa związkowego. Prezydent Bundesratu może przejąć funkcje prezydenta RFN, jeżeli ten nie jest w stanie pełnić swojej funkcji. Prezydent Rady przewodniczy także ciału kolegialnemu, w skład którego wchodzą wysłannicy każdej z reprezentacji rządowej. Ciało to ma charakter pomocniczy i doradczy względem prezydenta Bundesratu.
Bundesrat:
Rząd jest zobowiązany przez odpowiedni zapis w konstytucji do "bieżącego informowania Bundesratu o stanie spraw", co wydaje się umożliwiać izbie wywieranie pewnych nacisków na kierunki prowadzenia polityki przez rząd federalny.
Kanclerz i rząd federalny.
Rząd federalny (niem. "Bundesregierung") składa się z Kanclerza Federalnego (niem. "Bundeskanzler") i ministrów federalnych. Kanclerz wybierany jest w następującej drodze:
Prezydent nie może odmówić mianowania kanclerza wybranego bezwzględną większością głosów. Natomiast jeżeli został wybrany większością zwykłą, wtedy prezydent może albo go mianować, albo rozwiązać parlament i zarządzić nowe wybory.
Kanclerz kieruje pracami rządu i określa jego skład. Kanclerz przedstawia prezydentowi wnioski o nominacje określonych osób na stanowiska ministrów. Prezydent nie może odmówić mianowania ministrem kandydata przedstawionego przez kanclerza.
Kanclerz wyznacza także jednego z członków gabinetu na wicekanclerza. Przeważnie otrzymuje on również tekę ministra spraw zagranicznych. Zwykle wicekanclerz pochodzi z mniejszej partii spośród tych, które tworzą koalicję.
Konstytucja RFN przewiduje instytucję tzw. konstruktywnego wotum nieufności. Parlament może wyrazić kanclerzowi wotum nieufności tylko w przypadku, kiedy jednocześnie dokona wyboru jego następcy, za pomocą bezwzględnej większości głosów. Jeżeli taka większość nie może się ukonstytuować, wówczas albo prezydent rozwiązuje parlament i rozpisuje nowe wybory, albo udziela poparcia kanclerzowi mniejszości i mianuje go. Parlament nie może wyrazić wotum nieufności wobec pojedynczego ministra, ale od razu wobec całego rządu (tzw. "en bloc").
Kanclerz może także wykorzystywać instytucję wotum zaufania. Szef rządu zwraca się z wnioskiem o udzielenie mu wotum zaufania, mogąc połączyć go z projektem ustawy lub innego aktu prawnego. Wniosek musi zostać przyjęty bezwzględną większością głosów. W przeciwnym wypadku rząd upada, a parlament musi wybrać nowego kanclerza lub przynajmniej kanclerza mniejszości, aby liczyć na to, że prezydent nie zdecyduje się na jego rozwiązanie.
Kanclerz może również zgłosić do Prezydenta Federalnego wniosek o ogłoszenie ustawodawczego stanu wyjątkowego. Zgodę na to musi wyrazić również Bundesrat. Podczas jego trwania, każdy rządowy projekt ustawy odrzucony przez Bundestag, może być po uzyskaniu zgody Bundesratu uznany za obowiązujące prawo. Wyjątkiem jest zmiana konstytucji. Ustawodawczy stan wyjątkowy może trwać maksymalnie 6 miesięcy i może być ogłoszony tylko raz przez danego kanclerza.
Prezydent Federalny.
Prezydent Federalny (niem. "Bundespräsident") wybierany jest na kadencję trwającą 5 lat przez Zgromadzenie Federalne (niem. "Bundesversammlung"). Ciało to składa się w połowie z członków Bundestagu i w połowie z członków wybranych przez przedstawicielstwa krajów związkowych na zasadzie wyborów proporcjonalnych. Kandydat wybierany jest na to stanowisko, jeżeli otrzyma bezwzględną większość głosów. Jeżeli w ciągu dwóch tur głosowań nikomu nie uda się osiągnąć takiej przewagi, zwycięża ten, kto otrzymał względną większość głosów. Dopuszczalny jest tylko jeden ponowny wybór danej osoby na to stanowisko. Kandydat musi mieć ukończone 40 lat i posiadać prawo wyborcze do Bundestagu.
Prezydent RFN:
Wydawanie aktów prawnych przez prezydenta (rozporządzeń i zarządzeń) wymaga kontrasygnaty kanclerza lub właściwego ministra. Wyjątkiem tutaj jest mianowanie i odwoływanie kanclerza oraz rozwiązywanie parlamentu.
Prezydent nie odpowiada politycznie przed parlamentem.
Proces ustawodawczy.
Prawo inicjatywy ustawodawczej przysługuje rządowi federalnemu, Bundesratowi, a w ramach Bundestagu frakcji politycznej lub grupie przynajmniej 5 proc. składu izby. Poszczególne ustawy uchwalane są przez Bundestag we współpracy z Bundesratem. Konstytucja federalna wskazuje na konkretne przypadki, w których niezbędna jest zgoda Bundesratu na przyjęcie danego aktu prawnego przez Bundestag. Obecnie jest to ok. 30 proc. wszystkich uchwalanych ustaw. W przypadku pozostałych istnieje jedynie możliwość wniesienia sprzeciwu przez Bundesrat, który jednak może zostać odrzucony przez Bundestag.
Gdy pojawia się brak jednomyślności obu izb, możliwe jest powołanie komisji mediacyjnej, w skład której wchodzą przedstawiciele obu izb – po 16 osób. Ciało takie kończy swoje prace wraz z przedłożeniem propozycji osiągnięcia jednomyślności. Nie posiada ono jednak uprawnienia do samodzielnego podejmowania decyzji w imieniu Bundestagu i Bundesratu.
Kolejnym etapem federalnego procesu ustawodawczego jest podpisanie uchwalonego aktu prawnego przez prezydenta Niemiec. Promulgacja nie może się jednak odbyć bez kontrasygnaty odpowiednich członków rządu federalnego. Końcowym aktem całości procedury jest publikacja danej ustawy w Federalnym Dzienniku Ustaw. Ustawa zazwyczaj wchodzi w życie w 14 dni od czasu jej publikacji, choć jej przepisy mogą stanowić inaczej.
System sądowniczy.
System sądowniczy w RFN opiera się na zasadzie niezawisłości sędziów i minimum dwuinstancyjnym orzekaniem spraw.
System sądowniczy RFN składa się z trzech rodzajów sądów:
Sądy zwykłe mają konstrukcję czteroszczeblową. Na najniższym szczeblu są to sądy lokalne (niem. "Amtsgerichte"), zajmujące się sprawami karnymi i cywilnymi małej wagi. Spełniają także rutynowe obowiązki sądów rejestrowych, takie jak np. rejestracja przedsiębiorstw, fundacji lub stowarzyszeń. Orzekanie w większości spraw zgłaszanych na wokandę sądów lokalnych jest jednoosobowe. Jednak w sprawach, w których czyn oskarżonego zagrożony jest karą więzienia przekraczającą 2 lata, sędziemu zawodowemu towarzyszy dwóch ławników.
Wyższy szczebel sądów zwykłych to sądy regionalne (niem. "Landgerichte"), podzielone na dwie sekcje: dla rozpatrywania poważniejszych spraw karnych i cywilnych. Funkcjonują one formalnie w składach trzech sędziów, w praktyce jednak najczęściej jednego. Sądy regionalne są drugą instancją dla sądów lokalnych, a pierwszą dla poważniejszych spraw karnych i cywilnych.
Powyżej w hierarchii znajdują się "krajowe sądy apelacyjne" (niem. "Oberlandesgerichte"), będące drugą instancją dla spraw rozpatrywanych przez sądy regionalne w pierwszej instancji. Są też pierwszą instancją w sprawach oskarżeń o zdradę stanu i działalność antykonstytucyjną. Ostatnim szczeblem w organizacji sądów zwykłych jest sąd najwyższy, czyli Federalny Trybunał Sprawiedliwości (niem. "Bundesgerichtshof") z siedzibą w Karlsruhe. Jest on najwyższą instancją odwoławczą w sprawach objętych jurysdykcją sądów zwykłych wszystkich rodzajów.
Sądy wyspecjalizowane zajmują się sprawami z zakresu: prawa administracyjnego, prawa pracy, socjalnego, finansowego i patentowego. Podobnie jak sądy zwykłe, zorganizowane są hierarchicznie:
Każdy kraj związkowy posiada własny sąd konstytucyjny. Wyjątkiem tutaj jest Szlezwik-Holsztyn. Sądy te zajmują się rozstrzyganiem o zgodności aktów prawnych niższej rangi z aktami wyższej rangi. Sądy te są administracyjnie niepodległe i finansowo autonomiczne, nieuzależnione od jakiejkolwiek władzy rządu. Ponadto istnieje Federalny Trybunał Konstytucyjny w Karlsruhe.
Federalny Trybunał Konstytucyjny.
Federalny Trybunał Konstytucyjny (niem. "Bundesverfassungsgericht") to organ złożony z dwóch senatów, spośród których każdy liczy 8 sędziów. Wybierają ich po połowie obie izby parlamentu, na kadencję trwającą 12 lat.
Trybunał ma trzy główne funkcje:
Faktyczna rola prawodawstwa Trybunału Konstytucyjnego w regulowaniu systemu politycznego w Niemczech jest wobec lapidarności niemieckiej konstytucji bardzo duża.
Podział terytorialny i administracja publiczna.
Poza krajami związkowymi, Niemcy podzielone są na mniejsze jednostki administracji zarówno rządowej, jak i samorządowej. Podział nie jest taki sam w każdym kraju związkowym, co wynika z uwarunkowań historycznych i kulturowych. W uproszczeniu, hierarchia jednostek administracyjnych przedstawia się następująco:
W niektórych krajach związkowych ponad powiatami znajdują się jeszcze rejencje (niem. "Regierungsbezirk"), które są przedstawicielstwami administracji rządowej. Wyjątkiem jest tutaj Bawaria, gdzie równolegle do rejencji istnieją identyczne terytorialnie okręgi (niem. "Bezirk"), będące jednostkami samorządowymi.
Dwa kraje związku o charakterze miast wydzielonych (Berlin i Hamburg) nie dzielą się na powiaty ani gminy, zadania wszystkich jednostek do szczebla krajowego są zunifikowane. Kraj związkowy Brema dzieli się na dwa powiaty grodzkie.
System partyjny.
System partyjny w Niemczech jest stosunkowo stabilny. Najważniejsze partie polityczne obecnie to: Unia Chrześcijańsko-Demokratyczna ("Christlich Demokratische Union Deutschlands", CDU), Unia Chrześcijańsko-Społeczna ("Christlich-Sociale Union in Bayern", CSU), Socjaldemokratyczna Partia Niemiec ("Sozialdemokratische Partei Deutschlands", SPD), Wolna Partia Demokratyczna ("Freie Demokratische Partei", FDP), Die Linke ("Lewica") i Sojusz 90/Zieloni ("Bündnis 90/Die Grünen"). Kilkanaście mniejszych partii i ugrupowań ma także swoje reprezentacje w landtagach.
W pierwszych latach po wojnie, w Niemczech Zachodnich panował system umiarkowanie wielopartyjny, z dwiema partiami dominującymi (CDU-CSU i SPD). Jednak w latach 1953–1957 partią dominującą stała się CDU-CSU, bez której udziału niemożliwe było utworzenie rządu. W owym czasie najczęściej jej partnerem koalicyjnym było FDP. Poczynając od 1961 roku, w Niemczech wykształcił się na szczeblu federalnym tzw. system dwuipółpartyjny – u sterów władzy zmieniały się CDU-CSU i SPD, które zawierały koalicje z FDP. System ten trwał w zasadzie do połowy lat 90. XX wieku, gdy znaczenia nabrała inna mniejsza partia – Zieloni. W latach 2005–2009 władzę sprawowała tzw. wielka koalicja – zjednoczone siły obu wielkich partii: chadeków i socjaldemokratów.

</doc>
<doc id="456163" url="https://pl.wikipedia.org/wiki?curid=456163" title="H.323">
H.323

H.323 – jeden z najstarszych standardów w multimedialnej komunikacji (głos, obraz, wiadomości tekstowe). Protokół ten przesyła dane w czasie rzeczywistym, dzięki czemu możemy kontrolować opóźnienia. Standard stworzony do wideokonferencji ma także pewne wady. Dane przesyłane są pakietowo, korzystając zarówno z TCP zapewniającego dostarczenie każdego pakietu, jak i UDP, który tego nie gwarantuje. Głównym konkurentem tego protokołu jest standard SIP ("Session Initiation Protocol"), mający rozszerzoną funkcjonalność względem opisywanego protokołu.
Opracowany i zaakceptowany przez ITU w 1996 r. protokół H.323 zrewolucjonizował sposób prowadzenia telekonferencji i przesyłania głosu przez sieci IP. H.323 nadzoruje proces przesyłania danych multimedialnych w sieciach pakietowych, wykonując to zadanie w czasie rzeczywistym. Standardy wchodzące w skład protokołu H.323 definiują dokładnie, jak poszczególne elementy systemu pracujące zgodnie z tym protokołem inicjują sesje multimedialne i jak stanowiska pracy wymieniają między sobą skompresowane dane audio i wideo. Już na początku lat 90. poszczególne firmy zainteresowały się przesyłaniem głosu przez sieci IP. Po jakimś czasie na rynku pojawiły się pierwsze aplikacje realizujące takie zadanie. I tu powstał problem. Wszystkie aplikacje pracowały najczęściej w oparciu o firmowe rozwiązania, tak że użytkownicy nie mogli stosować w jednym środowisku urządzeń produkowanych przez różne firmy, gdyż nie były one ze sobą zgodne. Od razu zrodził się pomysł, aby opracować jeden standard, który obowiązywałby wszystkie firmy. I tak właśnie powstał protokół H.323. Trzeba tu od razu powiedzieć, że pierwsza wersja standardu H.323 koncentrowała się na przesyłaniu głosu przez sieci LAN. Po jakimś czasie projektanci tego rodzaju aplikacji postanowili wprowadzić tę technologię do Internetu. Okazało się wtedy, że protokół H.323 V.1 nie wystarcza. Dlatego zaczęto od razu myśleć o kolejnej wersji tego protokołu, spełniającej oczekiwania użytkowników pracujących w Internecie. Prace nad protokołem H.323 V.2 zakończono pod koniec 1997 r. i w styczniu 1998 protokół H323 V.2 został oficjalnie zaakceptowany przez ITU.
Standaryzację H.323 zapoczątkowano ok. 10 lat temu, natomiast pierwszą jego wersję przyjęto w 1996 roku. H.323 należy do serii standardów komunikacyjnych nazywanych H.32x, opisujących połączenia multimedialne w różnych typach sieci, włączając w to ISDN i PSTN.
Ze względu na swoją elastyczność i bliskość sieciom IP, SIP staje się obecnie standardem dla istniejących i powstających rozwiązań komunikacji głosowej i wideo. Komponenty SIP, takie jak SDP, są np. używane w WebRTC do definiowania charakterystyk sesji. SIP został zbudowany w oparciu o HTTP i oryginalnie zaprojektowano go do obsługi internetowych konferencji multimedialnych. Architekturę protokołu SIP tworzą dodatkowo jeszcze dwa inne protokoły sygnalizacyjne: Session Description Protocol (SDP) i Session Announcement Protocol (SAP).
Składniki protokołu H.323.
Protokół H.323 definiuje cztery podstawowe składniki systemu przesyłającego w czasie rzeczywistym dane multimedialne:
Terminale pozwalają przesyłać dane multimedialne w czasie rzeczywistym. Terminale muszą zawsze obsługiwać dane audio (głos), a opcjonalne moduły terminalu mogą też przesyłać dodatkowo obrazy i dane.
W sieciach IP do przesyłania pakietów zawierających głos jest używany protokół UDP (User Datagram Protocol). Protokół ten nie przewiduje stosowania znaczników czasu, dlatego nie może kontrolować opóźnień. Aby uniknąć kłopotów wynikających z faktu, że protokoły IP/UDP nie mogą kontrolować opóźnień, projektanci aplikacji VoIP zaproponowali standard H.323.
Bramy H.323 świadczą swe usługi klientom H.323, tak aby mogły się komunikować z rozwiązaniami opartymi na innym protokole niż H.323. Brama to element sprzęgający sieć IP z siecią telefoniczną. Typowa brama H.323 zapewnia na przykład komunikację między terminalami H.323 i telefonami dołączonymi do standardowej sieci telefonicznej (opartej na komutacji obwodów). Brama musi więc dysponować mechanizmami konwertującymi różne formaty i obsługiwać sieci oparte na różnych technologiach.
Gatekeeper to element świadczący swe usługi punktom końcowym H.323 (takie jak translacja adresów i zarządzanie przepustowością łącza), kontrolujący proces inicjowania połączeń. W sieciach H.323 są to elementy opcjonalne. Jeśli w sieci istnieją takie opcjonalne elementy, punkty końcowe muszą używać swoich własnych usług, tak aby mogły się z nimi komunikować. Standardy H.323 definiują dokładnie, jakiego rodzaju usługi musi świadczyć gatekeeper, i określają dodatkowe funkcje, które może realizować taki element. W standardzie określony jest również protokół komunikacji GK – EP (end point) i jest nim H.225 (RAS)
Jednostki MCU obsługują konferencje, w których udział biorą co najmniej trzy (lub więcej) punkty końcowe. Jednostka MCU zarządza zasobami konferencji, prowadzi negocjacje między punktami końcowymi (uzgadniając na przykład metodę kodowania danych audio i wideo) i może (ale nie musi) sterować strumieniami pakietów zawierających dane multimedialne. MCU zawiera dwa rodzaje modułów:
Wymagany Multipoint Controller – który np. obsługuje sygnalizacje H.255.0 oraz odpowiada za negocjację parametrów komunikacji między punktami końcowymi (end points). MCU (Mostek konferencyjny) może również zawierać moduł Multipoint Processor – odpowiedzialny za np. Miksowanie różnych danych multimedialnych, translacje formatów, ewentualną redystrybucję strumieni do użytkowników.
W styczniu 1998 roku zatwierdzono drugą wersję tego standardu opisującą dodatkowo sposób tworzenia połączeń multimedialnych w sieciach WAN.
H.323 – wersja 2
Wersja 2 specyfikacji H.323 zawiera zarówno nowe rozwiązania, jak i wiele usprawnień, które poszerzają możliwości protokołów H.225, H.245 i Q.931 oraz powodują, że protokoły T.120/H.323 oferują szereg dodatkowych funkcji. Dzięki nowym mechanizmom wprowadzonym do wersji 2 głos można przesyłać nie tylko przez sieci LAN i wydzielone sieci IP, ale też przez Internet.
Użytkownik ma do dyspozycji szereg rozwiązań zwiększających bezpieczeństwo pracy i może elastycznie zarządzać aplikacjami przesyłającymi dane audio przez sieci pakietowe.

</doc>
<doc id="456164" url="https://pl.wikipedia.org/wiki?curid=456164" title="Alain Giresse">
Alain Giresse

Alain Giresse (ur. 2 sierpnia 1952 w Langoiran) – francuski piłkarz, obecnie trener piłkarski.
W 1984 roku z reprezentacją Francji, w której barwach wystąpił 47 razy, zdobył mistrzostwo Europy, a dwa lata później brązowy medal mistrzostw świata. Od kwietnia 2010 roku do 2012 roku był selekcjonerem reprezentacji Mali. Zdobył z nią III miejsce na Pucharze Narodów Afryki w 2012 roku.
Jego syn Thibault Giresse również jest piłkarzem i obecnie występuje w Toulouse FC.
Kariera piłkarska.
Grał na pozycji pomocnika lub cofniętego napastnika.
Przez większość swojej piłkarskiej przygody związany był z Girondins Bordeaux, którego jest wychowankiem. Dwukrotnie zdobywał z nim mistrzostwo Francji.
W reprezentacji narodowej debiutował 7 września 1974 roku w meczu z Polską. Obok Michela Platiniego, Luisa Fernandeza i Jeana Tigany, z którymi w 1984 roku triumfował w finałach mistrzostw Europy, był jednym z najciekawszych zawodników swojego pokolenia. Ostatni raz w reprezentacji zagrał w meczu półfinałowym mistrzostw świata 25 czerwca 1986 roku przeciwko RFN.
Karierę sportową zakończył w Olympique Marsylia w wieku trzydziestu ośmiu lat.
Sukcesy piłkarskie.
W lidze francuskiej rozegrał 582 mecze i strzelił 164 gole.
W reprezentacji Francji od 1974 do 1986 roku
rozegrał 47 meczów i strzelił 6 goli.

</doc>
<doc id="456165" url="https://pl.wikipedia.org/wiki?curid=456165" title="FIS">
FIS



</doc>
<doc id="456168" url="https://pl.wikipedia.org/wiki?curid=456168" title="Janusz Wolniewicz">
Janusz Wolniewicz

Janusz Andrzej Wolniewicz (ur. 28 maja 1929 w Żyrardowie, zm. 27 kwietnia 2006 w Warszawie) – polski pisarz, dziennikarz, publicysta i podróżnik.
Życiorys.
W czasie II wojny światowej był członkiem Szarych Szeregów (pseudonim "Mina"). W 1952 ukończył Wyższą Szkołę Handlu Morskiego w Sopocie, a następnie w latach 1952-1953 był urzędnikiem Ministerstwa Żeglugi. Od 1953 był pracownikiem Wydawnictwa Obrony Narodowej, a od 1955 zastępcą redaktora naczelnego miesięcznika "Morze".
Należał do Związku Literatów Polskich. Był członkiem Stowarzyszenia Dziennikarzy Polskich, Zarządu Marynistów Polskich, Światowego Związku Żołnierzy AK.
Jako porucznik, odznaczony Złotym Krzyżem Zasługi, Krzyżem Kawalerskim Orderu Odrodzenia Polski, Medalem Komisji Edukacji Narodowej, Krzyżem Armii Krajowej.
Interesował się historią odkryć geograficznych i filatelistyką.
Mieszkał w Warszawie, w Ursusie.
Twórczość.
Napisał ponad 20 książek podróżniczych i wiele artykułów publikowanych w "Morzu", "Widnokręgach" i "Kontynentach"
Nagrody i wyróżnienia.
Za działalność literacką i publicystyczną otrzymał Nagrodę Marynarzy i Portowców, Nagrodę Klubu Zagadnień Polonijnych MSZ, Nagrodę Stowarzyszenia Marynistów Polskich im. J. Conrada oraz "Srebrny Globus" od redakcji "Widnokręgów".

</doc>
<doc id="456185" url="https://pl.wikipedia.org/wiki?curid=456185" title="Kalendarium powstania warszawskiego – 3 września">
Kalendarium powstania warszawskiego – 3 września

3 września, niedziela.
Ataki niemieckie na Powiśle, celem oskrzydlenia miasta. Nacierają oddziały niemieckie które dzień wcześniej zakończyły walkę o Stare Miasto. Nasilenie walk na Śródmieściu – zmasowane ostrzeliwanie tej dzielnicy artylerią i sztukasami.
Ukazuje się komunikat Deutsche Nachrichtenbüro oficjalnie uznający prawa kombatanckie żołnierzy Armii Krajowej.
Jeden z kolejnych apeli, tym razem katolickiego arcybiskupa Sydney – Normana Gilroya o "pamięć o sprzymierzeńcu, który wycierpiał najwięcej – o Polsce."
Tego dnia zginął dowódca plutonu w „Koszcie” Roman Rozmiłowski.
Krótko po północy wydzielony oddział z Grupy „Kampinos” dowodzony przez por. Adolfa Pilcha ps. „Dolina” przeprowadził zaskakujący wypad na pododdziały kolaboracyjnej Brygady Szturmowej SS RONA kwaterujące we wsi Truskaw. Za cenę utraty 10 zabitych i 10 rannych niewielki oddział „Doliny” całkowicie rozbił dwa bataliony nieprzyjaciela, zdobywając przy tym duże ilości broni i amunicji (w tym działo kal. 75 mm). Polscy żołnierze zabili od 91 do 250 ronowców, a także zniszczyli od kilku do kilkunastu dział oraz blisko 30 wozów z amunicją.

</doc>
<doc id="456188" url="https://pl.wikipedia.org/wiki?curid=456188" title="Rzuty wolne">
Rzuty wolne



</doc>
<doc id="456190" url="https://pl.wikipedia.org/wiki?curid=456190" title="Elżbieta Wassongowa">
Elżbieta Wassongowa

Elżbieta Ewelina Wassong z domu Kon (ur. 9 czerwca 1908 w Warszawie, zm. 6 stycznia 2007 tamże) – polska tłumaczka literatury pięknej i redaktor książek.
Życiorys.
Urodziła się w zasymilowanej rodzinie żydowskiej, jako córka adwokata Henryka Kona (1868-1949) i Róży z domu Wolanowskiej (1883-1932). Była siostrą Julii (1912-1912), prawniczki Ireny Sawickiej (1914-2004) oraz pisarza i reportera Lucjana Wolanowskiego (1920-2006). Jej dziadkiem był lekarz Wilhelm Kohn (1831-1882), a pradziadkiem przemysłowiec Majer Wolanowski (1844-1900), założyciel warszawskiej Fabryki Śrub i Drutu.
W 1926 ukończyła warszawskie gimnazjum humanistyczne Janiny Tymińskiej. Studiowała na Wydziale Prawa Uniwersytetu Warszawskiego oraz Instytucie Sztuk Plastycznych w Warszawie. W 1937 wyszła za mąż za ekonomistę Kazimierza Wassonga (1901-1970). Po wybuchu II wojny światowej znalazła się w Łucku, a następnie we Lwowie. 16 czerwca 1940 wywieziona wraz z mężem na zesłanie do Autonomicznej Maryjskiej Republiki (Karaczurino k. Koźmodiemianska, Gornomarijskij Rejon, ZSRR).
Do Warszawy powróciła w sierpniu 1945. Od grudnia 1945 do lipca 1950 pracowała jako tłumacz w Agencji Robotniczej. Następnie była kierownikiem redakcji przekładów literatury pięknej wydawnictwa MON (sierpień 1950-grudzień 1962) oraz starszym redaktorem w wydawnictwie „Czytelnik” (Warszawa, grudzień 1962-wrzesień 1969).
Była tłumaczką literatury rosyjskiej i radzieckiej (m.in. F. Abramow, W. Briusow, G. Demykina, W. Siomin) oraz francuskiej (A. Vallentin, G. de Staël, Jean d’Ormesson, François Timoleon de Choisy). Była członkiem Związku Literatów Polskich (1970-1983) oraz Stowarzyszenia Pisarzy Polskich (1989-2007).
Mieszkała w Warszawie. Pochowana 11 stycznia 2007 na cmentarzu żydowskim przy ulicy Okopowej w Warszawie (kwatera 2, uliczka 1).

</doc>
<doc id="456199" url="https://pl.wikipedia.org/wiki?curid=456199" title="Bramreja">
Bramreja

Bramreja - "żegl." czwarta, licząc od pokładu, reja przymocowana do bramstengi masztu, służąca do mocowania górnej części żagla rejowego. W zależności od masztu bramreja otrzymuje dodatkową nazwę, np. fokbramreja, grotbramreja itd.

</doc>
<doc id="456204" url="https://pl.wikipedia.org/wiki?curid=456204" title="Samo">
Samo



</doc>
<doc id="456205" url="https://pl.wikipedia.org/wiki?curid=456205" title="Kalendarium powstania warszawskiego – 2 października">
Kalendarium powstania warszawskiego – 2 października

2 października, poniedziałek.
Cały dzień trwa opuszczanie stolicy przez ludność cywilną. Wyszło ok. 16 tys. osób, jednak 80% mieszkańców Śródmieścia nadal pozostawało w mieście. Około godziny 20/21.00 walki w Warszawie ustają. 
W Ożarowie Mazowieckim toczą się rozmowy w sprawie kapitulacji, kończą się 3 października, około godziny 2.00 w nocy podpisany zostaje w Ożarowie Mazowieckim honorowy akt o kapitulacji. Przedstawicielami strony polskiej są: Kazimierz Iranek-Osmecki i Zygmunt Dobrowolski, z niemieckiej Erich von dem Bach. Żołnierze Armii Krajowej zostali uznani przez Niemców za jeńców wojennych, przyznane zostały im prawa kombatanckie, ludność cywilna miała być natomiast chroniona i traktowana zgodnie z konwencjami wojennymi. Były to niektóre z warunków kapitulacji powstańców. Warunki w sprawie ludności cywilnej zostały przez Niemców złamane, gdyż ludność cywilną osadzono w obozie w Pruszkowie, skąd masowo wywożono ją do obozów koncentracyjnych i na roboty przymusowe.

</doc>
<doc id="456207" url="https://pl.wikipedia.org/wiki?curid=456207" title="Madonna Rucellai">
Madonna Rucellai

Madonna Rucellai – obraz Duccia di Buoninsegny.
Historia obrazu.
W 1285 florenckie bractwo Marii Panny z Santa Maria Novella zamówiło u Duccia obraz ołtarzowy. Obraz tronującej Matki Boskiej zawieszono w kaplicy św. Grzegorza, a potem w kaplicy Ruccellai. Przez długi czas "Madonna Rucellai" była przedmiotem dyskusji wśród historyków sztuki. Dzieło jest czasami nazywane obrazem „Mistrza Madonny Rucellai”. Vasari przypisał jego autorstwo florenckiemu mistrzowi Cimabue i ten pogląd utrzymywał się do początków XX w. Rama dekorowana medalionami, trzy pary aniołów flankujących tron i zamaszysty gest błogosławiącego Dzieciątka to niezaprzeczalne podobieństwa do obrazu Cimabuego "Maestà" (obecnie w Luwrze, w czasach ówczesnych w kościele św. Franciszka w Pizie).

</doc>
<doc id="456216" url="https://pl.wikipedia.org/wiki?curid=456216" title="Aikikai Hombu Dōjō">
Aikikai Hombu Dōjō

 – kwatera główna Fundacji Aikikai w Tokio.
W 1968 drewniane dojo zostało zastąpione nowoczesnym, betonowym budynkiem. Nowe, pięciopiętrowe dojo zawiera trzy osobne sale treningowe. Zarządzane przez dōshu Moriteru Ueshibę.

</doc>
<doc id="456219" url="https://pl.wikipedia.org/wiki?curid=456219" title="Kingdom Hearts (gra komputerowa)">
Kingdom Hearts (gra komputerowa)

 – japońska komputerowa gra fabularna autorstwa studia Square Co., Ltd. (później Square Enix), powstała we współpracy z The Walt Disney Company. Wydana w 2002 roku gra łączy uniwersum Disneya z tymi znanymi z serii "Final Fantasy" oraz oferuje czynny udział w walkach (tzw. fabularna gra akcji). Chronologicznie gra jest pierwszą w serii, lecz fabularnie drugą w kolejności – po "Kingdom Hearts: Birth by Sleep".
Fabuła.
Historia rozpoczyna się na niewielkim archipelagu Destiny Islands, zamieszkiwanym między innymi przez czternastoletniego Sorę oraz jego przyjaciół: Kairi i Riku. Dzieci spędzają czas na myszkowaniu po wyspie, organizowaniu zawodów, ale przede wszystkim marzą o poznaniu wielkiego świata. Planowaną podróż tratwą udaremnia jednak pewnej wietrznej nocy atak na wyspę. Heartless – złe, pozbawione serc istoty, które Sora widział wcześniej w swoich snach, porywają Kairi i Riku. Uzbrojony w Keyblade – miecz-klucz o tajemniczej mocy – chłopiec postanawia stawić im czoła. W międzyczasie, w odległym świecie król Mickey znika niespodziewanie, pozostawiając magowi Donaldowi i rycerzowi Goofy`emu rozkaz odnalezienia posiadacza przedmiotu Keyblade i ocalenia świata przed zagładą.
Rozgrywka.
Główną cechą "Kingdom Hearts", odróżniającą ją od serii "Final Fantasy", jest bezpośrednie działanie postaci sterowanej przez gracza podczas walki, w przeciwieństwie do wspomnianej serii, gdzie użyty był system Active Time Battle, pozwalający jedynie na kontrolę stanu i charakterystyk bohaterów oraz wydawanie im poleceń. Pełną kontrolę gracz ma jedynie nad Sorą, który może atakować, używać przedmiotów czy magii w dowolnym momencie. Donald i Goofy sterowani są przez sztuczną inteligencję.
Urozmaiceniem rozgrywki jest również poruszanie się pomiędzy światami będące właściwie minigrą, przypominającą starsze gry typu "Space Invaders", jednakże w odnowionej wersji i z zastosowaniem grafiki trójwymiarowej. Pojazd, w którym przychodzi bohaterom podróżować (Gummi ship), może być stale rozwijany poprzez modyfikacje, np. mocniejszy pancerz czy dodatkowe działka.
Za cały projekt w dużej mierze odpowiedzialny jest Tetsuya Nomura; w przeszłości tworzył postaci m.in. do siódmej i ósmej części serii "Final Fantasy", "Parasite Eve" i "Parasite Eve 2" oraz "The Bouncer". Oprawa dźwiękowa to przede wszystkim dzieło Yōko Shimomury, a utwory wokalne śpiewała Hikaru Utada (od początku związana ze Square Co. Ltd.). Ścieżka dźwiękowa zawiera 76 utworów.
Final Mix.
"Kingdom Hearts" została ponownie wydana w Japonii jako "Kingdom Hearts: Final Mix". Wersja ta zawiera w sobie kilka elementów, które nie pojawiły się w żadnej z innych wcześniejszych wersji (amerykańskiej, europejskiej i australijskiej). Najbardziej zauważalną zmianą są dialogi, które są wygłaszane przez angielskich lektorów z napisami w języku japońskim.
Poprzez dodanie nowych scen rozjaśniono kilka wątków (np. podróż Riku), dodano również zwiastun "Kingdom Hearts II", który można obejrzeć po zakończeniu gry. Graczom umożliwiono wreszcie przerwanie widzianej wcześniej sekwencji filmowej, co znacząco przyspieszyło rozgrywkę. W tej wersji bossowie dodani ekskluzywnie do wersji angielskiech, zostali dodani do nowego wydania japońskiego.. Jedną z nowych scenek jest także film zwany "Deep Dive" ("Głębokie zanurzenie"), który zostanie odtworzony wraz z "Another side, Another story...", o ile gracz wykona wcześniej ustalony "quest".
Gra posiada także nowe ścieżki dźwiękowe, takie jak "Disappeared" czy "Another Side", dołączono także "Night on the Bald Mountain" z angielskiej wersji. Pozostałe zmiany to dodatkowe zdolności, nowe akcesoria, dwa nowe Keychainy, przedmioty oraz nowi przeciwnicy. System gry zostały zaś rozbudowany o dodatkowy, trudniejszy stopień trudności, który jest wyzwaniem dla bardziej wprawnych graczy.
Oceny.
"Kingdom Hearts" już w dniu premiery okazało się komercyjnym sukcesem, zdobywając wysokie noty od recenzentów i sprzedając się w milionowych nakładach. Gra otrzymała takie oceny jak: 1UP.com - A-,
Eurogamer - 8 na 10, Famitsu - 36 na 40, Game Informer - 9.5 na 10, GamePro - 4.5 na 5, GameSpy - 4 na 5, czy IGN - 9 na 10. Procentowa ilość ocen, według serwisu GameRankings, to 86.56%
Sequele.
Od 2002 roku gra została sprzedana w ponad 5 milionach sztuk, co uplasowało ją wśród najbardziej popularnych gier na PlayStation 2. Twórcy nie przekreślili możliwości kontynuacji, dlatego też w 2004 roku pojawił się ' na platformę Game Boy Advance, będący bezpośrednim sequelem do części pierwszej. W grudniu 2005 roku w Japonii, ponownie na konsolę PlayStation 2, ukazał się tytuł "Kingdom Hearts II", który odniósł równie ogromny sukces co jego poprzednik. Pojawiły się też kontynuacje na konsolę Nintendo DS, "Kingdom Hearts 358/2 Days" w 2009 roku i ' w 2011 roku, oraz prequel serii na konsolę PlayStation Portable, czyli "".

</doc>
<doc id="456228" url="https://pl.wikipedia.org/wiki?curid=456228" title="Łyżwiarstwo figurowe na Zimowych Igrzyskach Olimpijskich 1924">
Łyżwiarstwo figurowe na Zimowych Igrzyskach Olimpijskich 1924

Łyżwiarstwo figurowe na Zimowych Igrzyskach Olimpijskich 1924 – jedna z dyscyplin rozgrywanych podczas igrzysk w dniach 29–31 stycznia 1924 w Chamonix-Mont-Blanc, we Francji. Zawody odbyły się w trzech konkurencjach: solistów, solistek, par sportowych.

</doc>
<doc id="456230" url="https://pl.wikipedia.org/wiki?curid=456230" title="Uniwersytet Tirański">
Uniwersytet Tirański

Uniwersytet Tirański () – pierwszy albański uniwersytet założony w październiku 1957 roku w Tiranie. 
Historia.
Pierwotna nazwa brzmiała Państwowy Uniwersytet Tirany (alb. ). W latach 1985–1991 na cześć zmarłego Envera Hoxhy nosił nazwę: Uniwersytet Tirański im. Envera Hoxhy. Po 1991 wyodrębniono kilka wydziałów UT, tworząc Politechnikę Tirańską. Od 1971 roku Uniwersytet posiada ogród botaniczny. 
Na studia uczęszcza około 14 000 studentów, uczy ich ponad 600 wykładowców.

</doc>
<doc id="456231" url="https://pl.wikipedia.org/wiki?curid=456231" title="Halina Kunicka">
Halina Kunicka

Halina Irena Kunicka-Kydryńska (ur. 18 lutego 1938 we Lwowie) – polska piosenkarka.
Debiutowała na scenie w latach 50. XX wieku, a szczególnie popularna była w latach 60. i 70. Od tego czasu koncertuje ze swoim recitalem po Polsce, w przeszłości występowała także w Europie, Izraelu, USA, Kanadzie i Australii. Podczas koncertów często akompaniowali jej Czesław Majewski i Jerzy Derfel. Wydała łącznie 12 płyt, które sprzedały się w łącznym nakładzie ok. 1 mln egzemplarzy, a trzy z nich doczekały się statusu złotych. Śpiewa różnorodny repertuar, głównie popowy, ale sięga też m.in. po klasykę przedwojennego kabaretu i romanse rosyjskie. Do jej największych przebojów należą: „Orkiestry dęte”, „Niech no tylko zakwitną jabłonie”, „Lato, lato czeka”, „Od nocy do nocy”, „To były piękne dni” i „Gwiazda naszej miłości”.
Odznaczona nagrodami branżowymi i odznaczeniami państwowymi, m.in. Krzyżem Kawalerskim Orderu Odrodzenia Polski i Srebrnym Medalem „Zasłużony Kulturze Gloria Artis”.
Życiorys.
Urodziła się 18 lutego 1938 we Lwowie, a mieszkała w Hoszczy pod Lwowem. Jest córką Wacława Kunickiego (ur. 18 maja 1906) i Zofii z domu Bek. Jej ojciec był oficerem Korpusu Ochrony Pogranicza – pełnił funkcję dowódcy plutonu w 1 kompanii Batalionu KOP „Hoszcza”, a podczas wojny obronnej 1939 walczył jako dowódca 1 kompanii ckm w 98 Pułku Piechoty; jego dalsze losy nie są znane. Jako dziecko kilkukrotnie przeprowadzała się z matką; mieszkały w Grójcu, Radości i Warszawie. Muzyką zainteresowała się dzięki matce, która śpiewała i grała na pianinie, a także zapoznawała córkę z piosenkami harcerskimi, przedwojennymi i powstańczymi oraz repertuarem kabaretowym i muzyką lwowską.
W wieku 16 lat zdała maturę w VII Liceum Ogólnokształcącym im. Juliusza Słowackiego w Warszawie. Za namową ojczyma, adwokata Mieczysława Góralewicza, podjęła studia prawnicze na Uniwersytecie Warszawskim, które ukończyła w 1959 na podstawie pracy magisterskiej pt. "Udział prokuratora w procesie prywatnoskargowym". Będąc na trzecim roku studiów, zdobyła wyróżnienie w organizowanym przez Polskie Radio konkursie dla piosenkarzy-amatorów, a w nagrodę dostała się do studia piosenkarskiego, w którym pobierała lekcje śpiewu i solfeżu u Hanny Skarżanki, Igora Śmiałowskiego i Tomasza Dąbrowskiego. Emisję głosu doskonaliła również u Wandy Wermińskiej i Olgi Łady. Od 1958 przez kolejne trzy lata występowała w kabarecie Pinezka.
W 1959 dokonała pierwszych nagrań radiowych oraz nagrała piosenki do filmów: „Są takie dni” z "Lunatyków" Bohdana Poręby i „Lato, lato” z "Szatana z siódmej klasy" Marii Kaniewskiej. W sierpniu 1964 wystąpiła z piosenkami „Chłopcy z obcych mórz” i „Przyjdzie na to czas” w koncercie polskim podczas 4. Międzynarodowego Festiwalu Piosenki w Sopocie. W 1966 wydała swoją pierwszą płytę, zatytułowaną po prostu "Halina Kunicka". W latach 60. występowała też w popularnych audycjach radiowych: "Podwieczorek przy mikrofonie" i "Zgaduj-zgadula" oraz w programie "Telewizyjna Giełda Piosenki". Zaczęła też koncertować za granicą, odbyła trasę po Bułgarii. Po powrocie do Polski ruszyła w rejs TSS „Stefan Batory”, na którym śpiewała. W 1967 wystąpiła z utworem „Popatrz kto to jest” podczas 5. Krajowego Festiwalu Piosenki Polskiej w Opolu, otrzymała nagrodę krytyki muzycznej na festiwalu w Splicie i wydała swój drugi album studyjny pt. "Panienki z bardzo dobrych domów". W czerwcu 1969 wystąpiła kilka razy podczas 7. KFPP w Opolu.
W 1970 zdobyła nagrodę publiczności na 10. Międzynarodowym Festiwalu Piosenki w Sopocie, gdzie zaśpiewała utwór „Orkiestry dęte”, a także otrzymała wyróżnienie na festiwalu w Tokio. Poza tym wydała swój kolejny album, zatytułowany po prostu "Kunicka", a także wystąpiła w kilku koncertach podczas 8. KFPP w Opolu. W 1971 otrzymała pierwszą nagrodę na festiwalu w Dreźnie, na którym odebrała także nagrodę dziennikarzy i nagrodę publiczności. Ponadto wydała album pt. "Ach, panie, panowie…" i wystąpiła na 9. KFPP w Opolu, na którym fotoreporterzy okrzyknęli ją tytułem „Miss Obiektywu”. W 1972 reprezentowała Polskę w zespole artystów na olimpiadzie oraz wystąpiła z piosenką „Czekaj mnie, wypatruj mnie” podczas 10. KFPP w Opolu. W 1973 wydała swoją kolejną płytę pt. "W innym lesie, w innym sadzie", a także wystąpiła z utworem „Premiera” w koncercie "Premier" na 11. KFPP w Opolu. W 1974 wydała album, zatytułowany po prostu "Halina Kunicka", oraz uświetniła minirecitalem koncert inaugurujący 12. KFPP w Opolu, na którym zaśpiewała także duet „Ballada o dobrej żonie” w duecie z Lucjanem Kydryńskim. W 1975 nagrała utwór „Od nocy do nocy”, będący motywem przewodnim filmu Jerzego Antczaka "Noce i dnie". Piosenką promowała swój kolejny album, również zatytułowany "Od nocy do nocy", który wydała w 1977. Rok później premierowo zaprezentowała płytę pt. "12 godzin z życia kobiety", na którą nagrała utwory napisane specjalnie dla niej przez Jerzego Derfela do słów Wojciecha Młynarskiego. Poza tym w latach 70. występowała m.in. w paryskiej Olimpii oraz w USA i Australii. W czerwcu 1979 zaśpiewała „Orkiestry dęte” podczas koncertu "Przeboje 35-lecia" na 17. KFPP w Opolu. W 1984 wydała kolejny album pt. "Co się stało". W 1988 wystąpiła z piosenkami „Spóźniłam się na swój ślub” i „Zabłyśnie dzień” w koncercie jubileuszowym "Róbmy swoje" z okazji 25-lecia pracy artystycznej Wojciecha Młynarskiego w ramach 25. KFPP w Opolu.
W latach 90. zawiesiła karierę artystyczną, by skupić się na opiece nad chorującym mężem. W 2004 została odznaczona Krzyżem Kawalerskim Orderu Odrodzenia Polski za „wybitne zasługi w pracy artystycznej”, a w 2005 odebrała Brązowy Medal „Zasłużony Kulturze Gloria Artis”. W grudniu 2006, trzy miesiące po śmierci męża, powróciła na scenę po kilkuletniej przerwie, grając koncert kolęd w kościele św. Anny w Warszawie. Od tamtej pory gra recitale po całej Polsce. W 2009 nakładem wytwórni Polskie Nagrania „Muza” ukazał się album kompilacyjny pt. "Świat nie jest taki zły", zawierający 40 największych przebojów z repertuaru Kunickiej.
W lutym 2015 nakładem Wydawnictwa „Otwarte” ukazała się książka biograficzna pt. "Halina Kunicka. Świat nie jest taki zły", będąca wywiadem-rzeką przeprowadzonym przez Kamilę Drecką-Anderman. Od tamtej pory w ramach promocji książki odbywa spotkania autorskie na terenie Polski, często połączone z recitalami. W czerwcu 2015 otrzymała Honorowy Złoty Mikrofon Polskiego Radia podczas 52. Krajowego Festiwalu Piosenki Polskiej w Opolu. W 2017 przyznano jej Srebrny Medal „Zasłużony Kulturze Gloria Artis”. W sierpniu 2018 reedycję miał jej album "12 godzin z życia kobiety" z 1978. Latem 2019 gościła w jednym z odcinków programu rozrywkowego Polsatu "Twoja twarz brzmi znajomo", w którym imitowała ją aktorka i wokalistka Emilia Komarnicka-Klynstra.
Wpływ na popkulturę.
Została jedną z bohaterek wiersza Zbigniewa Herberta „Dalida”, opublikowanego w 1998 w tomie poetyckim "Epilog burzy". W postać artystki wcielili się Zofia Zborowska, Honorata Skarbek, Emilia Komarnicka-Klynstra i Robert Janowski w programie rozrywkowym Polsatu "Twoja twarz brzmi znajomo".
Życie prywatne.
W wieku 22 lat wyszła za Stanisława, inżyniera budownictwa i syna jej wychowawczyni ze szkoły Towarzystwa Przyjaciół Dzieci. Rozwiodła się z nim po siedmiu latach małżeństwa, po czym w 1968 poślubiła Lucjana Kydryńskiego; świadkami na ich ślubie byli Jerzy Połomski i Edyta Wojtczak. Także w 1968 urodził im się syn, Marcin.
Dyskografia.
Dyskografia opracowana na podstawie materiału źródłowego.

</doc>
<doc id="456241" url="https://pl.wikipedia.org/wiki?curid=456241" title="Yōshinkan">
Yōshinkan

 – styl aikidō utworzony przez Gōzō Shiodę (1915–1994) jednego z najbardziej wyróżniających się uczniów twórcy aikido – Morihei Ueshiby. Styl wyodrębniony został po II wojnie światowej i bazuje na technikach nauczanych przez mistrza ("ō-senseia") znacznie przed wybuchem wojny i wzorowanych na Daitō-ryū-aiki-jūjutsu.
Styl uważany za najtwardszy ze stylów aikido, jest nadal trenowany przez policję w Japonii. Po śmierci Gōzō Shiody wielu jego uczniów założyło własne szkoły i rozpoczęło niezależnie propagowanie na całym świecie stylu yōshinkan-aikidō, wzbogaconego o własne doświadczenia i interpretacje. Podobnie jest w Polsce – mimo że korzenie wielu szkół działających w Polsce są wspólne to jednak z biegiem czasu z różnych powodów powstało kilka niezależnych organizacji podlegających Yōshinkan Honbu Dōjō lub aktualnie zupełnie od niego niezależnych.
Yōshinkan-aikidō praktykowane jest przede wszystkim na Górnym Śląsku, w aglomeracji katowickiej. Od lat działają tam m.in.: Shudokan Aikido, Shudokan Aikido Akademia Czarnych Pasów, Międzynarodowa Federacja Yoshinkan Aikido, Europejska Federacja Yoshinkan Aikido oraz Yoshinkan Seiseikai Aikido. 
Najwyższy stopień (10 dan) posiadał sensei Kiyoyuki Terada (zmarł 13 lipca 2009). Głową szkoły ("kanchō") był do niedawna Yasuhisa Shioda, syn Gōzō Shiody. 
Do dnia śmierci 23 grudnia 2017 jedynym posiadaczem 10 dan yōshinkan aikidō był Kyōichi Inoue (który był osobistym uczniem ("uchideshi") Gōzō Shiody) pod którego opieką prowadzona była szkoła Shudokan Aikido, a obecnie nikt na świecie nie posiada stopnia 10 dan w tej federacji.

</doc>
<doc id="456243" url="https://pl.wikipedia.org/wiki?curid=456243" title="Roman Szczygieł">
Roman Szczygieł

Roman Szczygieł (ur. 22 lutego 1920 w Krzeczowicach, zm. 8 stycznia 1990 w Otwocku) – ksiądz pallotyn.
Ksiądz Roman Szczygieł urodził się 22 lutego 1920 w miejscowości Krzeczowice w diecezji przemyskiej. Ukończył pallotyńską szkołę Collegium Marianum w Wadowicach. W sierpniu 1939 rozpoczął nowicjat w Sucharach. Po wybuchu II wojny światowej udał się do domu rodzinnego, przerywając nowicjat. Ponownie rozpoczął go w sierpniu 1941.
Święcenia kapłańskie przyjął 1 maja 1947 w Gnieźnie z rąk bp. Lucjana Bernackiego. Po święceniach został skierowany do Chełmna, a w następnym roku – do Gdańska. Rok później był już w Sucharach jako duszpasterz oraz spowiednik nowicjuszy.
Pod koniec sierpnia 1950 został skierowany do Otwocka na kurację, ponieważ wykryto u niego początki gruźlicy płuc. Przebywał też w Ołtarzewie. W czasie, gdy duszpasterzował w Prabutach, gruźlica tak się rozwinęła, że skierowano go do szpitala w Otwocku. Przez 22 lata przebywał tam na wspólnej sali szpitalnej. W 1983 udał się do Diecezjalnego Domu Emerytów jako kapelan. W pallotyńskim domu w Otwocku zamieszkał w 1987.
Jego bliskim znajomym był pisarz Jerzy Zawieyski. Z teologów najbardziej cenił Josepha Ratzingera.
Zmarł w wieku 70 lat w Otwocku. Spoczął w pallotyńskiej kwaterze na tamtejszym cmentarzu.

</doc>
<doc id="456249" url="https://pl.wikipedia.org/wiki?curid=456249" title="Hans-Peter Lehnhoff">
Hans-Peter Lehnhoff

Hans-Peter Lehnhoff (ur. 12 lipca 1963 w Mariadorf, Alsdorf, Nadrenia Północna-Westfalia) – niemiecki piłkarz, występujący na pozycji pomocnika.
Lehnhoff grał najczęściej na prawej pomocy. W latach osiemdziesiątych ginął w tłumie, dziesiątek podobnych do niego, niczym niewyróżniających się piłkarzy. Bardzo dobre, natomiast, recenzje zbierał w słabszej w stosunku do Bundesligi lidze belgijskiej.
Na piłkarską emeryturę wrócił do Niemiec i ku zaskoczeniu wszystkich, świetnie spisywał się w silnym klubie z Leverkusen. Nigdy jednak nie wybił się na tyle by zagrać w reprezentacji Niemiec. W młodości zaliczył tylko dwa mecze w kadrze olimpijskiej.
Aktualnie jest jednym z działaczy Bayeru Leverkusen.
Sukcesy:

</doc>
<doc id="456253" url="https://pl.wikipedia.org/wiki?curid=456253" title="Pataria mediolańska">
Pataria mediolańska

Pataria mediolańska – XI-wieczny ruch religijny zwolenników dobrowolnego ubóstwa, nawiązujący do tradycji wczesnego chrześcijaństwa, powstały w Lombardii, przeciwny symonii, nepotyzmowi oraz nikolaizmowi wśród kręgów duchownych. Zapoczątkowany przez średnie rycerstwo stał w opozycji wobec ówczesnego arcybiskupa Mediolanu Gwidona da Velate. Był ostoją programu reform gregoriańskich zmierzających do emancypacji Kościoła spod władzy cesarskiej w Italii.
Początki patarii datuje się na rok 1058, kiedy to doszło po raz pierwszy do starć pomiędzy zwolennikami przepychu, splendoru i bogactwa w Kościele, stronnikami reformy przeprowadzonej wedle zasad głoszonych przez Ewangelię. Kilkukrotnie dochodziło do nowych zrywów reformatorów, gdy w 1071 Anzelm da Baggio został wybrany przez kardynałów na papieża i pod imieniem Aleksandra II przez 12 lat piastował tą godność. Była to pierwsza nominacja papieska przez grupę duchownych niepodporządkowanych cesarzowi (są to początki konklawe). Delegat cesarski został jedynie poinformowany o wyborze papieża bez żadnego wpływu na elekcję następcy św. Piotra. Członkowie tego prądu często podkreślali swoje antyniemieckie stanowisko, które miało pomóc w zjednoczeniu się podczas walki o uwolnienie się spod wpływów cesarskich.
Początkowo wśród popleczników patarii znalazło się wielu pustelników realizujących zasady ubóstwa w duchu odnowy religijnej. Zostawali oni często członkami nowo tworzonych zakonów: cystersów, norbertanów (premonstratensów) oraz kamedułów. Po wypełnieniu stawianych sobie zadań ruch ten zanikł, jednak nie na długo.
Gdy zakończyła się walka papiestwa z Cesarstwem o inwestyturę uwieńczona konkordatem wormackim w roku 1122 pataria ponownie znalazła wielu zwolenników, którzy tym razem występowali przeciwko Kościołowi. Prześladowani przez władze świeckie na polecenie papiestwa zaczęli tworzyć własne gminy. W połowie wieku XII przeciwnicy rozluźnienia stosunków kościelnych obrali na swego przywódcę kanonika regularnego Arnolda z Brescii. Innymi przejawami patarii występującej na ziemiach południowej Francji byli katarzy. Odłam ten, uznany za herezję, przeciwstawiał się ciągle zbytkowi i zachłanności duchownych, których kwalifikacje i wiedza często pozostawiały wiele do życzenia.
Podsumowując działalność patarii można stwierdzić, iż jej zwolennicy zawsze stali w opozycji wobec rozprzężenia w Kościele. W ten sposób początkowo popierając papiestwo, które chętnie odwoływało się do głosów i oręża średniego rycerstwa, stało się już pod koniec XII wieku jego przeciwnikiem. Próbując wielu sposobów władze kościelne starały się zniszczyć opozycję nie unikając przemocy. W okresie powstawania zakonów żebrzących zwolennicy ubóstwa wchodzą w skład konwentu franciszkanów oraz waldensów.

</doc>
<doc id="456258" url="https://pl.wikipedia.org/wiki?curid=456258" title="Podatek pogłówny">
Podatek pogłówny

Podatek pogłówny – forma podatku osobistego, zgodnie z którą każdy podatnik płaci nominalnie określoną kwotę podatku. W przeciwieństwie np. do podatku dochodowego przedmiotem opodatkowania jest sama osoba podatnika, a nie jego dochód. Ze względu na kwotowy charakter, podatek ten stanowi podatek regresywny.
W Polsce charakter zarówno podatku regresywnego, jak i pogłównego mają składki ZUS.
Historia pogłównego.
Podatek pogłówny jest jedną z najstarszych form podatków. Był on ważnym źródłem dochodów państw od czasów starożytnych do XIX wieku. Obecnie jego znaczenie zmalało na rzecz podatku dochodowego.
Podatek pogłówny w Królestwie Polskim.
Od początku XIV wieku w formie pogłównego zbierano świętopietrze. W Polsce podatek ten został wprowadzony w XVI wieku, początkowo jako danina ludności żydowskiej za opiekę monarszą. Uchwalany w 1498 roku, a następnie w 1520 na sejmie w Bydgoszczy jako podatek nadzwyczajny obejmujący także szlachtę i duchowieństwo i nakładany w związku z zagrożeniem tatarskim i krzyżackim, płacony w wysokości zależnej od pozycji społecznej i urzędu. Podatek uchwalono także w 1590 roku na sejmie w Warszawie w związku z zagrożeniem wojną z Turcją, jednak został odwołany, ponieważ do niej nie doszło. Po kryzysie państwa w połowie XVII wieku pogłówne było uchwalane przez sejm wielokrotnie w 2 połowie XVII w. Część pogłównego płacona przez duchowieństwo, a następnie przez szlachtę nazywała się "subsidum charitativum" dla zaznaczenia dobrowolności świadczenia.
W czasach panowania Jana Kazimierza sejm w 1662 roku wprowadził jednorazowe pogłówne generalne jako "subsidium charitativum" (ofiara miłosierna) na pokrycie kosztów na opłacenie skonfederowanego wojska, z zastrzeżeniem, że po zakończeniu poboru instruktarze zostaną spalone. Podatek do poboru powierzono "exaktorom" (poborcom), których obierały sejmiki, a do pomocy w terenie zobowiązał proboszczów i wikarych. Pobór trwał wiele lat i był krytykowany m.in. na sejmie w 1667 roku jako niesprawiedliwy, bo płacony przez wszystkich. W 1673 roku Sejm znowu uchwalił pogłówne w związku z wojną z Turcją, ponownie określając go jako "subsidium charitativum", lecz instruktarzy już nie spalono, lecz wydano drukiem. Następnie podatek wprowadzały sejmy w 1674, 1676, 1677, 1683, 1685. Środki uzyskiwane z kolejnych poborów były jednak coraz niższe. Od 1690 roku był to podatek stały, jednak od 1702 roku w związku z III wojną północną i załamaniem administracji państwowej w I Rzeczypospolitej podatek ten nie był pobierany centralnie, lecz przez poszczególne ziemie Królestwa na własne potrzeby. Powrócono do niego na podstawie postanowień Sejmu niemego w 1717 r. jako stały podatek na utrzymanie wojska i pobierano go według taryfy z roku 1676.
Podatek pogłówny w Wielkim Księstwie Litewskim.
W 1673 roku w Wielkim Księstwie Litewskim nie uchwalono powszechnego pogłównego, tylko w uzupełnieniu podatku podymnego nakładano pogłówne na ludzi luźnych, po 1 zł od głowy oraz na Tatarów i Żydów w sumach ryczałtowych. Od 1676 roku podatek pogłówny obowiązywał już jednak także na terenie Wielkiego Księstwa Litewskiego. W 1677 roku opublikowano konstytucję o podatku, a taryfa z tego roku służyła potem za podstawę poborową.

</doc>
<doc id="456260" url="https://pl.wikipedia.org/wiki?curid=456260" title="Mateusz Basarab">
Mateusz Basarab

Mateusz Basarab (rum. " Matei Basarab"; ur. 1588, Brâncoveni, Aluta - zm. 9 kwietnia 1654, Bukareszt) był hospodarem Wołoszczyzny w latach 1632-1654.
Mateusz pochodził z możnej rodziny bojarskiej Craiovești i nie był spokrewniony z rządzącą Wołoszczyzną dynastią Basarabów. Mimo to, stojąc na czele opozycji bojarskiej przeciw kolejnym hospodarom (a także przeciwko napływowi na stanowiska w księstwie wołoskim Greków), pokonawszy w 1632 hospodara Radu XI Eliasza objął tron wołoski, uzyskując zatwierdzenie Imperium Osmańskiego.
Rządy Mateusza trwały wyjątkowo długo, jak na ówczesne warunki wołoskie. Ambitny hospodar prawdopodobnie planował wyzwolenie się spod rządów Imperium Osmańskiego i zawładnięcie całą Rumunią. Utrzymywał bliskie stosunki z władcą Siedmiogrodu Jerzym II Rakoczy, ambitnym, silnym i autonomicznym lennikiem Turcji, z którym związał się sojuszem w 1636. Rok później odparł najazd mołdawski, który stanowił początek wieloletniego sporu pomiędzy Mateuszem a hospodarem mołdawskim Bazylim Lupu - walki pomiędzy nimi trwały do 1644, w ich trakcie m.in. Mateusz zdołał pokonać swojego przeciwnika podczas bitwy nad rzeką Prahova. Nienawiść pomiędzy przeciwnikami spowodowała, że w 1653, gdy Bazyli Lupu skupiał swoją uwagę na zagrażającym mu konflikcie polsko-kozackim, Mateusz zainspirował spisek przeciwko niemu, którego skutkiem była ucieczka Bazylego z Mołdawii. Ten zdołał jednak uzyskać pomoc Tymofieja Chmielnickiego i odzyskał Mołdawię, a następnie uderzył na Wołoszczyznę. Mateusz, choć ranny podczas bitwy pod Finta, zdołał odeprzeć najazd, a Bazyli został ostatecznie pokonany.
Już rok po tym sukcesie, Mateusz musiał stawić problemom wewnętrznym - zbuntowali się przeciwko niemu oddziały tzw. semenów, które opanowały Târgoviște. W toku rokowań z nimi Mateusz zmarł.
Mateusz był jednym z najwybitniejszych władców rumuńskich swojej epoki. Obok prowadzonej z pewnym rozmachem polityki w regionie, dbał też o rozwój swojego kraju, zarówno pod względem gospodarczym, jak i kulturalnym. Jego mecenatowi zawdzięczamy fundacje licznych cerkwi i monastyrów (także w Mołdawii i Siedmiogrodzie), a także otwarcie studium humanistycznego (pierwszej tego typu szkoły na Wołoszczyźnie) w Târgoviște. Wydał też spisane zbiory praw, która stanowiły jednak rumuńskie tłumaczenia praw bizantyjskich ("Pravila de la Govora" z 1640 oraz "Pravila lui Matei Basarab", znany również jako "Îndreptarea Legii" z 1652).
Rządy Mateusza Basaraba zbiegły się z ostatnim etapem upadku pomniejszej szlachty - wynikiem politycznej presji ze strony bojarów i drastycznych zmian ekonomicznych.

</doc>
<doc id="456262" url="https://pl.wikipedia.org/wiki?curid=456262" title="Kabaret Owca">
Kabaret Owca

Kabaret Owca – kabaret Jerzego Dobrowolskiego, jako kolejne jego przedsięwzięcie po kabarecie „Koń”.
Historia.
Premiera pierwszego programu „Owcy” odbyła się w siedzibie „Szpilek” 24 kwietnia 1966 roku, w Warszawie. Autorami tekstów byli Jerzy Dobrowolski, Andrzej Bianusz, Stanisław Tym. Do wykonania skeczy (oprócz J. Dobrowolskiego i S. Tyma) zaproszono Wojciecha Pokorę, Andrzeja Stockingera, Józefa Nowaka i Jerzego Turka. Teksty skupiały się głównie na ośmieszeniu absurdów życia codziennego, konformizmu i „tandety tak zwanej rozrywki”. W programie piętnowano także niekompetencję, chamstwo, głupotę, prymitywizm i nowomowę rządzących. Każdy spektakl był prezentowany przy nadkomplecie widzów. W 1969 roku władze PRL zakazały jego grania. Do powstania drugiego programu nigdy nie doszło, kabaret zakończył działalność na początku lat siedemdziesiątych XX wieku.
29 listopada 2019 roku ukazał się album Kabaretu Owca pt. "Dla mnie bomba" (radiowy zapis pierwszej części występu na Festiwalu Teatralnym w Olsztynie w 1968 roku). Jest to krążek inaugurujący powstanie nowej oficyny pod nazwą „Duży Sęk” (w ramach działalności GAD Records), przypominającej m.in. dokonania polskich kabaretów sprzed lat.

</doc>
<doc id="456263" url="https://pl.wikipedia.org/wiki?curid=456263" title="Godło Macedonii Północnej">
Godło Macedonii Północnej

Godło Macedonii Północnej – jeden z symboli państwowych Republiki Macedonii Północnej.
Aktualne godło to nieznacznie zmieniona wersja godła Socjalistycznej Republiki Macedonii z czasów Jugosławii. Wokół centralnej części skupione są kłosy zbóż, czyli charakterystyczne motywy godeł państw komunistycznych. Słońce jest symbolem Macedonii, który widnieje również na fladze państwowej. Góry i jezioro mają symbolizować krajobraz Macedonii – Góry Dynarskie i Jezioro Ochrydzkie. Emblemat na samym dole jest typowym macedońskim wzorem ludowym.
W 2009 r. usunięto z godła czerwoną gwiazdę, "odziedziczoną" po godle socjalistycznej Macedonii.

</doc>
<doc id="456266" url="https://pl.wikipedia.org/wiki?curid=456266" title="Góra Świętej Anny (ujednoznacznienie)">
Góra Świętej Anny (ujednoznacznienie)



</doc>
<doc id="456268" url="https://pl.wikipedia.org/wiki?curid=456268" title="Azanulbizar">
Azanulbizar



</doc>
<doc id="456274" url="https://pl.wikipedia.org/wiki?curid=456274" title="Magda Czapińska">
Magda Czapińska

Magda Czapińska (ur. 27 października 1951 w Warszawie) – polska poetka, autorka tekstów piosenek, scenarzystka widowisk estradowych i telewizyjnych dla dzieci.
Życiorys.
Ukończyła studia na Wydziale Psychologii Uniwersytetu Warszawskiego.
Jako poetka zadebiutowała w 1977 w konkursie Programu III Polskiego Radia, na który wysłała wiersz "Wsiąść do pociągu". Tekstem tym zainteresowała się Maryla Rodowicz. Muzykę do niego napisał Seweryn Krajewski, a Rodowicz powstałą w ten sposób piosenką zdobyła I nagrodę na XVI Krajowym Festiwalu Piosenki Polskiej w Opolu (1978) w koncercie "Przeboje". Piosenkę tę nagrał też zespół Czerwone Gitary. W 1980 sama Czapińska zdobyła II nagrodę za piosenkę "Święty spokój".
Piosenki z tekstami Magdy Czapińskiej (napisała ich kilkaset) usłyszeć można również w wykonaniu takich artystów, jak m.in.: Hanna Banaszak, Stanisława Celińska, Halina Frąckowiak, Dorota Furman, Edyta Geppert, Krystyna Janda, Robert Janowski, Elżbieta Jodłowska, Anna Maria Jopek, Ewa Kuklińska, Natalia Kukulska, Bohdan Łazuka, Alicja Majewska, Marian Opania, Dorota Osińska, Krystyna Prońko, Kwartet Rampa, Danuta Rinn, Ryszard Rynkowski, Dorota Stalińska, Hanna Śleszyńska, Magda Umer, Wiktor Zborowski, a także Kabaretu Olgi Lipińskiej. 
22 stycznia 2010 r. ukazała się płyta pt. „Kamyk zielony” zawierająca najbardziej znane, a także premierowe piosenki autorstwa Magdy Czapińskiej w wykonaniu Doroty Osińskiej.
Premiera z udziałem autorki odbyła się w warszawskim teatrze Rampa.
Jej mężem był profesor psychologii, Janusz Czapiński (rozwód).

</doc>
<doc id="456277" url="https://pl.wikipedia.org/wiki?curid=456277" title="Magdalena Czapińska">
Magdalena Czapińska



</doc>
<doc id="456280" url="https://pl.wikipedia.org/wiki?curid=456280" title="Kosmiczne wojny (serial animowany)">
Kosmiczne wojny (serial animowany)

 
Kosmiczne wojny (ang. "Space Strikers", fr. "20000 lieues dans l’espace") – amerykańsko-francuski serial animowany, będący uwspółcześnioną adaptacją powieści Juliusza Verne'a "20 tysięcy mil podmorskiej żeglugi".
Akcja rozgrywa się w kosmosie. Jest to opowieść o Kapitanie Nemo, dowodzącym Nautiliusem i walczącym przeciwko Master Phantomowi. Serial jest znany również pod angielskim tytułem: "20.000 Leagues In Outer Space"; składa się z 26 odcinków.
W Polsce był emitowany przez telewizję "Fox Kids" (obecny Jetix). Wersję polską serialu przygotowało studio Start International Polska, a reżyserią dubbingu zajęła się Joanna Wizmur.

</doc>
<doc id="456281" url="https://pl.wikipedia.org/wiki?curid=456281" title="James Brolin">
James Brolin

James Brolin, właściwie Craig Kenneth Bruderlin (ur. 18 lipca 1940 w Los Angeles) – amerykański aktor, reżyser i producent telewizyjny i filmowy.
Życiorys.
Wczesne lata.
Urodził się w Los Angeles w stanie Kalifornia jako najstarsze z czwórki dzieci wykonawcy budowlanego Harry’ego Bruderlina i Helen Sue (z domu Mansur). Jego rodzina miała korzenie angielskie, szwajcarskie, niemieckie, szkockie, i irlandzkie. Po jego narodzinach rodzina przeniosła się do Westwood. Ma młodszego brata Briana i dwie młodsze siostry – Barbarę i Sue. Jako dziecko był zainteresowany zwierzętami i samolotami, zanim zaciekawiło go aktorstwo. Kiedy miał 10 lat budował modele samolotów i chciał lecieć jak one. W wieku 13–17 lat szczególnie był zachwycony aktorstwem Jamesa Deana. Gdy miał 15 lat, jego rodzice zaprosili na kolację hollywoodzkiego producenta i reżysera Williama Castle, który z kolei zaprosił go na przesłuchanie do roli w filmowej Columbia Pictures. Uczęszczał na wydział teatralny do Santa Monica City College w Santa Monica. Zachęcony początkiem kariery o rok młodszego kolegi Ryana O’Neala, który poprzez casting trafił do filmu, w 1958 roku ukończył studia na wydziale teatralnym Uniwersytetu Kalifornijskiego w Los Angeles.
Kariera.
Po raz pierwszy na małym ekranie pojawił się w jednym z odcinków serialu ABC "Przystanek autobusowy" ("Bus Stop", 1961) i sitcomie ABC "Margie" (1962). Na kinowym ekranie zadebiutował w komedii "Biorę ją, ona jest moja" ("Take Her, She's Mine", 1963) u boku Jamesa Stewarta i komedii romantycznej fantasy "Do widzenia, Charlie" ("Goodbye Charlie", 1964) jako gość na przyjęciu z udziałem Tony’ego Curtisa, Ellen Burstyn, Michaela Jacksona i Waltera Matthau. Wystąpił potem w trzech odcinkach serialu fantasy ABC "Batman" (1966, 1967), seryjnym westernie NBC "Ważniejsze niż przyjaźń" ("The Virginian", 1969), gdzie swoje kariery rozpoczynali także Tom Skerritt, Leonard Nimoy, Bruce Dern, Kurt Russell, William Shatner, Charles Bronson i Harrison Ford. Uznanie w oczach krytyki zdobył rolą doktora Stevena Kileya w serialu medycznym ABC "Marcus Welby, lekarz medycyny" ("Marcus Welby, M.D." 1969–76), za którą otrzymał nagrodę Emmy (1970) i dwukrotnie Złoty Glob (1971, 1973).
Stał się znany również z filmów kinowych – "Droga Brigitte" ("Dear Brigitte", 1965), "Fantastyczna podróż" ("Fantastic Voyage", 1966), "Sprawa w Kapsztadzie" ("The Cape Town Affair", 1967), "Terror w przestworzach" ("Skyjacked", 1972), "Świat Dzikiego Zachodu" ("Westworld", 1973), "Gable i Lombard" ("Gable and Lombard", 1976), "Samochód" ("The Car", 1977), "Koziorożec jeden" ("Capricorn One", 1978), "The Amityville Horror" (1979) i "Ryzykowna gra" ("High Risk", 1981). Kandydował do roli Jamesa Bonda w filmie "Ośmiorniczka" (1983), którą ostatecznie objął Roger Moore. W komedii familijnej Tima Burtona "Wielka przygoda Pee Wee Hermana" ("Pee-wee's Big Adventure", 1985) sparodiował postać Jamesa Bonda jako P.W./PeeWee, przyjaciel Dottie granej przez Morgan Fairchild. Na długo został w pamięci telewidzów jako Peter McDermott, właściciel hotelu św. Gregory’ego w San Francisco w operze mydlanej ABC "Hotel" (1983–88) oraz w roli podpułkownika Billa „Ravena” Kelly’ego w serialu "Baza Pensacola" ("Pensacola: Wings of Gold", 1997–2000). Za swój debiut reżyserski filmu sensacyjnego "Mój brat wojenny" ("My Brother's War", 1997), gdzie zagrał wraz ze swoim synem Joshem i Jennie Garth, odebrał nagrodę Hollywood Discovery na festiwalu filmowym w Los Angeles.
Pozostał jednym z najbardziej szanowanych aktorów swojego pokolenia. Znalazł się w obsadzie dreszczowca Stevena Soderbergha "Traffic" (2000), biograficznego dramatu kryminalnego Stevena Spielberga "Złap mnie, jeśli potrafisz" ("Catch Me If You Can", 2002), komedii fantasy "Mistrz kamuflażu" ("The Master of Disguise", 2002) i komedii romantycznej "Męska rzecz" ("A Guy Thing", 2003). Nominację do nagrody Złotego Globu przyniosła mu również postać Ronalda Reagana w biograficznym dramacie telewizyjnym "Reganowie" ("The Reagans", 2003). Pojawił się też gościnnie w serialu NBC "Detektyw Monk" ("Monk", 2005).
Życie prywatne.
W latach 1966–1984 był mężem Jane Cameron Age, z którą ma dwóch synów – aktora Josha (ur. 12 lutego 1968) i Jessa (ur. 7 lutego 1972]; od 1986 do 1995 jego żoną była Karin Jan Smithers, z którą ma córkę Molly Elizabeth (ur. 28 listopada 1987). Od maja 1997 spotykał się z Barbarą Streisand, którą poślubił 1 lipca 1998 roku.
Bibliografia.
 

</doc>
<doc id="456284" url="https://pl.wikipedia.org/wiki?curid=456284" title="Kanoe">
Kanoe



</doc>
<doc id="456294" url="https://pl.wikipedia.org/wiki?curid=456294" title="Próba niewinności">
Próba niewinności

Próba niewinności (ang. "Ordeal by Innocence") – powieść kryminalna Agathy Christie wydana w 1957 roku.
Fabuła.
Bogatą i znaną Rachel Argyle ktoś morduje w jej własnym domu. Kobieta, jak się wydaje, słynęła z dobroci serca i miłości do dzieci. Policja oskarża o morderstwo Jacka, jej przybranego syna. Miał on zabić panią Argyle, gdy ta odmówiła mu udzielenia po raz kolejny pomocy finansowej. Chłopak trafia do więzienia, gdzie wkrótce ciężko zapada na zdrowiu i umiera. Dwa lata później dom rodziny Argyle odwiedza tajemniczy nieznajomy - doktor Calgary. Przekonuje on Argyle’ów - wdowca i pozostałe (tak jak Jacko adoptowane) dzieci, że Jacko był niewinny. Tamtego dnia, jak doktor twierdzi, spotkał go w zupełnie innym miejscu i podwoził samochodem. Nie mógł jednak wtedy zeznawać w sądzie, bo wkrótce potem miał ciężki wypadek, w wyniku którego stracił pamięć, a później wyjechał na dwa lata na wyprawę naukową na Antarktydę. 
Argyle'owie są w szoku i - wbrew pozorom - wieści o niewinności Jacka nie przyjmują radośnie. Jacko zawsze był czarną owcą w tej rodzinie, więc łatwiej było im pogodzić się z myślą, że to on był mordercą. Teraz, w świetle nowych faktów okazuje się, że zbrodnię musiał popełnić ktoś inny. Członkowie rodziny zawsze już będą się nawzajem podejrzewać o makabryczną zbrodnię i stracą do siebie nawzajem zaufanie - chyba że ktoś rozwiąże zagadkę śmierci pani Argyle raz na zawsze. Podejmuje się tego dr Calgary.
Z czasem okazuje się, że w krąg podejrzeń wchodzą niemal wszyscy. Leo Argyle, mąż zamordowanej, jest związany uczuciowo ze swą sekretarką, Gwendą. Jedno z nich mogło chcieć pozbyć się pani Argyle, by móc zawrzeć z drugim związek. Podejrzana jest też reszta adoptowanych dzieci Rachel: Mary, Tina, Micky i Hester. Nigdy nie kochali oni przybranej matki, która tak naprawdę traktowała ich przedmiotowo - jak małe, słodkie zabaweczki, a nie jak prawdziwych, dorastających ludzi. Po pewnym czasie Calgary odkrywa też, że Jacko przed śmiercią wziął potajemny ślub i że nie wszystkim z otoczenia jego wybranki się to podobało...
Rozwiązanie.
Okazuje się, że Jacko nie był niewinny. To on zaplanował zabójstwo przybranej matki. Chciał ukraść jej pieniądze, potrzebne mu do wydostania się z kolejnych tarapatów finansowych. Wykonanie planu pozostawił jednak Kirsten Lindstrom, guwernantce państwa Argyle, którą wcześniej głęboko w sobie rozkochał. Jacko wiedział, że to on będzie głównym podejrzanym, więc, by mieć potężne alibi, postarał się, by o określonej godzinie doktor Calgary zabrał go do swego wozu. Nie przewidział jednak, że Calgary nie będzie mógł zeznawać w sądzie i że to on, Jacko, jako oczywisty podejrzany, odpowie za zbrodnię.
Po śmierci Jacka Kirsten Lindstrom przez dwa lata żyła z piętnem popełnionej zbrodni. Gdy śledztwo zostaje wznowione, wpada w panikę. Popełnia kolejne morderstwo - zabija Philipa Duranta, męża Mary, który mimo aluzyjnych ostrzeżeń morderczyni zbytnio zaangażował się w wyjaśnianie sprawy z nieodległej przeszłości. Panna Lindstrom odkrywa też, że zagraża jej również Tina, która zbyt wiele przypomniała sobie z dnia, w którym popełniono morderstwo. Guwernantka, korzystając z ogólnego zamieszania po śmierci Philipa, wbija więc dziewczynie nóż w plecy, po czym zakrwawioną broń wsadza do kieszeni Micky’ego, by to na niego padło podejrzenie. Doktor Calgary wpada jednak na trop zbrodniarki, która zostaje pojmana.
Po rozwiązaniu zagadki doktor Arthur Calgary i najmłodsza z rodzeństwa Argyle’ów, Hester, zostają parą.

</doc>
<doc id="456299" url="https://pl.wikipedia.org/wiki?curid=456299" title="Aichi D1A">
Aichi D1A

Aichi D1A – japoński dwumiejscowy, pokładowy i lądowy bombowiec nurkujący.
Historia.
Podstawą budowy prototypu bombowca specjalnego Aichi był sprowadzony z Niemiec bombowiec nurkujący Heinkel He 66. Nowy samolot projektowany pod kryptonimem B-9 został wyposażony w japoński silnik gwiazdowy typu Nakajima Kotobuki o mocy 580 KM i skierowany do produkcji pod oznaczeniem D1A1. Szybko jednak powstała ulepszona wersja nurkowca oznaczona D1A2. Nowa wersja różniła się od A1D1 osłonami kół podwozia oraz bardziej wydajną jednostką napędową.
D1A pełnił służbę podczas wojny chińsko-japońskiej. Od 1942 roku prawie wszystkie samoloty D1A przeniesiono do rezerwy.

</doc>
<doc id="456301" url="https://pl.wikipedia.org/wiki?curid=456301" title="Hope Solo">
Hope Solo

Hope Amelia Solo (ur. 30 lipca 1981 w Richland w stanie Waszyngton) – amerykańska piłkarka, bramkarka a wcześniej, w liceum w Richland (ang.: "high school") również napastniczka (zdobyła 109 goli).
W bramce reprezentacji USA zastąpiła Brianę Scurry. Solo była kilkakrotnie wybierana do All-American Team w liceum jako napastniczka i w college'u jako bramkarka. Reprezentowała Stany Zjednoczone jako zawodniczka pierwszego składu we wszystkich kategoriach wiekowych. Do niej należy rekord w reprezentacji USA bez wpuszczonej bramki – 1054 minut. Podczas Igrzysk Olimpijskich w Rio de Janeiro rozegrała 200. mecz w reprezentacji. W porównaniu do Briany Scurry, Solo ma bardzo mocny i daleki wykop, co zasadniczo zmienia oblicze gry reprezentacji.
Hope Solo była jedną z twarzy reklamowych Nike. Trafiła również na okładkę Newsweeka (23-30 lipca 2012).
Mistrzostwa Świata 2007 w Chinach.
Na Mistrzostwa Świata w Piłce Nożnej Kobiet 2007 w Chinach, Hope Solo wpuściła dwie bramki w inauguracyjnym remisowym meczu z Koreą Północną, podczas gdy USA grały tymczasowo w dziesiątkę, kiedy Abby Wambach była zszywana w szatni, i zachowała czyste konto w kolejnych wygranych ze Szwecją, Nigerią i Anglią.
Ze względów taktycznych za sprawą trenera i jednocześnie selekcjonera zespołu, Grega Ryana, Hope Solo nie została wystawiona w bramce USA w następnym meczu, w półfinale przeciwko Brazylii. Mecz zakończył się wysoką przegraną USA (0:4), które grając w dziesiątkę przez większość meczu po drugiej żółtej kartce Shannon Boxx, przegrywały 0:2 jeszcze w pełnym składzie, począwszy od wczesnej samobójczą bramką główkującej Leslie Osborne po rzucie rożnym. Hope Solo publicznie skrytykowała decyzję Ryana wystawienia swojej zmienniczki Briany Scurry, dodatkowo stwierdzając, że obroniłaby zaistniałe sytuacje bramkowe. Mimo późniejszego przeproszenia Scurry i współzawodniczek, nadal krytykując decyzję trenera, Solo została wyrzucona ze składu przez Grega Ryana (z poparciem zespołu) przed meczem o III miejsce z Norwegią.
Igrzyska Olimpijskie w Pekinie 2008.
Po zmianie selekcjonera na (Pia Sundhage), Hope Solo powróciła do składu na stałe i zagrała w bramce przez cały turniej olimpijski. W meczu o złoty medal, który to reprezentacja USA wygrała 1:0 po zaciętym i wyrównanym meczu z Brazylią, m.in. obroniła ostry strzał z bliska Marty w światło bramki, w rezultacie zapewniając swojej drużynie wygraną.

</doc>
<doc id="456303" url="https://pl.wikipedia.org/wiki?curid=456303" title="Rezerwat przyrody Głazy Krasnoludków">
Rezerwat przyrody Głazy Krasnoludków

Rezerwat przyrody „Głazy Krasnoludków” – rezerwat przyrody nieożywionej w południowo-zachodniej Polsce, w woj. dolnośląskim, na terenie gminy Kamienna Góra.
Rezerwat położony jest w Zaworach – północno-zachodniej części Gór Stołowych, w Sudetach Środkowych, na zboczu zalesionego wzniesienia, nad potokiem Jawiszówka, około 2,0 km na południowy zachód od Gorzeszowa.
Został utworzony w 1970 roku zarządzeniem Ministra Leśnictwa i Przemysłu Drzewnego (). Jest to rezerwat o powierzchni 9,04 ha, utworzony dla ochrony form skalnych i rzadkich gatunków roślin chronionych oraz naturalnych zbiorowisk roślinnych. Rezerwat utworzono głównie dla zachowania i ochrony naturalnych form wietrzenia piaskowca wieku górnokredowego. Znajdują się tu Gorzeszowskie Skałki, tworzące formy przypominające postacie, ściany, wieże, grzyby, zwierzęta, zbudowane z piaskowców i margli wyżłobionych przez wodę.
Obszar rezerwatu jest objęty ochroną czynną.

</doc>
<doc id="456309" url="https://pl.wikipedia.org/wiki?curid=456309" title="Kwef">
Kwef

Kwef (czarczaf, jaszmak) − określenie zasłony na twarz noszonej przez muzułmanki.
Słowo pochodzi z („czepek, nakrycie głowy”).
W Polsce XVII wieku terminem tym określano cały kobiecy strój głowy, podbródka, również fryzurę. Zastąpił on podwikę. Nieco później było to jedwabne okrycie głowy. W końcu, pod koniec wieku XVIII określano tak niemodne już nakrycia głowy starszych dam.

</doc>
<doc id="456313" url="https://pl.wikipedia.org/wiki?curid=456313" title="Śledztwo na cztery ręce">
Śledztwo na cztery ręce

Śledztwo na cztery ręce (ang. "Partners in Crime") — zbiór opowiadań Agathy Christie wydany w 1929 roku. W charakterze detektywów występuje w nim małżeństwo Beresfordów.
Opis fabuły.
Tuppence dopada nuda stanu małżeńskiego. Gdy pewnego dnia Tommy dostaje polecenie założenia agencji detektywistycznej jako przykrywki do kontaktów z rosyjskimi szpiegami, z zapałem podchwytuje pomysł i znów oboje wkraczają na szpiegowską ścieżkę.
Opowiadania.
Oryginalnie niepowiązane ze sobą utwory (niektóre pod innymi tytułami) były drukowane w latach 1923-28 na łamach brytyjskich czasopism. Inna od tej w książce była także kolejność pojawiania się ich w prasie. Przed publikacją zbioru w 1929 roku Christie zmieniła tytuły i porządek opowiadań oraz dokonała drobnych zabiegów, które nadały spójności przygodom pary bohaterów.
Zbiór zawiera 14 opowiadań, w tym 3 dwuczęściowe:

</doc>
<doc id="456314" url="https://pl.wikipedia.org/wiki?curid=456314" title="Rodney Rowland">
Rodney Rowland

Rodney Glen Rowland (ur. 20 lutego 1964 w Newport Beach) – amerykański aktor telewizyjny i filmowy.
Życiorys.
Wczesne lata.
Urodził się w Newport Beach, w stanie Kalifornia jako najmłodsze z czworga dzieci zawodowej pływaczki i pastora. Uczęszczał do prywatnej szkoły chrześcijańskiej Pepperdine University w Malibu.
Kariera.
Podjął pracę jako model. Brał udział w wielu sesjach reklamowych znanych projektantów mody takich jak Calvin Klein, J. Crew czy Perry Ellis. W latach 80. i 90. można było zobaczyć go w katalogach „GQ”. Fotograf Bruce Weber zachęcił go, by spróbował aktorstwa.
Zadebiutował na dużym ekranie rolą surfera w komedii "Pod Boardwalk" ("Under the Boardwalk", 1989). Pojawiał się gościnnie w serialach: "Słoneczny patrol" ("Baywatch", 1995), "Z Archiwum X" ("The X Files", 1997), "Czarodziejki" ("Charmed", 2004), "Weronika Mars" ("Veronica Mars", 2005−2006), "Kości" ("Bones", 2006) i "Życie na fali" ("The O.C.", 2006). Przełomem na srebrnym ekranie była rola porucznika Coopera Hawksa w serialu sci-fi 20th Century Fox "Gwiezdna eskadra" ("Space: Above and Beyond", 1995–1996).
Życie prywatne.
W latach 1997–1998 spotykał się z Gillian Anderson.

</doc>
<doc id="456318" url="https://pl.wikipedia.org/wiki?curid=456318" title="Wodzień">
Wodzień

Wodzień ("Chaoborus") – rodzaj owadów należący do rzędu muchówek i rodziny wodzieniowatych. Postacie dorosłe tych zwierząt – imago swoim wyglądem przypominają komary, jednakże w odróżnieniu od nich samice wodzienia nie kłują. Wodzienie przechodzą przeobrażenie zupełne.
Cykl życiowy.
"Chaoborus" przechodzi przez cztery stadia larwalne.
Szczegóły cyklu rozwojowego mogą się różnić w zależności od gatunku i warunków klimatycznych (stadia mogą trwać od kilku dni do kilku miesięcy). U "Ch. flavicans" w środkowoeuropejskich warunkach w ciągu roku występuje kilka pokoleń tych larw. Na przełomie maja i kwietnia z IV postaci larwalnej powstaje poczwarka, a jakiś czas po niej (od czerwca do sierpnia) imago. Imago kopuluje, składa jaja do wody. Z jaj wykluwają się larwy, które przechodzą przez kolejne stadia, z których IV zimuje w osadzie albo profundalu aż wczesnym latem następnego roku tworzy poczwarki.
Postać imago trwa również kilka dni. Odżywia się nektarem kwiatów. Formy dorosłe roją się, kopulują, samice składają jaja w postaci pakietów (200–300), a jakiś czas potem zdychają. Z jaj wykluwa się I postać larwalna.
Tryb życia.
"Chaoborus" większość życia spędza w postaci larwalnej. Larwy są przezroczyste, trudno zauważalne gołym okiem i dlatego zwane są przez akwarystów szklarką (w literaturze anglojęzycznej funkcjonuje nazwa "phantom midge larvae"). Najlepiej widocznym elementem ciała larwy wodzienia jest oko złożone. Zauważalne są też dwie pary przednich i tylnych pęcherzy pławnych, swoim kształtem przypominające ziarna fasoli oraz układ pokarmowy wypełniony pożywieniem. Larwy wodzieni, w zależności od gatunku, zasiedlają wody stojące – jeziora, stawy, zbiorniki astatyczne itp.
Jako stosunkowo duże zwierzęta planktonowe, larwy wodzieni są atrakcyjnym łupem ryb planktonożernych. W związku z tym wiele cech ich trybu życia wynika z unikania zagrożenia z ich strony. Gatunki, których larwy mają największy rozmiar i najbardziej zauważalną barwę ("Chaoborus americanus", "Chaoborus trivittatus", "Chaoborus obscuripes", "Chaoborus crystallinus") występują przede wszystkim w zbiornikach bezrybnych. Gatunki współwystępujące z rybami ("Chaoborus punctipennis", "Chaoborus flavicans") są zwykle mniejsze i mają bardziej przezroczyste ciało, a ponadto unikają drapieżnictwa ze strony ryb przez dobowe migracje pionowe, tak aby przez jak najkrótszy czas przebywać w strefie, w której są widoczne dla tej grupy drapieżników – posługującej się głównie wzrokiem.
Larwy wodzieni same również są drapieżne. Ich łupem padają osobniki drobnego zooplanktonu należącego do wrotków, wioślarek i rzadziej do widłonogów. W wodzie unoszą się praktycznie w bezruchu w pozycji poziomej. Biernie czekają na swoje ofiary, aż te podpłyną w pobliże ich aparatu chwytnego. Aparat szczękowy jest niegryzący, dlatego też ofiary larw wodzieni muszą być wystarczająco małe. Spotykany jest również kanibalizm, większe stadia larwalne pożerają mniejsze. Posługują się wzrokiem, ale ofiary lokalizują głównie przez mechanorecepcję. Ponieważ im większa ofiara tym łatwiej ją znaleźć, ale tym trudniej złapać, więc larwy wodzieni preferują ofiary o średnich rozmiarach. Przykładowo, larwy czwartego stadium "Ch. trivittatus" preferują rozwielitki "Daphnia pulicaria" o długości ciała ok. 1,5 mm, czyli przeciętnej dla jej populacji.
Larwy wodzieni jako drapieżni przedstawiciele zooplanktonu są ważnym elementem ekosystemu. Sama obecność ich kairomonów wystarcza do zaindukowania dobowych migracji pionowych u ich ofiar czy cyklomorfozy, tj. wytworzenia struktur utrudniających pochwycenie.
Dobowe migracje pionowe.
Mniejsze larwy są fototaktycznie pozytywne, natomiast większe fototaktycznie negatywne, tzn. podążają w przeciwnym kierunku do źródła światła. Przy czym zmiana nie następuje podczas przechodzenia między stadiami, ale zależy od rozmiaru ciała, który nie zawsze jest większy u starszych larw. Zasadniczo jednak dwa ostatnie stadia raczej migrują w sposób typowy, a dwa pierwsze w odwrotny. Jest to celowe działanie tych larw mające na celu unikanie drapieżnictwa. Stosunkowo duże i widoczne larwy starszych stadiów unikają posługujących się wzrokiem ryb, kryjąc się za dnia w strefie afotycznej lub, gdy zbiornik jest zbyt płytki, w osadzie. Dodatkowo, strefa ta jest unikana przez ryby ze względu na małą ilość tlenu. Nocą zaś, gdy są jeszcze słabiej widoczne, wypływają ku powierzchni, gdzie polują na swoje ofiary, a warunki termiczne są korzystniejsze. Z kolei larwy młodszych stadiów, które są zbyt małe na ofiary ryb, ale mogą paść ofiarą drapieżników bezkręgowych wykonujących migracje pionowe ("Leptodora", oczliki, starsze larwy wodzieni), wykonują migracje odwrotne – tj. za dnia kierują się ku strefie eufotycznej, a nocą ku strefie dennej. 
Larwy wodzieni podczas wieczornych i rannych migracji tworzą chmary wykrywalne echosondą.
Ich sposób na unikanie drapieżników, tzn. przebywanie w ciągu dnia w warunkach o niskim stężeniu tlenu (hipoksja) lub całkowitym jego braku (anoksja) zachęca wielu fizjologów zwierząt do badań dotyczących aerobowej i anaerobowej przemiany materii tych zwierząt. W skąpych warunkach tlenowych i bez pożywienia larwy te potrafią przeżyć ponad miesiąc. Oddychając beztlenowo kumulują, w zależności od gatunku, kwas mlekowy, kwas bursztynowy lub alaninę. Znoszą też zewnętrzne stężenia siarkowodoru zabójcze dla innych owadów.
W osadzie najczęściej zagrzebują się rozpoczynając od tylnego końca ciała. Tam ustawiają się w pozycji zgiętej, głową do góry. W zależności od gatunku mogą zagrzebywać się na różną głębokość – do kilku centymetrów. Czasem, np. gdy rozpoczynają zagrzebywanie głową w dół, nie wnikają w podłoże całkowicie.
Larwy wodzeni całkowicie schowane w osadzie nie zostawiają żadnych kanałów, przez które mogłaby następować wymiana substancji między wodą a osadem, jednak naprzemienne zagrzebywanie i wygrzebywanie się powoduje resuspensję osadów.
Gatunki.
Na świecie istnieje ok. 16 gatunków z rodzaju "Chaoborus", w Europie spotykane są cztery z nich. Są to:
W Ameryce Północnej występują m.in.:
Zastosowanie.
Larwy wodzienia stosowane są w akwarystyce jako żywy lub mrożony pokarm dla ryb ozdobnych. Są najczęściej sprzedawane w sklepach akwarystycznych w opakowaniu ze zgrzewanej folii bez dostępu powietrza lub zamrożonych kostek pokarmu w tabliczkach.

</doc>
<doc id="456319" url="https://pl.wikipedia.org/wiki?curid=456319" title="Ljubljanica">
Ljubljanica

Ljubljanica – rzeka, dopływ Sawy, przepływająca przez stolicę Słowenii – Lublanę. Jej długość wynosi 41 km, w tym ok. 20 km przebiega pod ziemią w jaskiniach.

</doc>
<doc id="456324" url="https://pl.wikipedia.org/wiki?curid=456324" title="Wiesław Rozłucki">
Wiesław Rozłucki

Wiesław Jan Rozłucki (ur. 9 grudnia 1947 w Gliwicach) – polski ekonomista, współzałożyciel Giełdy Papierów Wartościowych w Warszawie i pierwszy prezes jej zarządu (1991–2006).
Życiorys.
W 1970 ukończył studia na Wydziale Handlu Zagranicznego Szkoły Głównej Planowania i Statystyki (obecnie Szkoła Główna Handlowa w Warszawie). Był też stypendystą British Council w London School of Economics (1979–1980). Uzyskał stopień naukowy doktora w zakresie geografii ekonomicznej. W latach 1989–1990 był doradcą ministra finansów, a następnie dyrektorem Departamentu Rozwoju Rynku Kapitałowego w Ministerstwie Przekształceń Własnościowych. Od 1991 do 1994 wchodził w skład Komisji Papierów Wartościowych, w latach 90. zasiadał w Radzie ds. Rozwoju Gospodarczego przy prezydencie RP.
Należał do organizatorów warszawskiej Giełdy Papierów Wartościowych. Od 1991 do 2006 zajmował stanowisko prezesa jej zarządu. Przewodniczył także radzie nadzorczej Krajowego Depozytu Papierów Wartościowych. Pełnił różne funkcje w europejskich i międzynarodowych organizacjach branży giełdowej (w tym wiceprzewodniczącego Komitetu Roboczego Europejskiej Federacji Giełd). Powoływany w skład rad nadzorczych Telekomunikacji Polskiej, MCI Management, TVN, Banku BPH i innych spółek prawa handlowego. Został członkiem rady nadzorczej Fundacji Edukacji Rynku Kapitałowego i rady Fundacji im. Lesława A. Pagi. Został doradcą banku inwestycyjnego Rothschild &amp; Co oraz wykładowcą Olympus Szkoły Wyższej im. Romualda Kudlińskiego w Warszawie. W latach 2013–2016 był przewodniczącym rady GPW w Warszawie.
Odznaczenia i wyróżnienia.
W 1995 został uhonorowany francuskim Narodowym Orderem Zasługi, w 2000 odznaczony Krzyżem Komandorskim Orderu Odrodzenia Polski, zaś w 2011 – Krzyżem Komandorskim z Gwiazdą Orderu Odrodzenia Polski.
W 2006 laureat Nagrody Specjalnej Lewiatana przyznanej przez Konfederację Lewiatan. W 2007 otrzymał Perłę Honorową Polskiej Gospodarki (w kategorii gospodarka). W tym samym roku został laureatem nagrody Galeria Chwały Polskiej Ekonomii, wyróżnienia przyznawanego przez jury wytypowane przez „Manager Magazin”. SGH i Akademię Leona Koźmińskiego.

</doc>
<doc id="456327" url="https://pl.wikipedia.org/wiki?curid=456327" title="Owełnica lucernianka">
Owełnica lucernianka

Owełnica lucernianka, biedronka dwudziestoczterokropka ("Subcoccinella vigintiquatuorpunctata") – gatunek owada z rodziny biedronkowatych z rzędu chrząszczy.
Dorosłe osiągają długość 3–4 mm. Ubarwienie pokryw skrzydłowych zmienne, zazwyczaj rdzawobrązowe z dwunastoma czarnymi plamkami ułożonymi w czterech poprzecznych rzędach na każdej z nich. Jest jednym z nielicznych spośród przedstawicieli biedronkowatych odżywiający się pokarmem roślinnym, jedyny zaliczany do szkodników roślin uprawnych. Najczęściej występuje na lucernie, a poza tym na wielu roślinach z rodziny goździkowatych (Caryophyllaceae). 
Żółtawe, pokryte rozgałęzionymi kolcami larwy dorastają do 6 mm długości i żerują głównie na górnej stronie liści.

</doc>
<doc id="456328" url="https://pl.wikipedia.org/wiki?curid=456328" title="Hotel Bertram">
Hotel Bertram

Hotel Bertram – powieść Agathy Christie, wydana w 1965 roku.
Fabuła.
Jane Marple, dzięki uprzejmości swojego siostrzeńca, Raymonda, spędza kilka tygodni w szykownym, londyńskim hotelu „Bertram”, który pamięta z lat swojej wczesnej młodości. Jest zachwycona staroświeckim stylem i panującą tam atmosferą. Odnosi jednak wrażenie nierealności tego miejsca. Co jest nie tak? Hotel „Bertram” jest zbyt doskonały, służba zbyt uprzejma, jedzenie zbyt smaczne, a goście jakby żywcem przeniesieni sprzed kilkudziesięciu lat.
Podczas jej pobytu, dochodzi do dziwnego zniknięcia szacownego duchownego, kanonika Pennyfathera. Ksiądz odnajduje się jednak po kilku dniach ze stwierdzonym wstrząsem mózgu. Tymczasem, podczas owych kilku dni widziany został podczas napadu na irlandzki ekspers. Nie jest to już pierwszy podobny przypadek z gościem hotelu „Bertram” i Scotland Yard zaczyna na poważnie interesować się tym miejscem. Podejrzewa się tu działalność szajki przestępczej, która wykorzystuje swoich szanowanych gości do zrzucenia podejrzeń na dokonywane kradzieże i napady.
Tymczasem w hotelu „Bertram” dochodzi do morderstwa. Jego celem miała być Elwira Blake, młoda przyszła dziedziczka olbrzymiej fortuny, pozostawionej jej przez ojca. Dziewczyna zostaje jednak zasłonięta przed kulą przez hotelowego portiera, Michaela Gormana, i to właśnie on ponosi śmierć.
Pierwszym podejrzanym staje się młody polski rajdowiec, Ladislaus (Władysław) Malinowski, z którym widywana była Elwira. W niezbyt dobrym świetle stawia go przede wszystkim to, że w pobliżu miejsca zbrodni znaleziono należący do niego pistolet.
Policja interesuje się też Bess Sedgwick, biologiczną matką Elwiry, która jednak dopiero niedawno poznała córkę i podjęła się opieki nad nią. Jej celem mogła być właśnie śmierć Michaela Gormana, ponieważ panna Marple niedługi czas wcześniej podsłuchała rozmowę, w której portier szantażował czymś panią Sedgwick.
Głównym bohaterem prowadzącym śledztwo jest nadinspektor Davy, nazywany przez kolegów ze Scotland Yardu, „Tata”. To właśnie on, przy pomocy panny Marple, wpadnie na rozwiązanie zarówno sprawy morderstwa, jak i sprawy szajki, działającej w hotelu.
Rozwiązanie.
W hotelu rzeczywiście działała szajka przestępcza. Jej głównymi mózgami byli Bess Sedgwick oraz Henry, lokaj hotelowy. W interes wmieszana była cała służba oraz wielu gości hotelowych, którzy tak naprawdę byli tylko pozorowani. W rzeczywistości byli to członkowie szajki, którzy pod przebraniem turystów przywozili tu łupy z napadów, ucharakteryzowane na rzekome „bagaże”. Prawdziwych gości było tu niewielu i często byli oni, tak jak kanonik Pennyfather, wykorzystywani do zmylenia podejrzeń policji.
Zbrodnię na Michaelu Gormanie popełniła Elwira. Tak naprawdę udawała, że ktoś próbuje ją zastrzelić, a kiedy szlachetny portier podbiegł, by jej pomóc, zastrzeliła go i odrzuciła niedaleko narzędzie zbrodni – ukradziony Malinowskiemu pistolet. Nie była to próba zrzucenia na niego podejrzeń, Elwira nie przypuszczała po prostu, że policja dojdzie, czyj to pistolet.
Motywem jej działania były pieniądze. Przypadkiem dowiedziała się, że jej matka, pani Sedgwick była zamężna z Gormanem i nigdy nie uzyskali rozwodu. W świetle prawa, kolejne małżeństwo Bess (z ojcem Elwiry) byłoby w takim razie nieważne i ona, Elwira, okazałaby się nieślubnym dzieckiem, co (według jej błędnego mniemania) pozbawiałoby ją prawa do majątku.
Kiedy Bess Sedgwick domyśla się winy Elwiry, pragnie ochronić córkę i bierze na siebie winę za śmierć Gormana, po czym próbuje ucieczki. Jednak podczas szaleńczej ucieczki samochodem, rozbija się już za pierwszym rogiem i ginie w płomieniach. Agatha Christie nie wyjaśnia jednoznacznie, czy Elwira poniosła karę za swoją zbrodnię. Z jednej strony wygląda na to, że Bess Sedgewick zostanie pośmiertnie uznana za winną i jej córka nie poniesie kary. Z drugiej jednak w ostatnich słowach powieści panna Marple pyta nadinspektora, czy pozwoli Elwirze spokojnie odejść, a ten uderza pięścią w stół i wykrzykuje: „Na Boga, nie!”.

</doc>
<doc id="456329" url="https://pl.wikipedia.org/wiki?curid=456329" title="Bravo Sport">
Bravo Sport

Bravo Sport – przeznaczony przede wszystkim dla nastolatków miesięcznik o tematyce sportowej, który był wydawany w latach 1997–2020 przez wydawnictwo Bauer. Zawierał informacje na temat piłki nożnej, które uzupełniane były wiadomościami z dziedzin koszykówki, siatkówki, skoków narciarskich itp. Przedstawiał również życie (nie tylko zawodowe) znanych postaci ze świata sportu.
W czasopiśmie można było znaleźć m.in. wywiady ze sportowcami, plakaty, dział rozrywki (krzyżówki, komiksy czy też tzw. dymki). Co jakiś czas do pisma dołączane były dodatki m.in. zośki, diody do komórek, joja, kalendarze lub tego typu podobne. Na jego łamach organizowane były konkursy i zabawy z nagrodami. Ostatni numer ukazał się w kwietniu 2020.

</doc>
<doc id="456333" url="https://pl.wikipedia.org/wiki?curid=456333" title="Tent">
Tent

Tent - płótno lub brezent rozpinane nad pokładem statku, stanowiące dach chroniący przed słońcem lub deszczem.

</doc>
<doc id="456334" url="https://pl.wikipedia.org/wiki?curid=456334" title="Vladimír Remek">
Vladimír Remek

Vladimir Remek (ur. 26 września 1948 w Czeskich Budziejowicach) – czeski pilot wojskowy i polityk, pierwszy Czech w kosmosie. Poseł do Parlamentu Europejskiego dwóch kadencji VI i VII kadencji, ambasador w Rosji (2014–2018).
Życiorys.
Wykształcenie i służba wojskowa.
Naukę w szkole podstawowej rozpoczął w 1954 w rodzinnej miejscowości. W 1966 został absolwentem klasy matematyczno-fizycznej w liceum ogólnokształcącego w mieście Čáslav. W latach 1966–1970 kształcił się w wojskowej wyższej szkole lotniczej VLU w Koszycach. Po jej ukończeniu służył w siłach powietrznych armii czechosłowackiej, gdzie latał na samolocie ćwiczebnym L-29 Delfín. Od 1972 do 1976 był słuchaczem Akademii Sił Powietrznych im. Jurija Aleksiejewicza Gagarina w ZSRR. Na krótko wrócił do służby w lotnictwie w Českich Budějovicach.
Udział w programie Interkosmos.
Pod koniec 1976 razem z innymi czechosłowackimi finalistami naboru do lotu w kosmos – Oldřichem Pelčákem, Michalem Vondrouškiem i Ladislavem Klímą – udał się do Centrum Wyszkolenia Kosmonautów im. Jurija Aleksiejewicza Gagarina w Gwiezdnym Miasteczku pod Moskwą. Ostatecznie wybrano spośród nich Vladimíra Remka oraz Oldřicha Pelčáka, którzy razem z pilotami z Polski i Niemieckiej Republiki Demokratycznej 6 grudnia 1976 rozpoczęli szkolenie.
Od 2 do 10 marca 1978 Vladimír Remek uczestniczył w locie kosmicznym na pokładzie statku Sojuz 28. Był to pierwszy lot załogowy realizowany w ramach międzynarodowego programu Interkosmos. Dowódcą misji był Aleksiej Gubariew. Załoga Sojuza 28 przycumowała do stacji kosmicznej Salut 6, na której znajdowało się dwóch kosmonautów z załogi długotrwałej – Jurij Romanienko oraz Gieorgij Grieczko. Vladimír Remek przeprowadził na orbicie szereg eksperymentów naukowo-technicznych oraz biologiczno-medycznych, wśród nich m.in. doświadczenia z piecem Morava służącym do przetapiania różnych stopów, badanie wpływu lotu kosmicznego na zawartość tlenu w ludzkich tkankach czy hodowanie w stanie nieważkości glonów chlorella. 10 marca 1978 kapsuła Sojuza 28 wylądowała w odległości około 300 km na zachód od Celinogradu w Kazachstanie.
Jego nazwiskiem nazwano asteroidę (2552) Remek.
Późniejsza działalność.
Po powrocie do Czechosłowacji w latach 1979–1985 pracował w wojskowym instytucie naukowo-badawczym w Pradze. W 1985 został członkiem Stowarzyszenia Uczestników Lotów Kosmicznych (ASE). W 1990 objął stanowisko dyrektora Muzeum Lotnictwa Kbely, funkcję tę pełnił do 1995. W tym samym roku w stopniu pułkownika przeszedł do rezerwy. Przez siedem lat był przedstawicielem handlowym zakładów ČZ Strakonice.
W latach 2002–2004 pełnił funkcję radcy w ambasadzie Republiki Czeskiej w Federacji Rosyjskiej. W wyborach w 2004 uzyskał mandat deputowanego do Parlamentu Europejskiego z ramienia Komunistycznej Partii Czech i Moraw. W wyborach w 2009 z powodzeniem ubiegał się o reelekcję. Przystąpił do grupy Zjednoczonej Lewicy Europejskiej i Nordyckiej Zielonej Lewicy, a także do Komisji Budżetowej.
W 2013 złożył mandat europosła w związku z powołaniem na urząd ambasadora Republiki Czeskiej w Moskwie, sprawował go w latach 2014–2018.

</doc>
<doc id="456335" url="https://pl.wikipedia.org/wiki?curid=456335" title="Rodney Van Johnson">
Rodney Van Johnson

Rodney Van Johnson (ur. 20 lutego 1961 w Cincinnati) – afroamerykański aktor.
Żonaty z Carmen Obando, ma z nią dwóch synów: Quincy'ego (ur. 2000) i Alexisa Antonia Benjamina (ur. 2005).

</doc>
<doc id="456336" url="https://pl.wikipedia.org/wiki?curid=456336" title="Wachta">
Wachta

Wachta – część załogi jednostki pływającej (żaglowej lub motorowej), pełniąca służbę w określonym czasie (zazwyczaj 4 godziny). Jest to również czas pełnienia służby np. w godzinach 00:00-04:00, 04:00-08:00, 08:00-12:00, 12:00-16:00, 16:00-20:00, 20:00-00:00 itd. (przy 3 wachtowym systemie).
Wachta w żeglarstwie.
Zakresy obowiązków wacht itd. są obecnie sprawą wyłącznie zwyczajową, wynikającą z tradycji, czy przyjętych przez kapitana, armatora jachtu zasad.
Zwykle załogę dzieli się na 3 wachty na jachtach i 4 na dużych żaglowcach. Na jednostkach o nielicznej załodze ustala się wachty sześciogodzinne. W żegludze śródlądowej na ogół nie ma regularnych wacht (zob. jachting).
Zadania wacht w trakcie manewrów:
Wachta, która pełni aktualnie służbę nazywana jest wachtą nawigacyjną lub służbową. W czasie żeglugi obsługuje w pełni jacht (prowadzenie sterowania, obsługa żagli, lin).
Obowiązki wachty nawigacyjnej (służbowej) w czasie żeglugi:
Określenia wachty ze względu na pełnioną służbę:
W języku żeglarskim wachta zaczynająca się od północy zwana jest psią wachtą, od godziny 04:00 wachtą ranną lub świtówką, od godziny 20:00 wachtą wieczorną. Czasem jedna z wacht dziennych dzielona jest na dwie wachty łamane (od godziny 12:00 lub 16:00), dzięki czemu poszczególne osoby (wachty) nie są przypisane do stałych godzin pełnienia służby. Pierwotnie psią wachtą nazywano służbę w godzinach od 16:00 do 20:00. W tym okresie następowało zejście pod pokład do pomp. Drewniane żaglowce w ciągu dnia nabierały wodę do zęzy i trzeba było ją codziennie usuwać. Praca przy ręcznych pompach była bardzo ciężka i monotonna dlatego zwano ją psią wachtą.

</doc>
<doc id="456338" url="https://pl.wikipedia.org/wiki?curid=456338" title="Flaga Jastrzębia-Zdroju">
Flaga Jastrzębia-Zdroju



</doc>
<doc id="456340" url="https://pl.wikipedia.org/wiki?curid=456340" title="Pankhā">
Pankhā

Pankhā, punkah – wachlarz z liści, piór lub materiału, służący do wentylacji pomieszczeń. Tradycyjny – poruszany poprzez pociąganie za sznury. Współcześnie elektryczny.

</doc>
<doc id="456341" url="https://pl.wikipedia.org/wiki?curid=456341" title="Punkah">
Punkah



</doc>
<doc id="456342" url="https://pl.wikipedia.org/wiki?curid=456342" title="Pankha">
Pankha



</doc>
<doc id="456344" url="https://pl.wikipedia.org/wiki?curid=456344" title="Djaus">
Djaus

Djaus (Dyaus), Dyaus Pita (sanskryt द्यौष् पिता "dyauṣ pitā") – dosłownie "światło", "niebo" – hinduski bóg niebios, "Ojciec Nieba". Małżonek Prythiwi, bogini natury i matki Ziemi.
Jako bóg-ojciec czy też bóg nieba stanowi odpowiednik Zeusa oraz Jowisza.
Boska para rodzicielska Djausa i Prythiwi uważana jest za prarodziców ludzi i aniołów (dewa), pod tym względem utożsamiana może być z greckim duetem Uranosa oraz Gai.

</doc>
<doc id="456346" url="https://pl.wikipedia.org/wiki?curid=456346" title="Nosemoza pszczół">
Nosemoza pszczół



</doc>
<doc id="456347" url="https://pl.wikipedia.org/wiki?curid=456347" title="Efekt Barkhausena">
Efekt Barkhausena



</doc>
<doc id="456348" url="https://pl.wikipedia.org/wiki?curid=456348" title="Dzień Ziemi">
Dzień Ziemi

Dzień Ziemi (ang. "Earth Day"), znany też jako Światowy Dzień Ziemi lub Międzynarodowy Dzień Ziemi – akcje prowadzone corocznie wiosną, których celem jest promowanie postaw proekologicznych w społeczeństwie. Organizatorzy Dnia Ziemi chcą uświadomić politykom i obywatelom, jak kruchy jest ekosystem planety ludzi. Na obchody składa się zwykle wiele wydarzeń organizowanych przez różnorodne instytucje. 
Równonoc wiosenna.
Dzień Ziemi obchodzony jest 22 kwietnia. Współcześnie podkreśla się, że jest to dzień swoistej równowagi mogącej pomóc w odrzuceniu wzajemnych różnic między ludźmi odmiennych ras i religii. Niezależnie od wyznawanej wiary czy przynależności etnicznej, wszyscy przedstawiciele "Homo sapiens" dzielą między siebie tę samą planetę, która - według organizatorów "Dnia Ziemi" - jest naszym wspólnym dobrem.
Jako pierwszy z ideą obchodzonego na całym świecie "Dnia Ziemi" wystąpił John McConnell (ur. 1915), na konferencji UNESCO, dotyczącej środowiska naturalnego w 1969 r. Pierwszy raz Dzień Ziemi został ogłoszony 21 marca 1970 r. przez burmistrza San Francisco, Josepha Alioto. 
Ideę poparł Sekretarz Generalny ONZ, U Thant. 26 lutego 1971 r. podpisał proklamację, w której wyznaczył równonoc wiosenną jako moment, w którym Narody Zjednoczone obchodzą Dzień Ziemi.
W momencie kiedy Słońce przechodzi w Gwiazdozbiór Barana, w siedzibie ONZ w Nowym Jorku rozbrzmiewa Dzwon Pokoju (ang. "Peace Bell"). Ma to zwykle miejsce 20 lub 21 marca.
Niezależnie od tego w 2009 roku dzień 22 kwietnia został ogłoszony przez Zgromadzenie Ogólne ONZ, jako Międzynarodowy Dzień Matki Ziemi. Pierwsze obchody odbyły się w 2010 roku.
Dzień Ziemi w USA.
Inicjatywa oddolna.
W styczniu 1970 roku propagatorzy z nurtów proekologicznych postanowili nazwać organizowane 22 kwietnia akcje również Dniem Ziemi. Sukces tego pomysłu stał się zaczynem dorocznych obchodów, które wypromował Gaylord Nelson, amerykański senator wspierający ochronę środowiska. Nelson postanowił wykorzystać aktywność studentów z okresu lat 70., aby nadać akcji nową jakość. Za koordynację działań wśród młodzieży odpowiedzialny był świeżo upieczony absolwent Uniwersytetu Stanford, Denis Hayes, kończący w tym czasie drugi kierunek na Uniwersytecie Harvarda.
W latach 70. aktywność polityczna studentów budziła żywe zainteresowanie mediów. W odpowiedzi na te działania powstał swoisty ruch oddolnego poparcia. W efekcie ponad 20 milionów przedstawicieli młodzieży wzięło udział w szeregu akcji na terenie całych Stanów Zjednoczonych. W roku 1970 w obchodach Dnia Ziemi wzięli udział studenci z dwóch tysięcy uczelni oraz dziesięciu tysięcy szkół.
Krytyka.
Z czasem liderzy, którzy wypromowali "Dzień Ziemi", przyjęli bardziej pragmatyczne stanowisko. Jednak w społeczeństwie pojawiło się wiele organizacji, które wykorzystywały Dzień Ziemi jako okazję do promowania zmian w ustawodawstwie oraz rozpowszechniania postaw proekologicznych wśród Amerykanów. Krytycy współczesnego Dnia Ziemi podkreślają, że został on strywializowany, a większości współczesnych mieszkańców USA kojarzy się z 30-sekundową migawką w telewizji pokazującą dzieci szkolne zbierające śmieci lub sadzące drzewka.
Jako przykład rozmieniania idei na drobne, krytycy podawali obchody 30. rocznicy pierwszego Dnia Ziemi w roku 2000 w USA. Hayes wybrał na rzecznika akcji aktora DiCaprio. Niektórzy krytycy wytknęli urodziwemu idolowi nastolatek, że swoją męskość lubi podkreślać ogromnym samochodem terenowym, który produkuje znacznie więcej spalin, niż pojazd osobowy. DiCaprio przypomniano też, jak w roku 1999 podczas kręcenia filmu "Niebiańska Plaża" (ang. "The Beach") na terenie parku narodowego w Tajlandii stał się wraz z ekipą filmową celem protestów miejscowych działaczy ruchów ekologicznych.

</doc>
<doc id="456349" url="https://pl.wikipedia.org/wiki?curid=456349" title="Tajny szambelan papieski">
Tajny szambelan papieski



</doc>
<doc id="456350" url="https://pl.wikipedia.org/wiki?curid=456350" title="Rober">
Rober



</doc>
<doc id="456351" url="https://pl.wikipedia.org/wiki?curid=456351" title="Choroba roztoczowa">
Choroba roztoczowa



</doc>
<doc id="456352" url="https://pl.wikipedia.org/wiki?curid=456352" title="Romain Maes">
Romain Maes

Romain Maes (ur. 10 sierpnia 1912 w Zerkegem, zm. 22 lutego 1983 w Grand-Bigard) – belgijski kolarz szosowy.

</doc>
<doc id="456360" url="https://pl.wikipedia.org/wiki?curid=456360" title="Prythiwi">
Prythiwi

Prythiwi (dewanagari पृथिवी, trl. "pṛthivī", ang. Prithivi) – bogini staroindyjska, będąca personifikacją ziemi
w hinduizmie wedyjskim. Porównywana bywa z grecką Gają i rzymską Tellus.
Jest symbolem nadziei i hojności (daje nasiona i owoce)
jak również odporności i cierpliwości (jako ta, która znosi rany zadawane przez rolników przy orce). Równocześnie jest wzorem uprzejmości i łagodności (odpłaca plonami za zranienia narzędziami rolniczymi).
Uosabia cechy cierpliwości, macierzyństwa i mądrości.
Matka wedyjskich bogów, wszystkich ludzi, zwierząt i roślin.
Postrzegana również jako opiekunka zmarłych.
Imię.
Znaczenie sanskryckiego imienia "prythiwi" objaśnia się jako:
"olbrzymia,"
"szeroka",
"rozległa";
ziemia ,
"obszerna".
Imię Prythiwi bywa używane w znaczeniu "natura", co ma oddawać jej rolę jako matki wszystkich ludzi, zwierząt i roślin.
Rodzina i postacie powiązane.
Prythiwi bywa nazywana córką wieszcza Prythu.
Partnerzy.
Wśród jej małżonków wymienia się bogów o imionach :
oraz rysziego Prythu.
Potomstwo.
Wśród dzieci bogini wymieniane są szczególnie bóstwa:
Podaje się jednak zasadniczo, że Prythiwi jest matką wszystkich istot żywych
szczególnie ludzi, zwierząt i roślin.
Czasami jest też określana matką wszystkich bogów.
Recepcja w pismach hinduistycznych.
Wedy.
Prythiwi w wedach jest bóstwem mało znaczącym. Jej imię pojawia się najczęściej wewnątrz formy "Djawaprythiwi". To androgyniczna postać o imieniu będącym złożeniem z imieniem nieba Diw (Djaus). Para niebo-ziemia istniała przed stworzeniem. Postacie małżonków rozdzielił Indra z użyciem centralnego ("axis mundi") kosmicznego słupa.
Deszcz spadający na ziemię, jako nasienie Diwa zapłodnił Prythiwi i stała się matką wszystkich żywych istot.

</doc>
<doc id="456361" url="https://pl.wikipedia.org/wiki?curid=456361" title="Czerwonka trzynastokropka">
Czerwonka trzynastokropka

Czerwonka trzynastokropka ("Hippodamia tredecimpunctata") – gatunek chrząszcza z rodziny biedronkowatych. Zamieszkuje niemal całe państwo holarktyczne. Żeruje na mszycach. Preferuje siedliska wilgotne, ale zimuje również w tych suchszych.
Taksonomia.
Gatunek ten opisany został po raz pierwszy w 1758 roku przez Karola Linneusza pod nazwą "Coccinella tredecimpunctata". W rodzaju "Hippodamia" umieszczony został po raz pierwszy w 1837 roku przez Louisa A.A. Chevrolata w publikacji współautorstwa Pierre’a F.M.A. Dejean, natomiast formalnego wyznaczenia go gatunkiem typowym tegoż rodzaju dokonał w 1873 roku George Robert Crotch. W obrębie gatunku wyróżnia się dwa podgatunki:
Morfologia.
Chrząszcz o lekko wydłużonym i grzbietobrzusznie spłaszczonym, owalnym w zarysie ciele o długości od 4,5 do 7 mm i szerokości od 2,65 do 3,85 mm. Głowa jest czarna z żółtawobrunatnym czołem. Przedplecze ma na żółtym tle dużą czarną plamę środkową oraz parę czarnych kropek bocznych, często połączonych z plamą środkową. Czarna plama środkowa zawsze dochodzi do brzegu tylnego, natomiast brzeg przedni może pozostawać żółty lub być przez nią częściowo zajęty. Krawędź przednia przedplecza jest zwykle prawie prosta, a jeśli ma wcięcia to są one znacznie słabiej zaznaczone niż u "H. septemmaculata". Pokrywy mają na żółtym, pomarańczowym lub czerwonym tle czarny wzór, typowo złożony z trzynastu kropek, jednak kropki te mogą się łączyć po dwie lub więcej w większe plamy, czasem rozlewające się na całe pokrywy, mogą też one zanikać pozostawiając pokrywy nawet zupełnie pozbawionymi nakrapiania. Przedpiersie swoją największą szerokość osiąga pośrodku długości. Linie udowe (zabiodrowe) na zapiersiu i pierwszym z widocznych sternitów odwłoka są całkowicie zanikłe. Widoczne sternity odwłoka (wentryty) są czarne z pomarańczowymi kropkami przy krawędziach bocznych. Odnóża mają czarne uda i żółte lub pomarańczowe golenie, tylko przy udach trochę przyciemnione.
Biologia i ekologia.
Owad ten zamieszkuje siedliska wilgotne, jak podmokłe łąki, bagna, trzcinowiska i pobrzeża wód oraz położone w ich pobliżu uprawy i sady. Zarówno larwy, jak i imagines są drapieżnikami żerującymi głównie na mszycach (afidofagia). Ich ofiarami padają m.in. "Aphis farinosa", "Sipha glyceriae" i "Hyalopterus pruni". Polowania odbywają się m.in. na turzycach, wierzbach i trzcinach. Na trzcinowiskach środkowej Europy gatunek ten często współwystępuje z trzcinówką "Anisosticta novemdecimpunctata".
Stadium zimującym u tych chrząszczy jest owad dorosły. Sen odbywa w ściółce i pod zeschłą roślinnością. Na hibernację wybierane są nie tylko pobrzeża wód i olsy, ale chętnie też miejsca suche – skraje lasów, murawy napiaskowe, młodniki sosnowe czy suche łąki.
Rozprzestrzenienie.
Gatunek holarktyczny. W Europie znany jest z Irlandii, Wielkiej Brytanii, Francji, Belgii, Luksemburgu, Holandii, Niemiec, Szwajcarii, Austrii, Włoch, Danii, Szwecji, Finlandii, Estonii, Łotwy, Litwy, Polski, Czech, Słowacji, Węgier, Ukrainy, Mołdawii, Rumunii, Bułgarii, Słowenii, Bośni i Hercegowiny, Serbii, Czarnogóry, Albanii, Macedonii Północnej, Grecji, Turcji i Rosji. W Azji występuje na Kaukazie, Syberii, Rosyjskim Dalekim Wschodzie, w Kazachstanie, Turkmenistanie, Uzbekistanie, Iraku, Iranie, Kirgistanie, Tadżykistanie, Afganistanie, Mongolii, Chinach, Korei i Japonii. W Ameryce Północnej występuje od Alaski i północnej Kanady po Stany Zjednoczone; jego południowa granica zasięgu na tym kontynencie biegnie od środkowej Kalifornii na zachodzie do Karoliny Południowej na wschodzie. Poza tym znany jest z Afryki Północnej, w tym z Algierii.

</doc>
<doc id="456362" url="https://pl.wikipedia.org/wiki?curid=456362" title="Amenmes">
Amenmes

Amenmes lub Amenmose – faraon, władca starożytnego Egiptu z XIX dynastii. Jeden z władców Egiptu, którego genealogia jest najmniej znana.
Istnieje kilka hipotez o jego pochodzeniu. Pierwsza mówi, że był synem córki Ramzesa II, imieniem Tachat. Druga, że był synem Merenptaha i Tachat, a trzecia że był władcą Kusz z okresu panowania Merenptaha, imieniem Messuwy. Prawdopodobnie był także ojcem przyszłego faraona - Siptaha, którego matką była jedna z jego żon, imieniem Tia.
Zdobył władzę dzięki kryzysowi następstwa tronu po wieloletnim panowaniu Ramzesa II i wymieraniu prawowitych następców - (Merenptah był dopiero trzynastym następcą tronu po Ramzesie II).
Panował prawdopodobnie cztery lub pięć lat. Prawowitość jego władzy nadal jest kontrowersyjna. Niektórzy egiptolodzy uważają go za prawowitego następcę Merenptaha, podczas gdy inni uważają, że był nim syn Merenptaha - Seti-Merenptah, późniejszy faraon - Seti II. 
Amenmes panował prawdopodobnie tylko nad Górnym Egiptem, lecz istnieją sądy mówiące, że jego władza sięgała także na Północ. Także kolejność panowania Amenmesa i Seti II jest problematyczna.
Niektórzy znawcy tematu umieszczają jego panowanie po Seti II lub jako uzurpatora w czasie panowania Seti II lub też jako koregenta Seti II (co jednak jest mało prawdopodobne). 
Amenmes prawdopodobnie został pochowany w grobowcu KV10 w Dolinie Królów. Jego grobowiec nigdy nie został dokończony, a prawdopodobnie w czasach Seti II został rozmyślnie uszkodzony. Usunięto ze ścian imię króla oraz znaczną część inskrypcji. W grobowcu tym znaleziono szczątki mumii trzech osób: jednego mężczyzny i dwóch kobiet. Prawdopodobnie mężczyzną tym był Amenmes, a jedną z kobiet Tachat - jego matka. Pośród zachowanych inskrypcji znaleziono jej imię, co może wskazywać, iż tam została pochowana. W grobowcu tym znaleziono również przedmioty pochodzące z grobów Seti I oraz Ramzesa VI, co jeszcze bardziej komplikuje sytuację.
Po śmierci Amenmesa, Seti II przeprowadził kampanię, mającą na celu całkowite wymazanie z pamięci uzurpatora, za jakiego ostatecznie uznawano Amenmesa, oraz jego najbliższych współpracowników.

</doc>
<doc id="456364" url="https://pl.wikipedia.org/wiki?curid=456364" title="Park Lincolna">
Park Lincolna



</doc>
<doc id="456368" url="https://pl.wikipedia.org/wiki?curid=456368" title="Sublitoral">
Sublitoral

Sublitoral (łac. "sub" „pod”) – strefa dna zbiornika wodnego granicząca z litoralem, poniżej granicy występowania roślinności. To strefa tuż poniżej litoralu, często w miejscu gdzie zaczyna się bardziej (niż w litoralu) gwałtowny spadek dna. Na tym stoku gromadzi się dużo szczątków pochodzenia litoralnego - trudniej rozkładalne części roślinności twardej, muszle mięczaków itp.

</doc>
<doc id="456371" url="https://pl.wikipedia.org/wiki?curid=456371" title="Droga wojewódzka nr 850">
Droga wojewódzka nr 850

Droga wojewódzka nr 850 (DW850) – droga wojewódzka łącząca Tomaszów Lubelski z Hrubieszowem. Jej długość wynosi ok. 51 km, biegnie ona w kierunku północno-wschodnim. Trasa ta jest dopuszczona do ruchu ciężkiego.

</doc>
<doc id="456373" url="https://pl.wikipedia.org/wiki?curid=456373" title="Bach Werke Verzeichnis">
Bach Werke Verzeichnis



</doc>
<doc id="456374" url="https://pl.wikipedia.org/wiki?curid=456374" title="Przegłębienie">
Przegłębienie

Przegłębienie (trym) – w żeglarstwie i żegludze określenie pochylenia statku w stronę dziobu lub rufy. Ze względu na małe wartości, wielkość przegłębienia podaje się najczęściej nie w stopniach, lecz jako różnicę zanurzenia na dziobie i rufie. Przegłębienie kontrolowane jest za pomocą systemu trymującego, w którym główna rolę pełnią zbiorniki trymujące.
Analogiczne pochylenie statku od płaszczyzny pionowej w kierunku poprzecznym (na jedną z burt) nazywamy przechyłem.
Dla statków o napędzie śrubowym najkorzystniejsze, ze względu na sprawność napędu, jest przegłębienie na rufę o wielkości ok. 0,5-1% długości statku. Przy załadunku statku dąży się do takiego rozmieszczenia ładunku, aby (między innymi) przegłębienie statku było zbliżone do optymalnego. Jeżeli nie można uzyskać tego samym rozmieszczeniem ładunku, używa się, w miarę możliwości, balastu wodnego.

</doc>
<doc id="456377" url="https://pl.wikipedia.org/wiki?curid=456377" title="Rezerwat przyrody Kruczy Kamień">
Rezerwat przyrody Kruczy Kamień

Rezerwat przyrody „Kruczy Kamień” – skalny rezerwat przyrody nieożywionej, w południowo-zachodniej Polsce w Górach Kamiennych, w Sudetach Środkowych, województwo dolnośląskie.
Położenie.
Rezerwat położony jest w południowo-środkowej części Gór Kruczych, w zachodniej części Gór Kamiennych, w powiecie kamiennogórskim, około 2,5 km na południe od centrum Lubawki.
Charakterystyka.
Rezerwat został utworzony w 1954 roku, Zarządzeniem Ministra Leśnictwa. Jest to rezerwat przyrody nieożywionej o powierzchni 12,61 ha (akt powołujący podawał 10,21 ha). Został utworzony w celu zachowania ze względów naukowych, dydaktycznych i społecznych w stanie niezmienionym wzniesienia skalnego przedstawiającego ciekawą formę intruzji trachitu (porfiru) w skały osadowe powodującej metamorfizm kontaktowy. Ochroną rezerwatową objęta jest partia szczytowa góry Krucza Skała z jej południowym zboczem opadającym bardzo stromo kilkudziesięciometrowym urwiskiem do Kruczej Doliny (doliny potoku Raby).
Znajdują się tu wysokie urwiska skalne dochodzące do 30 m. Najwyższy punkt rezerwatu stanowi Krucza Skała (681 m n.p.m.). Na obszarze rezerwatu występują, będące pod ochroną, rośliny: kruszyna pospolita ("Frangula alnus" Mill.), róża francuska ("Rosa gallica" L.), zanokcica ciemna ("Asplenium adiantum nigrum" L.), dziewięćsił bezłodygowy ("Carlina acaulis" L.), konwalia majowa ("Convalaria majalis" L.), naparstnica zwyczajna ("Digitalis grandiflora" Mill.), lilia złotogłów ("Lilium martogon" L.), paprotka zwyczajna ("Polypodium vulgare" L.), rojownik pospolity ("Sempervivum soboliferum" Sims.), podkolan biały ("Platanthera bifolia" L.). Rezerwat porasta bór mieszany górski, w którym dominuje świerk (ponad 50%). Poza tym występuje tu jodła pospolita, buk zwyczajny, brzoza brodawkowata, klon jawor, dąb bezszypułkowy, sosna zwyczajna, jarząb pospolity, wiąz górski i topola osika. Z krzewów rosną: kruszyna pospolita, leszczyna pospolita, irga zwyczajna, jałowiec pospolity, wiciokrzew czarny, róża dzika, róża francuska, róża alpejska, bez czarny oraz bez koralowy. Na terenie rezerwatu entomolodzy z Uniwersytetu Wrocławskiego w 1995 r., po prawie 100 latach nieobecności w Sudetach, ponownie wprowadzili motyla niepylaka apollo ("Parnassius apollo" L.).
Turystyka.
W sąsiedztwie rezerwatu przebiegają szlaki turystyczne:

</doc>
<doc id="456381" url="https://pl.wikipedia.org/wiki?curid=456381" title="Victoria Świebodzice">
Victoria Świebodzice

Miejski Klub Sportowy Victoria Świebodzice – klub sportowy ze Świebodzic. Założony w roku 1946; wcześniej, jako klub niemiecki istniał pod nazwą Sport Verein "Silesia" Freiburg. Obejmuje sekcje:
Stadion.
Piłkarze dysponują stadionem o pojemności 500 miejsc, bez oświetlenia. Wymiary boiska wynoszą 107 m x 85 m (w trakcie modernizacji).
Hala.
Piłka ręczna dysponuje halą sportową na 1000 miejsc siedzących oraz ok. 500 stojących.
Sukcesy.
Największym sukcesem sekcji piłki nożnej jest mistrzostwo Dolnego Śląska z 1965 roku. Najwyższy poziom ligowy klubu to III liga w sezonach 1989/1990 oraz 1990/1991. 
Szczypiornistki mogą pochwalić się awansami do finałów Mistrzostw Polski Juniorek Młodszych.

</doc>
<doc id="456385" url="https://pl.wikipedia.org/wiki?curid=456385" title="Suffren">
Suffren

„Suffren” – nazwa noszona na przestrzeni dziejów przez okręty Marine nationale, na cześć admirała Pierre’a Suffrena:

</doc>
<doc id="456389" url="https://pl.wikipedia.org/wiki?curid=456389" title="Rudra (bóstwo)">
Rudra (bóstwo)

Rudra (sanskryt रुद्र, trl. "Rudra") – hinduistyczny bóg czasu i śmierci, uzdrawiania i leków, burzy, a także całej przyrody, natury. Ogniowa natura Rudry koresponduje do właściwości wedyjskiego boga o imieniu Agni.
Etymologia.
Słowo "rudra" pochodzi z sanskrytu, oznaczać może: „wyjący”
„ryczący”, „rudy”, „groźny”.
Rodzina i postacie powiązane.
Rudra uważany jest często za ojca:
Recepcja w literaturze religijnej.
Purany.
Rudra-Śiwa jest też niszczycielem kreacji u końca cyklu czasów, kiedy światy przechodzą w stan pierwotny, w mahapralaję.

</doc>
<doc id="456390" url="https://pl.wikipedia.org/wiki?curid=456390" title="Medicopter 117">
Medicopter 117

Medicopter 117 (niem. "Medicopter 117 – Jedes Leben zählt", 1998–2007) – serial przygodowy produkcji niemiecko-austriackiej.
Opis fabuły.
Serial opowiada o pracownikach górskiego pogotowia lotniczego, które zlokalizowane jest w miasteczku St. Johann im Pongau niedaleko Bischofshofen (środkowa Austria). Biorą oni udział w akcjach zarówno ratowniczych jak kryminalnych na terenie Alp w Austrii i Niemczech.
Typowy odcinek serialu składa się z dwóch przeplatających się wątków – pierwszy pokazuje życie ratowników w bazie; ukazuje także moment wezwania na akcję. Drugi wątek, zaczynający film opowiada samą akcję.
Większość odcinków składa się z dwóch akcji ratunkowych: pierwszej, szybkiej i łatwej oraz drugiej, powiązanej z pierwszą, zdecydowanie dłuższej i bardziej niebezpiecznej. Każdy odcinek zaczyna się wstępem – sceną, która wyjaśnia jak doszło do pierwszego wypadku. Później następuje czołówka, a zaraz po niej scena w bazie, kończąca się wezwaniem z centrali. Dalszy ciąg jest zależny od specyfiki danego odcinka.
Helikopter.
Eurocopter/Kawasaki BK-117, rejestracja D-HECE. W serialu występowały również helikoptery zastępcze, które różniły się rejestracjami (D-HEOE, D-HEGE, D-HFOF).

</doc>
<doc id="456395" url="https://pl.wikipedia.org/wiki?curid=456395" title="Devo">
Devo

Devo – amerykański zespół muzyczny powstały w 1972 w Akron w stanie Ohio. Trudny do jednoznacznego sklasyfikowania gatunkowego. Jeśli historia coverów muzycznych doczeka się własnej monografii, to utwór "(I Can’t Get No) Satisfaction" (przebój zespołu The Rolling Stones) zostanie tam wymieniony jako jeden z oryginalniejszych. Utwór ten pochodzi z ich debiutanckiej płyty wydanej w 1978 roku, a nagrywanej pod okiem legendy muzyki rockowej – Briana Eno. Za największy przebój grupy uchodzi natomiast utwór "Whip It" z płyty "Freedom of Choice" (nr 14 na liście Billboard Hot 100). Nagrali też własną wersję piosenki Jimiego Hendrixa – Are You Experienced? – wydaną na albumie "Shout" jak i na singlu.
Skład.
Najsłynniejszy skład (1976-1985):
Inni członkowie:
Dyskografia.
Główne albumy:
Inne albumy:
Kompilacje:

</doc>
<doc id="456398" url="https://pl.wikipedia.org/wiki?curid=456398" title="Lovehatetragedy">
Lovehatetragedy

lovehatetragedy – trzeci album zespołu rockowego Papa Roach wydany 18 czerwca 2002. Utwory #12 i #13 są utworami dodatkowymi, dostępnymi w specjalnych wersjach albumu.
"lovehatetragedy", promowany singlem „She Loves Me Not”, nie sprzedał się tak dobrze, jak jego poprzednik, album "Infest". Sprzedaż albumu "Infest" była około pięć razy większa niż "lovehatetragedy", pomimo wyższej pozycji albumu w rankingach muzycznych. Przyczyną spadku sprzedaży mógł być brak teledysku do utworu „Time and Time Again”, który został odwołany w czasie produkcji.

</doc>
<doc id="456403" url="https://pl.wikipedia.org/wiki?curid=456403" title="Okrężnica (sieć)">
Okrężnica (sieć)

Okrężnica - sieć rybacka do połowu morskich ryb ławicowych. Połów odbywa się otaczając ławicę siecią ściąganą wzdłuż podbory przy pomocy liny sznurującej i zamykaną następnie od dołu. Poławia się w ten sposób gatunki pelagiczne (m.in. śledzie, makrele, tuńczyki).

</doc>
<doc id="456406" url="https://pl.wikipedia.org/wiki?curid=456406" title="Fabularna gra akcji">
Fabularna gra akcji

Fabularna gra akcji, RPG akcji (ang. "action role-playing game", "action RPG") – odmiana komputerowych gier fabularnych, w których system walki został zapożyczony z gatunków gier akcji. Walka w grach z tego gatunku rozgrywana jest w czasie rzeczywistym, przy czym istotny wpływ na system walki mają umiejętności bohatera i jego ekwipunek.

</doc>
<doc id="456413" url="https://pl.wikipedia.org/wiki?curid=456413" title="Ref">
Ref



</doc>
<doc id="456418" url="https://pl.wikipedia.org/wiki?curid=456418" title="Sarong">
Sarong

Sarong – rodzaj spódnicy upiętej z jednego płata tkaniny. Noszona przez kobiety i mężczyzn na Malajach.

</doc>
<doc id="456421" url="https://pl.wikipedia.org/wiki?curid=456421" title="Alcala de Henares">
Alcala de Henares



</doc>
<doc id="456426" url="https://pl.wikipedia.org/wiki?curid=456426" title="Lew Hoad">
Lew Hoad

Lew Hoad, właśc. Lewis Alan Hoad (ur. 23 listopada 1934 w Glebe, zm. 3 lipca 1994 w Fuengiroli) – australijski tenisista, zwycięzca czterech turniejów wielkoszlemowych w grze pojedynczej, ośmiu w grze podwójnej i jednego w grze mieszanej, czterokrotny zdobywca Pucharu Davisa.
Kariera tenisowa.
Lew Hoad był jednym z wiodących graczy lat 50. XX w. Występował regularnie w australijskiej reprezentacji w Pucharze Davisa pod wodzą Harry’ego Hopmana, sięgając z nią w latach 1952–1956 trzykrotnie po trofeum (w 1954 wygrały Stany Zjednoczone). W 1952 został po raz pierwszy sklasyfikowany w czołowej dziesiątce na świecie, a po kilku sezonach trafił w 1956 na miejsce pierwsze.
W 1953 w parze z rodakiem Kenem Rosewallem, z którym był często porównywany (Rosewall był starszy od Hoada o 21 dni, wspólnie występowali w reprezentacji), wygrał trzy turnieje wielkoszlemowe w deblu. Szansy na deblowego Wielkiego Szlema Australijczycy nie wykorzystali w mistrzostwach USA, przegrywając z nierozstawionymi rywalami w ćwierćfinale. Trzy lata później Hoad i Rosewall byli już skuteczniejsi – wygrali wszystkie cztery turnieje i tym samym zapisali się w historii tenisa jako jedna z czterech australijskich par, które mogą skompletowały Wielkiego Szlema w deblu (wcześniej udało się to Frankowi Sedgmanowi i Kenowi McGregorowi, w późniejszych latach Royowi Emersonowi i Neale Fraserowi oraz Johnowi Newcombe i Tony’emu Roche).
W sezonie 1956 Australijczyk wygrał trzy pierwsze turnieje wielkoszlemowe w grze pojedynczej i jako lider światowego rankingu zamierzał – po skompletowaniu Wielkiego Szlema w USA – przejść na zawodowstwo. Szansę na czwarty tytuł odebrał Hoadowi jednak jego deblowy partner Rosewall, wcześniej w tymże roku pokonany w finałach mistrzostw Australii i Wimbledonu. Rosewall ubiegł także swojego reprezentacyjnego kolegę z podpisaniem zawodowego kontraktu; ostatecznie Hoad zdecydował się kontynuować występy w gronie amatorów, ale nie udało mu się powtórzyć sukcesów z ubiegłego roku. Wygrał ponownie Wimbledon, ale w Australii odpadł w półfinale, a we Francji już w trzeciej rundzie.
Po wygraniu Wimbledonu Lew Hoad zakończył karierę amatorską i przystąpił do rywalizacji z zawodowcami. W tym okresie powszechnie uważano tenis zawodowy za stojący na dużo wyższym poziomie i pewnym potwierdzeniem tej tezy stała się rywalizacja Hoada z legendarnym tenisistą profesjonalnym Ricardem Gonzálezem. Australijczyk grał początkowo z powodzeniem w pierwszej serii meczów z Gonzálezem, wygrywając 18 z 27 pojedynków; w dalszej części rywalizacji González opanował sytuację i łącznie wygrał rywalizację 51 do 36. Z Gonzálezem Hoad przegrał także dwa finały zawodowych mistrzostw USA w 1958 i 1959.
Poważne kontuzje pleców zmusiły Hoada najpierw do ograniczenia startów, wreszcie do wczesnego zakończenia kariery sportowej. Nie doczekał w pełnej dyspozycji (tak jak jego partner i rówieśnik Ken Rosewall) dopuszczenia zawodowców do rywalizacji wielkoszlemowej w 1968, występował już wówczas jedynie sporadycznie. W swoich ostatnim występie turniejowym dotarł do finału debla w turnieju w Południowej Afryce w 1973, partnerując Robertowi Maudowi; w finale lepsi okazali się Amerykanin Arthur Ashe i Holender Tom Okker. Po zakończeniu kariery Hoad osiadł w Hiszpanii, w Fuengiroli koło Malagi. Prowadził tam wspólnie z żoną Jenny Staley (finalistką gry pojedynczej mistrzostw Australii w 1954) ośrodek tenisowy. Był zaprzyjaźniony z kilkoma gwiazdorami kina, m.in. Seanem Connerym, Charltonem Hestonem, Kirkiem Douglasem. W ostatnich latach życia walczył z białaczką, zmarł w wieku 59 lat na atak serca; w chwili jego śmierci toczyła się kolejna edycja Wimbledonu – Pete Sampras wyrównał wówczas jego osiągnięcie, wygrywając ten turniej po raz drugi (później dołożył jeszcze pięć tytułów).
Lew Hoad był atletycznym zawodnikiem, szukającym na korcie szybkich rozwiązań za pomocą potężnych uderzeń. Jego rywal Ricardo Gonázlez, uważany przez niektórych ekspertów za najlepszego gracza w historii, określił Hoada jako swojego najgroźniejszego rywala; Hoad miał być jedynym graczem zdolnym do pokonania Gonzáleza, gdy ten był w pełni formy. González chwalił szczególnie grę wolejową Australijczyka, smecz, a także odporność psychiczną. Mimo pewnej niecierpliwości na korcie Hoad był w stanie także zwyciężać na wolniejszych nawierzchniach, co udowodnił w mistrzostwach Francji w 1956.
Jeden z najbardziej pamiętnych pojedynków Hoad rozegrał w finale Pucharu Davisa w 1953. W Melbourne zmierzył się z amerykańskim zawodnikiem Tonym Trabertem. Mimo stresującej sytuacji – Amerykanie prowadzili w tym momencie 2:1 i zwycięstwo Traberta oznaczało zdobycie przez nich trofeum – 19-letni wówczas Hoad zdołał pokonać faworyta w pięciu setach (chociaż Trabert doprowadził do piątego seta ze stanu 0:2), a decydujący o końcowym sukcesie ekipy Australii punkt dołożył następnie Rosewall. W 1958 Hoad wydał wspólnie z dziennikarzem Jackiem Pollardem książkę "The Lew Hoad Story"; w 2003 Pollard napisał wspólnie z wdową Jenny "My Life With Lew".
W 1980 Lew Hoad został wpisany do Międzynarodowej Tenisowej Galerii Sławy (jednocześnie m.in. z Kenem Rosewallem). Australijczyk jest uważany za jednego z najlepszych graczy w historii – obok Szweda Borga – którym nie udało się triumfować w mistrzostwach USA. Podobne niepowodzenie towarzyszyło Rosewallowi, ale ten ostatni nie zdołał nigdy wygrać singla na Wimbledonie.

</doc>
<doc id="456429" url="https://pl.wikipedia.org/wiki?curid=456429" title="Inny świat">
Inny świat



</doc>
<doc id="456431" url="https://pl.wikipedia.org/wiki?curid=456431" title="Maria Józefa Wettyn (1731–1767)">
Maria Józefa Wettyn (1731–1767)

Maria Józefa Karolina Saska fr. Marie-Josèphe de Saxe zdrobniale Pépa (ur. 4 listopada 1731 w Dreźnie, zm. 13 marca 1767 w Paryżu) – królewna polska, księżniczka saska, delfina Francji, była córką Augusta III, elektora Saksonii i króla Polski i Marii Józefy Habsburżanki (córki cesarza Józefa I).
9 lutego 1747 w Wersalu została delfiną Francji jako druga żona syna króla Francji – Ludwika XV – delfina Ludwika Ferdynanda (jego pierwszą żoną była Maria Teresa Hiszpańska). Propozycja małżeństwa Marii Józefy i Ludwika Ferdynanda wyszła od wuja panny młodej – Maurycego Saskiego. Projekt poparła metresa króla Francji – Madame de Pompadour. Maria Józefa urodziła mężowi ośmioro dzieci – aż trzech ich synów zostało później królami Francji. Na dworze swojego teścia była osobą wpływową i snuła liczne intrygi razem z Mesdames Tantes (córkami króla: Madame Adelajdą, Madame Wiktorią i Madame Zofią). Była świetną klawesynistką podziwianą przez współczesnych kompozytorów.
Maria Józefa pochowała swojego męża i bardzo przeżyła jego śmierć 20 grudnia 1765. Aby oszczędzić jej smutnych wspomnień, jej teść pozwolił jej zmienić apartamenty. Z pokoi, które zamieszkiwała wspólnie z mężem, przeniosła się do komnat należących do zmarłej w 1764 madame de Pompadour. Tam król odwiedzał synową częściej niż przed śmiercią Ludwika Ferdynanda i dyskutował z nią o planowanym małżeństwie jej najstarszego żyjącego syna – Ludwika Augusta z arcyksiężniczką austriacką – Marią Antoniną Habsburg. Wkrótce Maria Józefa podupadła na zdrowiu, zachorowała na gruźlicę – tę samą chorobę, na którą zmarł jej mąż. Zmarła półtora roku po Ludwiku Ferdynandzie i została pochowana w królewskiej krypcie w bazylice Saint-Denis.
Jej teściową była Maria Leszczyńska, córka króla Stanisława Leszczyńskiego, który walczył z ojcem i dziadem Marii Józefy Saskiej o polską koronę.

</doc>
<doc id="456435" url="https://pl.wikipedia.org/wiki?curid=456435" title="Magneto">
Magneto

Magneto – rodzaj prądnicy używającej magnesów trwałych do wytwarzania okresowych impulsów prądu przemiennego. 
W języku polskim do ogólnego określenia niewielkich prądnic z magnesami trwałymi (stosowanych przede wszystkim w rowerach) utarło się określenie dynamo, które w języku angielskim zastrzeżone jest dla prądnic z komutatorem, tj. wytwarzających prąd stały (podczas gdy magneto w j. angielskim oznacza wyłącznie prądnicę wytwarzającą prąd zmienny).
Zastosowanie.
Magneto można uznać za element iskrownika. Zastosowanie:

</doc>
<doc id="456439" url="https://pl.wikipedia.org/wiki?curid=456439" title="Bakura">
Bakura



</doc>
<doc id="456444" url="https://pl.wikipedia.org/wiki?curid=456444" title="Lofiks">
Lofiks



</doc>
<doc id="456446" url="https://pl.wikipedia.org/wiki?curid=456446" title="Radża">
Radża

Radża, radźa (hindi "rājā," sanskryt राज "rājan" – „król”, ang. "raja" lub "rajah") – historyczny tytuł władcy państwa na subkontynencie indyjskim i w Azji Południowo-Wschodniej, odpowiednik księcia lub króla. Miał władzę sądowniczą i był zwierzchnikiem wojsk; żonie radży przysługiwał tytuł "rani". Ponadto posługiwano się tym tytułem w Imperium Brytyjskim zwracając się do niższych rangą dygniarzy i możnowładców, stawiając go przed nazwiskiem. Niższy rangą od maharadży.

</doc>
<doc id="456447" url="https://pl.wikipedia.org/wiki?curid=456447" title="Tajfuny">
Tajfuny

Tajfuny – polski zespół instrumentalny i wokalno-instrumentalny, powstały w październiku 1963 roku w warszawskim Klubie „Stodoła” na bazie Big Beat Sextetu. Wzorował się na zagranicznych grupach gitarowych, takich jak: The Shadows, The Ventures, Outlaws i The Spotnicks. W swoim repertuarze oprócz kompozycji własnych i współpracujących z zespołem kompozytorów (Sadowski, Korzyński, Loranc) miał również opracowania najróżniejszych tematów muzycznych, m.in. polskie wersje piosenek Cliffa Richarda ("It’ll Be Me" – "Kiedy będziesz moją", "When The Girl In Your Arms" – "Gdybyś ją tylko znał", "Lucky Lips" – "Takie nic") w wykonaniu Janusza Godlewskiego.
Historia.
Po powrocie z letniego obozu studenckiego w Mielnie (były to ostatnie występy Big Beat Sextetu, które miały miejsce we wrześniu 1963 roku) muzycy zmienili nazwę i odtąd występowali, jako "Tajfuny". Pierwszy skład grupy tworzyli: Bohdan Kendelewicz (gitara prowadząca, lider), Krzysztof Bańkowski (gitara rytmiczna), Zbigniew Antoszewski (gitara basowa) i Mirosław Bednarski (perkusja), którego jesienią 1964 roku wymienił Jerzy Tumidajski.
Początkowo Tajfuny nie miały stałego wokalisty. Pierwszym wokalistą z którym zespół współpracował, był Janusz Godlewski (ex Luxemburg Combo i Czerwono-Czarni; koniec 1963–1965), pod koniec 1963 roku w składzie pojawili się na krótko Piotr Miks oraz instrumentalista Wiesław Czerwiński (saksofon barytonowy, organy; wcześniej współpracownik Big Beat Sextetu), którzy wkrótce przeszli do Chochołów.
Mimo iż grupa wykonywała głównie utwory instrumentalne, szybko zdobyła popularność w całym kraju za sprawą której umożliwiono jej rejestrację pierwszych nagrań radiowych i płytowych (także tych, które trzeba było nagrać ze względu na potrzeby komercyjnego rynku), co miało miejsce wiosną 1964 roku. Po radiowym sukcesie nagrań "Białe wzgórza" i "Zwrotnik Raka" nawiązujących brzmieniem do zachodnich zespołów gitarowych Tajfuny wraz z J. Godlewskim wystąpiły na II KFPP w Opolu.
Sukces odniesiony u boku największych gwiazd piosenki oraz entuzjastyczne przyjęcie serii lipcowych i sierpniowych koncertów w sopockim „Non Stopie” i w Halii Gwardii zaowocowały wieloma propozycjami ze strony piosenkarzy, którzy szukali zespołu akompaniującego. Zespół objechał Polskę z programem "Zgaduj Zgaduli" i towarzyszył Helen Shapiro w jej krajowym tournée. I miejsce w plebiscycie miesięcznika "Jazz" na najpopularniejszych wykonawców 1964 roku w którym grupa wyprzedziła Niebiesko-Czarnych stanowiło pomyślne podsumowanie roku.
W 1965 roku zespół zarejestrował kolejne utwory w Polskim Radio. Sesja nagraniowa zaowocowała przebojami: "Rozstanie z morzem" (inaczej "Zachodni wiatr"), "Stalowa woda", "Sezam otwarty". Od wiosny do jesieni 1965 r. muzycy zespołu często nagrywali i występowali pod nazwą Ricercar 64. Była to nazwa ansamblu Andrzeja Korzyńskiego.
W czerwcu 1965 r. Tajfuny używając tej nazwy akompaniowały Piotrowi Szczepanikowi podczas III KFPP w Opolu, zaś 9 grudnia 1965 roku zespół zaprezentował się na warszawskiej "Gitariadzie" (obok Czerwono-Czarnych, Niebiesko-Czarnych, Polan i Czerwonych Gitar), gdzie brawurowo wykonał "Taniec z szablami" A. Chaczaturiana.
W czerwcu w 1966 roku grupa wystąpiła na IV KFPP w Opolu ze swoim nowym wokalistą Janem Florczykiem. W tym samym roku Tajfuny (B. Kendelewicz – gitara, K. Bańkowski – gitara, Z. Antoszewski – gitara basowa, J. Tumidajski – perkusja) wystąpiły jako zespół „Żywioły” w komedii w reż. Jana Rutkiewicza, pt. "Kochajmy syrenki" (premiera: 25 kwietnia 1967).
Latem dłuższą współpracę z zespołem rozpoczyna Wojciech Gąssowski z którym muzycy nagrali jego ówczesne przeboje, na czele z piosenkami: "Żal" i "Zielone wzgórza nad Soliną".
Wkrótce jednak grupa rozpoczęła współpracę z radiowym „Studiem M-2” i stała się częścią zespołu studyjnego Młodzieżowego Studia „Rytm” pod kierunkiem A. Korzyńskiego (ex- Ricercar 64). Skład formacji był płynny. Czasami obok grającego na organach lidera tworzyli ją w całości muzycy Tajfunów, którzy nagrywali również z zespołami Piotra Figla i Krzysztofa Sadowskiego oraz orkiestrami Stefana Rachonia i Edwarda Czernego.
Zespół nagrywał podkłady muzyczne i towarzyszył na estradzie tak różnym wykonawcom, jak m.in.: Czesław Niemen, Piotr Szczepanik (ze Szczepanikiem Tajfuny nagrały jeden z jego największych przebojów – nastrojową piosenkę "Goniąc kormorany"), Marek Tarnowski, Anna German, Helena Majdaniec, Dana Lerska, Danuta Rinn, Juliusz Wystup, Bohdan Łazuka, Mieczysław Wojnicki, Alibabki, czy Siostry Panas. Była to cena jaką zapłacił za możliwość regularnego nagrywania i dostęp do anteny radiowej (zapłaciły ją także Chochoły).
Jesienią 1966 roku do składu grupy dokooptowani zostali dwaj byli muzycy zespołu Czerwono-Czarni: Maciej Kossowski (śpiew, trąbka) oraz Zbigniew Bizoń (saksofon tenorowy, fortepian, organy, śpiew), który pełnił również funkcję kierownika muzycznego. Ich zainteresowania muzyczne wkrótce poczęły zmieniać oblicze muzyczne Tajfunów. W kwietniu 1967 roku grupa występowała w nocnym lokalu "Kongresowa" w Warszawie, następnie latem razem z Czerwono-Czarnymi w „Non Stopach” w Międzyzdrojach i Świnoujściu.
Wiosną zespół opuścił Antoszewski, a funkcję basisty przejął Bańkowski. We wrześniu po zarejestrowaniu swych ostatnich nagrań radiowych dla Młodzieżowego Studio „Rytm” Tajfuny wyjechały do Soczi na koncerty z okazji "Tygodnia Kultury Polskiej". Nakładem Melodii ukazał się longplay, pt. "Польская Эстрада" (1968) na którym zaśpiewali: M. Kossowski, Hanna Konieczna i Nina Urbano (na czwórce już tylko Kossowski i Konieczna). Po powrocie z ZSRR zespół odbył jeszcze dwie trasy po kraju, akompaniując H. Majdaniec i D. Lerskiej. Były to ostatnie występy pod tą nazwą.
W styczniu 1968 roku Tajfuny po raz kolejny zmieniły skład i przekształciły się w Bizony. Kossowski wybrał karierę solową. 24 maja 1996 roku reaktywowane Tajfuny wystąpiły w klubie Stodoła podczas koncertu, zatytułowanego "Warszawski rock and roll lat 60. Z brzytwą na poziomki" (został udokumentowany na płycie, pt. "Warszawski Rock &amp; Roll. Live in Concert"), a następnie w Centrum Łowicka (1997) i w Sali Kongresowej (1999).
W 2008 roku, nakładem Polskiego Radia ukazała pierwsza w historii grupy płyta kompaktowa z serii "Z Archiwum Polskiego Radia, Vol. 7". Znajduje się tutaj komplet instrumentalnych nagrań radiowych zarejestrowanych w latach 1964–1966 (cztery z nich z udziałem Grupy Wokalnej „Meteory” i jedno z udziałem klarnecisty Józefa Mazurkiewicza) oraz nagrania koncertowe z opolskich festiwali z udziałem J. Godlewskiego, J. Florczyka i ze stołecznej "Gitariady", która odbyła się w Sali Kongresowej w grudniu 1965 roku z gościnnym udziałem W. Czerwińskiego (organy).
W 2012 roku Polskie Nagrania wydały kolejny kompakt Tajfunów z serii "Gwiazdy Polskiego Big Beatu", gdzie tym razem przeważały piosenki w wykonaniu: J. Godlewskiego, Meteorów (wokalizy), W. Gąssowskiego, Alibabek, M. Kossowskiego, Krystyny Konarskiej, J. Wystupa i J. Florczyka ("Zielone wzgórza nad Soliną" z gościnnym udziałem Cezarego Szlązaka – fortepian).

</doc>
<doc id="456448" url="https://pl.wikipedia.org/wiki?curid=456448" title="Rekinkowate">
Rekinkowate

Rekinkowate, rekinowate (Scyliorhinidae) – rodzina drapieżnych, choć niewielkich i mało ruchliwych ryb chrzęstnoszkieletowych, najstarsza rodzina żarłaczokształtnych (Carcharhiniformes) i najliczniejsza rodzina rekinów – obejmuje ponad 100 gatunków, w większości głębokowodnych.
Zasięg występowania.
Wody oceaniczne i morskie o wysokim zasoleniu, w strefie umiarkowanej i tropikalnej, rzadko na szelfach strefy tropikalnej.
Cechy charakterystyczne.
Ciało wydłużone, smukłe, o ubarwieniu kontrastowym i bogatym w desenie, zwykle nie przekracza 80 cm długości. Oczy wysoko położone, z prymitywnie zbudowaną przesłoną migawkową. Występują tryskawki. Piąta szczelina skrzelowa znajduje się u nasady płetwy piersiowej. Dwie małe płetwy grzbietowe bez kolców. Większość gatunków jest jajorodna, składają jaja w półprzezroczystych, podłużnych kapsułach przyczepianych do roślin, kilka gatunków jajożyworodnych. Żywią się głównie bezkręgowcami i małymi rybami. Zajmują niewielkie areały osobnicze, niektóre gatunki są endemitami.
Klasyfikacja.
Rodzaje zaliczane do tej rodziny:
Tradycyjnie zaliczano tu również rodzaje, dla których proponowane jest wydzielenie rodziny
Pentanchidae:

</doc>
<doc id="456452" url="https://pl.wikipedia.org/wiki?curid=456452" title="Colbert (1956)">
Colbert (1956)

Colbert (C611) – francuski krążownik przeciwlotniczy z okresu powojennego, następnie krążownik rakietowy, szósty okręt o tej nazwie. Służył w Marine nationale od 1951 do 1991 roku, od 1973 roku jako krążownik rakietowy. Stanowił pojedynczy okręt swojego typu. Po wycofaniu ze służby, w latach 1993–2006 pełnił rolę okrętu-muzeum w Bordeaux, ostatecznie złomowany.
Historia.
„Colbert” był drugim i ostatnim klasycznym krążownikiem zbudowanym we Francji po wojnie, po krążowniku „De Grasse”, którego budowę rozpoczęto jeszcze przed wojną. Po wojnie, z której Francja wyszła ze zniszczoną ponad połową floty, zdecydowano ukończyć „De Grasse” jako krążownik przeciwlotniczy, z silnym uniwersalnym uzbrojeniem artyleryjskim. Jeszcze przed jego wejściem do służby (w 1956 roku), w 1953 roku marynarka francuska Marine nationale zamówiła drugi krążownik przeciwlotniczy, tym razem zbudowany od nowa. Jego projekt oparty był na zmodyfikowanym i unowocześnionym projekcie „De Grasse”, takie samo było też uzbrojenie okrętów (16 dział uniwersalnych 127 mm w 8 wieżach i 20 dział przeciwlotniczych 57 mm w 10 wieżach). Projekt początkowo oznaczony był jako C53.
Stępkę pod budowę okrętu położono w arsenale (stoczni marynarki) w Breście 9 czerwca 1954, wodowanie okrętu nastąpiło 24 marca 1956 roku. W grudniu 1957 rozpoczęto próby morskie. Okręt otrzymał nazwę „Colbert” na cześć Jean-Baptiste Colberta, jako szósty w marynarce francuskiej, oraz znak taktyczny C611.
Oba francuskie krążowniki przeciwlotnicze miały dość nietypową architekturę i rozmieszczenie artylerii, na skutek czego wyglądały początkowo jak „naszpikowane” lufami: jedna wieża dwudziałowa 127 mm na pokładzie dziobowym, za nią druga na niewielkiej podstawie, po czym dwie wieże 127 mm rozmieszczone po obu burtach na nadbudówce dziobowej, a za nimi na kolejnym poziomie nadbudówki trzy wieże dział 57 mm w linii poprzecznej kadłuba (centralna wysunięta nieco do przodu). Za nimi była bryła nadbudówki dziobowej z mostkiem, umieszczona prawie centralnie na śródokręciu, tworząca zwartą grupę ze znajdującymi się za nią dwoma masztami i kominem. Po jej bokach, na burtach znajdowały się po trzy wieże dział 57 mm. Za kominem i platformą z dalmierzami znajdowała się wieża dział 57 mm, a za nią niżej, dwie wieże dział 127 mm po obu burtach i dalej dwie w linii podłużnej okrętu, w symetrycznym układzie, jak na dziobie. Na śródokręciu burty były podniesione i gładkie i stanowiły boczne ściany dolnego i środkowego piętra nadbudówek.
Służba i modernizacje.
„Colbert” wszedł do służby 5 maja 1959 roku i bazował w Tulonie. Był okrętem flagowym Eskadry, przemianowanej 15 września 1965 na Eskadrę Śródziemnomorską. W 1964 na pokładzie „Colberta” Charles de Gaulle udał się w podróż do Chile, a w lipcu 1967 do Kanady (podczas tej wizyty poparł aspiracje niepodległościowe prowincji Quebec). 
Na skutek dużego postępu w technice wojskowej, spowodowanej udoskonaleniem pocisków rakietowych oraz wzrostem osiągów samolotów, wkrótce po zbudowaniu „Colbert” zestarzał się moralnie. Dlatego między kwietniem 1970 a październikiem 1972 roku okręt przeszedł daleko idącą modernizację i przebudowę w Breście, po której stał się krążownikiem rakietowym (fr. "croiseur lance-missiles"). Zdemontowano większość uzbrojenia artyleryjskiego, zastępując je dwoma nowymi wieżami z pojedynczymi działami automatycznymi kalibru 100 mm w superpozycji na dziobie. Zamierzano także umieścić po dwie takie armaty na burtach po bokach nadbudówki, lecz dla oszczędności pozostawiono tam po trzydwudziałowe wieże dział 57 mm. Miejsce zajmowane przez działa i dalmierze na rufie zajęła podwójna wyrzutnia pocisków przeciwlotniczych średniego zasięgu Masurca z zapasem 48 pocisków oraz jej urządzenia do kierowania ogniem i nowy maszt rufowy z radarem. Przebudowano również pomost bojowy i zmodernizowano wyposażenie elektroniczne. Zwiększono moc elektrowni okrętowej do 5000 kW i wyposażono pomieszczenia w klimatyzację. Okręt przystosowano do pełnienia funkcji okrętu flagowego, montując system informacji bojowej SENIT-1.
Po przebudowie i ponownym wejściu do służby w lipcu 1973, „Colbert” najpierw stacjonował w Breście jako okręt flagowy eskadry atlantyckiej, a następnie od 1976 do końca służby ponownie pełnił rolę okrętu flagowego eskadry śródziemnomorskiej, stacjonując w Tulonie. W 1980 roku uzbrojenie wzmocniono dodatkowo przez cztery wyrzutnie pocisków woda-woda MM 38 Exocet. Między sierpniem 1981 a listopadem 1982 roku przeszedł kolejną modernizację, w toku której zmodernizowano system przeciwlotniczy Masurca i zamontowano system łączności satelitarnej. Okręt uczestniczył w rejsach zagranicznych, m.in. do USA w 1976 (na obchody 200-lecia niepodległości), w 1988 do Australii, w maju 1990, po zakończeniu zimnej wojny, do Sewastopolu w ZSRR. Jedynym udziałem okrętu w działaniach bojowych był jego udział w I wojnie w Zatoce Perskiej od sierpnia 1990, w osłonie lotniskowca „Clemenceau” (operacja "Salamandre"). Planowano, że okręt pozostanie w służbie do 1997 roku, lecz po powrocie z Zatoki Perskiej, 24 maja 1991 roku okręt został wycofany ze służby. 
Od 12 czerwca 1993 roku „Colbert” przekształcony został w okręt-muzeum w Bordeaux. Muzeum zamknięto jednak z powodów finansowych pod koniec 2006 roku, po czym krążownik oczekiwał w Landévennec na złomowanie. Okręt został ostatecznie zezłomowany w 2017 roku.
Dane techniczne.
Uzbrojenie.
1959-1970
1972-1991
Wyposażenie elektroniczne.
1959-1970
1972-1991

</doc>
<doc id="456453" url="https://pl.wikipedia.org/wiki?curid=456453" title="Art Larsen">
Art Larsen



</doc>
<doc id="456457" url="https://pl.wikipedia.org/wiki?curid=456457" title="Gig">
Gig



</doc>
<doc id="456458" url="https://pl.wikipedia.org/wiki?curid=456458" title="Ogończowate">
Ogończowate

Ogończowate, ogończe (Dasyatidae) – rodzina ryb chrzęstnoszkieletowych zaliczana do płaszczek orleniokształtnych (Myliobatiformes), obejmująca ponad 70 gatunków, w tym jadowite. Niektóre są niebezpieczne dla człowieka. Mają niewielkie znaczenie gospodarcze.
Zasięg występowania.
Występują w gorących i umiarkowanie ciepłych wodach niemal całego świata. Większość gatunków morskich, niektóre spotykane w wodach słonawych lub słodkich.
Cechy charakterystyczne.
Ciało płaskie, w kształcie zbliżonym do rombu lub tarczy o średnicy od 10 cm u "Dasyatis acutirostra" do 3 m u "Dasyatis brevicaudata". Szerokie płetwy piersiowe podobne do skrzydeł, brak płetwy grzbietowej i ogonowej. Przynajmniej jeden ostry, ząbkowany, jadowity kolec na długim ogonie, kolce po wypadnięciu odrastają.
Tryb życia.
Ogończowate przebywają najczęściej w wodach przybrzeżnych zamaskowane w piasku podłoża. Żerują przeważnie w nocy. Dobrze pływają. Zaatakowane bronią się uderzając napastnika ogonem. Są żyworodne, samica rodzi od kilku do kilkunastu młodych.
Wypadki śmiertelne.
Jad ogończy może być śmiertelny dla człowieka jeśli dostanie się do krwiobiegu. 4 września 2006 w okolicach Port Douglas w stanie Queensland (Australia) od ukłucia kolcem jadowym ogończy "Dasyatis brevicaudata" w okolice serca zginął Steve Irwin. Istnieje tylko 17 udokumentowanych przypadków śmierci tego typu na świecie.
Klasyfikacja.
Rodzina ogończowatych dzieli się na 4 klady (podrodziny), do których zalicza się 19 rodzajów:

</doc>
<doc id="456461" url="https://pl.wikipedia.org/wiki?curid=456461" title="Alimowie">
Alimowie



</doc>
<doc id="456464" url="https://pl.wikipedia.org/wiki?curid=456464" title="Ulama">
Ulama



</doc>
<doc id="456465" url="https://pl.wikipedia.org/wiki?curid=456465" title="Zwolnica">
Zwolnica

Zwolnica – przekładnia zębata montowana przy kołach napędowych ciągnika rolniczego lub w niektórych pojazdach użytkowych i terenowych. 
Zwolnice stosuje się głównie w celu zwiększenia momentu obrotowego, a tym samym zmniejszenia obrotów dopiero na kołach, dzięki czemu wszystkie inne elementy układu przeniesienia napędu pracują na większych obrotach, a przy mniejszych momentach obrotowych mogą być mniejsze i lżejsze.
Dzięki zastosowaniu zwolnic można również zwiększyć lub zmniejszyć (na przykład w autobusach niskopodłogowych) prześwit pod pojazdem.

</doc>
<doc id="456467" url="https://pl.wikipedia.org/wiki?curid=456467" title="Skalenie potasowe">
Skalenie potasowe

Skalenie potasowe – minerały z gromady krzemianów zaliczane do grupy skaleni alkalicznych. Te zaś z plagioklazami tworzą grupę skaleni.
Właściwości.
Kryształy wrosłe są grubotabliczkowe, czasami słupkowe.
Kryształy narosłe w druzach są bogate w ściany.
Dwa osobniki bliźniacze przerastają się wzajemnie w zbliźniaczeniu karlsbardzkim.
Dwa osobniki zrastają się według zorientowanej płaszczyzny (bliźniak baweński, bliźniak manebachski).
Zbliźniaczone skalenie występują też w zbitych, ziarnistych, kostkowych i blaszkowych agregatach.
Od łupliwości wywodzi się nazwa ortoklazu (gr. "orthos" = prostokątny; "klaein" = szczelina).
Sanidyn – jeśli skaleń potasowy krystalizuje w temperaturach wysokich (&gt;500 stopni C) glin i krzem zajmują pozycje w sieci krystalicznej w sposób nieuporządkowany. Powstaje wtedy skaleń potasowy o symetrii jednoskośnej.
Mikroklin – w niższych temperaturach, krzem i glin zajmują ściśle określone pozycje w strukturze skalenia. Powstaje wtedy skaleń o uporządkowanej strukturze i symetrii trójskośnej.
Ortoklaz – stoi między tymi dwoma skaleniami. Jego struktura pokazuje zaczątki uporządkowania.
Skaleń wykrystalizowany w wysokiej temperaturze, przy bardzo wolnym ochładzaniu, może zmienić stan uporządkowania swojej struktury, ale nie zmienia swojej zewnętrznej postaci.
Niewielkie ilości miedzi zabarwiają skaleń na kolor zielony: amazonit. Iryzujący niebieskawo skaleń, zwany kamieniem księżycowym jest odmianą ortoklazu.
Potas w strukturze skalenia może być podstawiany sodem.
Skaleniem potasowym krystalizującym w warunkach hydrotermalnych jest adular.
Powstawanie i występowanie.
Skalenie są najczęściej występującą grupą minerałów w skałach magmowych, pegmatytach (w postaci nawet ogromnych kryształów), w skałach osadowych i skałach metamorficznych.
Miejsca występowania:
Ze skaleni potasowych w procesie wietrzenia powstaje kaolin.
Zastosowanie.
Złoża eksploatowane dla przemysłu ceramicznego. Przezroczyste i pięknie zabarwione używane są jako kamienie ozdobne.

</doc>
<doc id="456468" url="https://pl.wikipedia.org/wiki?curid=456468" title="Kalendarium powstania warszawskiego – 4 września">
Kalendarium powstania warszawskiego – 4 września

4 września, poniedziałek.
Niezwykle ciężkie bombardowanie Powiśla i Śródmieścia Północnego powoduje wielkie zniszczenia materialne oraz liczne ofiary wśród ludności cywilnej i oddziałów powstańczych. Ciężko uszkodzona elektrownia zaprzestaje pracy, co powoduje szczególne utrudnienia dla warsztatów produkcji broni i drukarń. Zniszczona zostaje ponadto jedna z najważniejszych powstańczych drukarń, mieszcząca się przy ulicy Szpitalnej 12, jak również hotel „Victoria” przy ul. Jasnej 26, w którym znajdował się sztab pułkownika „Montera”. W wyniku zburzenia budynku sztab przeniósł się do kina „Palladium”. Panika wśród ludności cywilnej, która wybuchła na skutek nalotu, zmusza kapitana „Krybara” do częściowej ewakuacji ludności Powiśla do Śródmieścia.
Grupa bojowa „Reinefarth” rozpoczyna generalny szturm na Powiśle, uderzając wzdłuż Wybrzeża Kościuszkowskiego oraz ulic Dobrej i Browarnej. Niemcy zajmują zabudowania Zarządu Wodociągów przy ul. Lipowej, lecz dalsze natarcie w kierunku Tamki zostaje zatrzymane przez powstańców.
W Śródmieściu nieprzyjaciel naciera na powstańcze placówki w kościele Św. Krzyża, Pałacu Staszica i Banku Handlowym na rogu ulic Traugutta i Czackiego. Atak zostaje odparty, lecz Niemcy zdołali wysadzić jedną z bocznych ścian kościoła Św. Krzyża. Oddział majora Bartkiewicza zatrzymuje niemieckie natarcie idące z Ogrodu Saskiego w kierunku ulic Mazowieckiej i Kredytowej. Powstańcy uszkadzają niemieckie działo szturmowe i niszczą dwa „Goliaty”.
Kilka godzin po północy oddział kawalerii z Grupy „Kampinos” dowodzony przez rtm. „Nieczaja” i ppor. „Dąbrowę” rozgromił dwie kompanie kolaboracyjnej Brygady Szturmowej SS RONA kwaterujące we wsi Marianów nieopodal Leszna. Zabito od 60 do 100 ronowców oraz wzięto od 22 do 24 jeńców. Straty własne ograniczyły się do jednego zabitego i pięciu rannych.

</doc>
<doc id="456470" url="https://pl.wikipedia.org/wiki?curid=456470" title="Patrol wojskowy na Zimowych Igrzyskach Olimpijskich 1924">
Patrol wojskowy na Zimowych Igrzyskach Olimpijskich 1924

Patrol wojskowy na Zimowych Igrzyskach Olimpijskich 1924 w Chamonix został rozegrany 29 stycznia. Udział wzięło 6 drużyn męskich. 
Złote medale wywalczyli Szwajcarzy, drugie miejsce zajęli reprezentanci Finlandii, a na najniższym stopniu podium stanęli Francuzi. Polacy i Włosi wycofali się z powodu złych warunków pogodowych.

</doc>
<doc id="456475" url="https://pl.wikipedia.org/wiki?curid=456475" title="Lalita Tripurasundari">
Lalita Tripurasundari

Lalita Tripurasundari ("Piękna Bogini Trzech Miast") – główna bogini tantrycznej tradycji hinduistycznej śriwidja, tantryczna forma bogini Lakszmi (Śri).
Lalita.
Lalitadewi znana jest jako pogromczyni demona Bhandasury. Zamieszkuje niebiański region Śripura zbudowany przez anielskiego architekta Wiśwakarmana, jako najwyższa siedziba Śiwy Kameśwary.
Ikonografia.
Kolorystyka ikonograficzna tej bogini preferuje delikatną, piękną czerwień oraz róż. Jako atrybuty trzyma łuk trzcinowy i pięć strzał oraz pętlę i kuidło (małą spicę). Bogini siedzi na diamentowym tronie, a jej znak w postaci Śrićakry odnosi się do lotosu korony ponad głową i tam jest wizualizowany w kontemplacjach joginów.
Kult.
Ezoteryczna tradycja bogini Lality Tripurasundari zwana jest śriwidja i opiera się na wtajemniczeniu w pańćadaśakszarimantrę – piętnastosylabową mantrę oraz na wielbieniu bogini z użyciem jej tysiąca imion, których zbiór to "Lalitasahasranama". Skrócony zbiór imion chwały bogini zawiera trzysta imion i zwany jest "Triśati".
Lalitopakhjana w świętych pismach Brahmandapurana dokładnie opisuje sposoby praktyki i idealizacji bogini oraz rozwija aspekty doktrynalne tradycji Śri Tripurasundari.

</doc>
<doc id="456482" url="https://pl.wikipedia.org/wiki?curid=456482" title="Los Llanos">
Los Llanos



</doc>
<doc id="456483" url="https://pl.wikipedia.org/wiki?curid=456483" title="Marguerite Yourcenar">
Marguerite Yourcenar

Marguerite Yourcenar, właśc. Marguerite de Crayencour (ur. 8 czerwca 1903, zm. 17 grudnia 1987) – francuska pisarka.
Życiorys.
Urodziła się w Brukseli w Belgii. Jej ojciec był Francuzem a matka Belgijką. Matka zmarła w wyniku komplikacji poporodowych dziesięć dni po połogu. Wychowywała i uczyła się w posiadłości swego ojca w północnej Francji. Ojciec nauczył ją łaciny, gdy miała dziesięć lat, a greki w wieku lat dwunastu.
Jej pierwsza powieść "Alexis" została opublikowana w 1929. Była lesbijką. Jej bliska przyjaciółka, a także wielka miłość, tłumaczka Grace Frick zaprosiła ją w 1948 roku do Ameryki, gdzie Yourcenar wykładała literaturę porównawczą w Nowym Jorku. W 1951 opublikowała po francusku powieść "Pamiętniki Hadriana", którą pisała z przerwami od dekady. Powieść ta odniosła natychmiastowy sukces i spotkała się z uznaniem krytyków. Yourcenar odtworzyła w niej życie i śmierć jednego z największych władców starożytnego świata, rzymskiego cesarza Hadriana, który pisze długi list skierowany do wnuka, młodego Marka Aureliusza. Cesarz wspomina swoją przeszłość, opisuje triumfy i swą filozofię.
Yourcenar jako pierwsza kobieta w historii została wybrana 6 marca 1980 roku do Akademii Francuskiej. Należała do grona najbardziej poważanych twórców piszących w języku francuskim, opublikowała wiele powieści oraz trzy tomy wspomnień. W 1983 została wyróżniona prestiżową Nagrodą Erazma z Rotterdamu (wspólnie z Raymondem Aronem, Isaiahem Berlinem i Leszkiem Kołakowskim).
Tłumaczyła poezję grecką i wydała w swoim przekładzie antologię "Negro spirituals" (1964).
Większość swojego życia (pierwszy pobyt w 1939) spędziła w Petite Plaisance w Northeast Harbor na wyspie Mount Desert w stanie Maine, gdzie mieszkała ze swoją partnerką Grace Frick, która była też tłumaczką jej książek. Znajduje się tam dziś muzeum poświęcone jej pamięci.

</doc>
<doc id="456485" url="https://pl.wikipedia.org/wiki?curid=456485" title="Bobby Robson">
Bobby Robson

Bobby Robson, właśc. sir Robert William Robson (ur. 18 lutego 1933 w Sacriston, zm. 31 lipca 2009 w hrabstwie Durham) – angielski piłkarz grający na pozycji pomocnika lub środkowego napastnika, reprezentant kraju, trener.
Przez prawie 20 lat reprezentował barwy: dwukrotnie Fulhamu Londyn, West Bromwich Albion oraz Vancouver Royals. Z reprezentacją Anglii dwukrotnie uczestniczył w mistrzostwach świata (1958, 1962).
Jako trener był jednym z najbardziej utytułowanych trenerów na świecie. Prowadził Oxford University, Fulham Londyn, Ipswich Town (zdobywca Pucharu Anglii, Pucharu UEFA, National Fives Tournament, Texaco Cup), reprezentację Anglii B, reprezentację Anglii (4. miejsce na mistrzostwach świata 1990), dwukrotnie PSV Eindhoven (dwukrotny mistrz Holandii, zdobywca Superpucharu Holandii), Sporting Lizbona, FC Porto (dwukrotny mistrz Portugalii, zdobywca Pucharu Portugalii), FC Barcelonę (zdobywca Pucharu Króla Hiszpanii, Superpucharu Hiszpanii, Pucharu Zdobywców Pucharów) oraz Newcastle United. Był także dyrektorem sportowym w Hearts of Midlothian oraz konsultantem reprezentacji Irlandii. Nagrodzony wieloma nagrodami, wyróżnieniami i odznaczeniami, w tym m.in.: Orderem Imperium Brytyjskiego (1991), Odznaką Rycerza Kawalera (2002).
Wczesne życie.
Bobby Robson urodził się w Sacriston w hrabstwie Durham jako czwarty z pięciu synów Philipa i Lilian (z d. Watt). Kilka miesięcy po narodzinach, rodzina przeniosła się do pobliskiej wioski Langley Park, gdzie ojciec pracował jako górnik. Dom rodzinny stanowił dwa pokoje, bez wanny i zewnętrznej toalety. Jako chłopiec często jeździł z ojcem na mecze Newcastle United (podróż w dwie strony wynosiła 54 km). Jego idolami z dzieciństwa byli napastnicy "Srok" – Jackie Milburn i Len Shackleton.
Kariera piłkarska.
Bobby Robson po ukończeniu szkoły podstawowej w Langley Park uczęszczał do szkoły średniej w Waterhouses. Ponieważ dyrektor szkoły nie wyraził zgody na grę szkolnej drużyny w rozgrywkach ligowych, Robson zaczął grać w 1944 roku w Langley Park Juniors w sobotnie poranki, a w 1948 roku zaczął grać w drużynie U-18. Wkrótce rzucił szkołę i rozpoczął pracę jako praktykant-elektryk w National Coal Board w kopalni w Langley Park.
W 1950 roku został zauważony przez kierownika Fulhamu Londyn – Billa Dodgina, który zaoferował 17-letniemu wówczas Robsonowi profesjonalny kontrakt. Pomimo oferty od pobliskiego FC Middlesbrough, zdecydował się na podpisanie kontraktu z "Wieśniakami" i tym samym został ich zawodnikiem. Robson zainteresował się również swoim ulubionym klubem – Newcastle United, jednak zdecydował się na dołączenie do "Wieśniaków" argumentując: "„Newcastle nie poczynił żadnego znaczącego wysiłku, aby zabezpieczyć [mój] podpis”". Uważał również, że ma większe szanse na wejście do pierwszego zespołu "Wieśniaków". Robson cierpiał na częściową głuchotę na jedno ucho, co uniemożliwiało mu powołanie do służby wojskowej.
Bobby Robson w 1950 roku podpisał zawodowy kontrakt z Fulhamem Londyn mimo nalegań ojca, by nadal pracował jako elektryk. Dzień spędzał pracując przy narodowej wystawie Festival of Britain oraz trzy noce w tygdoniu trenował w klubie. Taki tryb życia odbił się na nim i ostatecznie zrezygnował z handlu na rzecz pełnoetatową karierę piłkarską. Debiut w drużynie "Wieśniaków" zaliczył w tym samym roku w meczu z Sheffield Wednesday. Uważał swój klub za „fajny klub, klub towarzyski…”, ale „nigdy… poważny, walczący o mistrzostwo klub”. W sezonie 1951/1952 zajmując ostatnie – 22. miejsce w tabeli ligowej, "Wieśniacy" spadli do Second Division, w której Robson grał do końca swojego pobytu w klubie, w 1956 roku.
Robson w 1956 roku za 25 000 funtów brytyjskich został zawodnikiem występującej w rozgrywkach First Division West Bromwich Albion (ówczesny rekord transferowy klubu). W drużynie "WBA" zadebiutował 10 marca 1956 roku w przegranym 4:0 meczu u siebie z Manchesterem City. W sezonie 1957/1958 był najlepszym strzelcem drużyny "WBA" w rozgrywkach ligowych, w których zdobył 24 gole, w tym 4 gole w wygranym 5:1 meczu z FC Burnley. W dwóch swoich ostatnich sezonach w klubie: 1960/1961 i 1961/1962 był kapitanem klubu. Łącznie w klubie, w którym grał na pozycji pomocnika, rozegrał 257 meczów, w których zdobył 61 goli. Po sezonie 1961/1962 po sporze z wiceprezesem klubu – Jimem Gauntem o jego pensję, odszedł z klubu. Spór ten został wszczęty przez klubowego kolegę – Jimmy’ego Hilla oraz PFA, w połączeniu z narodzinami drugiego syna Robsona, co go skłoniło do żądania wyższej pensji, a odmowie przez Jima Gaunta negocjacji w tej sprawie, Robson złożył wniosek o transfer i tym samym za 20 000 funtów brytyjskich w ramach transakcji, która podwoiła jego wynagrodzenie.
Robson wrócił do Fulhamu Londyn, po czym działacze klubu sprzedali Rodneya Marsha i Alana Mullery’ego, co oznaczało zmniejszenie szans Robsona na osiągnięcie znaczących sukcesów w barwach "Wieśniaków". Sam Robson później stwierdził: "„Przez cały mój czas jako piłkarz niczego nie wygrałem”". Pomimo doniesień prasowych o zainteresowaniu Robsonem ze strony Arsenalu Londyn oraz propozycji klubu Southend United dotycząca przejęcia funkcji grającego trenera, Robson po sezonie 1966/1967 opuścił "Wieśniaków" i wyjechał do Kanady w celu podpisania trzyletniego kontraktu z klubem nowo powstałej ligi USA – Vancouver Royals. W inauguracyjnym sezonie ligi NASL – 1968 miał być grającym trenerem klubu, wierząc, że „to szansa zbyt dobra, by ją przegapić”. Jeszcze jesienią 1967 roku organizował obozy próbne dla drużyny "Royals". Wkrótce z San Francisco Golden Gate Gales do Vancouver Royals przybył słynny węgierski piłkarz – Ferenc Puskás w celu przejęcia funkcji trenera drużyny "Royals", co nie spodobało się Robsonowi i wkrótce po otrzymaniu w styczniu 1968 roku propozycji kontraktu ze strony Fulhamu Londyn, przyjął ją, tym samym wracając do klubu.
Łącznie w rozgrywkach ligowych rozegrał 583 mecze, w których zdobył 133 gole.
Kariera reprezentacyjna.
Bobby Robson jeszcze grając w Fulhamie Londyn, wziął udział w dwóch ambasadorskich trasach The Football Association: w Indiach Zachodnich (1955) i w Południowej Afryce (1956). Pierwsze powołanie do reprezentacji Anglii otrzymał w 1956 roku jako zawodnik West Bromwich Albion, głównie dzięki taktyce tzw. "futbolu totalnego" ("„pchaj i uciekaj”"), której prekursorem był jego ówczesny klubowy trener – Vic Buckingham.
Jednak debiut w drużynie "Synów Albionu" zaliczył 27 listopada 1957 roku na Stadionie Wembley w Londynie w wygranym 4:0 meczu towarzyskim z reprezentacją Francji, w którym Robson zdobył 2 gole (24' i 84'). Mimo udanego debiutu nie wystąpił w wygranym 4:0 meczu z reprezentacją Szkocji w ramach British Home Championship 1958 na rzecz innego debiutanta – Bobby’ego Charltona. Robson znalazł się w składzie na mistrzostwa świata 1958 w Szwecji na rzecz słynnych zawodników: Nata Lofthouse’a i Stanleya Matthewsa, na których drużyna "Synów Albionu" rozczarowała na tym turnieju, kończąc w nim udział już po trzech meczach fazy grupowej: z reprezentacją ZSRR (2:2), z reprezentacją Brazylii (0:0), z reprezentacją Austrii (2:2) oraz decydującym meczu z reprezentacją ZSRR (2:2), w którym Robson nie grał. Po tym turnieju Robson stał się etatowym zawodnikiem drużyny "Synów Albionu", która w okresie od 8 października 1960 roku do 21 maja 1961 roku wygrała 6 meczów z rzędu, w tym 15 kwietnia 1961 roku na Stadionie Wembley w Londynie w wygranym 9:3 meczu z reprezentacją Szkocji w ramach British Home Championship 1961, w którym Robson w 9. minucie zdobył gola, otwierając wynik meczu.
Znalazł się w składzie na mistrzostwa świata 1962 w Chile, jednak z powodu kontuzji kostki doznanej w meczu sparingowym z jednym z chilijskich klubów nie wystąpił w żadnym meczu turnieju, na którym drużyna "Synów Albionu" zakończyła swój udział w ćwierćfinale, po przegranej 3:1 z reprezentacją Brazylii, 10 czerwca 1962 roku na Estadio Sausalito w Viña del Mar. Ostatni mecz Robson w drużynie "Synów Albionu" rozegrał 9 maja 1962 roku na Stadionie Wembley w Londynie w wygranym 3:1 meczu towarzyskim z reprezentacją Szwajcarii.
Jak później wspominał Robson, który łącznie w latach 1957–1962 w reprezentacji Anglii rozegrał 20 meczów, w których zdobył 4 gole: „Nigdy więcej nie grałem dla Anglii… moja kariera międzynarodowa nie została spełniona”. Jego miejsce w drużynie "Synów Albionu" zajął Bobby Moore.
Kariera szkoleniowa.
Wczesna kariera.
Bobby Robson w 1959 roku za namową ówczesnego selekcjonera reprezentacji Anglii i dyrektora trenerskiego w FA – Waltera Winterbottoma rozpoczął kurs trenerski w Lilleshall. Po uzyskaniu kwalifikacje podczas drugiego pobytu w Fulhamie Londyn, po czym trenował uniwersytecką drużynę Oxford University. Karierę trenerską rozpoczął w Fulhamie Londyn, w którym w przeszłości był zawodnikiem. Debiut zaliczył w 27 stycznia 1968 roku w wygranym 4:0 meczu z występującym w rozgrywkach Cheshire County League Macclesfield Town w ramach trzeciej rundy Pucharu Anglii 1967/1968. Natomiast klub w tabeli ligowej po 24 meczach miał zaledwie 16 punktów, pomimo pozyskania młodego zawodnika – Malcolma Macdonalda, Robson nie był stanie uratować klubu przed spadkiem z First Division w sezonie 1967/1968 i tym samym zakończył rozgrywki ligowe na ostatnim – 22. miejscu. Z klubu odszedł w listopadzie 1968 roku (zajmował wówczas 8. miejsce w Second Division). Wkrótce odkrył, że został zwolniony za pomocą artykułu tabloidu pt. "London Evening Standard" pt. „Zwolniono Robsona” przed stacją kolejową Putney.
Ipswich Town.
Następnie w latach 1969–1982 był trenerem Ipswich Town, a prezesami klubu byli wówczas wnuki 9. księcia Devonshire oraz 11. gubernatora generalnego Kanady – Victora Cavendisha: John (1957–1976) oraz Patrick Cobbold (1976–1991). Został zatrudniony po przypadkowym spotkaniu na Portman Road z dyrektorem miasta – Murrayem Sangsterem, który wówczas chciał zatrudnić w klubie trenera Chelsea Londyn – Dave’a Sextona. Drużyna "Blues" pod wodzą Robsona z przeciętnej angielskiej drużyny została jedną z renomowanych drużyn w Europie. W sezonie 1972/1973 klub zakończył rozgrywki ligowe w First Division na 4. miejscu oraz zdobył Puchar Texaco. W następnych dziewięciu sezonach klub dwukrotnie zdobył wicemistrzostwo Anglii (1981, 1982), trzykrotnie zajął 3. miejsce w First Division (1975, 1977, 1980), National Fives Tournament w 1977 roku, Puchar Anglii 1977/1978 po wygranej 6 maja 1978 roku w finale z Arsenalem Londyn 1:0 na Stadionie Wembley w Londynie (6 maja 2008 roku z okazji 30-lecia zdobycia trofeum otrzymał order "Wolności Miasta Ipswich"), a także Puchar UEFA 1980/1981 po wygranej rywalizacji w finale z holenderskim AZ Alkmaar (3:0, 2:4). O tej drużynie Robson powiedział: „Graliśmy z dwoma napastnikami, bez skrzydłowych, Eric Gates z przodu, dwaj średnioszerocy pomocnicy: Arnold Mühren oraz Frans Thijssen i Johnny Wark w roli trzymającego”. Podczas swojego pobytu w klubie sprowadził z innych klubów zaledwie 14 zawodników, w tym m.in.: Bryana Hamiltona, Allana Huntera, Paula Marinera, Arnolda Mührena, Fransa Thijssena. Pozostali zawodnicy pochodzą ze szkółki młodzieżowej klubu, którą rozbudował Robson. Zawodnicy ci wkrótce stanowili o sile klubu oraz reprezentacji Anglii, wśród nich m.in.: Kevin Beattie, Alan Brazil, George Burley, Terry Butcher, Eric Gates, Mick Mills, Brian Talbot, Colin Viljoen, John Wark, Trevor Whymark. Robson nie był geniuszem taktyki, jednak wykazywał talent do rozwijania nowych zawodników, a jego dobre umiejętności interpersonalne, opiekuńcze podejście, ciężka praca i entuzjazm pomagały im osiągać najlepsze wyniki.
W 2002 roku za osiągnięcia w klubie, odsłonięto naturalnej wielkości pomnik Robsona naprzeciwko Cobbold Stand na Portman Road. 7 lipca 2006 roku został honorowym prezesem klubu, pierwszy od śmierci Lady Blanche Cobbold (1898–1987).
Reprezentacja Anglii.
W latach 1978–1980 prowadził reprezentację Anglii B w 7 meczach (6 zwycięstw, 1 remis). Osiągnięcia z Ipswich Town spowodowały, że zaoferowano mu posadę selekcjonera reprezentacji Anglii, którą Robson przyjął, oficjalnie zastępując 7 lipca 1982 roku (dwa dni po zakończeniu udziału drużyny "Synów Albionu" na mistrzostwach świata 1982 w Hiszpanii) Rona Greenwooda, a także odrzucając ofertę przedłużenia z Ipswich Town kontraktu o 10 lat oraz podwyższenia pensji. Asystentem Robsona został były kolega z West Bromwich Albion – Don Howe.
Już przed swoim debiutem w selekcjonera drużyny "Synów Albionu" wywołał kontrowersję, omijając przy powołaniach jednego z najlepszych angielskich zawodników – Kevina Keegana, niespodziewanie kończąc jego karierę reprezentacyjną. Debiut zaliczył 22 września 1982 roku na Idrætsparken w Kopenhadze w zremisowanym 2:2 meczu eliminacyjnym mistrzostw Europy 1984 z reprezentacją Danii. 21 września 1983 roku na Stadionie Wembley w Londynie drużyna "Synów Albionu" przegrała 0:1 w meczu eliminacyjnym mistrzostw Europy 1984 z reprezentacją Danii (jedyna przegrana Robsona w meczach eliminacyjnych), w efekcie czego nie zakwalifikowała się na turniej finałowy we Francji, a Robson chciał zrezygnować z posady na rzecz Briana Clougha. Jednak rezygnacja została odrzucona przez prezesa FA – Berta Millichipa (głównie ze względu na pogardę jego i związku ze strony Briana Clougha), a Robson z drużyną "Synów Albionu" zakwalifikował się na mistrzostwa świata 1986 w Meksyku. Reprezentacja Anglii słabo rozpoczęła turniej: od przegranej 0:1 z reprezentacją Portugalii 3 czerwca 1986 roku na Estadio Tecnológico w Monterrey (w 80. minucie kapitan Bryan Robson doznał kontuzji z powodu nawrotu zwichnięcia barku i tym samym został zastąpiony przez Steve’a Hodge’a) oraz bezbramkowego remisu z reprezentacją Maroka 6 czerwca 1986 roku na tym samym stadionie. Robson przed ostatnim meczem Grupy F z reprezentacją Polski, który miał zostać rozegrany 11 czerwca 1986 roku na Estadio Universitario w San Nicolás de los Garza, zmienił taktykę na ten mecz, zmieniając Marka Hateleya na Petera Beardsleya jako partnera w ataku dla Gary’ego Linekera, który w tym meczu zdobył hat tricka, a drużyna "Synów Albionu" wygrała ten mecz 3:0, awansując tym samym z 2. miejsca do 1/8 finału (wygrana 3:0 z reprezentacją Paragwaju 18 czerwca 1986 roku na Estadio Azteca w mieście Meksyk), potem ćwierćfinału turnieju, w którym 22 czerwca 1986 roku na tym samym stadionie drużyna "Synów Albionu" przegrała w kontrowersyjnych okolicznościach z późniejszym mistrzem świata – reprezentacją Argentyny 2:1 po dwóch golach Diego Maradony (tzw. "Ręka Boga" w 51. minucie oraz "Gol Stulecia" w 55. minucie).
Robson nie krył oburzenia po tym meczu i skomentował kontrowersyjnego gola Diego Maradony następująco:
Następnie drużyna "Synów Albionu" bezapelacyjnie awansowała na mistrzostwa Europy 1988 w RFN, tracąc w eliminacjach tylko 1 punkt (bezbramkowy remis z reprezentacją Turcji 29 kwietnia 1987 roku na Alsancak Stadium w Izmirze). Jednak na samym turnieju "Synowie Albionu" mający w składzie takich zawodników, jak m.in.: John Barnes, Peter Beardsley, Gary Lineker, Chris Waddle, przegrali wszystkie mecze Grupy 2 (z reprezentacją Irlandii (0:1), z późniejszym mistrzem Europy – reprezentacją Holandii (1:3), z późniejszym wicemistrzem Europy – reprezentacją ZSRR (1:3)), w związku z czym zakończyli udział w fazie grupowej, w wyniku czego Robson został oczerniony przez brytyjską prasę, a po remisie 1:1 w meczu towarzyskim z reprezentacją Arabii Saudyjskiej 16 listopada 1988 roku na Stadionie Króla Fahda w Rijadzie, tytuł artykułu jednej z gazet brzmiał: "„W imię Allaha, odejdź”". Wkrótce Robson ponownie złożył rezygnację, która ponownie została odrzucona prezesa FA – Berta Millichipa (ponownie wśród kandydatów na następcę Robsona był Brian Clough).
Reprezentacja Anglii z 2. miejsca z 9 punktami (3 zwycięstwa, 3 remisy) oraz z bilansem bramkowym 10:0, zakwalifikowała się na mistrzostwa świata 1990 we Włoszech, gdzie jej rywalami w Grupie F były: reprezentacja Irlandii (0:0), reprezentacja Holandii (0:0) oraz reprezentacja Egiptu (1:0). Podobnie jak na mistrzostwach świata 1986 w Meksyku, kapitan Bryan Robson doznał kontuzji, tym razem ścięgna Achillesa, która wykluczyła go z dalszego udziału w turnieju. "Synowie Albionu" z 4 punktami wygrali Grupę F, jednak ich występ nie obył się bez kontrowersji, gdyż Robson zmienił formację z tradycyjną 4-4-2 na 5-3-2 z libero, a niektóre źródła sugerowały, że zmiana była spowodowana buntem zawodników po remisie 1:1 z reprezentacją Irlandii 11 czerwca 1990 roku na Stadio Sant’Elia w Cagliari, jednak Robson temu zaprzeczył:
"Synowie Albionu" w drodze do półfinału wygrali 26 czerwca 1990 roku na Stadio Renato Dall'Ara w Bolonii w 1/8 finału z reprezentacją Belgii (1:0 p.d.) oraz 1 lipca 1990 roku na Stadio San Paolo w Neapolu z reprezentacją Kamerunu (3:2 p.d.). Robson został tym samym drugim po Alfie Ramseyu, który doprowadził "Synów Albionu" do tej fazy turnieju, a zarazem pierwszym, który dokonał tego poza granicami Anglii (na mistrzostwach świata 2018 ich osiągnięcie wyrównał Gareth Southgate). 4 lipca 1990 roku na Stadio delle Alpi w Turynie "Synowie Albionu" przegrali po serii rzutów karnych 4:3 (1:1 p.d.) z późniejszym mistrzem świata – reprezentacją RFN, Robson powiedział później: "„Nie ma dnia, żeby nie myślał o półfinale i innych wyborach, których mógł dokonać”". Natomiast 7 lipca 1990 roku na Stadio San Nicola w Bari przegrali w meczu o 3. miejsce z reprezentacją Włoch, tym samym kończąc turniej na 4. miejscu. Po tym turnieju Robson zgodnie z wcześniejszymi deklaracjami, odszedł ze stanowiska. Łącznie Robson prowadził reprezentację Anglii w 95 meczach (47 zwycięstw, 30 remisów, 18 porażek).
PSV Eindhoven.
Robson po mistrzostwach świata 1990 we Włoszech zastąpił Guusa Hiddinka na stanowisku trenera holenderskiego PSV Eindhoven. Klub poszukiwał trenera, który by zaszczepił dyscyplinę w kruchym, tak jak wcześniej robił to Guus Hiddink. Robson opisał ten ruch jako „szok kulturowy”, jednak poczuł „poczucie przygody”. Wiadomość o nowej pracy Robsona pojawiła się jeszcze przed mistrzostwami świata 1990 we Włoszech, co wywołało dyskusje dotyczącą patriotyzmu Robsona wśród tabloidów, a jeden z nich – Today nazwał Robsona zdrajcą, za co ten pozwał ich do sądu.
Holenderska skłonność do taktycznej debaty zaskoczyła Robsona. W wywiadzie dla "Voetbal International" wyznał:
Jednym z wielkich Robsona w klubie było zdyscyplinowanie gwiazdy reprezentacji Brazylii – Romário, gdyż był sfrustrowany jego etyką pracy oraz stylem życia, choć przyznawał mu błyskotliwość w niektórych meczach. Robson zaaranżował rozmowy z zawodnikiem oraz ze swoim asystentem – Frankiem Arnesenem, których w tych rozmowach pełnił rolę tłumacza, jednak rozmowy kończyły się niepowodzeniem, gdyż zawodnik nie miał zamiaru zmienić swojego stylu życia. Mimo tego klub dwukrotnie z rzędu dominował w Eredivisie (1991, 1992), jednak nie uczynił wymaganych przez zarząd żadnych postępów w europejskich pucharach, w wyniku czego po sezonie 1991/1992 Robson pożegnał się z klubem.
Praca w Portugalii.
W lipcu 1992 roku został trenerem portugalskiego Sportingu Lizbona, w którym jego tłumaczem był przyszły utytułowany portugalski trener – José Mourinho, z którym w sezonie 1992/1993 zakończył rozgrywki Primeira Liga na 3. miejscu. Opisał prezydenta klubu – Sousę Cintrę jako „luźnego działa”, który często podpisywał kontrakty z zawodnikami bez jego zgody. Robson został zwolniony w grudniu 1993 roku po niespodziewanej przegranej rywalizacji w trzeciej rundzie Pucharu UEFA z austriackim Casino Salzburg (2:0, 0:3), mimo prowadzenia w tabeli ligowej w Primeira Liga w sezonie 1993/1994.
W styczniu 1994 roku został trenerem FC Porto, gdzie jego asystentem również był José Mourinho. W klubie poznał innego przyszłego znanego portugalskiego trener – 16-letniego wówczas André Villasa-Boasa, którego wkrótce zatrudnił w klubie w dziale obserwacji, a także pomógł mu w zdobyciu licencji trenera UEFA „C” w Szkocji, mimo niespełnionych wymagań technicznych z powodu wieku (17 lat). Klub był wówczas w kiepskiej sytuacji sportowej (średnia frekwencja na Estádio do Dragão w Porto wynosiła zaledwie 10 000 widzów), jednak Robson szybko postawił klub na nogi: dotarł z klubem do półfinału Ligi Mistrzów, w którym 27 kwietnia 1994 roku na Camp Nou w Barcelonie przegrał z FC Barceloną 3:0, zdobył z klubem Puchar Portugalii po wygranej 10 czerwca 1994 roku na Estádio Nacional w Oeiras w finale 2:1 po dogrywce były klub Robsona – Sporting Lizbona, a także dwukrotnie mistrzostwo Portugalii (1995, 1996) oraz Supertaça Cândido de Oliveira (1993, 1994 – mecze decydujące były powtórzone rok po każdym turnieju).
W 1995 roku klub wygrał 5 meczów z rzędu, dzięki czemu Robson zyskał pseudonim "Bobby Five-O" oraz przedłużył kontrakt z klubem. Z powodu choroby (czerniak złośliwy) opuścił pierwszą część sezonu 1995/1996, mimo tego udało mu się obronić mistrzostwo Portugalii.
FC Barcelona i PSV Eindhoven.
W lipcu 1996 roku po telefonie wiceprezydenta hiszpańskiej FC Barcelony – Joana Gasparta, został trenerem "Dumy Katalonii", gdzie jego asystentem również był José Mourinho. Jedną z kluczowych decyzji Robsona w roli trenera "Dumy Katalonii" było pozyskanie Ronaldo za 19 500 000 dolarów amerykańskich, który w sezonie 1996/1997 stanowił o sile "Dumy Katalonii", z którą Robson zdobył Superpuchar Hiszpanii po wygranej rywalizacji z Atlético Madryt (5:2, 1:3), Puchar Zdobywców Pucharów po wygranej 14 maja 1997 roku na Stadionie Feijenoordu w Rotterdamie w finale 1:0 z francuskim Parisem Saint-Germain, wicemistrzostwo Hiszpanii oraz Puchar Króla Hiszpanii po wygranej 28 czerwca 1997 roku na Estadio Santiago Bernabéu w Madrycie 3:2 po dogrywce z Realem Betis Sewilla. Za te osiągnięcia Robson otrzymał nagrodę "Europejskiego Trenera Roku", gdyż sam Ronaldo stwiedził, że Robson jest jednym z najlepszych trenerów na świecie.
W sezonie 1997/1998 został dyrektorem generalnym "Dumy Katalonii", a jego następcą na stanowisku trenera został Louis van Gaal. Po sezonie 1997/1998 odszedł z "Dumy Katalonii" i tym samym powrócił do holenderskiego PSV Eindhoven, z którym podpisał roczny kontrakt. 16 sierpnia 1998 roku po wygranej 2:0 na Amsterdam Arenie w Amsterdamie z Ajaxem Amsterdam zdobył Superpuchar Holandii, natomiast w rozgrywkach Eredivisie 1998/1999 PSV Eindhoven zajął 3. miejsce, tuż za Feyenoordem Rotterdam oraz Willemem II Tilburg, po czym odszedł z klubu.
Newcastle United.
Wkrótce Robson został zatrudniony w dziale technicznym FA, jednak we wrześniu 1999 roku po rezygnacji Ruuda Gullita z funkcji trenera Newcastle United, został jego następcą. Początkowo był rozczarowany ofertą wynagrodzenia, twierdząc, że „był o wiele poniżej aktualnej stawki”, jednak ostatecznie wynegocjował roczną umowę o wartości 1 000 000 funtów brytyjskich. 
Robson w roli trenera drużyny "Srok" zadebiutował 11 września 1999 roku w przegranym 1:0 meczu wyjazdowym z Chelsea Londyn, natomiast 19 września 1999 roku drużyna wygrała z Sheffield Wednesday aż 8:0. W sezonie 1999/2000, w którym Robson prowadził w 32 meczach (14 wygranych), drużyna zakończyła rozgrywki ligowe na 11. miejscu. Po rezygnacji Kevina Keegana z funkcji selekcjonera reprezentacji Anglii pod koniec 2000 roku, prezes FA – Geoff Thompson zwrócił się z prośbą do prezesa klubu – Freddy’ego Shepherda o wyrażenie zgody na tymczasowe przejęcie funkcji selekcjonera drużyny "Synów Albionu", jednak ta prośba został odrzucona.
W sezonie 2001/2002 drużyna "Srok" zakończyła rozgrywki ligowe na 4. miejscu, dzięki czemu zakwalifikowała się do trzeciej rundy kwalifikacyjnej Ligi Mistrzów 2002/2003, w której wygrała rywalizację z bośniackim Željezničarem Sarajewo (0:1, 0:4), awansując tym samym do pierwszej fazy grupowej, w której z 9 punktami zakończyła rywalizację w Grupie E na 2. miejscu, ustępując jedynie późniejszemu finaliście tych rozgrywek – włoskiemu Juventusowi Turyn, jednakże wyprzedzając ukraińskiego Dynama Kijów oraz holenderski Feyenoord Rotterdam, awansując tym samym do drugiej fazy grupowej, głównie dzięki wspaniałej końcówce tej fazy rozgrywek: po trzech pierwszych przegranych meczach (2:0 z Dynamem Kijów, 1:0 z Feyenoordem Rotterdam, 2:0 z Juventusem Turyn) wygrała trzy ostatnie mecze (1:0 z Juventusem Turyn, 2:1 z Dynamem Kijów, 3:2 z Feyenoordem Rotterdam). Natomiast w drugiej fazie grupowej rywalizowała w Grupie A z hiszpańską FC Barceloną (1:3, 0:2), włoskim Interem Mediolan (1:4, 2:2) oraz z niemieckim Bayerem Leverkusen i z 7 punktami zakończyła w niej rywalizację na 3. miejscu, wyprzedzając jedynie Bayer Leverkusen oraz kończąc udział w tych rozgrywkach.
Natomiast w rozgrywkach ligowych sezon 2002/2003 drużyna "Srok" zakończyła swoje zmagania na 3. miejscu w tabeli ligowej, dzięki czemu ponownie zakwalifikowała się do trzeciej rundy kwalifikacyjnej Ligi Mistrzów 2003/2004, w której niespodziewanie przegrała rywalizację z jugosłowiańskim Partizanem Belgrad (1:0, 0:1, k. 3:4), tym samym odpadając z tych rozgrywek i zarazem przystępując do rozgrywek Pucharu UEFA, w którym dotarła do półfinału, w którym jej przeciwnikiem był późniejszy finalista tych rozgrywek – francuski Olympique Marsylia, z którym przegrała rywalizację (0:0, 0:2), kończąc tym samym udział w tych rozgrywkach. Natomiast w rozgrywkach ligowych sezon 2003/2004 drużyna "Srok" zakończyła swoje zmagania na 5. miejscu, kwalifikując się tym samym do pierwszej rundy kwalifikacyjnej Pucharu UEFA 2004/2005.
30 sierpnia 2004 roku został zwolniony z funkcji trenera klubu przez jego prezesa – Freddy’ego Shepherda, po słabym początku sezonu 2004/2005 (2 remisy, 2 porażki) oraz rzekomej złej atmosferze w szatni. Zwolnienie nastąpiło po opublikowaniu jego nieoficjalnej uwagi, w której nie krył rozczarowania, iż pod koniec sezonu 2003/2004 tradycyjne, honorowe okrążenie zawodników klubu na St James’ Park – stadionu Newcastle United obejrzało zaledwie 5000 kibiców.
Podczas pobytu w klubie zdobył wiele nagród indywidualnych oraz wyróżnień: 6-krotnie wybrany "Trenerem Miesiąca w Premier League" (luty 2000, sierpień 2000, grudzień 2001, luty 2002, styczeń 2003, październik 2003), Nagroda Pata Besforda (BSWA) w 2001 roku, Nagroda Prezydenta UEFA w 2002 roku oraz w 2003 roku dołączenie do Galerii Sław Angielskiej Piłki Nożnej oraz PFA Merit Award.
Jednak Robson nadal cieszy się największym szacunkiem wśród fanów. 2 marca 2005 roku otrzymał Order "Wolności Miasta Newcastle upon Tyne" oraz "Honorowego Członka Newcastle United" (w swojej autobiografii nazwał to „najdumniejszym momentem w smoim życiu”), skomentował wówczas:
Reprezentacja Irlandii.
7 czerwca 2005 roku odrzucił propozycję przejęcia funkcji dyrektora sportowego szkockiego klubu – Heart of Midlothian, gdyż chciał pozostać w Newcastle upon Tyne. 13 stycznia 2006 roku, po mianowaniu Steve’a Stauntona selekcjonerem reprezentacji Irlandii, Robson został mianowany w niej „międzynarodowym konsultantem ds. piłki nożnej”. 15 listopada 2007 roku z powodu problemów zdrowotnych ogłosił rezygnację z pełnionej funkcji, po ostatnim meczu "The Boys in Green" w eliminacjach do mistrzostw Europy 2008 w Grupie D, w którym 17 listopada 2007 roku na Millennium Stadium w Cardiff zremisowali 2:2 z reprezentacji Walii, jednak już wcześniej stracili awans na turniej finałowy w Austrii i w Szwajcarii.
Następnie był wiceprezesem League Managers Association (Związek Menedżerów Ligi), jednakże była to funkcja wiewykonawcza.
Sukcesy.
Trenerskie.
Ipswich Town
Reprezentacja Anglii
PSV Eindhoven
Sporting Lizbona
FC Porto
Barcelona
Newcastle United
Życie prywatne.
Bobby Robson miał żonę Elsie (z d. Gray), którą poznał podczas podróży powrotnej do domu swoich rodziców w Langley Park, była wówczas studentką pielęgniarstwa, potem nauczycielką. Ślub wzięli 25 czerwca 1955 roku, a drużbą Robsona był jego kolega z Fulhamu Londyn – Tom Wilson. Para miała trzech synów: Andrew, Paula i Marka. 8 grudnia 2008 roku otrzymał order "Wolności Miasta Durham".
Choroba i śmierć.
Bobby Robson od 1991 roku cierpiał na nawracające problemy zdrowotne związane z nowotworem, w wyniku czego przeszedł kilka operacji (w 1992 roku pokonał raka jelita w 2006 roku guza mózgu), co czasami miało wpływ na jego pracę (podczas pobytu w FC Porto cierpiał na czerniaka złośliwego, w wyniku czego nie był obecny przez pierwszą część sezonu 1995/1996). 17 października 2006 roku ujawniono o otrzymaniu przez Robsona pełnej jasności, zostając tym samym do rozpatrzenia swojego kontraktu z reprezentacją Irlandii, w której miał pracować w roli konsultanta. 7 maja 2007 roku Robson poinformował o piątym zdiagnozowanym u niego raku (zdiagnozowanego w lutym 2007 roku). Był gościem honorowym finału Pucharu Anglii 2007/2008, w którym 17 maja 2008 roku na Stadionie Wembley w Londynie FC Portsmouth wygrało z Cardiff City 1:0, a po meczu Robson wręczył trofeum kapitanowi triumfatora – Solowi Campbellowi. W sierpniu 2008 roku wyznał, że rak płuc jest nieuleczalny:
, tym samym w grudniu 2008 roku przerwał chemioterapię.
Bobby Robson zmarł 31 lipca 2009 roku w swoim domu w hrabstwie Durnham. Po jego śmierci, hołd oprócz wybitnych ludzi ze świata piłki nożnej, złożyli także ludzie z polityki. Trener Manchesteru United – Sir Alex Ferguson wspomniał go jako „wspaniałego przyjaciela, wspaniałego indywidualistę oraz wspaniałego człowieka futbolu”.
Natomiast prezydent UEFA – Michel Platini powiedział:
Jeden z zawodników Robsona – Gary Lineker wspomniał trenera następująco:
Były premier Wielkiej Brytanii – Tony Blair opisał Robsona jako „prawdziwego dżentelmena z Geordie.
Prezenter telewizyjny, prywatnie przyjaciel Robsona – Michael Parkinson, powiedział:
Pogrzeb, mający charakter prywatnej ceremonii rodzinnej, odbył się 5 sierpnia 2009 roku w Esh w hrabstwie Durnham, gdzie został pochowany (na prośbę rodziny, aż do zakończenia ceremonii pogrzebowych, jej miejsce nie ujawniono). 21 września 2009 roku w katedrze w Durnham, obyło się nabożeństwo dziękczynne dla Robsona, w którym udział wzięło ponad 1000 zaproszonych gości, a także transmitowane na żywo w ogólnokrajowej telewizji (w tym na St James’ Park – stadion Newcastle United, na Portman Road – stadion Ipswich Town oraz na Craven Cottage – stadion Fulhamu Londyn).
Sir Bobby Robson Foundation.
W wyniku doświadczeń związanych z chorobą, 25 marca 2008 roku założył fundację – Sir Bobby Robson Foundation, mającą na celu wsparcie w walce z chorobą. Fundacja zebrała ponad 1 000 000 funtów brytyjskich, które później sfinansowane na sprzęt dla Centrum Badawczego Badań nad Rakiem Bobby’ego Robsona w Szpitalu Freeman w Newcastle upon Tyne, a następnie sfinansowała inne projekty dotyczące raka w północno-wschodniej Anglii.
26 lipca 2009 roku na St James’ Park w Newcastle upon Tyne odbył się mecz "Sir Bobby Robson Trophy", w którym grały reprezentacje Anglii i Niemiec w składzie z półfinału mistrzostw świata 1990 we Włoszech (1:1 p.d., k. 3:4) oraz z udziałem innych gości specjalnych, a dochód z meczu został przeznaczony na rzecz fundacji. Mecz zakończył wygraną 3:2 dla drużyny "Synów Albionu". Robson podczas tego meczu otrzymał Order zasługi UEFA.
W chwili śmierci Robsona fundacja zebrała 1 600 000 funtów brytyjskich. W ciągu 18 dni po jego śmierci na konto fundacji wpłynęły darowizny w wysokości 156 000 funtów brytyjskich, a 15 października 2009 roku konto fundacji wynosiło 2 000 000 funtów brytyjskich. Na prośbę rodziny Robsona, patronat nad fundacją przejął były zawodnik Robsona w Newcastle United – Alan Shearer. We wrześniu 2010 roku konto fundacji wynosiło 2 500 000 funtów brytyjskich. We wrześniu 2010 roku patronami fundacji zostali: Steve Gibson, Mick Mills i Niall Quinn.

</doc>
<doc id="456487" url="https://pl.wikipedia.org/wiki?curid=456487" title="Gruźlica">
Gruźlica

Gruźlica ("łac. Tuberculosis") – bakteryjna choroba zakaźna zwierząt, ludzi (→ gruźlica człowieka), wywoływana przez prątki gruźlicy. Występuje na całym świecie.
Etiologia.
Chorobę powodują prątki gruźlicy – są to pałeczki cienkie, proste lub lekko zgięte. Są kwasooporne, zasadooporne, alkoholooporne. Nie posiadają rzęsek ani otoczek. Są to bakterie Gram-dodatnie, tlenowce, należą do rodzaju "Mycobacterium". W etiologii gruźlicy zwierząt domowych znaczenie mają trzy typy prątków: "Mycobacterium bovis", "Mycobacterium avium" i "Mycobacterium tuberculosis". Te trzy typy prątków wraz z "Mycobacterium microti" tworzą grupę gatunków bezwzględnie chorobotwórczych i nazywamy je prątkami typowymi. Oprócz nich występują tak zwane prątki atypowe. Niektóre z nich mogą być warunkowo chorobotwórcze.
Prątki są wrażliwe na światło słoneczne, na promienie UV. Wykazują za to dużą odporność na gnicie i wysychanie. W wydalinach zarówno ludzkich jak i zwierzęcych wykazują zdolności życiowe nawet przez kilka miesięcy. W wodzie przeżywają do 3 miesięcy. W kwaśnym mleku zachowują zdolności życiowe nawet do 2 tygodni, w maśle 1 miesiąc, w serach miękkich nawet pół roku. Prątków nie niszczą też takie procesy technologiczne jak wędzenie, peklowanie, solenie. Wykazują dość znaczną oporność na konwencjonalne środki dezynfekcyjne.
Źródła zakażenia i patogeneza.
Głównym źródłem zakażenia jest chory człowiek lub chore zwierzę rozsiewające prątki do środowiska. Do zarażenia może dojść prątkami obecnymi w paszy, wodzie, środowisku oraz drogą kontaktową. W dużych skupiskach zwierząt (chów alkierzowy) zakażenie następuje głównie przez drogi oddechowe jako zakażenie aerogenne, kropelkowe lub pyłowe. Innymi możliwymi drogami wniknięcia zarazków jest zakażenie alimentarne. Mamy do czynienia z tą formą zakażenia u cieląt, świń oraz zwierząt futerkowych. Inne możliwe sposoby zakażenia to: zakażenie laktogenne, zakażenie podczas aktu płciowego, wewnątrzmaciczne, przez pępowinę, poprzez otarcia naskórka, zranienia. Prątki po dostaniu się do organizmu rozwijają się w miejscu usadowienia, doprowadzając do powstania "focus primarus". W tym ognisku zapalnym tworzy się tkanka ziarninowa o tak charakterystycznej strukturze, że umożliwia wnioskowanie o rodzaju schorzenia bez potrzeby wykazania obecności prątków.
Objawy.
Okres inkubacji choroby jest na ogół długi i uzależniony od wielu czynników. Przede wszystkim ma znaczenie gatunek zwierzęcia, którego choroba dotyczy, zjadliwość zarazka oraz stan odporności zwierzęcia. W związku z wszystkimi powyższymi czynnikami rozwój choroby może trwać nawet lata. W zależności od zaawansowania procesu gruźliczego objawy są różne i wyraźne dopiero w przypadku gruźlicy zaawansowanej.
Bydło.
Gruźlica u bydła dotyczy najczęściej płuc, wymienia, narządu rodnego.
Gruźlica wymienia bydła.
Kliniczne stwierdzenie tego rodzaju gruźlicy jest bardzo trudne. Guzki prosówkowe występujące przy uogólnieniu wczesnym są z reguły nienamacalne przy badaniach metodą palpacyjną. Na występowanie gruźlicy mogą wskazywać powiększone i czasami guzłowate węzły chłonne nadwymieniowe. Mleko jest wodniste z kłaczkami, a nawet może być w kolorze żółto-zielonkawym.
Świnie.
Świnie z reguły zakażają się gruźlicą drogą pokarmową. W związku z drogą zakażenia najczęstszymi objawami są utrata apetytu, zgarbiona postawa, biegunka. Kał cuchnący.
Inne zwierzęta.
Inne zwierzęta gospodarskie nie wykazują charakterystycznych objawów, zaś gruźlica może dotyczyć różnych narządów.
Owce chorują stosunkowo rzadko, a choroba ma przebieg przewlekły. Okres inkubacji jest bardzo długi, zmiany chorobowe obserwowane klinicznie nie są swoiste.
Zmiany anatomopatologiczne.
Ogniska gruźlicze mogą występować we wszystkich narządach. Są łatwe do rozpoznania, jeżeli mają charakter serowaty lub są zwapniałe.
Rozpoznawanie.
Gruźlicę rozpoznajemy na podstawie następujących badań: klinicznych, alergicznych, serologicznych, sekcyjnych, mikrobiologicznych.
Rozpoznanie różnicowe.
Rozpoznanie gruźlicy tylko na podstawie badań klinicznych jest trudne. W rozpoznaniu różnicowym należy brać pod uwagę następujące jednostki chorobowe: pasterelozę, promienicę, białaczkę limfatyczną, robaczycę, bąblowicę płuc, paratuberkulozę (choroba Johnego), zapalenia wymienia krów na innym tle niż gruźlicze, niedokrwistość zakaźną u koni.
Zwalczanie.
Gruźlica bydła jest chorobą zwalczaną w Polsce z urzędu.
Historia.
Gruźlica zwierząt jako choroba jest znana od dawna, pierwsze opisy tej choroby pochodzą z początków naszej ery. Jednak aż do XIX wieku gruźlicy zwierząt nie łączono z gruźlicą ludzi. Dopiero pod koniec XIX wieku wykazano możliwość przenoszenia się gruźlicy z człowieka na zwierzę.

</doc>
<doc id="456494" url="https://pl.wikipedia.org/wiki?curid=456494" title="Loznica">
Loznica

Loznica (cyr. Лозница) – miasto w Serbii, w okręgu maczwańskim, siedziba miasta Loznica. Leży nad rzeką Driną, tuż przy granicy z Bośnią i Hercegowiną. W 2011 roku liczyło 19 212 mieszkańców.
W mieście swą siedzibę ma klub piłkarski FK Loznica.
W 2006 roku brytyjsko-australijskia firma wydobywcza Rio Tinto odkryła w regionie Loznicy znaczne złoża litu i z zamiarem jego wydobywania powołała duży projekt o nazwie Jadar. Lit jest kluczowym elementem akumulatorów samochodów elektrycznych i zapotrzebowanie na ten metal szybko rośnie.

</doc>
<doc id="456498" url="https://pl.wikipedia.org/wiki?curid=456498" title="Obraz pozorny">
Obraz pozorny

Obraz pozorny – obraz przedmiotu, który powstaje w wyniku przecięcia się przedłużeń promieni rzeczywistych po ich przejściu przez układ optyczny. Obraz pozorny nie jest widoczny na ekranie. Obraz ten jest widoczny jedynie dla obserwatora rejestrującego rozbieżną wiązkę promieni opuszczających układ optyczny. Nasze zmysły, przyzwyczajone do prostoliniowego rozchodzenia się światła, lokują obraz w miejscu, w którym w rzeczywistości nie biegną żadne promienie – stąd nazwa obrazu pozornego. Efekt ten bywa wykorzystywany w pokazach iluzjonistycznych.

</doc>
<doc id="456502" url="https://pl.wikipedia.org/wiki?curid=456502" title="Curling na Zimowych Igrzyskach Olimpijskich 1924">
Curling na Zimowych Igrzyskach Olimpijskich 1924

Turnieju curlingowy na Zimowych Igrzyskach Olimpijskich 1924 odbył się między 28 a 31 stycznia 1924. Rywalizowały ze sobą cztery zespoły reprezentujące trzy kraje, pomimo zgłoszenia nie uczestniczyła ekipa Szwajcarii.
Do lutego 2006 curling na Zimowych Igrzyskach Olimpijskich 1924 uważano jedynie za dyscyplinę pokazową. 8 lutego 2006 Międzynarodowy Komitet Olimpijski obradujący w Turynie przed ZIO 2006 uznał curling jako pełnoprawną dyscyplinę olimpijską w 1924. Tym samym uczestnikom pośmiertnie przyznano medale.
Turniej rozegrano systemem kołowym, najlepsza drużyna zdobyła automatycznie złote medale. Udział brały dwa szwedzkie zespoły, które grały niezależnie, jeden rozegrał mecz z Wielką Brytanią drugi z Francją. Druga reprezentacja Szwedów wygrała dodatkowo mecz z Francją o 2. miejsce. Srebrne medale przyznano jednak dwóm ekipom z tego kraju. Dodatkowo w tym meczu po stronie Szwecji grał także D. G. Astley, który wcześniej wywalczył złoto, otrzymał on dwa medale. Jest on jedyną osobą w historii igrzysk, która zdobyła jednocześnie dwa medale.
Wszystkie mecze składały się z 18 endów.

</doc>
<doc id="456503" url="https://pl.wikipedia.org/wiki?curid=456503" title="Rugi pruskie">
Rugi pruskie

Rugi pruskie – masowe wysiedlenia Polaków i Żydów z paszportem rosyjskim i austriackim z Prus w latach 1885–1890. Osoby wysiedlone zamieszkiwały tam jako emigranci ekonomiczni przybyli z terytoriów Imperium Rosyjskiego i Austrii (zaboru rosyjskiego i austriackiego Polski pod zaborami) i nie nabyły obywatelstwa niemieckiego w okresie, gdy Prusy utworzyły Cesarstwo Niemieckie w 1871 r. Te wysiedlenia były przeprowadzone w sposób niehumanitarny i na zasadzie dyskryminacji etnicznej. W polskiej tradycji stały się jednym z symboli antypolskiej polityki Cesarstwa Niemieckiego i jej kanclerza Ottona von Bismarcka.
Tło historyczne.
Rolnictwo we wschodnich prowincjach Prus było w dużym stopniu oparte na wielkoobszarowych latyfundiach posiadanych przez niemieckich obszarników – junkrów. Potrzebowali oni taniej siły roboczej i zatrudniali tysiące imigrantów – Polaków z zaboru rosyjskiego i austriackiego. Podobnie rosnący przemysł Górnego Śląska przyciągał imigrantów z tych zaborów. Nie odnotowano antyniemieckiej działalności ze strony tych imigrantów. Napływowi Polaków sprzyjał jednoczesny odpływ miejscowej ludności, tak niemieckiej jak polskiej, do zachodnich, bardziej rozwiniętych części Niemiec (Ostflucht). Jednakże ten napływ Polaków do wschodnich prowincji Prus wzbudził niepokój nacjonalistycznych kół niemieckich, w tym Ottona von Bismarcka, kanclerza Cesarstwa Niemieckiego.
Rozporządzenie o wysiedleniu z 1885 roku i jego wykonanie.
26 marca 1885 roku minister spraw wewnętrznych Prus nakazał władzom prowincjonalnym wysiedlić za granicę Niemiec wszystkich Polaków i Żydów mających obywatelstwo rosyjskie. W lipcu 1885 roku rozporządzenie o wysiedleniu zostało rozszerzone na obywateli austriackich. Ponadto władze prowincjonalne zostały zobowiązane do baczenia, aby w przyszłości na tych terenach nie osiedlali się „niepożądani cudzoziemcy”
Rozporządzenie wykonano z całą brutalnością. Wysiedlenie objęło osoby, które przywykły uważać Prusy za miejsce stałego zamieszkania, niejednokrotnie od wielu lat, które niejednokrotnie odbyły służbę wojskową w pruskiej armii, niezależnie od stanu zdrowia, łącznie ze starcami, dziećmi i kobietami. Pędzono ich masowo w stronę wschodniej granicy pod ciosami kolb karabinowych eskortujących żandarmów. Odnotowano wypadki śmiertelne, gdyż wysiedlenie prowadzono także w okresie zimy.
W początkowych miesiącach zostało wysiedlonych prawie 26 tysięcy osób, głównie robotników i rzemieślników zamieszkałych we wschodnich prowincjach Prus. Wysiedlenia kontynuowano w następnych latach i do 1890 roku liczba wysiedlonych przekroczyła 30 tys. osób. Do 1890 roku granica Prus była zamknięta dla imigrantów narodowości polskiej.
Wykonywanie rozporządzenia o wysiedleniu obywateli Imperium Rosyjskiego i Austro-Węgier z Górnego Śląska rozpoczęło się de facto w czerwcu roku 1885 i trwało około dwóch lat. Sprawozdania landratów górnośląskich raportują liczby wysiedlonych na podstawie rozporządzenia z 26 marca dopiero od III kwartału 1885 (922 osoby do Królestwa Polskiego i ani jednej do Galicji) do III kwartału 1887 (odpowiednio 31 i 13 osób). W szczytowym okresie rugów na Górnym Śląsku (do II kwartału 1886) wysiedlano z Górnego Śląska od tysiąca do ponad półtora tysiąca osób kwartalnie, jak w tabeli obok.
Znamienne jest, że wysiedlenia dokonane w wyniku tego rozporządzenia nie wpłynęły korzystnie na poziom płac pozostających na miejscu pracowników-obywateli Prus, choć jednym z oficjalnych argumentów przemawiających za przyjęciem tego rozwiązania była ochrona miejsc pracy zagrożonych przez napływowych pracowników zagranicznych. Według oficjalnych bowiem danych sporządzonych dla Górnego Śląska, w pierwszych dwóch latach po wprowadzeniu rugowania obcokrajowców średnie płace nominalne zamiast wzrosnąć – spadły w porównaniu z latami 1884 i 1885 (tab. poniżej).
Reakcja opinii publicznej.
Wysiedlenia wywarły duże wrażenie na opinii publicznej Polski, Niemiec i Europy. Nawet niektórzy zadeklarowani przeciwnicy Polski wyrazili swoje oburzenie. Np. Alfred von Waldersee zgodził się zasadniczo z koniecznością wysiedleń, ale stwierdził, że w poszczególnych wypadkach zastosowano „niewiarygodną srogość” (niem.: "unglaubliche Härte"). Schweinitz, ówczesny ambasador niemiecki w Imperium Rosyjskim, wyraził swoją refleksję: „Gdy wielki kanclerz pewnego dnia ustąpi, wielu ludzi będzie się wówczas wstydzić i wzajemnie zarzucać sobie nikczemność, z jaką płaszczyli się przed jego potężną wolą. Mnie dotyka najbardziej niemądre i niepotrzebnie okrutne rozporządzenie o wydaleniach”.
Sprawa została wniesiona pod obrady Reichstagu. Polscy posłowie złożyli interpelację, która została poparta przez partię Centrum, Socjaldemokratyczną Partię Niemiec i partię postępową. Przywódca Socjaldemokratycznej Partii Niemiec Wilhelm Liebknecht wezwał kanclerza do wycofania kroków, które mogą spowodować komplikacje międzynarodowe i ściągnąć środki odwetowe na Niemców zamieszkałych za granicą. Postępowiec Ansfeld przedłożył rezolucję stwierdzającą, że wysiedlenia nie są uzasadnione interesem narodowym, są sprzeczne z zasadami humanitarnymi i stwarzają zagrożenie dla dobra obywateli Rzeszy. Ludwig Windthorst z partii Centrum przedłożył uzupełniający wniosek w tym samym sensie. 16 stycznia 1886 roku parlament potępił wysiedlenia znaczną większością głosów. Jednakże uchwała parlamentu została zlekceważona przez rząd pruski.
Podobna interpelacja została zgłoszona w sejmie Prus przez posłów polskich i partię Centrum, lecz nie uzyskano tu większości dla przegłosowania potępienia wysiedleń, gdyż w sejmie pruskim siły polityczne o orientacji antypolskiej były reprezentowane znacznie mocniej niż w parlamencie Cesarstwa Niemieckiego.
Wpływ na stosunki niemiecko-rosyjskie.
Od 1815 roku panowały dobre stosunki pomiędzy Prusami i Imperium Rosyjskim. W latach osiemdziesiątych XIX wieku wystąpił reakcyjny i bardziej nacjonalistyczny trend w polityce rosyjskiej. Pogorszył się stosunek do mniejszości narodowych, lecz dała się zauważyć nowa tendencja – negatywny stosunek do Niemców bałtyckich (pochodzących z pozostających pod władzą rosyjską Łotwy i Estonii), którzy tradycyjnie wiernie służyli rządowi rosyjskiemu. Wystąpił także negatywny stosunek rządu i części opinii publicznej (panslawistów) do zarówno Niemców urodzonych i zamieszkałych w Rosji, jak i niemieckich kolonistów, którzy przybywali do Rosji i osiedlali się jako rolnicy na ziemiach polskich zaboru rosyjskiego.
Mając na uwadze te okoliczności, ambasador Schweinitz odradzał Bismarckowi wysiedlenia, przewidując że sprowokują one zwolenników panslawizmu i pociągną za sobą represje wobec niemieckich osadników w Rosji.
Zasadniczo, wysiedlenia spotkały się z dezaprobatą kręgów rządowych Rosji. Dmitrij Tołstoj, konserwatysta i minister spraw wewnętrznych, uznawał antypolską motywację Bismarcka i starał się o dobre przyjęcie dla tych wydarzeń w Rosji, lecz nieoficjalnie dał do zrozumienia ambasadorowi Schweinitzowi, że Bismarck popełnił ciężki błąd, gdyż takie kroki były niepotrzebne. Także Nikołaj de Giers, minister spraw zagranicznych Rosji, stwierdził, że Bismarck swoim postępowaniem rozjątrzył wrogie już uprzednio uczucia przeciw niemieckim kolonistom, dał przykład do naśladowania, rzucił zarodki nowych antagonizmów narodowych na przyszłość. Sam Bismarck wyraził ambasadorowi Schweinitzowi swoje rozczarowanie, stwierdzając że „Rosjanie wykazali z powodu naszych wydaleń mniej zadowolenia, niż oczekiwałem”.
Wkrótce potem, rząd rosyjski nałożył ograniczenia prawne na nabywanie i dzierżawę ziemi przez Niemców w Rosji, ograniczając w ten sposób niemiecki ruch kolonizacyjny w zaborze rosyjskim.
W ten sposób, wbrew pierwotnym intencjom Bismarcka, wysiedlenia przyczyniły się do pogorszenia stosunków niemiecko-rosyjskich, do erozji tradycyjnej współpracy pomiędzy tymi państwami i sprzyjały procesom zwrotu w polityce Rosji, który ostatecznie doprowadził do utworzenia sojuszu francusko-rosyjskiego, będącego zaczątkiem Ententy, która powaliła Cesarstwo Niemieckie podczas I wojny światowej w 1918 roku.
Złagodzenie polityki wysiedleń w 1890 roku.
Z upływem czasu przeważyło zapotrzebowanie niemieckich właścicieli ziemskich i przemysłu na tanią siłę roboczą, zatem polityka rządu pruskiego w tej sprawie musiała ulec złagodzeniu. W 1890 roku wydano nowe rozporządzenie, dozwalające na zatrudnianie obcokrajowców narodowości polskiej, z wyjątkiem okresów pomiędzy 20 grudnia a 1 stycznia każdych kolejnych lat, które to posunięcie miało na celu zmuszanie robotników do okresowego powracania za granicę i zachowania przez nich w ten sposób statusu robotników sezonowych oraz przerywania ciągłości zamieszkania w Prusach. Taki system corocznych wysiedleń zimowych był dopasowany do potrzeb właścicieli ziemskich, lecz był szkodliwy dla przemysłu Górnego Śląska, gdzie przemysłowcy zwykli nie przestrzegać rozporządzenia przy milczącym przyzwoleniu władz lub powodowali jego okresowe zawieszanie. Przyjmowano tylko osoby stanu wolnego i miały one być odseparowane od miejscowej ludności polskiej.
Inne wysiedlenia obcokrajowców z Królestwa Prus.
Rugi pruskie, które dotknęły pod koniec XIX wieku w najsilniejszym stopniu Polaków i Żydów – obywateli Królestwa Polskiego oraz Galicji nie ograniczyły się bynajmniej tylko do nich i do rejonów przez nich zamieszkanych, a także nie tylko do okresu bezpośrednio po roku 1885. Kilka lat później, w wyniku akcji pruskiego ministra spraw wewnętrznych i nadprezydenta prowincji Szlezwik-Holsztyn Ernsta Köllera z roku 1898 w listopadzie i grudniu wysiedlono z tej prowincji znaczną liczbę mieszkających tam Duńczyków; w tym samym czasie wznowiono wysiedlenia na Śląsku (oprócz Polaków wysiedlano także Czechów i Słowaków, przy czym tym razem akcja objęła tylko poddanych austriackich); wysiedlano także Francuzów i Holendrów. Skutkiem tych działań były reakcje rządu duńskiego oraz premiera Austro-Węgier Franza Antona Thuna i pewne zaostrzenie się stosunków międzynarodowych.
Dalsza polska imigracja do Prus do 1914 roku.
Od roku 1905 półurzędowa agencja o nazwie „Centrala Robotników Rolnych” wzięła w swoje ręce angażowanie robotników spoza granic Niemiec. Umowy o pracę dawały możliwość wielu nadużyć na szkodę robotników. Robotnik był marnie opłacany, wyzyskiwany i w praktyce zupełnie pozbawiony ochrony. Jednakże napływ kandydatów był zawsze ogromny i w przededniu I wojny światowej liczba robotników zagranicznych przekraczała 500 tysięcy osób, z czego 80% przybyłych z zaboru rosyjskiego. Około 200 tysięcy z nich pracowało we wschodnich prowincjach Prus. Przy niskim standardzie życiowym i intensywnej pracy, robotnik mężczyzna mógł zaoszczędzić ok. 100-150 marek rocznie, a kobieta ok. 50-100 marek rocznie.
Miejsce w polskiej tradycji narodowej.
Rugi pruskie stały się jednym z symboli antypolskiej polityki Cesarstwa Niemieckiego wobec Polski w okresie Polski pod zaborami.

</doc>
<doc id="456517" url="https://pl.wikipedia.org/wiki?curid=456517" title="Citigroup">
Citigroup

Citigroup – koncern powstały w 1998 roku w wyniku fuzji Citicorp i Travelers Group. W ten sposób powstał największy, pod względem kapitalizacji rynkowej, dostawca usług finansowych na świecie.
Działalność.
Pod koniec 2005 roku grupa posiadała ponad 200 milionów klientów i około 299 tysięcy pracowników.
Zysk Citigroup wyniósł w 2005 roku 12 mld USD.
Listopad 2007 roku – straty w wysokości około 17 mld dolarów spowodowane zawirowaniami na rynku kredytów i spadek wartości akcji Citigroup (ok. 30%), zmusiły grupę do sprzedaży części walorów. Abu Dhabi Investment Authority ze Zjednoczonych Emiratów Arabskich nabył 4,9% udziałów w Citigroup za kwotę 7,5 miliarda dolarów, ratując grupę przed poważnymi problemami finansowymi.
Luty 2009 – decyzja rządu USA o wsparciu zamienianym na akcje.
Do Citigroup należą między innymi:
Firma ubezpieczeniowa Travelers została później wydzielona jako spółka córka. W 2005 r. sprzedana St. Paul Travelers.
Działalność w Polsce.
Między 1991 a 2001 grupa była wyłącznym właścicielem banku Citibank (Poland) S.A., a od 2000 jest większościowym udziałowcem Banku Handlowego w Warszawie S.A., działającego pod marką handlową "Citi Handlowy". Ponadto, w grupie kapitałowej w Polsce działa Dom Maklerski Banku Handlowego oraz Handlowy Leasing.
Od 2005 Citibank Europe posiada w Polsce centrum usług wspólnych Citi Service Center Poland, działające w Warszawie i Olsztynie.

</doc>
<doc id="456519" url="https://pl.wikipedia.org/wiki?curid=456519" title="Trofim z Arles">
Trofim z Arles

Trofim z Arles – według tradycji chrześcijańskiej pierwszy biskup Arles i pierwszy apostoł Galii żyjący w III wieku, święty Kościoła katolickiego.
W III wieku papież Fabian wysłał z Rzymu do Galii siedmiu biskupów. Wśród nich znajdował się Trofim. Natomiast według lokalnej tradycji uważa się, że Trofim do Galii został wysłany przez św. Piotra. Wspomina również o nim św. Grzegorz z Tours.
Od IX w. w Arles rozwinął się kult św. Trofima. Kult ten rozpowszechnił się tak bardzo, że u jego grobu zatrzymywały się liczne pielgrzymki zmierzające do Composteli.
Jego wspomnienie liturgiczne obchodzone jest w Kościele katolickim 29 grudnia.

</doc>
<doc id="456520" url="https://pl.wikipedia.org/wiki?curid=456520" title="Odessa (ujednoznacznienie)">
Odessa (ujednoznacznienie)

Miejscowość na Ukrainie:
Miejscowości w USA:
Gminy w USA:
Inne:

</doc>
<doc id="456522" url="https://pl.wikipedia.org/wiki?curid=456522" title="Ocean (ujednoznacznienie)">
Ocean (ujednoznacznienie)



</doc>
<doc id="456525" url="https://pl.wikipedia.org/wiki?curid=456525" title="Ora">
Ora

ORA, Ora może odnosić się do:

</doc>
<doc id="456530" url="https://pl.wikipedia.org/wiki?curid=456530" title="Natal">
Natal



</doc>
<doc id="456533" url="https://pl.wikipedia.org/wiki?curid=456533" title="Oregon (ujednoznacznienie)">
Oregon (ujednoznacznienie)

Miejscowości w USA:
Gminy w USA:
Hrabstwa w USA:
Muzyka:
Fikcyjne obiekty:

</doc>
<doc id="456534" url="https://pl.wikipedia.org/wiki?curid=456534" title="CASE (fundacja)">
CASE (fundacja)



</doc>
<doc id="456536" url="https://pl.wikipedia.org/wiki?curid=456536" title="Lula">
Lula

Miejscowości we Europie:
Miejscowości w Stanach Zjednoczonych:
Osoby:

</doc>
<doc id="456539" url="https://pl.wikipedia.org/wiki?curid=456539" title="Lodi">
Lodi

miejscowości we Włoszech:
miejscowości w USA:
gminy w USA: 

</doc>
<doc id="456541" url="https://pl.wikipedia.org/wiki?curid=456541" title="Konstanty Wasyl Ostrogski">
Konstanty Wasyl Ostrogski

Konstanty Wasyl Ostrogski (ur. 2 lutego 1526 w Ostrogu, zm. 13 lutego (23 lutego) 1608 w Ostrogu) – książę, ruski magnat, starosta włodzimierski, wojewoda kijowski od 1559 i marszałek ziemi wołyńskiej (1550), poczwórny senator, dowódca wojsk i obrońca kresów przeciwko Tatarom, działacz oświatowy, rozwijający kulturę i oświatę na Wołyniu, założyciel szkoły i drukarni, tworząc z miasta Ostroga wybitne ognisko oświaty i gromadząc uczonych na swym dworze.
Kanonizowany przez Kościół Prawosławny Ukrainy jako prawowierny książę.
Pochodzenie i rodzina.
Konstanty Wasyl Ostrogski był synem jednej z najświetniejszych postaci rodu – hetmana wielkiego litewskiego Konstantego Ostrogskiego (1460–1530), założyciela miast Zwiahla, Konstantynowa i Dubna, który skolonizował i zaludnił Księstwo Ostrogskie. Jego matką była ks. Aleksandra Olelkowicz Słucka (1500–1550), córka księcia na Słucku i Kopyle. Konstanty Wasyl – tak jak ojciec – był wyznawcą prawosławia i zagorzałym przeciwnikiem unii brzeskiej. Podtrzymywał powstanie Nalewajki, by uniemożliwić ratyfikację unii brzeskiej.
Konstanty Wasyl Ostrogski ożenił się w 1553 r. z katoliczką Zofią Tarnowską. W wyniku jej wpływu katoliczkami były też córki.
Jego dziećmi byli:
Kariera.
Wśród istotnych dokonań Ostrogskiego (w tym otworzenie w Ostrogu drukarni, czy założenie sieci szkół przycerkiewnych na terenach wołyńskich) należy wymienić utworzenie kolegium, nazywane czasem akademią. Trójjęzyczna (słowiańsko-grecko-łacińska) placówka pełniła funkcję szkoły średniej, jej poziom mógł równać się z najlepszymi szkołami na obszarze Korony. W porównaniu do innych szkół w kręgu prawosławnej kultury kolegium było wyjątkowo nowoczesne. Wykładowcy tacy jak Gerasim Smotrycki, Damian Nalewajko czy Nicefor Parasios nauczali gramatyki, retoryki, dialektyki, arytmetyki, geometrii, astronomii, muzyki, języka cerkiewnosłowiańskiego i greki. Na sejmie bielskim 1564 roku był świadkiem wydania przywileju bielskiego przez króla Zygmunta II Augusta. Ostrogski był sygnatariuszem aktu unii lubelskiej 1569 roku. 
W 1573 roku potwierdził elekcję Henryka III Walezego na króla Polski.
Był wybrany prowizorem przez protestancko-prawosławną konfederację wileńską w 1599 roku. 
Na początku XVII wieku (po śmierci księcia Konstantego Wasyla oraz jego syna Aleksandra) nastąpił wyraźny regres Akademii Ostrogskiej. Wówczas pozycję zwierzchnią w rodzie uzyskał Janusz Ostrogski, katolicki konwertyta. Ostróg stracił na znaczeniu jako wiodący ośrodek myśli prawosławnej w kraju.
W roku 1581 drukarnia ostrogska, prowadzona przez Iwana Fedorowicza, wydała Biblię ostrogską, pierwszą edycję Biblii w języku cerkiewnosłowiańskim, pod redakcją Smotryckiego.

</doc>
<doc id="456542" url="https://pl.wikipedia.org/wiki?curid=456542" title="Szczepanowski Grzbiet">
Szczepanowski Grzbiet

Szczepanowski Grzbiet – małe pasmo górskie leżące w obrębie Bramy Lubawskiej (części Kotliny Kamiennogórskiej), w południowo-zachodniej części Sudetów Środkowych, w południowo-zachodniej Polsce, w pobliżu Lubawki, w województwie dolnośląskim.
Opis.
Szczepanowski Grzbiet to niewielkie pasmo górskie złożone z kilkunastu widokowych wzniesień, nie przekraczających 730 m n.p.m. o powierzchni ponad 15 km², położone w dorzeczu Bobru i jego dopływów w środkowej części Bramy Lubawskiej, między Górami Kruczymi a Grzbietem Lasockim. Pasmo ciągnie się na długości 11 km od czeskiej miejscowości Bobr w kierunku północno-wschodnim do wsi Janiszów o maksymalnej szerokości 1,5 km. Pasmo podzielone jest na dwie części przełomem Bobru. W części północno-wschodniej znajduje się najwyższa góra – Zadzierna (724 m n.p.m.), pozostała część jest wyraźnie niższa.
Rzeźba.
Pasmo przecięte jest przełomem Bobru na dwie części. W środkowej części znajduje się duża ilość widokowych skałek. Po zachodniej stronie przełomu zbudowano na Bobrze zbiornik retencyjny Bukówka.
Jest to teren rzadko zaludniony, o zalesionych szczytach. Większość obszaru zajmują łąki. Krajobraz jest górski, w części południowo-zachodniej pagórkowaty.
Turystyka.
Obszarami turystycznymi są teren grzbietu i jego okolice, zbiornik Bukówka i skałki wystające z lasu. Obok grzbietu prowadzą czerwony, niebieski i zielony szlak turystyczny.

</doc>
<doc id="456543" url="https://pl.wikipedia.org/wiki?curid=456543" title="Edward Zorinsky">
Edward Zorinsky

Edward F. Zorinsky (ur. 11 listopada 1928 w Omaha, zm. 6 marca 1987 tamże) – amerykański polityk pochodzenia żydowskiego ze stanu Nebraska.
Urodzony w największym mieście Nebraski, Omaha, Zorinsky uczęszczał na University of Minnesota, Creighton University, oraz University of Nebraska. W latach 1950–1973 pracował w handlu tytoniem i słodyczami. W roku 1973, jako członek Partii Republikańskiej został wybrany burmistrzem Omaha.
Jednakże w roku 1976 przystąpił do konkurencyjnej Partii Demokratycznej, aby zostać mianowanym senatorem po przejściu na emeryturę zajmującego dotychczas ten fotel Romana L. Hruski, republikanina.
Jako senator był politykiem umiarkowanego skrzydła demokratów, którego nie zaliczano do liberałów. Czasami głosował wraz z dawnymi kolegami, republikanami. Myślano nawet w pewnym momencie, że przyłączy się do nich ponownie, ale ten został w obecnej swej partii.
Zorinsky został wybrany na własną kadencję. Urząd senatora Stanów Zjednoczonych piastował do roku 1987, kiedy to zmarł w wyniku ataku serca, jakiego doznał podczas przyjęcia w "Omaha Press Club"

</doc>
<doc id="456544" url="https://pl.wikipedia.org/wiki?curid=456544" title="Kiowa (ujednoznacznienie)">
Kiowa (ujednoznacznienie)

Miejscowości w USA:
Gminy w USA:
Hrabstwa w USA:

</doc>
<doc id="456545" url="https://pl.wikipedia.org/wiki?curid=456545" title="Inez">
Inez

Miejscowości w USA:

</doc>
<doc id="456546" url="https://pl.wikipedia.org/wiki?curid=456546" title="Hays">
Hays

Miejscowości we Francji:
Miejscowości w USA:
Gminy w USA:
Hrabstwa w USA:

</doc>
<doc id="456549" url="https://pl.wikipedia.org/wiki?curid=456549" title="Natal (miasto)">
Natal (miasto)

Natal – stolica stanu Rio Grande do Norte w północno-wschodniej Brazylii nad rzeką Potenji oraz miasto. Liczba mieszkańców w 2009 roku wynosiła 806 203; zespół miejski: 1 263 547 osób.
Natal został założony przez portugalskich i holenderskich osadników 25 grudnia 1599 roku. 
Najważniejszą gałęzią gospodarki w Natalu jest turystyka. Miasto położone jest wśród wielkich wydm, z których najbardziej znaną jest osiągająca wysokość 120 m Morro do Careca. Wydma Morro do Careca zlokalizowana na południowym krańcu najsłynniejszej natalskiej plaży Ponta Negra, jest turystycznym symbolem miasta, często uwidacznianym na kartkach pocztowych. W pobliżu miasta na wydmach organizowane są wycieczki na dromaderach. W mieście znajduje się Parque das Dunas, drugi pod względem wielkości (1172 ha) park miejski w Brazylii. Wielką atrakcją wśród odwiedzających Natal turystów są drzewa nanercza zachodniego. Największe z tych drzew rośnie 12 km na południe od Natalu i jest największym drzewem nanercza zachodniego na świecie. Obwód korony wynosi 500 metrów i pokrywa powierzchnię około 8500 metrów kwadratowych. Drzewo zostało posadzone w 1888 roku, a w 1994 roku zostało wpisane do Księgi Rekordów Guinnessa. W 2014 roku oddano do użytku nowy port lotniczy położony w sąsiednim mieście São Gonçalo do Amarante, w związku z czym lotnisko Augusto Severo zostało zamknięte.
W Natalu rozgrywane były mecze Piłkarskich Mistrzostw Świata w 2014 roku. W tym celu został wybudowany stadion Arena das Dunas – stanął w miejscu zburzonego stadionu Machadão. 
W pobliżu Natalu wydobywa się ropę naftową, uprawia owoce tropikalne. Istotną rolę odgrywa rybołówstwo, w tym połowy rekinów eksportowanych głównie do Japonii.
W ostatnich latach dramatycznie spadł poziom bezpieczeństwa w mieście. Najbezpieczniejsza niegdyś stolica stanowa Brazylii figuruje obecnie w rankingach obok Maceió, João Pessoa czy Fortalezy jako jedno z najbardziej brutalnych miast w kraju.

</doc>
<doc id="456551" url="https://pl.wikipedia.org/wiki?curid=456551" title="Janusz Ostrogski">
Janusz Ostrogski

Janusz Konstantynowicz Ostrogski herbu Ostrogski (ur. ok. 1554, zm. 17 września 1620 w Tarnowie) – książę, kasztelan krakowski, wojewoda wołyński, starosta białocerkiewski, włodzimierski, perejasławski, bohusławski, starosta niegrodowy czerkaski w 1593, starosta niegrodowy kaniowski w 1594, jeden z najbogatszych magnatów Rzeczypospolitej, pierwszy ordynat ostrogski.
Życiorys.
Janusz Ostrogski był synem Konstantego Wasyla i Zofii z Tarnowskich, wnukiem hetmana Konstantego Ostrogskiego. Kształcił się w ojcowskim Dubnie i na dworze wiedeńskim. W 1577 dowodził obroną Dubna przed Tatarami. W 1579 wraz z ojcem wziął udział w kampanii inflanckiej. W tym samym roku przeszedł, jako pierwszy przedstawiciel rodu, na katolicyzm, co pogorszyło jego stosunki z rodziną.
W latach 1584–1593 wojewoda wołyński. W 1587 podpisał elekcję Maksymiliana III Habsburga. W 1589 był sygnatariuszem traktatu bytomsko-będzińskiego. W 1593 został kasztelanem krakowskim. 2 lutego tegoż roku, wspólnie z Aleksandrem Wiśniowieckim pokonał w bitwie pod Piątkiem zbuntowanych Kozaków, którymi dowodził Krzysztof Kosiński. W kwietniu 1606 roku uczestniczył w zjeździe w Stężycy. W 1607 walczył po stronie wiernej królowi Zygmuntowi III przeciwko rokoszanom Zebrzydowskiego w bitwie pod Guzowem. W 1609 z części swych dóbr utworzył Ordynację Ostrogską.
Był protektorem jezuitów, których sprowadził na Wołyń w 1612 roku. Hojnie uposażał świątynie katolickie: kościół św. Anny w Połonnem (1607), kościoła św. Uriela Archanioła w Ostrowcu (1614). W 1612 odebrał prawosławnym wzniesioną przez jego dziadka Konstantego cerkiew obronną Trójcy Świętej w Międzyrzeczu Ostrogskim, polecił zaadaptować ją na kościół i przekazał budynek franciszkanom, dla których ufundował też klasztor. W kolegiacie w odziedziczonym po matce Tarnowie ufundował dla siebie i swej pierwszej żony Zuzanny monumentalny manierystyczny nagrobek.
Jego żonami były: 
Z Zuzanną miał córki: Elenorę (1582−1618) − żonę wojewody podolskiego Hieronima Jazłowieckiego a potem księcia Jana Jerzego Radziwiłła – kasztelana trockiego i Eufrozynę − żonę księcia Aleksandra Zasławskiego. Książę Janusz zmarł w 1620 roku, nie pozostawiając męskiego potomka (jedyny syn z małżeństwa z Teofilą Tarłówną, Janusz Włodzimierz, zmarł w niemowlęctwie). Ordynacja i większość dóbr przeszła w ręce książąt Zasławskich.

</doc>
<doc id="456552" url="https://pl.wikipedia.org/wiki?curid=456552" title="Hannibal (ujednoznacznienie)">
Hannibal (ujednoznacznienie)



</doc>
<doc id="456554" url="https://pl.wikipedia.org/wiki?curid=456554" title="Etna (ujednoznacznienie)">
Etna (ujednoznacznienie)

Miejscowości w USA:
Gminy w USA:
Inne:

</doc>
<doc id="456556" url="https://pl.wikipedia.org/wiki?curid=456556" title="Leona (ujednoznacznienie)">
Leona (ujednoznacznienie)

Miejscowości w USA:

</doc>
<doc id="456559" url="https://pl.wikipedia.org/wiki?curid=456559" title="Louise (ujednoznacznienie)">
Louise (ujednoznacznienie)

Miejscowości w USA:

</doc>
<doc id="456560" url="https://pl.wikipedia.org/wiki?curid=456560" title="Rzewnia">
Rzewnia

Rzewnia, kazuaryna ("Casuarina" L.) – rodzaj drzew lub krzewów z rodziny rzewniowatych "Casuarinaceae". Obejmuje 14 gatunków. Rośliny te występują naturalnie w południowo-wschodniej Azji i Australii, ale zostały szeroko rozprzestrzenione w strefie międzyzwrotnikowej. 
Duże znaczenie ekonomiczne ma zwłaszcza rzewnia skrzypolistna "C. equisetifolia", ceniona dla twardego, czerwono zabarwionego drewna o dużej wartości opałowej. Walorem tego gatunku są także małe wymagania i szybki wzrost. Rzewnie bywają uprawiane także jako ozdobne i w wielu miejscach w tropikach młode ich okazy wykorzystywane są przez chrześcijan jako odpowiednik choinki w czasie obchodów Bożego Narodzenia.
Systematyka.
Jeden z czterech rodzajów z rodziny rzewniowate z rzędu bukowców, należącego do kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa oczarowe ("Hamamelididae" Takht.), nadrząd "Casuarinanae" Takht. ex Reveal &amp; Doweld, rząd rzewniowce ("Casuarinales" Lindl.), rodzina rzewniowate ("Casuarinaceae" R. Br. in Flinders), podrodzina "Casuarinoideae" J. Williams, plemię "Casuarineae" Colla, rodzaj rzewnia ("Casuarina" Rumph. ex L.).

</doc>
<doc id="456562" url="https://pl.wikipedia.org/wiki?curid=456562" title="Przecznica (wyrobisko)">
Przecznica (wyrobisko)

Przecznica – poziome wyrobisko korytarzowe wykonane w skale płonnej, łączące szyb z pokładami lub pokłady w poprzek ich rozciągłości

</doc>
<doc id="456565" url="https://pl.wikipedia.org/wiki?curid=456565" title="Dni Ziemi">
Dni Ziemi



</doc>
<doc id="456567" url="https://pl.wikipedia.org/wiki?curid=456567" title="Tydzień Ziemi">
Tydzień Ziemi



</doc>
<doc id="456568" url="https://pl.wikipedia.org/wiki?curid=456568" title="Nuku Hiva">
Nuku Hiva

Nuku Hiva ("Nuka Hiva", dawniej "Île Marchand") – wyspa wulkaniczna w archipelagu Markizów na obszarze Polinezji Francuskiej, położona 1500 km na północny wschód od Tahiti. Jest największą wyspą archipelagu i głównym ośrodkiem gminy Nuku Hiva.
Powierzchnia Nuku Hiva wynosi 387 km². Linia brzegowa, zwłaszcza w północno-wschodniej części wyspy, jest bardzo urozmaicona (liczne zatoki, półwyspy). Centralną część Nuku Hiva stanowi trawiasty płaskowyż Tōviʻi.
Główna miejscowością wyspy jest Taiohae (1 927 mieszkańców).
Najwyższe wzniesienie to szczyt Tekao o wysokości 1224 m n.p.m.

</doc>
<doc id="456571" url="https://pl.wikipedia.org/wiki?curid=456571" title="Zakaźne zapalenie otrzewnej kotów">
Zakaźne zapalenie otrzewnej kotów

Zakaźne zapalenie otrzewnej kotów (ZZOK) (łac. "peritonitis infectiosa felinum"; ang. "feline infectious peritonitis", "FIP") – postępująca, wyniszczająca, śmiertelna wirusowa choroba kotów.
Czynnik patogenetyczny.
Wywoływana jest przez wirus zakaźnego zapalenia otrzewnej kotów z rodziny koronawirusów ("feline infectious peritonitis virus") (FIPV).
Występowanie i drogi zakażenia.
Notowana na całym świecie, także w Polsce. Szerzeniu się choroby sprzyjają współistniejące choroby, stres, zbytnie stłoczenie, ale główne znaczenie ma zakażenie wirusem niedoboru immunologicznego kotów albo wirusem białaczki kotów.
Do zakażenia dochodzi po spożyciu przez kota odchodów od osobnika zakażonego, a także przez krew w czasie walk kotów.
Patogeneza.
Po zakażeniu drogą pokarmową wirus dostaje się do okolicznych węzłów chłonnych oraz nabłonka jelit, gdzie ma szczególne powinowactwo do makrofagów i monocytów. Jeśli zajdą sprzyjające warunki chwilowego upośledzenia odporności (stres, ciąża, odsadzenie, leczenie innego schorzenia glikokortykosterydami, współistniejące zakażenie wirusem białaczki kotów lub wirusem niedoboru immunologicznego) dochodzi do szybkiego namnożenia wirusa w makrofagach i przedostania się wirusa do krwi, gdzie ponownie ulega intensywnej replikacji doprowadzając do wiremii. Następnie zostaje z prądem krwi przeniesiony do innych organów (zwłaszcza bogatych w makrofagi tj. wątroba, śledziona, węzły chłonne) i dochodzi do zakażenia uogólnionego.
W zależności od stanu immunologicznego organizmu choroba może się różnie rozwijać.
Przy średnim poziomie odporności choroba rozwija się powoli, doprowadzając do powstania ropnych ziarniniaków zapalnych w różnych narządach (postać bezwysiękowa FIP). Przy niskim poziomie odporności rozwija się wysiękowa postać FIP. Do jej powstania przyczynia się powstawanie kompleksów immunologicznych powstałych w czasie odpowiedzi immunologicznej na obecność wirusa we krwi. Doprowadzają one do niszczenia śródbłonka naczyń kapilarnych w nerkach, wątrobie i mózgu. Uszkodzenie naczyń powoduje wzrost ich przepuszczalności i przechodzenia płynów do przestrzeni pozakomórkowej i gromadzenia w jamach otrzewnowej i opłucnej dużych ilości wysięku zapalnego, doprowadzając do wodobrzusza.
Objawy kliniczne.
Są dwie formy choroby: wysiękowa (mokra) i bezwysiękowa (sucha). Postać wysiękowa jest częstsza (60–70% wszystkich przypadków), a jej przebieg jest bardziej gwałtowny.
Postać wysiękowa (mokra).
Głównym objawem jest gromadzenie wysiękowego płynu w jamach klatki piersiowej i brzucha (wodobrzusze), co może spowodować duże trudności w oddychaniu. Inne objawy to: spadek apetytu, gorączka, apatia, spadek masy ciała, umiarkowana gorączka, duszność i przyspieszone oddychanie, u kocurów powiększenie moszny, bladość lub zażółcenie błon śluzowych, stłumienie tonów sercowych, wyczuwalne masy przy omacywaniu jamy brzusznej, powiększenie węzłów chłonnych krezkowych, biegunka i żółtaczka.
Postać bezwysiękowa (sucha).
Postać bezwysiękowa także będzie objawiać się spadkiem apetytu, gorączką, posmutnieniem zwierzęcia, żółtaczką, ale nie występuje w niej gromadzenie się płynu w jamie brzusznej i piersiowej. Przy omacywaniu jamy brzusznej stwierdza się powiększenie węzłów chłonnych krezkowych, nieregularny kształt nerek oraz guzkowate struktury na innych narządach wewnętrznych, możliwe jest wystąpienie duszności oraz zmian w gałkach ocznych, takich jak zapalenie tęczówki, manifestujące się zmianą jej barwy, zmętnienie cieczy wodnistej w przedniej komorze oka, obecność precypitatów na rogówce, wylewy krwawe do przedniej komory oka, odklejenie siatkówki. Typowe objawy występują ze strony układu nerwowego (niezborność, ataki padaczki, drżenia, niewyjaśniona gorączka, zmiany zachowania, zaburzenia równowagi, porażenia, oczopląs, utrata wzroku, wypadanie trzeciej powieki). W jelitowej postaci FIP pojawiają się ziarniaki zapalne zlokalizowane najczęściej w okrężnicy, czasem także w jelicie cienkim, którym towarzyszą objawy ze strony układu pokarmowego, takie jak zaparcia, przewlekła biegunka lub wymioty.

</doc>
<doc id="456572" url="https://pl.wikipedia.org/wiki?curid=456572" title="MFC">
MFC

MFC (skrótowiec od "Microsoft Foundation Class Library") – biblioteka Visual C++, której klasy stanowią szkielet aplikacji dla programów pracujących w systemie Windows. Jest to biblioteka programistyczna napisana w języku C++, która stanowi obiektową (i uproszczoną) wersję Microsoft Windows API.
Cechy budowy biblioteki.
Biblioteka MFC jest stworzona w stylu obiektowym bardzo przypominającym zwyczaje panujące w bibliotekach języka Smalltalk. Stąd wynika np. istnienie „głównego korzenia” w postaci klasy CObject, obowiązek stosowania wyłącznie pojedynczego dziedziczenia, jak również częstego jawnego rzutowania wskaźników na obiekty wynikającego z konieczności obejścia statycznej typizacji, która przeszkadza w pełnej obiektowości, jaką mamy w Smalltalku.
Biblioteka MFC stosuje wiele obejść względem istniejącego sposobu operowania obiektami w C++, m.in. własne mechanizmy tworzenia obiektów oraz własne mechanizmy refleksji (za pomocą specjalnych makr umieszczanych w klasach). Nie stosuje również w ogóle obiektów automatycznych (tworzonych na stosie).
W kwestii tworzenia GUI, biblioteka MFC nie oferuje nam żadnego mechanizmu rozmieszczania widżetów poza podstawowym umieszczaniem widżetu na określonej pozycji w oknie (z tego względu zwykle okna specjalnie dla MFC i WinAPI konstruuje się za pomocą odpowiednich narzędzi i zapisuje w tzw. pliku zasobów, który potem kompiluje się wraz z całym projektem i potem do utworzenia okna stosuje się jedynie identyfikator zasobu). Co za tym idzie, nie ma również możliwości stosowania w poszczególnych widżetach własnej polityki rozmiaru inaczej niż po prostu przez obsługiwanie zdarzenia WM_SIZE.
W MFC istnieje jeden mechanizm obsługi zdarzeń, który w istocie jest jedynie lekko ulepszoną metodą znaną z WinAPI – konstruowana jest tablica zdarzeń określonego okna, czyli lista asocjacji pomiędzy identyfikatorem zdarzenia systemu Windows i funkcją obsługi. Wszystko, co można w tych zdarzeniach określić i obsłużyć, jest ściśle określone tym, co w tej dziedzinie można uzyskać w czystym WinAPI. Tablicę tę tworzy się za pomocą odpowiednich makr, przy czym MFC dodatkowo narzuca nazewnictwo funkcji obsługi zdarzeń.

</doc>
<doc id="456576" url="https://pl.wikipedia.org/wiki?curid=456576" title="Metacentrum">
Metacentrum

Metacentrum – punkt geometryczny jednostki pływającej, którego położenie jest ważne dla jej stateczności.
Przypadek ogólny.
W czasie przechylania statku punkt przyłożenia siły wyporu zmienia swoje położenie. Zbiór wszystkich punktów przyłożenia siły wyporu dla wszystkich kątów przechyłu (od −180° do 180°) tworzy pewną krzywą zamkniętą. Punkt metacentrum dla danego przechyłu jest środkiem krzywizny owej krzywej zamkniętej w punkcie będącym środkiem wyporu dla tego przechyłu. Zbiór wszystkich punktów metacentrum jest więc ewolutą krzywej środków wyporu.
Małe kąty przechyłu.
Dla małych kątów przechyłu (od 0° do 10°–13°, w zależności od przyjętej konwencji) środek wyporu statku porusza się po okręgu o środku w płaszczyźnie symetrii statku. Można więc przyjąć, że dla małych kątów przechyłu punkt metacentrum jest punktem przecięcia linii działania siły wyporu z płaszczyzną symetrii statku (patrz. dolny rysunek). Wzniesienie tego punktu ponad położenie środka ciężkości statku, zgodnie z wymaganiami towarzystw klasyfikacyjnych jest podawane w "Informacji o stateczności" danej jednostki. 
Duże kąty przechyłu.
Przy dużych kątach przechyłu kiedy poprzeczny środek wyporu statku zaczyna się poruszać po bliżej nieokreślonej krzywej metacentrum przesuwa się w stronę wynurzanej burty tworząc tzw. dodatkowe ramię stateczności kształtu wpływające na polepszenie stateczności poprzecznej jednostki i uwzględniane przy obliczaniu ramion kształtu zawartych w "Informacji o stateczności" danego statku.

</doc>
<doc id="456577" url="https://pl.wikipedia.org/wiki?curid=456577" title="Barkas">
Barkas



</doc>
<doc id="456580" url="https://pl.wikipedia.org/wiki?curid=456580" title="Barkas (łódź)">
Barkas (łódź)

Barkas (z fr. "barcasse, barquasse" od hiszp. "barcaza") – określenie odnoszone do różnego rodzaju jednostek pływających:

</doc>
<doc id="456587" url="https://pl.wikipedia.org/wiki?curid=456587" title="Dzierżnica">
Dzierżnica

Dzierżnica (do 2010 "Dzierznica") – wieś w gminie Dominowo, powiecie średzkim, województwie wielkopolskim.
Historia.
Wieś położona na Równinie Wrzesińskiej, na lewym brzegu Moskawy.
Wieś od 1884 r. należała do Niemojewskich, a następnie do rodziny Wizów. We wrześniu 1939 koło wsi funkcjonowało polowe lądowisko 3. poznańskiego dywizjonu myśliwskiego (elementu Armii Poznań), z którego startowały samoloty PZL P.11c. 
W czasie kampanii wrześniowej stacjonował tu III/3 dywizjon myśliwski
W latach 1975−1998 miejscowość należała administracyjnie do województwa poznańskiego.
W 2010 roku zmieniono nazwę wsi z "Dzierznica" na "Dzierżnica".
Archeologia.
W roku 1873 na znajdującym się w pobliżu wsi wzgórzu Górzno odkryto skarb z XI wieku. Drugi taki skarb odkryto na tym samym wzgórzu w 1907. Całość wydobytych monet ważyła około 20 kg, czyniąc to znalezisko jednym z najbogatszych w Polsce. Podczas archeologicznych prac ratunkowych przy budowie autostrady A2 w pobliżu wsi odnaleziono grób skrzynkowy kultury pomorskiej oraz piec wapienniczy kultury przeworskiej.
Atrakcje turystyczne.
We wsi znajduje się zrujnowana willa w stylu szwajcarskim z lat 1884−1885 zaprojektowana przez Zygmunta Gorgolewskiego dla Ignacego Niemojewskiego. Dworek otacza sześciohektarowy park. Innym ciekawym obiektem jest mauzoleum pw. św. Andrzeja Boboli z 1920 roku. Podczas kampanii wrześniowej znajdowało się tu polskie lotnisko polowe. 

</doc>
<doc id="456588" url="https://pl.wikipedia.org/wiki?curid=456588" title="Białoruski Ruch Oporu „Żubr”">
Białoruski Ruch Oporu „Żubr”

Białoruski Ruch Oporu „Żubr” (biał. Беларускі Рух Супраціву „ЗУБР”, "Biełaruski Ruch Supracivu „Zubr”") – działająca w latach 2001–2006 obywatelska, młodzieżowa organizacja na Białorusi, opozycyjna wobec prezydenta Aleksandra Łukaszenki. „Żubr” czerpał inspirację z serbskiego ruchu studenckiego Otpor, który wywierał nacisk na rząd w Belgradzie doprowadzając do obalenia Slobodana Miloševicia w 2000 roku, oraz prac Gene’a Sharpa na temat działania bez przemocy.
Organizacja została zauważona w świecie, gdy w 2005 roku jej przedstawiciele spotkali się na Litwie z Sekretarz Stanu USA Condoleezzą Rice. Spotkanie wiązało się z ryzykiem uwięzienia po powrocie działaczy na Białoruś.
Niektórzy dziennikarze łączą liderów organizacji z ideą dżinsowej rewolucji, podczas której liczono na taką popularność, jak w przypadku ukraińskiej pomarańczowej rewolucji i gruzińskiej rewolucji róż. Alaksandr Łukaszenka skomentował to jednak słowami: „W naszym kraju nie będzie różowej, pomarańczowej, ani nawet bananowej rewolucji”.
Tak jak wielu działaczy opozycyjnych, członkowie „Żubra” byli szykanowani przez białoruską milicję i służby bezpieczeństwa. 23 grudnia 2005 aresztowano pod zarzutem posiadania narkotyków (podrzuconych przez służby bezpieczeństwa) m.in.: Pawła Modżaro, Alaksandra Marazawa. 16 lutego 2006 Aleh Miatselica i Paweł Junkiewicz zostali aresztowaniu podczas pokojowego wiecu wzywającego do uwolnienia więźniów politycznych. Dwóch innych członków aresztowano 20 lutego za rozdawanie ulotek.
Podczas wyborów prezydenckich w 2006 „Żubr” wspierał Alaksandra Milinkiewicza, kandydata opozycji z ramienia Białoruskiego Kongresu Sił Demokratycznych. Po międzynarodowej krytyce nieprawidłowości podczas wyborów, odbyło się kilka protestów, podczas których machano flagami „Żubra”, biało-czerwono-białymi flagami niepodległej Białorusi i flagami Unii Europejskiej.
Po wyborach „Żubr” ogłosił swoje samorozwiązanie.
Polski oddział „Żubra”.
Po wyborach w 2001 roku niektórzy działacze organizacji udali się na emigrację, m.in. do Polski, gdzie na przełomie lat 2002/2003 wraz z polskimi entuzjastami białoruskiej opozycji przeprowadzili kilka akcji poparcia i solidarności. Były to m.in.:
Polski oddział „Żubra” był praktycznie niezależny od białoruskiego, a wybrana nazwa niosła ze sobą szereg negatywnych efektów, np. polskie organizacje usiłowały kontaktować się z centralą w Mińsku w sprawie jego działań, a także Białorusini w Polsce związani z organizacjami niechętnymi „Żubrowi” odmawiali współpracy.
W związku z tym, w listopadzie 2003 roku organizacja przekształciła się w stowarzyszenie o bardziej neutralnej nazwie: Związek na rzecz Demokracji na Białorusi.

</doc>
<doc id="456589" url="https://pl.wikipedia.org/wiki?curid=456589" title="Poulo Laut">
Poulo Laut



</doc>
<doc id="456591" url="https://pl.wikipedia.org/wiki?curid=456591" title="Pochylnia (wyrobisko)">
Pochylnia (wyrobisko)

Pochylnia - nachylone do 45° wyrobisko korytarzowe usytuowane w złożu, łączące dwa wykonane na różnych poziomach chodniki, drążone od dołu do góry, z transportem realizowanym z poziomu górnego na dolny.

</doc>
<doc id="456593" url="https://pl.wikipedia.org/wiki?curid=456593" title="Upadowa">
Upadowa

Upadowa (też: "upadni chodnik") – wyrobisko korytarzowe usytuowane w złożu, nachylone do 45° w stosunku do poziomu, łączące różne poziomy zakładu górniczego (np. 2 chodniki wykonane na różnych poziomach ), drążone po upadzie (od góry do dołu), z transportem realizowanym z poziomu dolnego na górny, mogące służyć do ciągnięcia urobku.
Rodzaje:

</doc>
<doc id="456594" url="https://pl.wikipedia.org/wiki?curid=456594" title="Przecinka">
Przecinka

1. «wycięcie i usunięcie niektórych wschodzących młodych roślin, drzew w celu zapewnienia prawidłowego rozwoju pozostałym»
2. «ścieżka powstała na skutek wycięcia drzew i krzewów w gęstych drzewostanach»
3. «krótki chodnik poprzeczny łączący w kopalni dwa sąsiednie wyrobiska» 

</doc>
<doc id="456595" url="https://pl.wikipedia.org/wiki?curid=456595" title="Kęszyce (województwo łódzkie)">
Kęszyce (województwo łódzkie)

Kęszyce – wieś w Polsce położona w województwie łódzkim, w powiecie zduńskowolskim, w gminie Zduńska Wola, w sołectwie Wymysłów. 
Jest tutaj cmentarz 35 żołnierzy austriackich wymienionych z nazwiska (10 polskich nazwisk) i 13 n.n. poległych w listopadzie i w grudniu 1914 r.
Wieś duchowna położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. Była wsią klucza kompińskiego arcybiskupów gnieźnieńskich. W latach 1975–1998 miejscowość należała administracyjnie do województwa sieradzkiego.

</doc>
<doc id="456596" url="https://pl.wikipedia.org/wiki?curid=456596" title="Choroba Tyzzera">
Choroba Tyzzera

Choroba Tyzzera – bakteryjna choroba zakaźna szczurów.
Etiologia.
Wywoływana jest przez bakterie "Clostridium piliforme" ("Bacillus piliformis"). Spory bakteryjne są wydalane z kałem, w środowisku zewnętrznym są oporne na działanie większości środków dezynfekcyjnych, zabijają je tylko wysoka temperatura i rozcieńczony wybielacz. Do zachorowania dochodzi przez zjedzenie spor, po obniżeniu drastycznie warunków utrzymania zwierzęcia, a także po zadziałaniu stresu i zbytnim stłoczeniu.
Objawy kliniczne.
Skołtuniona sucha sierść, zgarbiona postawa, senność, utrata apetytu, biegunka i wzdęcie brzucha. W ostrych przypadkach śmierć następuje w ciągu 48 – 72 godzin. W badaniu anatomopatologicznym stwierdza się szare ogniska martwicze w wątrobie.
Leczenie.
Antybiotykoterapia oraz leczenie objawowe. Należy zapewnić spokój zwierzęciu, ogrzewać i podawać płyny.

</doc>
<doc id="456602" url="https://pl.wikipedia.org/wiki?curid=456602" title="Rdza zbożowa">
Rdza zbożowa

Rdza zbożowa ("Puccinia graminis" Pers.) – gatunek grzybów z rodziny rdzowatych ("Pucciniaceae"). Wywołuje chorobę zbóż zwaną rdzą źdźbłową zbóż i traw.
Systematyka i nazewnictwo.
Pozycja w klasyfikacji według Index Fungorum: "Pucciniaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Synonimów nazwy naukowej ma około 40. Niektóre z nich.
Rozmnażanie się rdzy zbożowej.
Jest to pasożyt dwudomowy, czyli taki, który dla pełnego cyklu rozwojowego potrzebuje dwóch gatunków roślin żywicielskich: początkową część rozwoju odbywa na liściach berberysu, pozostałą – na zbożu. Wytwarza on kilka typów zarodników. 
Zimują w słomie lub ziemi dwukomórkowe zarodniki zwane teliosporami. Wiosną w glebie kiełkują wytwarzając krótką przedgrzybnię. Z każdej z dwóch komórek teliospory powstaje krótka strzępka, na końcu której powstaje podstawka wytwarzająca 4 zarodniki zwane sporydiami, należące do grupy bazydiospor. Wiatr przenosi je na liście berberysu, który jest pierwszym żywicielem. Tu kiełkują i wytwarzają dwa rodzaje struktur; na górnej powierzchni liścia rodzaj pyknidiów zwany spermogoniami, na dolnej dużo większe ecja. W ecjach wytwarzane są zarodniki zwane ecjosporami. Wydostają się one przez otwór w ecjach i zakażają zboża, które są drugim żywicielem rdzy zbożowej. Ecjospory wnikają do tkanek źdźbła i liści przez otwór w aparacie szparkowym. Początkowo rozwijają się z nich zarodniki letnie zwane urediniosporami, które mogą zarażać sąsiednie rośliny i zazwyczaj szybko w ciągu lata rozprzestrzeniają chorobę na całym polu. W jednym sezonie wegetacyjnym powstaje kilka generacji urediniospor i to one pełnią najważniejszą rolę w rozprzestrzenianiu się choroby. Późnym latem obok urediniospor zaczynają powstawać zarodniki zimowe – teliospory, pod koniec sezonu wegetacyjnego powstają już wyłącznie teliospory. Nie zakażają one już roślin – ich zadaniem jest przetrwanie zimy.
Teliospora jest dwujądrowa, a każde z jej jąder ma haploidalną liczbę chromosomów (n). Jeszcze przed dojrzeniem następuje w niej kariogamia – zlanie się jąder, wskutek którego powstaje jedno jądro o diploidalnej liczbie chromosomów (2n). W czasie wytwarzania podstawek następuje mejoza, w wyniku której powstają haploidalne sporydia. Są one dwóch rodzajów: (+) i (–). Również haploidalna i dwóch rodzajów jest wyrosła z nich w liściach berberysu grzybnia i powstałe z niej spermatogonia. Natomiast ecja są diploidalne. Przed ich powstaniem wewnątrz tkanek berberysu różnoimienne grzybnie zlewają się z sobą i powstaje grzybnia diploidalna, o komórkach dwujądrowych. Tylko ze strzępek takiej grzybni mogą powstawać ecjospory. Zdarza się, że w jakimś liściu występuje tylko grzybnia o jednym znaku, wówczas ecja na takim liściu nie powstają, w dużej natomiast ilości wytwarzane są spermogonia.
Ecjospory posiadają dwa jądra i są diploidalne, tak, jak grzybnia, z której powstały. Podobnie dwujądrowe i diploidalne są wyrastające z nich uredinia, ecja i wytwarzane w nich urediniospory i teliospory.
Występujące na górnej powierzchni liści berberysu bardzo drobne, pomarańczowej barwy pyknidia w niektórych opracowaniach nazywane są spermogoniami. Powstające w nich pykniospory nie zarażają innych roślin. Ich zadanie jest inne. Są haploidalne i są dwóch rodzajów: (+) i (-) (tzw. heterotalizm). Roznoszone są przez owady zwabione nektarem wydzielanym przez pykniospory. Jądra dwóch pykniospor różnych znaków mogą połączyć się z sobą (kariogamia), częściej jednak zachodzi ich kontakt z receptorami pykniospor o innym znaku, i wówczas dochodzi do kariogamii różnoimiennych jąder. Powstaje grzybnia dwujądrowa, diploidalna, a z niej rozwijają się ecja. Tak więc dzięki pykniosporom ecjospory mogą być wytwarzane nawet w tych przypadkach, gdy na liściu berberysu wykiełkowały tylko sporydia tego samego znaku. Owady mogą bowiem przynieść pykniospory o innym znaku z innych liści berberysu

</doc>
<doc id="456606" url="https://pl.wikipedia.org/wiki?curid=456606" title="Synteza ATP">
Synteza ATP



</doc>
<doc id="456609" url="https://pl.wikipedia.org/wiki?curid=456609" title="Aparat tlenowy izolujący ucieczkowy">
Aparat tlenowy izolujący ucieczkowy

Aparat tlenowy izolujący ucieczkowy – aparat regeneracyjny używany w górnictwie służący do ochrony dróg oddechowych załogi kopalni podczas wycofywania się ze strefy zagrożenia gazowego, używany tam, gdzie stężenie toksycznych gazów przewyższa zdolności pochłaniaczy lub stężenie tlenu jest zbyt niskie. Aparaty ucieczkowe różnych typów posiadają butlę tlenową lub substancje, które reagując wytwarzają tlen. Zazwyczaj okres ich działania wynosi ok. godziny.

</doc>
<doc id="456610" url="https://pl.wikipedia.org/wiki?curid=456610" title="Aparat ucieczkowy">
Aparat ucieczkowy



</doc>
<doc id="456611" url="https://pl.wikipedia.org/wiki?curid=456611" title="Jadwiga Rudnicka">
Jadwiga Rudnicka

Jadwiga Julia Rudnicka (ur. 28 sierpnia 1931 w Sokołówce) – polska polityk i działaczka społeczna, posłanka na Sejm I kadencji, senator VI kadencji.
Życiorys.
W 1964 ukończyła studia na Wydziale Chemii Politechniki Śląskiej. W latach 1955–1981 pracowała w biurze projektowym. W 1980 wstąpiła do NSZZ „Solidarność”. Od 1991 do 2005 była pełnomocnikiem dyrektora do spraw inwestycji w Centrum Onkologii – Instytucie im. Marii Skłodowskiej-Curie w Gliwicach. Objęła funkcje prezesa Fundacji na rzecz Hospicjum w Gliwicach, wiceprzewodniczącej Śląskiego Oddziału Polskiego Towarzystwa Walki z Rakiem, wiceprzewodniczącej zarządu głównego Towarzystwa Obrony Kresów Zachodnich Polski. Działała również w Towarzystwie Miłośników Lwowa i Towarzystwie Polska-Ukraina „Kontakt”.
W 1991 z ramienia Wyborczej Akcji Katolickiej została posłem I kadencji, w trakcie której przeszła z klubu parlamentarnego Zjednoczenia Chrześcijańsko-Narodowego do Chrześcijańskiej Demokracji. Działała w ChDSP i Stronnictwie Pracy. W latach 1998–2002 zasiadała z ramienia Akcji Wyborczej Solidarność w sejmiku śląskim, następnie do 2005 była radną rady miasta Gliwice. Z listy Prawa i Sprawiedliwości w 2001 bezskutecznie kandydowała do Sejmu jako członkini Stronnictwa Pracy. Później wstąpiła do PiS i z jego ramienia w 2005 uzyskała mandat senatorski w okręgu gliwickim. W wyborach parlamentarnych w 2007 nie kandydowała na kolejną kadencję. W wyborach do Parlamentu Europejskiego w 2009 i 2014 bez powodzenia ubiegała się o mandat deputowanej w okręgu katowickim.
Odznaczona Krzyżem Wolności i Solidarności (2016), Złotym Krzyżem Zasługi (2011) oraz Krzyżem Oficerskim Orderu Odrodzenia Polski (2020).

</doc>
<doc id="456612" url="https://pl.wikipedia.org/wiki?curid=456612" title="Ruda metalu">
Ruda metalu



</doc>
<doc id="456613" url="https://pl.wikipedia.org/wiki?curid=456613" title="Koziegłowy (miasto)">
Koziegłowy (miasto)

Koziegłowy – miasto w Polsce położone w województwie śląskim, w powiecie myszkowskim, siedziba władz gminy miejsko-wiejskiej Koziegłowy.
Koziegłowy uzyskały lokację miejską w 1402 roku, zdegradowane w 1870 roku, ponowne nadanie praw miejskich w 1950 roku. Miasto biskupstwa krakowskiego w księstwie siewierskim w końcu XVI wieku.
Demografia.
Piramida wieku mieszkańców Koziegłów w 2014 r.:
Nazwa.
Miejscowość ma metrykę średniowieczną i założona została w XIV wieku. Wymieniona w 1400 "ecclesia in Cozeglowy", 1402 "Kozieglowy", 1410 "Coszeglowi, Koseglouy, Koszeglowy", 1414 "de Koziglow", 1422 "Cozeglowi", 1423 "Cosegloui", 1437 "Cozieglovi", 1449 "Kozieglowi", 1553 "Cossegloui", 1466 "Cozeglovy", 1469 "Cosiegloue", 1470-80 "Nova Kozyeglowi, Nowa Kozeglowi", 1475 "Kozyeglowy", 1508 "z miesta Kozeglow", 1527 "s Koziehlaw", 1529 "Cozyeglow, Kozieglody, Kosyeglovy", 1576 "Kozieglowy", 1783 "Kozieglowy", 1827 "Koziegłowy", 1883 "Koziegłowy".
Znacznie wcześniej źródła historyczne wymieniają zamek w Koziegłowach: 1383 "Cozeglowy", 1388 "Cozieglow, Cozyeglow, Kozeglowi, Kozeglow", 1392 "Koseglowi", 1393 "Koszeglow, Koziglow", Kozieglovi, 1395 Kozegloui, 1397 Kozieglowi, Kozieglowy, 1398 Cosyelow, 1399 Kozyeglowy, 1400 Gozeglow, 1409 "castrum Kozeglowy", 1421 "Cozeglowa, Kossgeglowy, Coschyeglovy, Cozieglowa, Coszeglowi, Cozyeglowi", 1431 "Coszyeglowy", 1436 "Coszyegloui", 1437 "castrum Coziegloviensis, Coszegloui", 1438 "Cosseglowa", 1439 "Cozoglowi, Cossyeglowi".
Nazwę miejscowości w zlatynizowanych formach "Kozyeglowy" oraz "Cozyeglowy" wymienia w latach 1470–1480 Jan Długosz w księdze "Liber beneficiorum dioecesis Cracoviensis". Nazwa miejscowości należy do grupy nazw patronimicznych od której pochodzi nazwisko Jana Koziegłowskiego wymienianego przez Długosza jako właściciela miejscowości.
Nazwa pochodzi od nazwy osobowej o charakterze przezwiska "Kozia Głowa" i oznacza "głowę zwierzęcia domowego – kozy". Być może została ona użyta w charakterze metaforycznym jako apelatywne zestawienie "kozie głowy", które oznacza "teren pagórkowaty i pofałdowany". Wówczas o nazwie zaważyłoby położenie geograficzne miasta, które leży w niskiej kotlinie otoczonej z trzech stron górami.
Historia.
W 1106 książę polski Bolesław Krzywousty nadał tereny wokół późniejszych Koziegłów rycerzowi Drogosławowi herbu Zerwikaptur zwanego również "Koziegłowy". Założył on wieś nazwaną od swojego herbu, na którym umieszczone są głowy trzech kozłów. Kazimierz II Sprawiedliwy odebrał tereny jego spadkobiercom, gdy ci zaczęli parać się rozbójnictwem i napadać na bogate dwory. Rejon Koziegłów przypadł wówczas bratu krakowskiego biskupa Pełki, wojewodzie krakowskiemu Mikołajowi herbu Lis, który rozpoczął budowę warownego koziegłowskiego zamku. Budowla nie zachowała się do dnia dzisiejszego.
Miejscowość rozwinęła się z przyzamkowej osady. W 1426 w miejscowości przebywał król polski Władysław Jagiełło. W 1434 wieś uległa spaleniu w pożarze. Miasto w Koziegłowach zostało lokowane w XV wieku na planie regularnym. W latach 1470–1480 miejscowość stanowiła własność Jana Koziegłowskiego herbu Lis, który w 1472 uzyskał dla wsi prawo miejskie na wzór prawa magdeburskiego.
Od XV wieku w mieście notowana była miejscowa szkoła parafialna. W 1472 historyczne dokumenty zanotowały w języku łacińskim rektora szkoły i pisarza zamkowego Jana (minister schole necnon notarius castri), W 1502 stanowisko rektora objął mieszczanin koziegłowski Stanisław Szoligia, który pełnił jednocześnie funkcję pisarza właściciela miasta Krystyna II z Kozichgłów. W 1598 odnotowano dom rektora koziegłowskiej szkoły. Jej zamożni absolwenci podejmowali również studia na Uniwersytecie Jagiellońskim. Dokumenty historyczne odnotowały studentów tej uczelni pochodzących z Kozichgłów: w 1427 Piotr syna Macieja, 1460 Jan Koziegłowski, 1469 Stanisław syn Piotra. 1504 Więcesław syn Jerzego, 1515 Stanisław syn Piotra, Marcin syn Andrzeja, 1517 Sebastian syn Stanisława, 1520 Michał syn Mikołaja.
W mieście rozwijał się również handel oraz rzemiosło. Historyczne dokumenty podatkowe wymieniają w latach 1470–1480 5 młynów, w tym 2 z ziemią rolną. W 1472 zanotowano młyn miejski oraz młyn słodowy mielący słód na gorzałkę i piwo, 14 jatek mięsnych, 12 kramów piekarskich i 12 kramów solnych. W mieście pracowali młynarze, rzeźnicy, piekarze, szewcy. Dokumenty dwukrotnie odnotowały w 1479 i 1536 kuźnicę miejską zwaną Bolerowską. W 1550 w mieście zanotowano wyszynk piwa oraz innych napojów, a także postrzygalnię sukna, farbiarnię i skład świec. W 1550 w Koziegłowach za zgodą biskupa krakowskiego Samuela Maciejowskiego odbudowano także spalony ratusz miejski po raz pierwszy zanotowany w 1472, który pokryto dwuspadowym dachem.
Od XVI wieku w mieście funkcjonowała komora celna, w której przykładowo: w 1519 pobrano cło od 153 wozów żelaza koziegłowskiego, a w 1541 pognano przez nią 176 wołów, 100 sztuk bydła, 12 koni, a także przewieziono 178 kamieni wosku, 10 beczek śledzi, 19 beczek miodu. 390 skór wołowych oraz 540 skór mniejszych.
Do 1519 miasto było stolicą tzw. „baronatu koziegłowskiego” będącego w posiadaniu rodu Lisów (klucz koziegłowski). W 1519 r. rycerz Krystyn IV herbu Lis sprzedał miasto z zamkiem i okolicznymi dobrami biskupowi krakowskiemu – księciu siewierskiemu Janowi Konarskiemu i od tego czasu miasto i zamek wchodziły w skład dóbr książęcych w Księstwie siewierskim w ramach, którego funkcjonowało do XVIII w. W 1790 r. Księstwo Siewierskie zostało formalnie wcielone do Rzeczypospolitej. 27 kwietnia 1792 r. król Stanisław August Poniatowski wydał przywilej dla miasta potwierdzający wcześniejsze przywileje biskupów krakowskich.
W 1747 biskup Jędrzej Załuski zabronił mieszkać w mieście żydom w wyniku czego do 1880 nie zanotowano w nim ani jednego wyznawcy judaizmu.
Zabory Polski.
W 1795 r. Koziegłowy znalazły się w zaborze pruskim. Po zwycięskim dla Polaków drugim powstaniu wielkopolskim jakie odbyło się w 1806 miejscowość w latach 1807–1815 znalazła się w granicach Księstwa Warszawskiego. W tym okresie miasto wystawiło oddział gwardii narodowej, który pod rozkazami Henryka Dąbrowskiego bił się w czasie wojen napoleońskich.
Po klęsce Napoleona Bonaparte od 1815 decyzją kongresu wiedeńskiego dokonano podziału Księstwa Warszawskiego i miejscowość znalazła się w zaborze rosyjskim. Miasto położone było kilka wiorst od granicy ze Śląskiem pruskim. Mieszkańcy brali czynny udział w dwóch zrywach niepodległościowych przeciw rosyjskiemu zaborcy, w latach 1830–1831 w powstaniu listopadowym oraz w latach 1863–1864 w styczniowym. W 1870 w ramach represji za udział mieszkańców w powstaniu zaborcze władze rosyjskie odebrały Koziegłowom prawa miejskie.
W XIX wieku ludność trudniła się rolnictwem, rzemiosłem oraz przemysłem sukienniczym. W 1860 w mieście pracowało 10 sukienników. W 1827 w miejscowości znajdowało się 290 domów zamieszkanych przez 1577 mieszkańców. W 1860 293 domy w tym 8 murowanych z 1828 mieszkańcami.
Miasto wymienione zostało w powiecie będzińskim w gminie Rudnik Wielki, parafia Koziegłowy w XIX wiecznym Słowniku geograficznym Królestwa Polskiego. W 1883 w mieście znajdowało się 301 domów zamieszkiwanych przez 2149 mieszkańców. W miejscowości znajdował się parafialny, murowany kościół katolicki, szpital, dom schronienia dla 5 starców i kalek, szkoła początkowa, sąd gminny okręgu IV, urząd gminny. W mieście znajdował się piec wapienny do wypalania wapna. Miasto liczyło w sumie 1791 morg ziemi miejskiej w tym 1539 rolnej.
I wojna światowa.
W czasie I wojny światowej w latach 1914–1918 Koziegłowy były okupowane przez wojska pruskie. Po jej zakończeniu miasto znalazło się w granicach II Rzeczypospolitej w składzie województwa kieleckiego.
II wojna światowa.
Od września 1939 r. Koziegłowy znajdowały się pod okupacją niemiecką, w tym czasie w 1942 r. Niemcy wywieźli około 200 miejscowych Żydów do obozu w Auschwitz. 20 stycznia 1945 r. Koziegłowy zostały zajęte przez wojska sowieckie.
Okres powojenny.
Po zakończeniu wojny miasto w 1945 wraz z powiatem zawierciańskim weszły do nowo tworzonego województwa śląskiego, późniejszego województwa katowickiego. W 1949 lub 1950 Koziegłowy odzyskały prawa miejskie. Do 1954 miasto było siedzibą dwóch gmin: Koziegłowy i gminy Rudnik Wielki. 1 stycznia 1956 weszło w skład nowo utworzonego powiatu myszkowskiego.
W 1961 liczyło 26,24 km² powierzchni oraz 3092 mieszkańców. 80% mieszkańców pracowało głównie w rolnictwie, a także zajmowało się przemysłem ludowym: wyrobem plecionych kapeluszy, koszyków, sztucznych kwiatów, dywaników oraz ozdób choinkowych. W mieście funkcjonowały szkoły podstawowe oraz liceum. W roku 1974 urodziła się w Koziegłowach Wioletta Grzegorzewska, pisarka nominowana do Nagrody Nike oraz do Międzynarodowej Nagrody Bookera, znana na świecie jako Wioletta Greg.
Wspólnoty wyznaniowe.
Na terenie Koziegłów działają dwie parafie:

</doc>
<doc id="456615" url="https://pl.wikipedia.org/wiki?curid=456615" title="Koziegłowy">
Koziegłowy



</doc>
<doc id="456617" url="https://pl.wikipedia.org/wiki?curid=456617" title="Jezioro Bukowskie (Lubawka)">
Jezioro Bukowskie (Lubawka)

Jezioro Bukowskie (Zbiornik Bukówka) – zbiornik zaporowy położony w dolinie Bobru w województwie dolnośląskim, powiecie kamiennogórskim, gminie Lubawka.
Zbiornik ma powierzchnię 199 ha (przy maksymalnym poziomie piętrzenia) i pojemność około 16,9 mln m³. Powstał w latach 1978–1989 po zbudowaniu w przełomie Bobru przez Szczepanowski Grzbiet (na zachód od wsi Bukówka), zapory o wysokości 25,5 m.
Zbiornik powstał w latach 1903–1907 jako suchy zbiornik retencyjny po wybudowaniu zapory w przełomie. W latach 1978–1989 powiększono go przez wybudowanie na zachodniej stronie zbiornika bocznej zapory, osłaniającej Miszkowice. W ten sposób utworzono jeden z najwyżej położonych w Polsce zbiorników zaporowych (rzędna korony 537,10 m n.p.m.).
Zapora czołowa zbiornika zlokalizowana jest w km 271+540 rzeki Bóbr. Powierzchnia zlewni w przekroju zapory wynosi 58,5 km². Prawie całą czaszę ograniczają naturalne brzegi z wyjątkiem rejonu wsi Miszkowice chronionej zaporą boczną.
Pojemność użytkowa zbiornika wynosi 12,009 mln m³, a powodziowa stała 3,873 mln m³.
Zbiornik doskonale spełnia swoją funkcję powodziową, ponieważ I falę z lipca 1997 r. zredukował o 87,1%.
Upust denny, czyli dwie rury średnicy 1200 mm każda, może zrzucać 37 m³/s wody. Przepływ dozwolony wynosi tylko 8 m³/s. Istnieje możliwość zrzutu wody z dwóch różnych poziomów.
Zapora czołowa jest także wyposażona w przelew powierzchniowy, galerię zastrzykowo-kontrolną, wieżę upustów dennych, rów opaskowy oraz ujęcie wody wodociągowej (nieczynne), którego rurociąg zasila elektrownię wodną Bukówka.
Linki zewnętrzne.
zdjęcia:

</doc>
<doc id="456620" url="https://pl.wikipedia.org/wiki?curid=456620" title="Komfort cieplny">
Komfort cieplny

Komfort cieplny – "nazywany też komfortem termicznym" - to pojęcie odnoszące się do stanu człowieka, który w danym momencie nie zwraca uwagi na temperaturę otoczenia, ponieważ nie jest mu ani zimno, ani ciepło, czyli jest w jego odczuciu idealnie.
Dodatkowo komfort termiczny oznacza, że nie występuje żadne niepożądane nagrzewanie lub chłodzenie poszczególnych części ciała, na przykład chłodzenie karku i szyi przez przeciągi, czy nagrzewanie nóg przez ciepło ze zbyt ciepłej podłogi. W przypadku pomieszczeń określenie uczucia komfortu jest problematyczne, gdyż jest ono odczuwane indywidualnie i subiektywnie.
Badania na temat komfortu cieplnego prowadził duński naukowiec i inżynier, Ole Fanger. Wyniki tych badań stały się podstawą do opracowania międzynarodowych norm, m.in. Polskiej Normy PN-EN ISO 7730:2006 (Ergonomia środowiska termicznego. Analityczne wyznaczanie i interpretacja komfortu termicznego z zastosowaniem obliczenia wskaźników PMV i PPD oraz kryteriów lokalnego komfortu termicznego).
PMV.
PMV – (en. "Predicted Mean Vote") jest wskaźnikiem, który przewiduje średnią ocenę dużej grupy osób określających swe wrażenia cieplne w siedmiostopniowej skali ocen:
Wskaźnik PMV można określić, gdy zostanie oceniona aktywność fizyczna człowieka, oporność cieplna odzieży i gdy zostaną zmierzone następujące parametry środowiska: temperatura powietrza, średnia temperatura promieniowania, prędkość ruchu powietrza i cząstkowe ciśnienie pary wodnej. Wskaźnik PMV oparty jest na równowadze cieplnej ciała ludzkiego.
Zaleca się, aby wskaźnik PMV mieścił się w zakresie: -0,5&lt;PMV&lt;+0,5
Zakres temperatur dających dobre samopoczucie.
Zakres temperatury powietrza, w której człowiek czuje się dobrze, jest bardzo zróżnicowany. Zależy on od preferencji osobistych, ubrania, odżywienia, pory roku, wieku, płci. Na przykład temperatury zapewniające dobre samopoczucie, są zazwyczaj wyższe dla kobiet i osób starszych niż dla mężczyzn i osób młodszych. Ponadto w wyższych temperaturach człowiek czuje się lepiej latem niż zimą.
Temperatura powietrza a temperatura otaczających powierzchni.
Badania wzajemnych wpływów temperatury powietrza i otaczających powierzchni (nazywaną temp. promieniowania) wykazały, że odczucie temperatury przez człowieka odpowiada w przybliżeniu średniej pomiędzy wartościami tych obu temperatur. Duże różnice pomiędzy temperaturą powietrza a temperaturą promieniowania odczuwane są przez człowieka jako dyskomfort nawet przy wystarczająco wysokich temperaturach powietrza. Szczególnie nieprzyjemne są duże, zimne powierzchnie ścian lub okien.
Optymalne temperatury powietrza.
Jeżeli badaną osobę umieści się w komorze klimatycznej i podda ją działaniu różnych temperatur, można ustalić zakres, w którym zachowana zostaje równowaga cieplna organizmu. Zakres ten nazywa się strefą regulacji naczyniowo-ruchowej, gdyż w obrębie tych granic gospodarka cieplna jest utrzymywana w równowadze, głównie w wyniku regulacji rozmieszczenia krwi. Ten zakres temperatur określany jest jako strefa zapewniająca dobre samopoczucie. Zimą, dla osoby ubranej, powinna mieścić się ona przeważnie między 20 °C a 23 °C.
Latem, ze względu na „lżejsze” ubranie, temperatura komfortu jest wyższa i wynosi ok. 24–28 °C.
Przy podniesieniu temperatury powyżej tego zakresu powstaje najpierw niewielki dodatni bilans cieplny i występuje ogrzanie się ciała. Ten zakres temperatury nazywa się strefą regulacji cieplnej przez wyparowanie wody. Jeżeli rozgrzanie przekroczy określoną wartość (tolerancja upału), wewnętrzna ciepłota ciała gwałtownie rośnie, co w stosunkowo krótkim czasie prowadzi do śmierci z powodu udaru cieplnego.
Zakres temperatury leżącej poniżej strefy regulacji naczyniowo-ruchowej charakteryzuje się ujemnym bilansem cieplnym organizmu, gdyż w obrębie tego zakresu cały ubytek ciepła przewyższa jego wytwarzanie we wnętrzu ciała. Ten zakres nazywa się strefą fizycznego oziębienia. Utrata ciepła dotyczy przy tym najpierw obwodowych części ciała, które przez pewien czas mogą wytrzymać deficyt ciepła. Przy skrajnym wyziębieniu organizmu dochodzi do hipotermii.
Prawidłowa wentylacja.
Dobry system wentylacji czy klimatyzacji powinien zagwarantować odpowiedni komfort w pomieszczeniu. Ważne jest zachowanie odpowiedniego rozkładu temperatury, prędkości powietrza, czystości powietrza (mechanicznego i fizykochemicznego) oraz niskiego poziomu hałasu.
Rozwiązania wykorzystujące klimakonwektory oraz klimatyzatory mają wady w postaci dużego poziomu hałasu, wysuszania powietrza, konieczności stosowania instalacji odprowadzania skroplin, duże koszty eksploatacji urządzeń. Rozwiązaniem, jest stosowanie przewodowych systemów klimatyzacji obejmujących rozdział powietrza w klimatyzowanych pomieszczeniach. Najtańszym rozwiązaniem jest wentylacja naturalna. Zaletą klimatyzacji jest możliwość dopasowania parametrów powietrza w strefie przebywania ludzi do warunków komfortu cieplnego przez cały rok oraz możliwość wykorzystania odzysku ciepła (rekuperacji), ale wadą jest wysoki koszt budowy i eksploatacji.
Zaletą wentylacji grawitacyjnej jest niski koszt budowy i eksploatacji, ale wadą niemożliwość zapewnienia warunków komfortu szczególnie w okresach od wiosny do jesieni z uwagi na uzależnienie jej pracy od różnicy temperatur powietrza wewnątrz i na zewnątrz.
Bilans ciepła organizmu człowieka.
W warunkach komfortu cieplnego bilans cieplny organizmu jest zrównoważony, a oddawanie ciepła odbywa się przez promieniowanie, konwekcję i pocenie niewyczuwalne oraz przez parowanie z dróg oddechowych. Temperatura ciała w stanie spoczynku wynosi około 37 °C, a średnia temperatura powierzchni skóry mieści się w przedziale 32–34 °C.
Organizm człowieka oddaje ciepło:
Utrata ciepła z organizmu człowieka zachodzi głównie przez skórę. W normalnych warunkach pracy człowiek traci około 50–70% ciepła swego ciała drogą wypromieniowania ciepła do otaczających powierzchni i przedmiotów. W chłodnym środowisku pracy, przy niskiej temperaturze ścian, utrata ciepła drogą wypromieniowania może wynosić 80% i więcej.
Kształtowanie mikroklimatu.
Wszystkie obecnie stosowane normy mikroklimatu oparte są wyłącznie na parametrach fizycznych, lecz określenia wartości optymalnych oraz dopuszczalnych dla tych parametrów dokonuje się na podstawie wyników badań kompleksowego wpływu wszystkich parametrów mikroklimatu na funkcje fizjologiczne organizmu człowieka. Rozróżnia się normy określające warunki:
Za optymalne uważa się takie warunki mikroklimatu, które zapewniają zachowanie wyrównanego bilansu cieplnego organizmu. Wszelkie odchylenia od warunków optymalnych powodują uczucia uciążliwości, obniżają sprawność funkcji fizjologicznych.
Jako dopuszczalne określa się takie warunki, które wprawdzie nie zapewniają człowiekowi komfortu termicznego, lecz nie powodują zaburzeń funkcji fizjologicznych i szkody dla zdrowia. W takich warunkach aktywnie działają mechanizmy termoregulacji ciała (obfite wydzielanie potu, przyspieszony oddech, rozszerzenie naczyń krwionośnych).
Normy krańcowe dopuszczalne określają takie graniczne wartości parametrów mikroklimatu, których przekroczenie grozi poważnymi zaburzeniami funkcjonowania organizmu i upośledzeniem stanu zdrowia.
Oddziaływanie mikroklimatu na organizm.
Człowiek ma duże możliwości dostosowania się (aklimatyzacji) do różnych warunków klimatycznych. Zakres zmian temperatury otoczenia, w którym człowiek ma możliwość sprawnego działania, jest stosunkowo szeroki (od –50 °C do +50 °C, czyli ok. 100 °C). Dłuższe przebywanie człowieka w skrajnie niekorzystnych warunkach powoduje niekorzystny wpływ.
Mikroklimat gorący.
Utrata ciepła przy zbyt wysokiej temperaturze odbywa się w sposób bierny (promieniowanie, przewodzenie i konwekcja) i czynny (parowanie potu). W czasie ciężkiej pracy fizycznej w wysokiej temperaturze ilość potu może osiągnąć 3–4 litry na godzinę. Obfite pocenie powoduje także utratę elektrolitów (soli Na, K, Cl i innych) co może spowodować zaburzenia w gospodarce elektrolitycznej człowieka. Wysoka temperatura otoczenia może spowodować omdlenie cieplne, kurcze cieplne, wyczerpanie i udar.
Mikroklimat zimny.
Zagrożenie występowaniem zmian wywołanych przez działanie zimna jest zależne od stopnia utraty ciepła drogą przewodnictwa (wilgotna odzież, kontakt z zimnym metalem), konwekcji (oziębienie przez wiatr) i promieniowania (zależnie od różnicy ciepłoty ciała i otoczenia). Zmiany ogólne, występujące pod wpływem skrajnego wyziębienia organizmu nazywane są hipotermią.

</doc>
<doc id="456623" url="https://pl.wikipedia.org/wiki?curid=456623" title="Anthony C. Zboralski">
Anthony C. Zboralski

Anthony Chris Zboralski, ps. „Taxman”, „Frantic” (ur. 5 kwietnia 1975 w Martigues) – francuski haker, informatyk, specjalista ds. spraw zabezpieczeń systemowych.
Życiorys.
Jego polscy przodkowie pochodzili z okolic Poznania.
W 1994, posługując się phishingiem, dokonywał z terenu Francji nieprzerwanie przez 7 miesięcy wielokrotnych włamań do sieci telekomunikacyjnej FBI w Stanach Zjednoczonych, powodując straty wycenione na ponad 250 000 dolarów. Włamywał się też w Stanach Zjednoczonych do sieci komputerowych m.in. Pentagonu, IBM, Microsoftu, Interpolu, jednak te instytucje nie oskarżyły go o spowodowanie strat. Został skazany i uwięziony na terenie Francji.
Po zwolnieniu z więzienia wyemigrował do Indonezji, gdzie ożenił się i założył kolejno firmy informatyczne Vauban Systems oraz Bellua Asia Pacific. Po rozwodzie w 2011 wrócił do Europy i zamieszkał w Londynie. W Wielkiej Brytanii w 2012 założył firmę Bellua Ltd, specjalizującą się w cyfrowych zabezpieczeniach systemów i sieci komputerowych.
Utworzył też wspólnie z Davidem Natofem i Cedrikiem Le Biarant Hacker Emergency Response Team (HERT), organizację udzielającą pomocy w ponad 20 krajach w przypadkach włamań do sieci komputerowych. Do zabezpieczeń byłego hakera udało się przekonać setki instytucji, w tym szereg banków, agend rządowych i organizacji na całym świecie, m.in. linie lotnicze Air France, koncern produkujący na potrzeby techniki lotniczej i kosmicznej Aérospatiale, spółkę ubezpieczeniową Allianz. Do jego pierwszych klientów należały firmy francuskie powiązane z przemysłem zbrojeniowym, które doskonale były zorientowane w jego hakerskiej przeszłości na terenie Stanów Zjednoczonych. Specjalnością Zboralskiego stały się też międzynarodowe konferencje na temat zabezpieczeń systemowych sieci informatycznych.
Zboralski podjął się również wyszukiwania młodych hakerów na całym świecie, aby ich przestępczą aktywność zamienić na pozytywną działalność, przydatną technice informatycznej.
Od 2012 do 2013 pracował dla telewizji francuskiej Télérama jako prowadzący program „Surfez couvert”, produkowany przez MTV Networks.

</doc>
<doc id="456628" url="https://pl.wikipedia.org/wiki?curid=456628" title="Edward I Avis">
Edward I Avis



</doc>
<doc id="456632" url="https://pl.wikipedia.org/wiki?curid=456632" title="Vatroslav Lisinski">
Vatroslav Lisinski

Vatroslav Lisinski, właśc. Ignac Fuchs, (ur. 8 lipca 1819 w Zagrzebiu, zm. 31 maja 1854 tamże) – chorwacki kompozytor.
Był jednym z przedstawicieli iliryzmu – ruchu mająceho na celu dążenie do zjednoczenia południowych Słowian bez względu na granice państwowe i administracyjne, w odpowiedzi na madziaryzację podczas rządów austro-węgierskich. Zmiana imienia i nazwiska miała podłoże patriotyczne - Vatroslav (&lt; chorw. vatra 'ogień') to niejako chorwacki odpowiednik łacińskiego Ignatius (&lt; łac. ignis 'ogień'), natomiast nazwisko Lisinski (&lt; chorw. lisica 'lis') nawiązywało do niem. Fuchs 'lis'. Lisinski napisał pierwsze chorwackie opery: "Ljubav i zloba" ("Miłość i złośliwość" 1846) i "Porin" (1851).

</doc>
<doc id="456633" url="https://pl.wikipedia.org/wiki?curid=456633" title="Joanna Kastylijska">
Joanna Kastylijska



</doc>
<doc id="456643" url="https://pl.wikipedia.org/wiki?curid=456643" title="Hydreliox">
Hydreliox

Hydreliox to eksperymentalna mieszanina gazów używana do oddychania w czasie nurkowania na głębokościach poniżej 130 m. 
Hydreliox, podobnie jak Heliox, składa się z mieszaniny helu i tlenu, lecz jest wzbogacony o niewielką ilość wodoru, w celu zmniejszenia występowania objawów zespołu neurologicznego wysokich ciśnień (HPNS).
Hydreliox był wykorzystany z w nurkowaniach podczas eksperymentu "Hydra" do głębokości 534 m. W listopadzie 1992 podczas eksperymentu "Hydra 10" z użyciem hydrelioxu została osiągnięta głębokość 686 m oraz 701 m w nurkowaniu w komorze w Marsylii. Nurkowanie trwało 47 dni.

</doc>
<doc id="456644" url="https://pl.wikipedia.org/wiki?curid=456644" title="Vatroslav Jagić">
Vatroslav Jagić

Vatroslav Jagić (ur. 6 lipca 1838 w Varaždinie, zm. 5 sierpnia 1923 w Wiedniu) – badacz języka chorwackiego i znany slawista. Współtwórca fundamentów slawistyki historycznej i językoznawczej.

</doc>
<doc id="456645" url="https://pl.wikipedia.org/wiki?curid=456645" title="Długopole Zdrój">
Długopole Zdrój



</doc>
<doc id="456650" url="https://pl.wikipedia.org/wiki?curid=456650" title="Iwonicz Zdrój">
Iwonicz Zdrój



</doc>
<doc id="456658" url="https://pl.wikipedia.org/wiki?curid=456658" title="Halina Mickiewiczówna">
Halina Mickiewiczówna

Halina Mickiewiczówna de Larzac (ur. 7 listopada 1923 w Stołpcach, zm. 19 listopada 2001 w Gdańsku) – polska śpiewaczka operowa i operetkowa. Sopran koloraturowy. Była starszym wykładowcą na Akademii Muzycznej im. Stanisława Moniuszki w Gdańsku.
Życiorys.
Urodziła się w Stołpcach, a wychowała się w Warszawie. Jej dzieciństwo i młodość przypadły na okres okupowanej przez Niemców Warszawy, gdzie występowała w prywatnych mieszkaniach i małych kawiarniach, w których kelnerkami były aktorki dramatyczne owych czasów. We wspomnianych kawiarniach występowali polscy muzycy jak: Witold Lutosławski, Zygmunt Latoszewski, Andrzej Panufnik. Tam także odbył się debiut dziewiętnastoletniej wówczas Haliny Mickiewiczówny.
Mickiewiczówna potrafiła wyśpiewywać najtrudniejsze staccata, tryle, pasaże czy też girlandy ozdobników, co czyniła lekko, naturalnie i bez wysiłku. Miała doskonały słuch i muzykalność, które pozwoliły jej pogłębiać treści muzyczne utworów koloraturowych, pisanych przede wszystkim dla popisu technicznego. Została nazwana Słowikiem Warszawy. W czasie II WŚ pobierała naukę śpiewu solowego u Ady Sari w ramach tajnego nauczania w prywatnym mieszkaniu artystki. Ada Sari, w chwili wybuchu wojny przebywała w Warszawie, a od 1941 dawała konspiracyjnie lekcje. Mickiewiczówna przez trzy lata uczyła się u Ady Sari, u której znalazła schronienie w okupowanej podczas wojny Warszawie stając się jej nie tylko uczennica, ale i przyjaciółką. Po wojnie sytuacja polskich śpiewaków nie była łatwa. Żelazna kurtyna dzieliła od świata i nawet wielka kariera w Polsce nie dawała prawa występów na Zachodzie.
Halina Mickiewicz została uznana przez krytyków muzycznych w kraju za najdowcipniejszą, najbardziej urokliwą i precyzyjną Rozynę w Cyruliku Rossiniego, wspaniałą Konstancję w Uprowadzeniu z seraju Mozarta, brawurowo wykonywała walce Straussa, popisowe fragmenty operetek. Recenzent pisał w „Kurierze Warszawskim”: „"Pani Halina Mickiewiczówna jest bezkonkurencyjna. Nie sądzę, aby była w tej chwili w Polsce inna śpiewaczka, która z taka swobodą i łatwością, a jednocześnie dokładnością i artyzmem odtwarzałaby rolę Konstancji"”.
Stała się w Polsce legendą pięćdziesiątych i sześćdziesiątych lat XX wieku. W tamtym okresie śpiewaczka przeniosła się do Gdyni. Rozszerzyła swój repertuar o cykle pieśni romantycznych i współczesnych, nagrywała wiele dla radia, a ostatecznie zwróciła się ku pracy pedagogicznej. Na początku w Teatrze Muzycznym w Gdyni, w którym nie tylko została pedagogiem, ale również doradcą w dziedzinie obsady i doboru repertuaru. Następna była Średnia Szkoła Muzyczna. Później wykładała w Akademii Muzycznej w Gdańsku im. Stanisława Moniuszki. Jesienią 1997 Halina Mickiewicz obchodziła 55-lecie pracy artystycznej i 25-lecie pracy pedagogicznej, w trakcie której podpisała 29 dyplomów, z których 6 z wyróżnieniem. Operowych emerytur dosłużyło się wielu jej absolwentów w tym: Kazimierz Sergiel – bas Opery Bałtyckiej, tenor Ryszard Karczykowski, Jerzy Mahler – bas Opery Kameralnej w Warszawie. Najwybitniejsi obok nich to: Małgorzata Armanowska, Kira Boreczko, Jacek Labuda, Aleksandra Kucharska-Szefler, Wojciech Parchem oraz piosenkarka Irena Jarocka.
Wśród wychowanków Haliny Mickiewiczówny są laureaci konkursów krajowych i międzynarodowych. Jednym z nich jest Tomasz Krzysica, który zdobył w 2001 na VIII Międzynarodowym Konkursie Wokalnym Rosetum w Mediolanie pierwsze miejsce i stał się pierwszym i jedynym Polakiem zwycięzcą w historii tego konkursu.
W 1997 z okazji 55-lecia pracy artystyczno-pedagogicznej została wydana płyta pt. "Halina Mickiewiczówna – Maestra Koloratury" z nagraniami archiwalnymi z lat 1953–1962, dzięki pomocy Akademii Muzycznej im. Stanisława Moniuszki w Gdańsku, Wydziału Kultury i Sportu Urzędu Miejskiego w Gdyni, Wydziału Kultury, Nauki i Sportu Urzędu Wojewódzkiego w Gdańsku.
Choroba.
Halina Mickiewiczówna przez wiele lat była częściowo niewidoma, chorowała na demencję siatkówki ocznej. Poza tym, chorowała na astmę. Pomimo ciężkiej astmy i poważnych problemów zdrowotnych Halina Mickiewicz zawsze żartowała ze swoich dolegliwości zdrowotnych.
Halina Mickiewiczówna do końca swojego życia co roku przygotowywała borówki, które miały niepowtarzalny smak; w kuchni maestry koloratury również znajdowała się kolekcja kubków do herbaty i kawy, które jej studenci przywozili z wyjazdów krajowych i zagranicznych, a których używali podczas lekcji lub wizyt w domu maestry.
W połowie listopada 2001 jej stan zdrowia nagle się pogorszył, została hospitalizowana w jednym ze szpitali w Trójmieście, gdzie zmarła dnia 19 listopada.

</doc>
<doc id="456661" url="https://pl.wikipedia.org/wiki?curid=456661" title="Gmina Lądek Zdrój">
Gmina Lądek Zdrój



</doc>
<doc id="456664" url="https://pl.wikipedia.org/wiki?curid=456664" title="Wieniec Zdrój">
Wieniec Zdrój



</doc>
<doc id="456665" url="https://pl.wikipedia.org/wiki?curid=456665" title="Bobrowe Skały">
Bobrowe Skały

Bobrowe Skały () – granitognejsowe skały na północno-wschodnim stoku góry Ciemniak (699 m n.p.m.) w Górach Izerskich, we wschodniej części Kamienickiego Grzbietu. Od północnej strony ściana skalna wysokości około 25–30 m. Na szczycie znajduje się dobry punkt widokowy na Karkonosze (szczególnie ich zachodnią część) oraz Kotlinę Jeleniogórską i w oddali Rudawy Janowickie. Na szczyt skałek prowadzą metalowe schodki. W pobliżu w latach 30. XX w. mieściła się tu popularna restauracja i wieża widokowa, dziś pozostały tylko resztki fundamentów.
Turystyka.
Obok Bobrowych Skał przechodzi szlak z Rozdroża Izerskiego do Rybnicy. Zaczyna się też tutaj (lub kończy) szlak do Piechowic.

</doc>
<doc id="456666" url="https://pl.wikipedia.org/wiki?curid=456666" title="Świeradów Zdrój">
Świeradów Zdrój



</doc>
<doc id="456672" url="https://pl.wikipedia.org/wiki?curid=456672" title="Opolno Zdrój">
Opolno Zdrój



</doc>
<doc id="456673" url="https://pl.wikipedia.org/wiki?curid=456673" title="Szczawno Zdrój">
Szczawno Zdrój



</doc>
<doc id="456677" url="https://pl.wikipedia.org/wiki?curid=456677" title="Horyniec Zdrój">
Horyniec Zdrój



</doc>
<doc id="456680" url="https://pl.wikipedia.org/wiki?curid=456680" title="Gmina Horyniec Zdrój">
Gmina Horyniec Zdrój



</doc>
<doc id="456683" url="https://pl.wikipedia.org/wiki?curid=456683" title="Mur chiński (informatyka)">
Mur chiński (informatyka)

Mur chiński – pojęcie z zakresu informatyki, odnoszące się do sposobu tworzenia oprogramowania z wykorzystaniem inżynierii wstecznej.
Polega on na stworzeniu dwóch niezależnych grup programistów, z których pierwsza tworzy dokumentację na podstawie kodu źródłowego odzyskanego za pomocą inżynierii wstecznej, a druga pisze nowy program na podstawie utworzonej dokumentacji.
Pierwsza grupa nigdy nie pisze nowego kodu, a druga nigdy nie widzi kodu pierwotnego. Metoda ta oddziela nowy kod od starego, przez co są to całkowicie niepowiązane programy.
Dzięki zastosowaniu tej techniki można odeprzeć zarzuty o wykorzystanie fragmentów kodu źródłowego dotychczasowych programów w nowych projektach, co jest dość częstym zarzutem wobec otwartego oprogramowania stawianym przez firmy informatyczne tworzące oprogramowanie zamknięte, jak np. Microsoft.
W celu dodatkowego zabezpieczenia przed tego typu zarzutami niektórzy tworzący oprogramowanie tą metodą, np. twórcy systemu operacyjnego ReactOS, przeprowadzają również audyt swojego kodu źródłowego.

</doc>
<doc id="456684" url="https://pl.wikipedia.org/wiki?curid=456684" title="Rich Internet Application">
Rich Internet Application

Rich Internet Application (RIA) – określenie odnoszące się do aplikacji internetowych, oferujących bogaty, dynamiczny, jednoekranowy interfejs, tzw. "one-screen-application", eliminujący uciążliwość standardowych rozwiązań z technologii HTML, jak np. wprowadzanie danych w kolejnych formularzach, wymagające wielokrotnego przeładowywania stron.
Określenia tego użyli po raz pierwszy, w początkach 2001 roku, pracownicy firmy Macromedia, w odniesieniu do stron internetowych w całości utworzonych w technologii Flash.
"RIA" pobiera większość potrzebnych danych z serwera na początku sesji użytkownika, a następnie przetwarza i wyświetla dane wykorzystując zasoby i moc obliczeniową urządzenia-klienta.
Przeniesienie na stronę klienta wszystkich operacji logiki prezentacji oraz sprawnego mechanizmu buforowania danych powoduje efektywniejsze wykorzystanie łączy internetowych i zmniejszenie obciążenia serwerów.
Kolejne zgłoszenia wysyłane do serwera są wykonywane tylko w przypadku wysyłania danych przez użytkownika.
Aplikacje stworzone w oparciu o założenia modelu "RIA" różnią się od dotychczas spotykanych rozwiązań internetowych głównie:
Dodatkowo użytkownik ma możliwość wprowadzania danych w dowolnie wybranej i wygodnej dla siebie kolejności.
Charakterystyczną cechą "RIA" jest również animowany interfejs zawierający elementy multimedialne (obraz video, dźwięk).
Aplikacje "RIA" nie ograniczają się tylko do aplikacji opartych na technologii Flash. Coraz większą popularnością wśród developerów tego typu aplikacji cieszy się technologia AJAX i biblioteki JavaScript wspomagające proces budowy bogatych interfejsów opartych na HTML oraz asynchroniczną komunikację z serwerem. Zalicza się do nich między innymi jQuery, EXT JS, MooTools, Dojo, Prototype, YUI.

</doc>
<doc id="456687" url="https://pl.wikipedia.org/wiki?curid=456687" title="Epistrofa">
Epistrofa



</doc>
<doc id="456689" url="https://pl.wikipedia.org/wiki?curid=456689" title="Przeskocznia">
Przeskocznia



</doc>
<doc id="456690" url="https://pl.wikipedia.org/wiki?curid=456690" title="Zazębienie">
Zazębienie



</doc>
<doc id="456691" url="https://pl.wikipedia.org/wiki?curid=456691" title="Zwarcie międzywersowe">
Zwarcie międzywersowe



</doc>
<doc id="456692" url="https://pl.wikipedia.org/wiki?curid=456692" title="Epanafora">
Epanafora



</doc>
<doc id="456693" url="https://pl.wikipedia.org/wiki?curid=456693" title="Ożywienie">
Ożywienie



</doc>
<doc id="456694" url="https://pl.wikipedia.org/wiki?curid=456694" title="Metabaza">
Metabaza



</doc>
<doc id="456695" url="https://pl.wikipedia.org/wiki?curid=456695" title="Wyrzutnia (retoryka)">
Wyrzutnia (retoryka)



</doc>
<doc id="456696" url="https://pl.wikipedia.org/wiki?curid=456696" title="Wyrzutnia">
Wyrzutnia



</doc>
<doc id="456697" url="https://pl.wikipedia.org/wiki?curid=456697" title="Stopniowanie">
Stopniowanie



</doc>
<doc id="456705" url="https://pl.wikipedia.org/wiki?curid=456705" title="Magnolia gwiaździsta">
Magnolia gwiaździsta

Magnolia gwiaździsta ("Magnolia stellata") – gatunek drzew lub krzewów, należący do rodziny magnoliowatych. Pochodzi z Japonii. W Polsce nie występuje w środowisku naturalnym. Jest uprawiana, jako roślina ozdobna w parkach, ogrodach botanicznych i ogródkach przydomowych. Jest obok magnolii pośredniej jednym z częściej sadzonych gatunków magnolii.
Szkodniki, choroby..
Magnolie rzadko atakowane są przez choroby i szkodniki. Przy podlewaniu magnolii nie wolno zwilżać wodą liści, gdyż sprzyja to szerzeniu się chorób bakteryjnych i grzybowych.

</doc>
<doc id="456707" url="https://pl.wikipedia.org/wiki?curid=456707" title="Leon Formanowicz">
Leon Formanowicz

Leon Marian Formanowicz (ur. 26 marca 1878 w Szubinie, zm. 4 maja 1942 w Hartheim koło Linzu) – polski duchowny rzymskokatolicki, naukowiec-bibliofil, kolekcjoner ekslibrisów, kanonik gnieźnieński.
Życiorys.
Syn Franciszka Ksawerego Formanowicza i Franciszki z domu Drzewieckiej. Naukę w szkołach powszechnych pobierał w Szubinie, następnie w gimnazjum w Nakle oraz w 1899 ukończył gimnazjum klasyczne w Chełmnie, tam też wstąpił do tajnej organizacji samokształceniowej Towarzystwa Tomasza Zana. Studiował następnie w seminariach duchownych w Poznaniu i Gnieźnie. W Gnieźnie 2 lutego 1902 otrzymał święcenia kapłańskie. Pracował jako wikariusz w farze gnieźnieńskiej, w 1906 objął parafię w Modliszewku. W trudnych dla Polaków czasach starał się rozwijać działalność społeczną i narodową, należał m.in. do organizacji pomorskich filomatów. Był więziony w 1906 w Gnieźnie przez władze pruskie za poparcie polskiego strajku szkolnego, skazano go także na karę grzywny. Szczegóły dotyczące procesu ks. Formanowicza podaje ówczesna prasa. Kolekcjoner, bibliofil, prowadził studia historyczne i bibliotekarskie pod kierunkiem kanonika gnieźnieńskiego i bibliotekarza kapituły, ks. prof. Tadeusza Trzcińskiego.
W 1928 zakończył pracę w parafii w Modliszewku i został mianowany kanonikiem katedralnym gnieźnieńskim. Objął jednocześnie obowiązki archiwariusza i bibliotekarza kapitulnego. Uporządkował zasoby Biblioteki Kapitulnej oraz przeprowadził inwentaryzację w archiwum gnieźnieńskim. 3 kwietnia 1929 przewiózł do Biblioteki Kapitulnej wszystkie zbiory biblioteki dekanalnej w Wągrowcu. Był autorem opracowania naukowego "Biblioteka Kapitulna w Gnieźnie" (1929), wydanego z okazji II Zjazdu Bibliotekarzy Polskich. Ogłosił także m.in. "Katalog druków polskich XVI wieku biblioteki kapitulnej w Gnieźnie" (1930) oraz "Katalog inkunabułów biblioteki w Gnieźnie" (1939, ukazał się jedynie pierwszy zeszyt).
26 lipca 1940 został aresztowany przez gestapo. Był więziony w niemieckich obozach koncentracyjnych w Oranienburgu, a od grudnia 1940 w Dachau. Zginął w komorze gazowej 4 maja 1942 w Hartheim koło Linzu.
Upamiętnienie.
Jego imię i nazwisko zostało umieszczone na tablicy poświęconej pomordowanym księżom Archidiecezji Gnieźnieńskiej, znajdującej się na ścianie Katedry. W dniu 16 czerwca 2007 roku Szkoła Podstawowa w Modliszewku otrzymała imię ks. kanonika Leona Formanowicza. Z tej okazji na ścianie Szkoły została wmurowana tablica poświęcona byłemu proboszczowi parafii w Modliszewku.

</doc>
<doc id="456708" url="https://pl.wikipedia.org/wiki?curid=456708" title="Słonie mają dobrą pamięć">
Słonie mają dobrą pamięć

Słonie mają dobrą pamięć (ang. "Elephants Can Remember") – powieść Agathy Christie wydana w 1972 roku. 
Fabuła.
Słynna pisarka kryminałów Ariadna Oliver podczas spotkania literatów zostaje zagadnięta przez nieznajomą kobietę. Rozmówczyni nie zamierza jednak mówić o książkach ani prosić o autograf. Pani Burton-Cox zadaje Ariadnie dziwne pytanie na temat jej córki chrzestnej, Celii Ravenscroft. Chce wiedzieć, czy to ojciec Celii zabił jej matkę, czy też było odwrotnie.
Pani Oliver jest zszokowana nietaktem nowej znajomej. Nie może też udzielić jej informacji, ponieważ kontakt z rodziną Ravenscroftów urwał jej się już bardzo dawno i niewiele wie o tej smutnej tragedii. Powodowana ciekawością, decyduje się jednak odnowić kontakt z Celią i porozmawiać z nią. Dowiaduje się, że sprawa Ravenscroftów jest bardzo tajemnicza i nigdy nie została rozwiązana. Starsze, kochające się małżeństwo pewnego dnia, pod nieobecność dzieci wyszło na spacer i nigdy już nie wróciło. Zostali znalezieni zastrzeleni na szczycie nadmorskiej skały. Sąd orzekł wspólne samobójstwo, lecz nie doszukano się jego przyczyn. Możliwe zatem, że któraś z ofiar zabiła najpierw współmałżonka, a potem siebie, lub też oboje zostali zamordowani przez kogoś obcego. 
Jak się okazuje, Celia nigdy nie przestała myśleć o sprawie swoich rodziców i ciągle żyje z jej piętnem. Na dodatek planuje wyjść za mąż za Desmonda, syna pani Burton Cox i to dlatego owa kobieta tak bardzo chciała uzyskać informacje o tragedii Ravenscroftów. Boi się, że jeśli w rodzinie Celli był morderca, dziewczyna, przez wzgląd na dziedziczność, również nie będzie bezpieczną żoną dla jej syna.
Ariadna postanawia pomóc swojej córce chrzestnej i wyjaśnić zagadkę śmierci Margaret i Alistaira Ravenscroftów. W tym celu prosi o pomoc swojego przyjaciela, światowej sławy detektywa, Herkulesa Poirot. Ten radzi jej, żeby spróbowała uzyskać jak najwięcej informacji o tragedii od starych znajomych Ravenscroftów. Oboje żartobliwie nazywają ich słoniami, w myśl twierdzenia „słonie mają dobrą pamięć”. Tymczasem Herkules Poirot kontaktuje się z policjantami, prowadzącymi przed laty sprawę Ravenscroftów.
Początkowe rezultaty rozmów ze „słoniami” nie są zadowalające. Państwo Ravenscroftowie byli statecznym, kochającym się małżeństwem bez większych problemów. Pojawiają się co prawda plotki o romansach obojga małżonków oraz o domniemanej chorobie nowotworowej pani Ravenscroft, lecz żadna z tych pogłosek nie ma oparcia w faktach.
W końcu Poirot odkrywa, że bliźniacza siostra Margaret Ravenscroft, Dorothea, cierpiała na chorobę psychiczną i swego czasu leczyła się u specjalistów. Okazuje się, że przed ślubem z Margaret, Alistair był zaręczony właśnie z Dortheą i zazdrosna siostra mogła pragnąć śmierci państwa Ravenscroft. Teorię tą obala jednak fakt, że Dorothea zginęła trzy tygodnie przed śmiercią Ravenscroftów, kiedy lunatykując wyszła nocą z domu i spadła ze skały. Herkules Poirot wpada jednak na właściwe rozwiązanie sprawy. Ostatecznych informacji dostarcza Zélie Meauhourat, ówczesna służąca Ravenscroftów.
Rozwiązanie.
To nie Dorothea, lecz Margaret zginęła na trzy tygodnie przed tragedią. Kobieta została umyślnie zepchnięta ze skały przez nienawidzącą ją siostrę. Kiedy Dorothea wraca do domu z zakrwawionymi rękami, Alistair i Zélie domyślają się, że musiało się stać nieszczęście i ruszają na pomoc Margaret. Kiedy ją znajdują, kobieta żyje jeszcze, lecz nie ma już nadziei na jej odratowanie. Umierając, Margaret Ravenscroft błaga męża o to, by nie dopuścił, żeby jej ukochana siostra odpowiadała karnie za zabójstwo. Wierny danemu słowu, Alistair wymyśla, że jedynym na to sposobem będzie zamiana ról sióstr. Upozorowano, że to niezrównoważona psychicznie Dorothea zabiła się, spadając ze skały, a prawdziwa Dorothea grała odtąd rolę Margaret. Alistair nie zamierzał jednak pozwolić morderczyni żyć, w obawie o to, że mogłaby skrzywdzić jeszcze wiele osób. Planując morderstwo szwagierki wie, że sam również będzie musiał ukarać się śmiercią za ten czyn, dlatego kiedy pewnego dnia zabiera Dorotheę na spacer, strzela najpierw do niej, a potem sam do siebie. Całą prawdę wyznał wcześniej jedynie wiernej Zélie, a cała reszta świata miała na zawsze uważać, że państwo Ravenscroft popełnili wspólne samobójstwo przez podejrzenie choroby Margaret.
Kiedy Poirot konsultuje się z panną Meauhourat, oboje spotykają się z Celią i jej narzeczonym, Desmondem na miejscu tragedii sprzed lat i wyjawiają młodej parze całą prawdę. Teraz Celia i Desmond mogą już bez zmartwień planować wspólne życie.

</doc>
<doc id="456721" url="https://pl.wikipedia.org/wiki?curid=456721" title="Powierzchnia ciała">
Powierzchnia ciała

Powierzchnia ciała – całość powierzchni zewnętrznej ciała pokryta skórą.
Wielkość pola powierzchni ciała człowieka jest istotna przy ustalaniu dawki niektórych leków zwłaszcza np. w onkologii oraz oceny uszkodzeń w przypadku oparzeń.
Na podstawie danych empirycznych utworzono co najmniej kilka wzorów wiążących wielkość powierzchni ciała z wagą i wzrostem. W praktyce często stosuje się nomogramy.
Przyjmując następujące oznaczenia:
można oszacować wielkość powierzchni ciała na podstawie któregoś ze wzorów:
Wzór Haycocka jest szczególnie chętnie stosowany do szacowania wielkości powierzchni ciała u dzieci.
Oryginalny wzór Boyda S = 0,0003207 × L0,3 × (M × 1000)0,7285 – 0,0188 log (M × 1000), wzór Mostellera (oryginalnie formula_12) i Schlicha zostały w powyższym zestawieniu nieznacznie przekształcone dla zapewnienia łatwiejszej porównywalności między poszczególnymi wzorami.

</doc>
<doc id="456726" url="https://pl.wikipedia.org/wiki?curid=456726" title="Ziemiaństwo">
Ziemiaństwo

Ziemiaństwo (również ziemianie, posiadacze ziemscy, posiedziciele ziemscy, obywatele ziemscy) – grupa społeczna i kategoria wytwórców. Właściciele, dzierżawcy i administratorzy większej własności ziemskiej.
Ziemiaństwo w Polsce.
W języku staropolskim termin „ziemiaństwo” oznaczał szlachtę zamieszkującą określoną ziemię, ale także wszystkich, którzy zajmowali się rolnictwem – uprawiali ziemię w tym chłopów. Tak szeroki zakres pojęcia był używany jeszcze do połowy XIX w. Najczęściej jednak "ziemianami" nazywano szlachtę-posesjonatów. Od połowy XIX w. do ziemiaństwa zaliczano posiadaczy majątków powyżej 50 ha.
W okresie po powstaniu styczniowym termin "ziemiaństwo" był węższy niż termin "szlachta", gdyż wskutek rozrostu rodzin szlacheckich i klęsk narodowych związek szlachty z posiadaniem ziemi został zerwany. Z drugiej strony termin "ziemiaństwo" nie obejmował tylko "szlachty", ale też liczną grupę osób pochodzenia miejskiego i ludowego. Pojęcie "ziemiaństwa" nie pokrywało się w pełni z pojęciem "inteligencji". W wyrazie "ziemiaństwo" o wiele mocniej podkreślany był charakter zawodowy warstwy, aniżeli w poprzednim terminie "szlachty". Termin "ziemiaństwo" przedstawiany był jako związany z popowstaniowymi pozytywistycznymi hasłami „pracy u podstaw”, wytrwania przy ziemi i narodowości, przejścia od beznadziejnych wówczas marzeń powstańczych do ratowania i tworzenia Polski mrówczą pracą gospodarczą.
Szlachcie ziemianom poświęcono II rozdział Konstytucji 3 maja, w której wykonaniu odsunięto jednak od praw politycznych szlachtę najuboższą: nieposiadającą posesji dziedzicznej i niepłacącą podatku określonej wysokości. Mieszczanie uzyskali ponownie utracone na mocy statutu piotrkowskiego z 1496 r. prawo nabywania i posiadania dóbr ziemskich. Nawiązująca w swej treści do tradycji Konstytucji 3-go maja Konstytucja marcowa z 1921 r. odmówiła uznania przywilejom rodowym i stanowym, herbom, tytułom rodowym i innym, z wyjątkiem naukowych, urzędowych i zawodowych (art. 96). Z kolei obowiązujące w okresie międzywojennym prawo nie uzależniało możliwości nabycia nieruchomości ziemskich od przynależności do określonej grupy społecznej. W tym stanie rzeczy kultywowanie tradycji szlacheckich ograniczało się do troski o więzi krewniacze i zachowanie systemu wartości przekazywanego wraz z tradycją rodzinną, powodującą niejako dziedziczenie pamięci historycznej mimo wielu turbulencji dziejowych, jakich doświadczyły poszczególne rody. Rodziny ziemiańskie stały się nośnikiem pamięci historycznej, tradycji patriotycznych i współtwórcą kultury polskiej, czego symbolem były dwory ziemiańskie i duch, który w nich panował. Równocześnie na drodze sądowej skutecznie dążyły do odzyskania od państwa polskiego dóbr zagarniętych wcześniej przez zaborców.
W przededniu II wojny światowej państwo polskie zamieszkiwało 79 375 osób reprezentujących warstwę ziemiańską, w tym 17 639 osób było głowami rodzin – właścicielami majątków. Szersza definicja ziemiaństwa obejmuje również administratorów, dzierżawców wraz z rodzinami, tzw. rezydentów, a także ziemiaństwo zakordonowe – co stanowi 100 tys. osób. Jeszcze szersze rozumienie pojęcia ziemiaństwa obejmuje nie tylko dzierżawców i administratorów majątków ziemskich pochodzenia, ale także potomków ziemian w pierwszym pokoleniu zamieszkałych w miastach i nie żyjących z ziemi, ale utrzymujących silne związki z rodem, a więc grupę społeczną wynoszącą w przedwojennej Polsce 250 tys. osób, na którą składało się 20 tys. osób będących właścicielami ziemskimi, 140 tys. osób stanowiących rodziny zamieszkałe w dworach i pałacach oraz 90 tys. osób stanowiących potomków ziemian, co prawda zamieszkałych w miastach, ale utrzymujących silne związki z rodem. W 1921 r. było w Polsce 2.656.064 posiadłości rolnych o powierzchni przekraczającej 1 ha. Powierzchnia 13.102 nieruchomości (wraz ze Śląskiem) przekraczała 100 ha.
Okupacja sowiecka i niemiecka.
W okresie okupacji 1939–1945 Niemcy, a po 17 września Związek Sowiecki, rozpoczęły planową likwidację elit: profesorów uniwersytetów, ziemian, wyższych urzędników, księży i oficerów. .
Współczesność.
Kres istnienia ziemiaństwa położyła II wojna światowa i jej następstwa w postaci: przesiedleń, zmiany systemu polityczno-gospodarczego, utraty przez Polskę Kresów Wschodnich oraz dekret PKWN 6 września 1944 r. o przeprowadzeniu reformy rolnej. Dekret PKWN wywłaszczał ze skutkiem natychmiastowym i bez odszkodowania wszystkich właścicieli majątków ziemskich o powierzchni powyżej 50 hektarów (w województwach zachodnich powyżej 100 hektarów), odbierając im, oprócz ziemi, żywy inwentarz oraz budynki i ich wyposażenie z dworem włącznie. 12 grudnia 1944 roku wydano dekret o upaństwowieniu lasów powyżej 25 ha. Janusz Kaliński wskazuje, że celem komunistycznej reformy rolnej (prezentowanej jako kontynuacja reform międzywojennych) była likwidacja ziemiaństwa jako klasy; powstałe w jej wyniku indywidualne gospodarstwa były zbyt małe dla rentownej produkcji, co ułatwiło kolektywizację, przeprowadzoną wbrew pierwotnym zapowiedziom. M. Wołkowski-Wolski regulacje dekretu PKWN o reformie rolnej traktuje jako „wypędzenie”.
. Politykę rolną nowej władzy w Polsce cechował szczególny radykalizm. Przeprowadzane bowiem w tym samym czasie reformy rolne w Czechosłowacji, na Węgrzech i w Rumunii pozostawiały właścicielom ziemskim pewne minimum posiadania.
Ci ziemianie, którzy po 1945 r. nie emigrowali, a zdecydowali się na pozostanie w Polsce, jako wrogowie ustroju socjalistycznego byli represjonowani i inwigilowani przez aparat bezpieczeństwa. Frazeologii antyziemiańskiej towarzyszyły masowe aresztowania. Ziemianie padali ofiarą procesów pokazowych, w których stawiano im sfingowane zarzuty.
Obecnie około 180 dworów w Polsce należy do osób prywatnych, w tym, jedynie 60 do potomków byłych właścicieli (część z nich w ruinie), sprzed II wojny światowej. Pozostałe to dwory kupione po 1990 roku i odremontowane na prywatne mieszkania. W około 30 dworach są muzea. Około 40 obiektów dworskich to pensjonaty, hotele i ośrodki konferencyjne, należące do firm lub osób prywatnych.
Od 1989 roku ziemiaństwo polskie prowadzi aktywną walkę o zwrot majątków ziemskich lub (gdy jest to niemożliwe) uzyskanie odszkodowania. Próbuje się przy tym podważyć dekretu PKWN z dn. 6 września 1944 jako akt prawnie nieobowiązujący nawet w ówczesnym systemie legislacji.
Poza Polską i Białorusią w każdym kraju Europy Środkowo-Wschodniej wprowadzono w życie rozwiązania prawne przewidujące rekompensaty za utracone mienie lub zwrot utraconych nieruchomości w ramach komunistycznej reformy rolnej. Zasadę odzyskania majątku w naturze (pierwszeństwa zwrotu przed odszkodowaniem) przyjęto w większości krajów (Niemcy, Czechy i Słowacja, Bułgaria, Rumunia, Litwa, Łotwa, Estonia). Od tej zasady w większości krajów przyjęto wyjątki, dotyczące sytuacji, gdy mienie nie należy do Skarbu Państwa lub nieruchomości (majątki) służące szeroko rozumianej użyteczności publicznej występują w innej formie niż zostały przejęte (np. zostały zabudowane). Na Węgrzech nie przewidziano zwrotu mienia w naturze. Odszkodowania wypłacano w formie bonów kompensacyjnych, które były papierami wartościowymi na okaziciela. Wskazuje się, że w polskich warunkach nie jest możliwa restytucja tych gruntów, które stały się przedmiotem nadań w ramach realizacji reformy rolnej lub zostały objęte ustawą z 26 października 1971 r. o uregulowaniu własności gospodarstw rolnych.
Ziemiaństwo w innych krajach.
Obecnie ziemiaństwo jest bardzo silną warstwą społeczną w Wielkiej Brytanii oraz w znacznym stopniu w Europie Zachodniej (szczególnie we Francji, Hiszpanii oraz Niemczech).

</doc>
<doc id="456737" url="https://pl.wikipedia.org/wiki?curid=456737" title="Jean Tigana">
Jean Tigana

Jean Amadou Tigana (ur. 23 czerwca 1955 w Bamako, Mali) – francuski trener piłkarski i piłkarz. W 1984 roku z reprezentacją Francji, w której barwach rozegrał 52 mecze, zdobył mistrzostwo Europy, a dwa lata później wywalczył III miejsce na Mundialu. Jako szkoleniowiec doprowadził AS Monaco do mistrzostwa Francji.
Kariera piłkarska.
Przyszedł na świat w stolicy Mali – Bamako. Miał trzy lata, kiedy wraz z rodziną przybył do Francji. Dwunastoosobowa rodzina (Tigana ma dziewięcioro rodzeństwa) zamieszkała w Marsylii, ale wiodło jej się bardzo źle. Jean wcześnie musiał podjąć pracę zarobkową. Równocześnie grał w piłkę w małym klubie Caillols Marsylia.
Jako dwudziestolatek podpisał kontrakt z drugoligowym SC Toulon, gdzie częściej zmagał się z kontuzjami niż biegał po boisku. Podczas jednego z nielicznych występów zauważył go Aimé Jacquet i postanowił ściągnąć do Olympique Lyon, którego wówczas był trenerem. Jacquet zadbał o wzmocnienie budowy fizycznej piłkarza, zmuszał do większej zadziorności. Już wkrótce Tigana stał się jednym z najlepszych defensywnych pomocników w lidze, wyróżniającym się nie tylko skuteczną grą, ale i elegancją.
Jesienią 1980 roku Tigana zadebiutował w reprezentacji Francji, ale miejsce w podstawowej jedenastce drużyny narodowej wywalczył dopiero w czasie Mundialu 1982. Dwa lata później na Euro 1984 pełnił już funkcję reżysera gry i dzięki efektywnej współpracy z Michelem Platinim zyskał miano najlepszego asystenta turnieju. Na Mistrzostwach Świata w 1986 roku Tigana wystąpił we wszystkich spotkaniach reprezentacji, która po zwycięstwie nad Belgią w meczu o trzecie miejsce zdobyła srebrny medal. W meczu drugiej rundy z Węgrami strzelił swojego jedynego gola w historii występów w kadrze.
Przez osiem lat był zawodnikiem Girondins Bordeaux, gdzie zabrał go z Lyonu Jacquet. Zdobył z nim trzykrotnie mistrzostwo Francji. Piłkarską karierę zakończył w Olympique Marsylia w wieku trzydziestu sześciu lat.
Sukcesy piłkarskie.
W reprezentacji Francji od 1980 do 1988 roku rozegrał 52 mecze i strzelił 1 gola – mistrzostwo Europy 1984, III miejsce na Mistrzostwach Świata 1986 i IV miejsce na Mistrzostwach Świata 1982
Kariera szkoleniowa.
W wieku trzydziestu ośmiu lat został szkoleniowcem Olympique’u Lyon, który w sezonie 1994-95 doprowadził do wicemistrzostwa Francji.
Ten wynik zaowocował propozycją pracy w bogatszym AS Monaco. Z klubem z księstwa Tigana zdobył mistrzostwo kraju, a także dotarł do półfinałów Pucharu UEFA i Pucharu Mistrzów. Pod jego okiem dojrzewały talenty Fabiena Bartheza, Davida Trezegueta i Thierry’ego Henry’ego, przyszłych mistrzów świata. W 1999 roku Tigana popadł w konflikt z władzami klubu i podał się do dymisji.
W maju 2000 roku przyjął propozycję od egipskiego multimilionera Mohameda al-Fayeda, właściciela Fulham F.C., wówczas klubu angielskiej pierwszej ligi. Jeszcze w edycji 2000-01 Tigana wywalczył awans do Premiership. W kolejnych latach zespół grał jednak poniżej oczekiwań al-Fayeda i w czerwcu 2003 roku, dwie kolejki przed zakończeniem sezonu, francuski trener został zdymisjonowany. Od października 2005 do końca sezonu 2006/07 był szkoleniowcem Beşiktaşu JK.
Pod koniec maja 2010 Tigana został trenerem Girondins de Bordeaux. Na tym stanowisku zastąpił Laurenta Blanca.

</doc>
<doc id="456739" url="https://pl.wikipedia.org/wiki?curid=456739" title="Magnolia pośrednia">
Magnolia pośrednia

Magnolia pośrednia, magnolia Soulange’a ("Magnolia ×soulangeana" Soul.-Bod.) – gatunek drzew lub krzewów, należący do rodziny magnoliowate. Jest mieszańcem magnolii purpurowej "(M. liliflora)" i magnolii nagiej "(M. denudata)", wyhodowanym w latach 1820-26 przez botanika Stefana Soulange’a-Bodina we Fromont we Francji. W Polsce nie występuje w środowisku naturalnym. Jest uprawiana, jako roślina ozdobna. 
Szkodniki, choroby.
Magnolie rzadko atakowane są przez choroby i szkodniki. Przy podlewaniu magnolii nie wolno zwilżać wodą liści, gdyż sprzyja to szerzeniu się chorób bakteryjnych i grzybowych.

</doc>
<doc id="456750" url="https://pl.wikipedia.org/wiki?curid=456750" title="Corrado Gini">
Corrado Gini

Corrado Gini, Konrad Gini (ur. 23 maja 1884 w Motta di Livenza, zm. 13 marca 1965 w Rzymie) – włoski statystyk i demograf. Twórca współczynnika Giniego, miary nierównomiernego rozkładu wartości, w szczególności nierównomiernego rozkładu dochodu w społeczeństwie. Opisał właściwości rozkładu beta, zasugerowanego wcześniej przez Karla Pearsona.
Życiorys.
W 1905 ukończył studia na Uniwersytecie Bolońskim, a potem rozwijał karierę akademicką na uniwersytetach w Cagliari (do 1913), Padwie (do 1925) oraz Rzymie. Prowadził tam wykłady z zakresu nauk politycznych, jak również statystyki i ekonomii. Od 1926 do 1932 pełnił obowiązki dyrektora "Istituto centrale di statistica". W tym czasie zaangażował się w działania ruchu faszystowskiego, ale stopniowo wycofywał swoją aktywność w tym zakresie, koncentrując się bardziej na aktywności akademickiej. Mimo tego do 1945 nie zerwał oficjalnie z faszystami, co zaowocowało zakazem wykładów. W 1946 sąd przywrócił mu prawo nauczania.
Był założycielem czasopism naukowych, m.in. „Metronu” (1920) oraz „Genusa” (1934). Do jego zainteresowań naukowych należały: biologiczne, demograficzne, statystyczne, społeczne i gospodarcze uwarunkowania rozwoju nowoczesnych narodów, był współtwórcą nowoczesnej ekonometrii.
W latach 30. XX wieku odbył podróż do Polski i na Litwę. Badał tam społeczności karaimskie. Wyniki ekspedycji Giniego, podważające rasowe związki Karaimów i Żydów, nabrały znaczenia podczas klasyfikowania przez Niemców tej społeczności w kontekście holocaustu i łagodniejszego jej przez nich potraktowania.

</doc>
<doc id="456751" url="https://pl.wikipedia.org/wiki?curid=456751" title="Manuel Amoros">
Manuel Amoros

Manuel Amoros (ur. 1 lutego 1962 w Nîmes) – były francuski piłkarz występujący na pozycji obrońcy. Z reprezentacją Francji zdobywca mistrzostwa Europy w 1984 roku i brązowego medalu Mistrzostw Świata 1986. W latach 2012-13 był selekcjonerem reprezentacji Beninu.
Kariera piłkarska.
W drużynie narodowej zadebiutował w wieku dwudziestu lat 23 lutego 1982 roku w towarzyskim meczu z Włochami. Kilka miesięcy później selekcjoner Michel Hidalgo włączył go do kadry jadącej na mistrzostwa świata. W 1984 roku 22-letni Amoros miał być liderem formacji defensywnej "Trójkolorowych" w czasie mistrzostw Europy, ale już w pierwszym meczu – z Danią – otrzymał czerwoną kartkę. Zastąpił go Jean-François Domergue, który właśnie wtedy przeżywał swoje najlepsze piłkarskie dni. W efekcie Amoros zagrał jedynie 105 minut w czasie tego turnieju. Dwa lata później był już podstawowym zawodnikiem drużyny narodowej, która na Mundialu 1986 zdobyła brązowy medal.
W latach 1982–1992 w reprezentacji rozegrał 82 mecze i strzelił 1 gola.
Sukcesy piłkarskie.
W pierwszej lidze francuskiej rozegrał 429 meczów.

</doc>
<doc id="456754" url="https://pl.wikipedia.org/wiki?curid=456754" title="Palka">
Palka

Palka (, zasłona) – część bielizny kielichowej używanej w Kościele katolickim.
Palka jest kwadratowym, usztywnionym materiałem służącym do przykrywania kielicha podczas Mszy św. Ma ona zabezpieczyć postacie eucharystyczne przed zanieczyszczeniem np. przez owady zwabione zapachem wina.

</doc>
<doc id="456755" url="https://pl.wikipedia.org/wiki?curid=456755" title="Hajdarabad">
Hajdarabad



</doc>
<doc id="456758" url="https://pl.wikipedia.org/wiki?curid=456758" title="Hyderabad">
Hyderabad



</doc>
<doc id="456762" url="https://pl.wikipedia.org/wiki?curid=456762" title="Region karpacki">
Region karpacki

Region karpacki (5) – megaregion fizycznogeograficzny Europy Środkowej. Obejmuje górskie i podgórskie struktury fałdowe powstałe w orogenezie alpejskiej, leżące na wschód od Alp i na północ od Półwyspu Bałkańskiego. W jego skład poza właściwymi Karpatami wchodzi pierścień obniżeń otaczających je od zewnątrz (Podkarpacie i Równiny Południoworumuńskie) oraz zespół obniżeń leżących wewnątrz łańcucha karpackiego (Kotlina Panońska wraz z kotlinami Wiedeńską i Tullneńską). 
Powierzchnia regionu karpackiego wynosi 555 tys. km², w tym: 
Regiony fizycznogeograficzne megaregionu karpackiego: 

</doc>
<doc id="456764" url="https://pl.wikipedia.org/wiki?curid=456764" title="Współczynnik Giniego">
Współczynnik Giniego

Współczynnik Giniego, także wskaźnik Giniego lub indeks Giniego – stosowana w statystyce miara koncentracji (nierównomierności) rozkładu zmiennej losowej. W ekonomii miara stopnia nierówności dochodowej.
Nazwa współczynnika pochodzi od nazwiska jego twórcy, włoskiego statystyka Corrado Giniego.
Definicja.
Jeżeli obserwacje formula_1 są uporządkowane w kolejności rosnącej, wówczas współczynnik Giniego wyraża się wzorem:
gdzie formula_1 to wartość "i"-tej obserwacji (np. dochód "i"-tego gospodarstwa domowego), a formula_4 to średnia wartość wszystkich obserwacji formula_1 (np. przeciętny dochód gospodarstw domowych), czyli:
Interpretacja graficzna.
Współczynnik Giniego stanowi dwukrotność pola obszaru pomiędzy krzywą Lorenza a przekątną kwadratu jednostkowego. W przypadku gdy bok kwadratu jest różny od 1 (krzywa Lorenza jest nieznormalizowana), wzór przyjmuje postać:
gdzie formula_8 to pole wspomnianego wcześniej obszaru, a formula_9 to pole jego dopełnienia do trójkąta.
Zastosowanie w ekonomii.
W ekonomii współczynnik Giniego nazywany jest wskaźnikiem nierówności społecznej i stosowany do liczbowego wyrażania nierównomiernego rozkładu dóbr, zwłaszcza dochodu (na przykład gospodarstw domowych).
Wskaźnik Giniego, oparty na krzywej Lorenza, pokazuje nierówności w dochodach danego społeczeństwa – należy interpretować go w ten sposób, że im jest wyższy, tym nierówności w dochodach w danym państwie są większe. W Stanach Zjednoczonych wynosił on w 2011 roku 0,45. W Polsce w 2008 roku jego wartość kształtowała się na poziomie 0,34. Od początku lat 90. obserwowano jej systematyczny wzrost, jednak tendencja ta uległa odwróceniu, a współczynnik Giniego spadał w Polsce w latach 2009–2013 z poziomu 0,313 do 0,299.
Według raportu Ministerstwa Finansów opracowanego na podstawie zeznań PIT i danych ZUS z 2016 roku współczynnik Giniego w Polsce dla dochodów brutto – przed uwzględnieniem m.in. transferów publicznych – wyniósł 0,53 (z uwzględnieniem podatników o zerowych dochodach) i 0,51 (z wyłączeniem podatników o zerowych dochodach).

</doc>
<doc id="456767" url="https://pl.wikipedia.org/wiki?curid=456767" title="Wielka Syria">
Wielka Syria

Wielka Syria, lub Syria (w znaczeniu historycznym), ar. الشام, trl. "Aš-Šām", trb. "Asz-Szam", co jest też potoczną nazwą Wielkiej Syrii, Damaszku), to nazwa regionu na Bliskim Wschodzie, pokrywającego się właściwie z (odnoszonym raczej do starożytności) pojęciem Syropalestyny i, poza granicą wschodnią, z patriarchatem Antiochii sprzed wydzielenia z niej autokefalicznego biskupstwa Cypru i patriarchatu jerozolimskiego. Wielka Syria składa się z terenów dzisiejszych państw: Syrii, Libanu, Izraela, Terytoriów Palestyńskich, części Jordanii, półwyspu synajskiego i położonych w Turcji prowincji Hatay (z niegdysiejszą stolicą regionu Antiochią) i Cylicji oraz innych tureckich ziem na północ od współczesnych granic Syryjskiej Republiki Arabskiej, którą określa się inną nazwą, سوريا trl. "Sūriyā", trb. "Surija". Naturalnymi granicami Wielkiej Syrii są Morze Śródziemne i granice Egiptu na zachodzie a Eufrat (oddzielający ją od Dżeziry, czyli Górnej Mezopotamii) i Pustynia Syryjska na wschodzie, góry Taurus na północy a Pustynia Syryjska i, na krótkim odcinku, Morze Czerwone na południu.
Według syryjskiej ideologii nacjonalistycznej, rozwiniętej przez założyciela Syryjskiej Partii Socjalno-Narodowej, Antuna Sa’adę (1904–1949), Wielka Syria ma być „środowiskiem geograficznym, w którym rozwinęło się państwo syryjskie”. Sa’ada rozszerzył je dodatkowo o Irak, Kuwejt i Cypr, zwany „Gwiazdą Syrii”. Tak poszerzony region nazywa się niekiedy „Syrakią”. Sa’ada twierdził, iż naturalnymi granicami terytorium Wielkiej Syrii są: góry Taurus na północy, góry Zagros na północnym wschodzie, Morze Czerwone i Pustynia Syryjska na południu, Morze Śródziemne i Kanał Sueski na zachodzie oraz Wielki Nefud i Zatoka Perska na południowym wschodzie. Tereny te znane są także jako tzw. "Żyzny Półksiężyc".

</doc>
<doc id="456769" url="https://pl.wikipedia.org/wiki?curid=456769" title="Literacka nagroda Nobla">
Literacka nagroda Nobla



</doc>
<doc id="456776" url="https://pl.wikipedia.org/wiki?curid=456776" title="Hipoteza kontrakcji">
Hipoteza kontrakcji

Teoria kontrakcji (teoria kurczącej się Ziemi) powstała w XIX wieku. (Léonce Élie de Beaumont, Eduard Suess, A. Heim). Tłumaczyła wszelkie deformacje skorupy ziemskiej kurczeniem się Ziemi w trakcie jej ochładzania. W wyniku tego procesu i zapadania się części powierzchni powstają geosynkliny, które później są zgniatane przez sztywniejsze obszary - kry kontynentalne. W ten sposób powstają pasma fałdowe. Dominującym stanem w skorupie ziemskiej według tej teorii jest kompresja, czyli zgniatanie.
Teoria ta została zarzucona. Pewne jej elementy można jednak zastosować do Merkurego, gdzie rzeczywiście obserwujemy efekty termicznego kurczenia się wnętrza planety.
Linki zewnętrzne.
Ewolucja Ziemi w świetle pomiarów GPS

</doc>
<doc id="456777" url="https://pl.wikipedia.org/wiki?curid=456777" title="Jurmała">
Jurmała

Jurmała (łot. "Jūrmala", ros. "Юрмала", niem. dawniej "Rigastrand") – miasto na Łotwie, w środkowej części kraju, na granicy Liwonii i Kurlandii, ok. 10 km na zachód od Rygi, nad Morzem Bałtyckim, znane uzdrowisko, położone między Zatoką Ryską i rzeką Lelupą, składające się z szeregu położonych obok siebie osiedli, głównie letniskowych, miasto wydzielone, 55 603 mieszkańców (2005).
Historia.
Znaczna część miasta Jurmała była dawniej częścią Rygi, jednak kilka mniejszych osiedli, jak Sloka czy Ķemeri posiadały status oddzielnych miast i osiedli o charakterze uzdrowiskowym. W okresie niemieckim Jurmała nosiła nazwę "Riga-Strand". Uzdrowisko w tym miejscu powstało już w XVIII wieku, a w XIX wieku szybko się rozwinęło i było bardzo popularne, m.in. wśród oficerów rosyjskiej armii, którzy przyjeżdżali tutaj na rehabilitacje po wojnie napoleońskiej 1812, wracając później w to miejsce ze swoimi rodzinami. Z Rygą łączyły już wówczas Jurmałę regularne kursy dyliżansowe. W 1834 r. wybudowano tu pierwszy hotel, a w 1881 r. zezwolono na wspólne kąpiele morskie kobiet i mężczyzn.
W okresie radzieckim Jurmała stała się jednym z najważniejszych ośrodków letniskowych i uzdrowiskowych w kraju. W 1959 nastąpiły duże zmiany administracyjne i okoliczne osiedla uzdrowiskowe zostały połączone w jedno miasto, nazwane Jūrmala, które z czasem zaczęło ściągać w sezonie letnim do 250 tys. gości. Miasto było regularnie odwiedzane przez oficjeli, m.in. Chruszczowa i Breżniewa. Z Rygą połączono je wielopasmową szosą - jedną z najnowocześniejszych w całym Związku Radzieckim. Po odzyskaniu niepodległości przez Łotwę Jurmała dalej przyciąga turystów głównie z Rosji i Białorusi. Zamożni Rosjanie nabywają tu także chętnie nieruchomości, których ceny należą do najwyższych na Łotwie.
Turystyka.
Jurmała nie posiada zwartej zabudowy, składa się z szeregu uzdrowiskowych osiedli, od zachodu na wschód są to: Ķemeri, Jaunķemeri, Sloka, Kauguri, Vaivari, Asari, Melluži, Pumpuri, Jaundubulti, Dubulti, Majori, Dzintari, Bulduri i Lielupe. Atutem turystycznym miasta jest czysta plaża, w Majori i Bulduri powiewa "błękitna flaga" oraz doskonale rozwinięta baza noclegowa, gastronomiczna i sanatoryjna. Miasto przyciąga również zabytkowym charakterem. Wiele budynków zostało zbudowanych z drewna, również w stylu secesji. W lipcu w Jurmale organizuje się festiwal muzyki popularnej "Nowa Fala", przyciągający znanych wykonawców głównie z krajów byłego ZSRR ale także innych części świata. W miejscowości Ķemeri mieści się siedziba Parku Narodowego Ķemeru, na terenie którego można spotkać rzadkie okazy roślinności bagiennej i ptaków. Jurmała posiada dobre połączenia komunikacyjne z Rygą (bezpośredni szybki pociąg i liczne połączenia autobusowe), nieopodal położony jest międzynarodowy port lotniczy Ryga.

</doc>
<doc id="456780" url="https://pl.wikipedia.org/wiki?curid=456780" title="Rasmus Rask">
Rasmus Rask

Rasmus Christian Rask (ur. 22 listopada 1787 w Brændekilde, zm. 14 listopada 1832 w Kopenhadze) - duński językoznawca, nordysta, autor gramatyki staroislandzkiej (1811), jeden z prekursorów językoznawstwa historyczno-porównawczego. Autor pracy "Badanie nad powstaniem języka staronordyckiego, czyli islandzkiego" opublikowanej w 1818 po duńsku. W naukowy sposób wykazał podobieństwo staronordyckiego z językami skandynawskimi, germańskimi, a także łaciną, greką, językami słowiańskimi, litewskim i ormiańskim. Wyodrębnił w ten sposób indoeuropejską rodzinę językową, zauważając fundamentalną odmienność innych języków, na przykład ugrofińskich. W 1826 został profesorem na Uniwersytecie Kopenhaskim.
Obserwacje poczynione przez Raska posłużyły Jacobowi Grimmowi do sformułowania Prawa Grimma.

</doc>
<doc id="456783" url="https://pl.wikipedia.org/wiki?curid=456783" title="Bernard Lacombe">
Bernard Lacombe

Bernard Lacombe (ur. 15 sierpnia 1952 roku w Lyonie) – francuski piłkarz i trener piłkarski. Jest jednym z najskuteczniejszych francuskich napastników w historii. W latach 1996-2000 był szkoleniowcem Olympique'u Lyon, a od 2000 roku pracuje w tym klubie jako menedżer.
Kariera piłkarska.
Zaczynał swoją piłkarską przygodę w Olympique'u Lyon, gdzie dał się poznać jako skuteczny i efektownie grający napastnik. Jednym z jego klubowych kolegów był wówczas Aimé Jacquet, jego późniejszy szkoleniowiec oraz selekcjoner reprezentacji Francji.
Lacombe w drużynie narodowej zadebiutował w 1973 roku. W czasie Mistrzostw Świata w 1978 roku w meczu z Włochami strzelił bramkę po trzydziestu sekundach przebywania na boisku i tym samym stał się zdobywcą najszybszego gola w reprezentacji. Grał również na Mundialu 1982. Dwa lata później, w wieku trzydziestu dwu lat, triumfował w mistrzostwach Europy.
Po krótkim pobycie w AS Saint-Étienne przeniósł się do Girondins Bordeaux, gdzie ponownie spotkał się z Jacquetem, który był trenerem drużyny. Wspólnie zdobyli trzy tytuły mistrza Francji.
Sportową karierę zakończył w Bordeaux w 1987 roku. Miał wówczas trzydzieści pięć lat.
Sukcesy piłkarskie.
W pierwszej lidze francuskiej zdobył 255 goli i zajmuje drugie miejsce, po Delio Onnisie, w klasyfikacji najlepszych strzelców Ligue 1.
W reprezentacji Francji od 1973 do 1984 roku rozegrał 38 meczów i strzelił 12 goli – mistrzostwo Europy 1984, IV miejsce na Mistrzostwach Świata 1982 oraz start na Mundialu 1978.
Kariera szkoleniowa.
Od początku przygody szkoleniowej związany jest z Olympique Lyon. Najpierw przez osiem lat był dyrektorem technicznym klubu, a od 1996 do 2000 roku trenerem. W sezonach 1998-99 i 1999-00 doprowadził Lyon do trzeciego miejsca w lidze. Trzy razy z rzędu startował z nim w rozgrywkach Pucharu UEFA.
W 2000 roku przekazał zadania szkoleniowe Jacques'owi Santiniemu, a sam został menedżerem klubu, odpowiedzialnym głównie za transfery.

</doc>
<doc id="456784" url="https://pl.wikipedia.org/wiki?curid=456784" title="Krokiet (gra)">
Krokiet (gra)

Krokiet (z ang. "croquet") – gra sportowa uprawiana głównie w Anglii i Stanach Zjednoczonych. 
Polega na jak najszybszym przetoczeniu kuli krokietowej za pomocą drewnianego młotka z jednej linii końcowej boiska na drugą i z powrotem. Zawodnicy muszą przetoczyć kulę według ustalonego porządku poprzez 6–7 bramek.
Popularna w XIX wieku (opisana między innymi przez Lewisa Carrolla w "Przygodach Alicji w Krainie Czarów"). 
Raz – w 1900 roku w Paryżu – gra znalazła się w programie letnich igrzysk olimpijskich.

</doc>
<doc id="456793" url="https://pl.wikipedia.org/wiki?curid=456793" title="Bruno Madinier">
Bruno Madinier

Bruno Madinier (ur. 10 maja 1960 w Paryżu) – francuski aktor. 
Jego ojciec był bankierem, a matka zajmowała się wychowaniem szóstki dzieci. Ukończył Conservatoire national supérieur de musique et de danse de Paris (CNSMDP). Występował w spektaklach teatralnych: "Les Vacances", "Naïves Hirondelles" (1981), "Pentezylea" (1982), "Melita" Pierre Corneille'a (1984-85), "La Galerie du Palais" (1985), "L'Excès contraire" Françoise Sagan (1987-88), "Conversation entre Virginia Woolf et Lytton Strachey" (1988), "La Place Royale" (1990), "Flip" (1998), "L'amour est enfant de salaud" (2003) i "Lustro" Arthura Millera (2005).
Zadebiutował na dużym ekranie w dramacie wojennym "Królewskie wakacje" ("Vacances royales", 1980). Na planie komedii "Słodki rewanż" ("Sweet Revenge", 1990) partnerował Rosannie Arquette i Carrie Fisher. W miniserialu "Kamienie śmierci" ("Dolmen", 2005) wystąpił jako komendant policji Lucasa Fersena, który pomaga w śledztwie głównej bohaterce Marie.
Ma żonę Camille. Pobrali się rok po urodzeniu starszego syna Arthura. Drugi syn ma na imię Louis.

</doc>
<doc id="456794" url="https://pl.wikipedia.org/wiki?curid=456794" title="Guy Stéphan">
Guy Stéphan

Guy Stéphan (ur. 17 października 1956 roku w Ploumilliau) – francuski piłkarz i trener piłkarski.
Jako piłkarz reprezentował barwy En Avant de Guingamp, Stade Rennais, Le Havre AC, US Orléans oraz SM Caen.
Kariera sportowa.
W latach 1995-96 był szkoleniowcem Olympique Lyon, później przez rok (styczeń 1997 – styczeń 1998) prowadził Girondins Bordeaux. Następnie przez dwa lata pomagał Rogerowi Lemerre'owi w reprezentacji Francji. W 2000 roku zdobyła ona mistrzostwo Europy. Od 2000 do 2002 roku był asystentem Brunona Metsu przy drużynie narodowej Senegalu, która na Mundialu 2002 doszła do ćwierćfinału. Po turnieju przejął od Metsu stery reprezentacji, ale nie zdołał z nią awansować do mistrzostw świata 2006. Pod koniec 2005 roku został zastąpiony przez Abdoulaye Sarra.

</doc>
<doc id="456795" url="https://pl.wikipedia.org/wiki?curid=456795" title="Guy Stephan">
Guy Stephan



</doc>
<doc id="456797" url="https://pl.wikipedia.org/wiki?curid=456797" title="Granat No. 82">
Granat No. 82

№ 82 Gammon – brytyjski granat ręczny z okresu II wojny światowej, używany powszechnie przez alianckich spadochroniarzy oraz dostarczany partyzantom w całej Europie. Składał się z 2 oddzielnych części – zapalnika i materiału wybuchowego, które były łączone bezpośrednio przed użyciem. Złożony miał około 40 cm długości.

</doc>
<doc id="456798" url="https://pl.wikipedia.org/wiki?curid=456798" title="Chiaki Mukai">
Chiaki Mukai

 – japońska astronautka (specjalistka ładunku JAXA), lekarka.
Chiaki Mukai urodziła się w Tatebayashi w prefekturze Gunma. W 1971 ukończyła żeńską szkołę średnią Keio. W 1977 otrzymała tytuł doktora medycyny w Szkole Medycznej Uniwersytetu Keio, a w 1988 doktorat z fizjologii na tej samej uczelni. W 1989 uzyskała certyfikat Japońskiego Stowarzyszenia Chirurgicznego w dziedzinie chirurgii układu krwionośnego. Od 1979 dr Mukai opublikowała około sześćdziesięciu prac.
Doświadczenie zawodowe.
W latach 1977–1978 dr Mukai pracowała jako rezydent na Oddziale Chirurgii Ogólnej Szpitala Uniwersytetu Keiō w Tokio. W 1978 pracowała na Oddziale Chirurgii Ogólnej Głównego Szpitala Prefektury Shizuoka, a w 1979 jako chirurg pogotowia w Szpitalu Saiseikai Kanagawa w prefekturze Kanagawa. W 1982 pracowała na analogicznym oddziale w szpitalu Saiseikai w Utsunomiya w prefekturze Tochigi. W 1983 wróciła do szpitala uniwersyteckiego Keiō jako ordynatorka Wydziału Chirurgii Układu Krwionośnego, po czym została promowana na profesor nadzwyczajną.
W latach 1987–1988 pracowała gościnnie na Wydziale Fizjologii Układu Krwionośnego w Biomedycznym Instytucie Badawczym Centrum Kosmicznego Johnsona (NASA). W 1992 dr Mukai została instruktorką badawczą Wydziału Chirurgii Kolegium Medycznego Baylora w Houston. W latach 1992–1998 była wizytującą profesor nadzwyczajną w Szkole Medycznej Uniwersytetu Keiō, a w 1999 otrzymała tytuł wizytującego profesora tej uczelni. W latach 2004–2007 pracowała jako profesor wizytująca International Space University. Od 2007 pracowała na stanowiskach kierowniczych i doradczych w agencji JAXA. W 2015 została doradcą JAXA do spraw technicznych, a także prorektorką Tokijskiego Uniwersytetu Naukowego. W lipcu 2015 została jednym z dyrektorów korporacji Fujitsu. Od stycznia 2016 pracuje w zarządzie Kao Corporation.
Kariera astronauty.
W 1985 dr Mukai została wybrana jako jedna z trzech japońskich kandydatów na specjalistkę ładunku dla Pierwszego Testu Przetwarzania Materiałów (Spacelab-J), będącego częścią lotu STS-47. Była także rezerwową specjalistką ładunku dla misji Neurolab (STS-90). Dr Mukai spędziła w kosmosie ponad 566 godzin, biorąc udział w dwóch misjach wahadłowców: STS-65 w 1994 i STS-95 w 1998. Była pierwszą Japonką w kosmosie i pierwszym japońskim astronautą, który powtórnie poleciał w kosmos. Została przydzielona jako zastępca naukowca misji STS-107. Pełniąc tę rolę koordynowała operacje naukowe w czasie tej misji.

</doc>
<doc id="456800" url="https://pl.wikipedia.org/wiki?curid=456800" title="Mukai Chiaki">
Mukai Chiaki



</doc>
<doc id="456803" url="https://pl.wikipedia.org/wiki?curid=456803" title="Max Aitken (1. baron Beaverbrook)">
Max Aitken (1. baron Beaverbrook)

William Maxwell „Max” Aitken, 1. baron Beaverbrook (ur. 25 maja 1879 w Maple (prowincja Ontario) w Kanadzie, zm. 9 czerwca 1964 w Surrey, w Anglii). brytyjski polityk pochodzenia kanadyjskiego, potentat finansowy, właściciel kilku gazet. Minister w rządach Davida Lloyda George i Winstona Churchilla.
Przez krótki czas pobierał nauki na Uniwersytecie Nowego Brunszwiku. Przez krótki czas pracował w biurze prawnym Richarda Bennetta. W 1904 r. został udziałowcem Royal Securities Corporation oraz generalnym zarządcą firmy. Pod nadzorem właściciela firmy, Johna Stairsa, Aitken dokonał kilku udanych transakcji. Po nagłej śmierci Stairsa we wrześniu 1904 r. Aitken przejął kontrolę nad firmą. W 1910 r. utworzył Canada Cement i wkrótce zbił fortunę na sprzedaży akcji tej firmy. Po sprzedaży wyjechał do Anglii.
29 stycznia 1906 w Halifaksie poślubił Gladys Henderson Drury (zm. 1927), córkę generała-majora Charlesa Williama Druryego. Max i Gladys mieli razem dwóch synów i córkę:
Niedługo po przybyciu na Wyspy Brytyjskie Aitken został wybrany do Izby Gmin jako reprezentant okręgu Ashton-under-Lyne, którym pozostawał w l. 1910-1916. Rozpoczął też budowę prasowego imperium w Londynie. W 1911 r. otrzymał od króla Jerzego V tytuł szlachecki. Podczas I wojny światowej rząd kanadyjski powierzył Aitkenowi kontrolę nad Canadian War Records Office w Londynie. Aitken założył również Canadian War Memorials Fund. Kilkakrotnie odwiedzał kanadyjskie oddziały we Francji, został również honorowym pułkownikiem Armii Kanadyjskiej.
W 1916 r. Aitken zakupił akcje gazety "Daily Express". W 1917 r. otrzymał parowski tytuł 1. barona Beaverbrook i zasiadł w Izbie Lordów. Rok później objął tekę ministra informacji w gabinecie Lloyd George’a. Okres urzędowania upłynął pod znakiem zmagań o zakres kompetencji nowego urzędu, głównie z ministrem spraw zagranicznych, Arthurem Balfourem. We wrześniu 1918 r. Beaverbrook zrezygnował ze stanowiska ze względu na zły stan zdrowia. Do listopada był jeszcze Kanclerzem Księstwa Lancaster. Okres 20-letcia międzywojennego upłynął Beaverbrookowi na rozbudowie jego imperium prasowego. W 1918 r. rozpoczął on wydawanie "Sunday Express". W latach 30. uczynił z "Daily Express" najlepiej sprzedający się magazyn na świecie. Wydawał także "Evening Standard".
W 1939 zwolennik porozumienia z Niemcami; starał się wówczas powstrzymać Chamberlaina od przystąpienia do wojny.
Kiedy w 1940 r. premierem został Winston Churchill, Beaverbrook otrzymał stanowisko ministra produkcji lotniczej. W latach 1941-1942 był ministrem zaopatrzenia. W 1942 r. został najpierw ministrem produkcji wojennej, a następnie Lordem Tajnej Pieczęci. Z tego stanowiska odszedł po porażce konserwatystów w wyborach 1945 r.
W 1963 r. Beaverbrook poślubił Marcię Anastasię Chistoforides (1910-1994). Zmarł w 1964 r. Tytuł parowski odziedziczył jego najstarszy syn.

</doc>
<doc id="456809" url="https://pl.wikipedia.org/wiki?curid=456809" title="Jan Pfister">
Jan Pfister

Jan (Hans) Pfister (ur. 1573, zm. przed 1642) – rzeźbiarz.
Pochodził z Wrocławia. Był jednym z najwybitniejszych rzeźbiarzy przełomu XVI i XVII wieku, twórcą wybitnych dzieł w kościołach w Tarnowie (ogromny nagrobek książąt Ostrogskich) i w Brzeżanach (zespół nagrobków Sieniawskich – ich fragmenty obecnie znajdują się w zbiorach dzieł sztuki lwowskiej na zamku w Olesku), a także we Lwowie.
W kaplicy (obecnie całkowicie zrujnowanej) w Brzeżanach znajdowały się m.in. cynowe XVII wieczne sarkofagi z postaciami zmarłych na wiekach niemające odpowiednika w sztuce polskiej, które były dziełem Jana Pfistera. Sarkofagi te (4 sztuki) szczęśliwie ocalały, dzięki ich wywiezieniu podczas wojny polsko-rosyjskiej w 1920 r. do Krakowa. Dziś znajdują się w kryptach na zamku Pieskowa Skała.

</doc>
<doc id="456810" url="https://pl.wikipedia.org/wiki?curid=456810" title="George McClellan">
George McClellan

George Brinton McClellan (ur. 3 grudnia 1826, zm. 29 października 1885) – amerykański wojskowy, generał major podczas wojny secesyjnej. Na jej początku odegrał istotną rolę w mobilizacji dobrze wyszkolonej i zorganizowanej armii dla Unii. Sformował Armię Potomaku, a od listopada 1861 do marca 1862 był głównodowodzącym Armii Unii. Mimo umiejętności drobiazgowego planowania i prowadzenia przygotowań, na polu bitwy unikał otwartych konfrontacji z agresywnymi przeciwnikami. Notorycznie przeszacowywał siły jednostek wroga i niechętnie wykorzystywał własną przewagę liczebną, często w kluczowych momentach bitew pozostawiając znaczne części swoich wojsk w odwodzie.
Prowadzona przez McClellana w 1862 kampania półwyspowa zakończyła się niepowodzeniem. Nie udało mu się zdobyć stolicy konfederatów w Richmond w stanie Wirginia, gdzie wycofał się przed atakami mniejszej liczebnie armii generała Roberta E. Lee. Podczas bitwy pod Antietam udało mu się powstrzymać inwazję Lee na Maryland, jednak pomimo znaczącej przewagi liczebnej pozwolił mu na uniknięcie klęski i uzyskanie taktycznego remisu. W rezultacie prezydent Abraham Lincoln zakwestionował zdolności przywódcze McClellana, co spowodowało usunięcie go najpierw z pozycji głównodowodzącego, a następnie także dowódcy Armii Potomaku. Lincoln miał powiedzieć: „Skoro generał McClellan nie chce użyć swojej armii, to ja chciałbym ją na trochę pożyczyć”. Mimo to McClellan jako dowódca był ulubieńcem swych żołnierzy, gdyż dawał im odczuć, że ich wysokie morale i dobro są dla niego priorytetem.
McClellanowi nie udało się utrzymać zaufania Lincolna, a sfrustrowany często okazywał niesubordynację. Po tym, jak został odsunięty od dowództwa, w wyborach w 1864 nieskutecznie ubiegał się o fotel prezydenta Stanów Zjednoczonych z ramienia Partii Demokratycznej przeciwko Lincolnowi. McClellan odrzucił postulaty swojej partii obiecujące zakończenie wojny i negocjacje z konfederatami, co zmniejszyło skuteczność jego kampanii wyborczej. W latach 1878–1881 piastował stanowisko dwudziestego czwartego gubernatora stanu New Jersey. Ostatecznie zajął się twórczością literacką, w której bronił swoich decyzji podjętych podczas kampanii półwyspowej wojny secesyjnej.
Chociaż większość współczesnych historyków nisko ocenia McClellana jako generała dowodzącego na polu bitwy, istnieje również wyrazista mniejszość, która twierdzi, że McClellan był umiejętnym dowódcą, a jego reputacja niesprawiedliwie ucierpiała ze strony zwolenników Lincolna, pragnących zrzucić na kogoś winę za niepowodzenia Unii. Spuścizna McClellana nie podlega zatem łatwej kategoryzacji. Gdy po wojnie poproszono Ulyssesa Granta o ocenę McClellana jako generała, odpowiedział: „McClellan jest dla mnie jedną z tajemnic wojny”.
Młodość i początki kariery.
George McClellan urodził się 3 grudnia 1826 w Filadelfii w stanie Pensylwania. Jego ojciec, doktor George McClellan, był wybitnym chirurgiem-okulistą, założycielem "Jefferson Medical College" (obecnie Uniwersytet Thomasa Jeffersona). Jego matka, Elizabeth Steinmetz Brinton McClellan, była córką znanej rodziny z Pensylwanii. Para miała pięcioro dzieci: córkę Fredericę, trzech synów: Johna, George’a i Arthura oraz drugą córkę, Mary. W 1840, w wieku 13 lat, McClellan rozpoczął edukację na Uniwersytecie Pensylwanii, studiując prawo, po dwóch latach postanowił jednak poświęcić się służbie wojskowej. Częściowo dzięki wpływom swojego ojca, który napisał w tej sprawie list do prezydenta Johna Tylera, w 1842 młody George został przyjęty do Akademii Wojskowej Stanów Zjednoczonych, mimo że nie spełniał kryterium minimalnego wieku 16 lat wymaganego przez uczelnię. George ukończył studia w West Point w 1846, jako drugi najlepszy student w klasie 59 kadetów. Po studiach awansem tymczasowo uzyskał stopień podporucznika w Korpusie Inżynierskim Armii Stanów Zjednoczonych.
Wojna meksykańska.
Początkowo McClellan został przydzielony do kompanii inżynierskiej utworzonej w West Point, lecz wkrótce zgodnie z rozkazami udał się na wojnę amerykańsko-meksykańską. W październiku 1846, gotowy do walki, zaopatrzony w dubeltówkę, dwa pistolety, szablę, miecz galowy oraz nóż, przybył do ujścia rzeki Rio Grande. Skarżył się potem, że było to zbyt późno, aby mógł mieć swój udział we wrześniowym zwycięstwie w bitwie pod Monterrey. Podczas zawieszenia broni, gdy siły dowodzone przez generała Zachary’ego Taylora oczekiwały na wznowienie walk, McClellan zachorował na czerwonkę i malarię, przez co niemal miesiąc spędził w szpitalu. Nawroty malarii przydarzały się mu również w latach późniejszych, stąd nazywał je swoją „chorobą meksykańską”. Podczas wojny wykazał się męstwem służąc jako oficer-inżynier, często będąc narażonym na ostrzał wroga. Przed bitwą pod Contreras i bitwą pod Churubusco awansem tymczasowo uzyskał stopień porucznika, a przed bitwą pod Chapultepec stopień kapitana. Choć przeprowadzał śmiałe misje rozpoznawcze dla generała broni Winfielda Scotta, jego osiągnięcia przyćmił swą bojową postawą kapitan Robert E. Lee.
Służba w czasie pokoju.
Po wojnie McClellan powrócił do West Point, by objąć dowództwo kompanii utworzonej przy Akademii w celu szkolenia kadetów w działaniach inżynieryjnych. Irytowała go nuda związana ze służbą wojskową w czasie pokoju, chociaż lubił życie towarzyskie. W czerwcu 1851 został wysłany do Fort Delaware, murowanej konstrukcji w budowie, usytuowanej na wyspie położonej na rzece Delaware, około 60 km w dół rzeki od Filadelfii. W marcu 1852 otrzymał rozkaz zgłoszenia się u kapitana Randolpha B. Marcy’ego w Fort Smith w stanie Arkansas, gdzie służył jako zastępca dowódcy podczas ekspedycji w celu odkrycia źródeł Red River. W czerwcu wyprawa dotarła do źródeł północnej odnogi rzeki i Marcy nazwał jeden z jej dopływów strumieniem McClellana (ang. "McClellan’s Creek"). Gdy 28 lipca badacze powrócili do cywilizacji, z zaskoczeniem dowiedzieli się, że uważano ich za zmarłych. W prasie pojawił się sensacyjny artykuł, mówiący, że członkowie ekspedycji wpadli w zasadzkę dwóch tysięcy Komanczów i zostali wybici co do jednego. McClellan stwierdził, że historia ta była dziełem „kanalii, które bez skrupułów próbują wywołać niepokój na granicy cywilizacyjnej, aby otrzymać posady rządowe”.
Jesienią 1852 McClellan opublikował podręcznik taktyki walki na bagnety, który przetłumaczył z francuskiego. Został również przydzielony do Departamentu Teksasu, gdzie nakazano mu dokonać przeglądu teksańskich rzek i portów. W 1853, z polecenia sekretarza wojny Jeffersona Davisa, uczestniczył w pomiarach geodezyjnych prowadzonych przez Isaaca Stevensa, nowo mianowanego gubernatora Terytorium Waszyngtonu, mających na celu wytyczenie trasy dla planowanej kolei transkontynentalnej. McClellan mierzył tereny między 47. a 49. równoleżnikiem, od Saint Paul w Minnesocie do zatoki Puget w stanie Waszyngton. Podczas tego projektu ujawniły się tendencje McClellana do niesubordynacji wobec wysokich rangą polityków. Stevens był niezadowolony z wyników McClellana przy badaniu przełęczy w Górach Kaskadowych i nakazał mu oddać raporty z ekspedycji, ten jednak stanowczo odmówił, najprawdopodobniej z powodu kompromitujących osobistych komentarzy, jakie w nich umieszczał.
Powróciwszy na wschodnie wybrzeże, McClellan zaczął zabiegać o względy Ellen Mary Marcy (1836–1915), córki swojego byłego dowódcy. Ellen odrzuciła pierwsze oświadczyny McClellana, podobnie jak ośmiu innych zalotników, włączając A.P. Hilla, przyjaciela McClellana z West Point. W 1856 roku przyjęła oświadczyny Hilla, który jednak, gdy rodzina wybranki nie zaakceptowała go, ostatecznie zrezygnował.
W czerwcu 1854 roku, na żądanie Jeffersona Davisa, McClellan został wysłany z tajną misją rozpoznawczą do Santo Domingo. Jego zadaniem była ocena lokalnych możliwości obronnych, jednak zdobyte przez niego informacje nie zostały wykorzystane aż do roku 1870, kiedy to prezydent Ulysses S. Grant nieskutecznie próbował zaanektować Dominikanę. Davis zaczął traktować McClellana jako swojego protegowanego i wyznaczył mu kolejne zadanie, którym była ocena gotowości logistycznej sieci dróg kolejowych w Stanach Zjednoczonych, ponownie ze względu na planowaną budowę kolei transkontynentalnej. W marcu 1855 McClellan awansował do stopnia kapitana i został przydzielony do pierwszego pułku kawalerii.
Dzięki swoim koneksjom politycznym oraz doskonałej znajomości francuskiego, McClellan został oficjalnym obserwatorem armii europejskich podczas wojny krymskiej w 1855 roku. Sporo podróżował i miał styczność z najwyższymi dowódcami wojskowymi i rodzinami królewskimi, był świadkiem oblężenia Sewastopola w latach 1854–1855. Po powrocie do Stanów Zjednoczonych w 1856 poprosił o przeniesienie do Filadelfii, gdzie przygotował raport zawierający krytyczną analizę oblężenia oraz szczegółowe opisy organizacji europejskich armii. W oparciu o zasady obowiązujące w kawalerii rosyjskiej napisał również podręcznik taktyki kawalerii. Podobnie jak wielu współczesnych mu obserwatorów, McClellan przeoczył rosnącą rolę muszkietów gwintowanych w wojnie krymskiej i nie zdawał sobie sprawy, że ich powszechne użycie będzie związane z koniecznością fundamentalnych zmian taktycznych w nadchodzącej wojnie secesyjnej.
Armia amerykańska wprowadziła podręcznik taktyki kawalerii napisany przez McClellana, a także zaproponowane przez niego siodło, tzw. „siodło McClellana”, które podobno zaprojektował na podstawie obserwacji huzarów w Prusach i na Węgrzech. Stało się ono standardowym wyposażeniem konnicy w Stanach Zjednoczonych do czasu jej rozwiązania podczas II wojny światowej, a obecnie jest wciąż używane podczas ceremonii.
Kariera cywilna.
McClellan opuścił wojsko 16 stycznia 1857 roku i wykorzystując swoje doświadczenie w kolejnictwie został głównym inżynierem oraz wicedyrektorem Illinois Central Railroad, a następnie, w 1860, dyrektorem Ohio and Mississippi Railroad. W obu funkcjach dobrze wywiązał się ze swoich obowiązków, rozbudowując "Illinois Central" w kierunku Nowego Orleanu i poprawiając sytuację finansową "Ohio and Mississippi" po kryzysie z 1857. Pomimo sukcesów i wysokich poborów, 10 tysięcy dolarów rocznie, praca cywilna frustrowała go i cały czas studiował równocześnie klasyczną strategię wojskową. Rozważał ponowne wstąpienie do armii podczas wojny w Utah przeciwko mormonom, a także zostanie najemnikiem wspierającym Benito Juáreza w Meksyku.
Przed wybuchem wojny secesyjnej McClellan zaangażował się w politykę, wspierając w wyborach prezydenckich w 1860 kampanię kandydata Partii Demokratycznej, Stephena A. Douglasa. Jak twierdził, udało mu się zapobiec oszustwu wyborczemu planowanemu przez Partię Republikańską, poprzez spowodowanie opóźnienia pociągu wiozącego wyborców do sąsiedniego hrabstwa, gdzie mieli nielegalnie zagłosować. Zabezpieczył w ten sposób Douglasowi odniesienie tam zwycięstwa.
W październiku 1859 roku McClellan wznowił starania o rękę Ellen Marcy i 22 maja 1860 para pobrała się w kościele Calvary w Nowym Jorku.
Wojna secesyjna.
Ohio i strategia.
U progu wojny secesyjnej znajomość sztuki wojennej oraz doświadczenie McClellana w kolejnictwie, wskazujące na to, iż mógłby z powodzeniem zajmować się logistyką wojskową, uczyniły go dla mobilizującej się Unii postacią wielce pożądaną. Starali się go pozyskać na swe usługi gubernatorzy trzech największych stanów Unii: Ohio, Pensylwanii i Nowego Jorku. Najbardziej wytrwały okazał się w tym zakresie William Dennison, gubernator Ohio. Tak oto McClellan otrzymał rangę generała majora, a 23 kwietnia 1861 powierzono mu dowództwo nad ochotnikami z Ohio. W przeciwieństwie do innych oficerów Unii, pochodzących z rodzin abolicjonistów, przeciwstawiał się ingerencji rządu federalnego w sprawy niewolnictwa. Z tej przyczyny oficerowie Południa kierowali w stronę McClellana nieformalne namowy do przejścia na stronę konfederatów, lecz ten nie był w stanie zaakceptować koncepcji secesji.
McClellan powrócił do służby federalnej 3 maja, zostając dowódcą Departamentu Ohio, odpowiedzialnym za stany Ohio, Indiana i Illinois, a później również za zachodnią Pensylwanię, zachodnią Wirginię i Missouri. 14 maja uzyskał stopień generała majora i wieku 34 lat został najwyższym rangą dowódcą armii poza głównodowodzącym generałem porucznikiem Winfieldem Scottem. Swój szybki awans McClellan częściowo zawdzięczał znajomości z Salmonem Chasem, sekretarzem skarbu, byłym gubernatorem Ohio i senatorem z tego stanu.
Równocześnie z mozolnym przystosowywaniem nowo wcielonych ochotników do służby i zakładaniem obozów ćwiczebnych, McClellan obmyślał imponującą strategię. 24 kwietnia, 4 dni po objęciu dowodzenia w Ohio, napisał list do generała Scotta, zawierający propozycję zunifikowanej strategii wojennej. Zaprezentował dwa alternatywne plany działań, oba obsadzające go w roli dowódcy. Pierwsza propozycja zakładała inwazję Wirginii przez 80-tysięczną armię wzdłuż doliny rzeki Kanawha w kierunku Richmond. Druga – wojska w tej samej liczbie miałyby skierować się na południe, przez rzekę Ohio do Kentucky i Tennessee. Scott odrzucił oba plany jako logistycznie niewykonalne. Choć pochwalił McClellana, wyrażając "głęboką wiarę w jego inteligencję, zapał, wiedzę i energię", odpowiedział listownie, iż 80 tysięcy ludzi będzie bardziej przydatnych podczas ekspedycji w celu kontrolowania rzeki Missisipi i rozczłonkowania sił Konfederacji oraz do prowadzenia przez Unię silnej blokady portów na Południu. Plan ten, wystawiający na próbę cierpliwość ludności Północy, został prześmiewczo nazwany w prasie „planem Anakonda”, jednak ostatecznie okazał się skutecznym sposobem prowadzenia wojny. Latem i jesienią napięcie pomiędzy dwoma generałami nadal wzrastało.
W zachodniej Wirginii.
Pierwsze operacje wojskowe McClellana polegały na zajęciu zachodniej części Wirginii, która chciała pozostać w Unii, a później utworzyła stan Wirginia Zachodnia. 26 maja McClellan otrzymał raport wywiadu, mówiący, że podpalane są kluczowe mosty na linii kolejowej z Baltimore do Ohio w tej części stanu. Szybko wprowadzając w życie plany inwazji regionu, wywołał jednocześnie pierwszą poważną kontrowersję polityczną, oznajmiając mieszkańcom, że jego oddziały nie mają zamiaru ingerować w sprawy związane z własnością prywatną i niewolnictwem: „Pomimo tego, co powiedzieli wam zdrajcy, aby was przekonać, że nasze nadejście będzie się wiązało z ingerencją w sprawy niewolników, jedną rzecz zrozumcie jasno: nie tylko powstrzymamy się od wszelkiej ingerencji tego rodzaju, lecz przeciwnie, żelazną ręką zdławimy jakąkolwiek próbę powstania z ich strony”. McClellan szybko uświadomił sobie, że przekroczył swoje kompetencje i przeprosił za to w liście do prezydenta Lincolna. Kontrowersja nie polegała na tym, że jego deklaracja diametralnie różniła się od ówczesnego stanowiska administracji, lecz na tym, z jaką zuchwałością przekroczył granice swojej ściśle wojskowej roli.
Siły McClellana szybko wkroczyły do zachodniej Wirginii poprzez Grafton i odniosły zwycięstwo w niewielkiej potyczce zwanej bitwą pod Philippi, często uważanej za pierwszą lądową bitwę wojny secesyjnej. McClellan po raz pierwszy osobiście dowodził w bitwie pod Rich Mountain, którą również wygrał, wykazując się jednak dużą ostrożnością i niechęcią do użycia swoich rezerw, co stało się cechą charakterystyczną całej jego kariery. Podległy mu dowódca, William S. Rosecrans, gorzko skarżył się, że jego atak nie uzyskał wsparcia obiecanego przez McClellana. Mimo to, owe dwa niewielkie zwycięstwa sprawiły, że McClellan uzyskał status bohatera narodowego. Gazeta „New York Herald” artykuł o nim zatytułowała: „Generał McClellan: Napoleon obecnej wojny”.
Tworzenie armii.
Po porażce sił Unii 21 lipca 1861 w I bitwie nad Bull Run Abraham Lincoln wezwał do siebie McClellana z zachodniej części Wirginii. McClellan, podróżujący specjalnym pociągiem po głównej linii kolejowej w Pensylwanii z Wheeling do Waszyngtonu przez Pittsburgh, Filadelfię i Baltimore, był wzruszony entuzjastycznymi tłumami, które po drodze wychodziły na spotkanie pociągu.
26 lipca dotarł do stolicy i został mianowany dowódcą Wojskowego Oddziału Potomaku, głównej formacji Unii odpowiedzialnej za obronę Waszyngtonu. Gdy kilka jednostek wojskowych z Wirginii zostało włączonych do jego oddziałów 20 sierpnia, McClellan natychmiast utworzył Armię Potomaku, zostając jej pierwszym dowódcą. Swoją nowo uzyskaną władzą i sławą w ten sposób chwalił się w liście do żony:
Latem i jesienią McClellan poprawił stopień organizacji swojej nowej armii, a także znacząco podniósł jej morale, często osobiście odwiedzając i motywując swoje oddziały. Było to do tego stopnia istotne, że stał się symbolem Armii Potomaku oraz przedmiotem uwielbienia swoich żołnierzy. Utworzył praktycznie niemożliwą do pokonania fortyfikację Waszyngtonu, składającą się z 48 fortów i umocnień z 480 działami obsługiwanymi przez 7200 artylerzystów. Był to jednak również okres napięć w sztabie Unii, gdzie często dochodziło do nieporozumień z administracją rządową i z głównodowodzącym generałem Scottem, dotyczących strategii wojny. McClellan odrzucał proponowany przed Scotta plan Anaconda, opowiadając się za gigantyczną kampanią lądową na wzór wojen napoleońskich. Sugerował poszerzenie swej armii do 273 tysięcy żołnierzy i 600 dział oraz „zmiażdżenie rebeliantów w jednej kampanii”. Był zwolennikiem wojny, która miałaby niewielki wpływ na ludność cywilną i nie wymagałaby emancypacji niewolników.
Niechęć McClellana wobec emancypacji zwiększyła presję, pod którą się znajdował, a także sprawiła, że stał się obiektem krytyki ze strony Radykalnych Republikanów w rządzie. Uważał niewolnictwo za instytucję uznaną w Konstytucji Stanów Zjednoczonych i tam, gdzie istniała, uprawnioną do ochrony federalnej. Jego powojenne zapiski prezentowały poglądy typowe dla wielu mieszkańców Północy: „Przyznaję się do uprzedzeń na korzyść mojej rasy i nie potrafię polubić zapachu capów i czarnuchów”. W listopadzie 1861 pisał jednak do żony: „Jeżeli mi się uda, to siłą oręża wymuszę poprawę warunków dla tych biednych czarnych”. Później pisał, że gdyby był odpowiedzialny za ustalanie warunków pokoju, wziąłby pod uwagę prawa zarówno niewolników, jak i ich panów, i obstawałby przy stopniowej emancypacji jako warunku traktatu. Nie ukrywał swojej opozycji wobec Radykalnych Republikanów. Powiedział Ellen: „Nie będę walczył za abolicjonistów”. Stawiało go to w niewątpliwie gorszej sytuacji, ponieważ wielu polityków w rządzie uważało, że próbuje on wprowadzić w życie postulaty opozycji.
Podstawowym problemem strategii wojennej McClellana było przekonanie, że konfederaci są gotowi zaatakować go siłami o znacznej przewadze liczebnej. 8 sierpnia ogłosił w stolicy stan wyjątkowy, wierząc, że zmierza na nią armia w sile 100 tysięcy, podczas gdy w rzeczywistości kilka tygodni wcześniej pod Bull Run armia konfederatów liczyła około 35 tysięcy żołnierzy. Kilka dni później, 19 sierpnia, ocenił siły wroga na 150 tysięcy. Na kolejne kampanie McClellana silny wpływ wywierały przesadzone szacunki na temat liczby wojsk przeciwnika, dokonywane przez szefa wywiadu, detektywa Allana Pinkertona, lecz w sierpniu 1861 ocenę szacunkową przeprowadzał już sam McClellan. Jej wynikiem była niezwykła ostrożność, z jaką dowodził swoją armią, a także krytyka ze strony rządu. Historyk i biograf McClellana, Stephen W. Sears, określił jego decyzje jako „zasadniczo poprawne”, gdyby przeciwnik faktycznie miał tak znaczną przewagę liczebną, ale w rzeczywistości w 1861 i 1862 to armia McClellana przewyższała liczebnie siły konfederatów, często dwu- lub trzykrotnie. Przykładowo, jesienią armia konfederatów liczyła między 35 a 60 tysięcy żołnierzy, podczas gdy Armia Potomaku liczyła 122 tysiące we wrześniu, 170 tysięcy na początku grudnia i 192 tysiące na zakończenie roku.
McClellan uwikłał się również w osobisty spór ze Scottem. Scott, jak i wielu innych członków Departamentu Wojny, był oburzony, że McClellan odmówił przedstawienia jakichkolwiek szczegółów swoich planów strategicznych, nawet takich jak liczebność oddziałów czy ich rozmieszczenie. McClellan ze swej strony nie ufał administracji, że utrzyma ona jego plany w tajemnicy przed prasą, a tym samym przed wrogiem. Podczas debaty na temat rozmieszczenia oddziałów obronnych na Potomaku, 10 sierpnia McClellan napisał do swojej żony w sposób charakterystyczny dla jego prywatnej korespondencji: „Generał Scott stanowi olbrzymią przeszkodę. Nie rozumie niebezpieczeństwa i jest albo zdrajcą, albo jest niekompetentny. Muszę z nim walczyć o swoje”. Scott był tak rozgoryczony swoimi relacjami z młodym generałem, że złożył u prezydenta Lincolna swoją rezygnację, na co ten początkowo nie przystał. W stolicy pojawiły się plotki, że jeśli Scott nie zostanie usunięty, McClellan może zrezygnować lub dokonać przewrotu wojskowego. Gabinet Lincolna podczas obrad 18 października przyjął rezygnację Scotta „z powodów zdrowotnych”.
Głównodowodzący.
Po rezygnacji Winfielda Scotta, 1 listopada 1861, McClellan został mianowany głównodowodzącym wszystkich armii Unii. Gdy prezydent wyraził swe zatroskanie „ogromem pracy” związanym z podwójną rolą dowódcy Armii Potomaku i głównodowodzącego, McClellan odpowiedział, że „jest w stanie to wszystko robić”.
Opieszałość, z jaką McClellan przystępował do walki z siłami konfederatów zgromadzonymi wokół Waszyngtonu, powodowała coraz większe zniecierpliwienie Lincolna, jak i innych przywódców i obywateli stanów Północy. Porażka Unii w październiku w niewielkiej bitwie pod Ball’s Bluff w pobliżu Leesburga wzmogła frustrację i pośrednio osłabiła pozycję McClellana. W grudniu Kongres utworzył komisję do spraw prowadzenia wojny, która stała się solą w oku wielu generałów, oskarżając ich o niekompetencję, a w niektórych przypadkach nawet o zdradę. McClellan był pierwszym świadkiem wezwanym do złożenia zeznań przed komisją 23 grudnia, ale zapadł na dur brzuszny i nie mógł stawić się osobiście. Zamiast niego zeznawali podwładni mu oficerowie, którzy otwarcie przyznali, że nie mieli pojęcia o szczegółach strategii ataku na pozycje konfederatów, co doprowadziło do wielu głosów wzywających do zdymisjonowania McClellana.
Reputacja McClellana ucierpiała jeszcze bardziej na skutek obraźliwej niesubordynacji wobec prezydenta. Prywatnie określał on Lincolna, którego znał jeszcze sprzed wojny jako prawnika pracującego dla Illinois Central, jako „niewiele więcej niż mającego dobre zamiary pawiana”, „goryla” i „niegodnego swojej wysokiej pozycji”. Wieczorem 13 listopada McClellan kolejny raz obraził odwiedzającego go prezydenta, każąc mu czekać 30 minut tylko po to, aby ostatecznie przekazać mu, że poszedł spać i nie może go przyjąć.
12 stycznia 1862 McClellan został wezwany do Białego Domu, gdzie gabinet zażądał przedstawienia szczegółowych planów wojny. Po raz pierwszy ujawnił on wtedy zamiar przetransportowania Armii Potomaku drogą morską do miasteczka Urbanna w Wirginii nad rzeką Rappahannock, by oskrzydlić siły konfederatów w pobliżu Waszyngtonu, a następnie pokonać 80 kilometrów lądem w celu zdobycia Richmond. Odmówił podania dokładniejszych szczegółów proponowanej kampanii nawet swojemu przyjacielowi, Edwinowi Stantonowi, nowo mianowanemu sekretarzowi wojny. 27 stycznia Lincoln zarządził, aby wszystkie armie Unii rozpoczęły ofensywę do 22 lutego – rocznicy urodzin Waszyngtona. 31 stycznia wydał dodatkowy rozkaz, w którym nakazał Armii Potomaku zaatakować siły konfederatów pod Manassas i Centreville. McClellan natychmiast odpowiedział 22-stronicowym listem, w którym protestował przeciwko zarządzeniu prezydenta i forsował swój plan ataku przez Urbannę. List ten był pierwszym przypadkiem przedstawienia prezydentowi szczegółów planów wojskowych. Chociaż Lincoln uważał, że jego koncepcja jest lepsza, z ulgą przyjął fakt, że McClellan w końcu zgodził się podjąć ofensywę i niechętnie zaakceptował jego projekt. Mając wątpliwości co do determinacji McClellana, 8 marca Lincoln ponownie zaingerował w jego prerogatywy jako dowódcy armii. Zwołał w Białym Domu naradę wojenną, podczas której zapytał podwładnych McClellana o zdanie w sprawie planu ataku przez Urbannę. Oficerowie, w różnym stopniu, poparli tę koncepcję. Po spotkaniu Lincoln wydał kolejny rozkaz, w którym wyznaczył konkretnych oficerów odpowiedzialnych za poszczególne jednostki armii, podległych bezpośrednio McClellanowi. Sam McClellan nie chciał tego zrobić, zanim nie zobaczy skuteczności swoich dowódców podczas walki, mimo że oznaczało to dla niego bezpośrednie dowództwo nad dwunastoma dywizjami.
Zanim McClellan mógł wcielić w życie swoje plany, miały miejsce dwa kryzysy. Po pierwsze, konfederackie siły pod dowództwem generała Josepha Johnstona wycofały się z pozycji w pobliżu Waszyngtonu i zajęły nowe – na południe od rzeki Rappahannock, co całkowicie wykluczyło strategię ataku na Urbannę. McClellan zmodyfikował swoją koncepcję i zdecydował, że jego oddziały zejdą na ląd w Fort Monroe w Wirginii i ruszą na Richmond wzdłuż półwyspu Wirginia, w ramach operacji określanej później jako kampania półwyspowa. Został mocno skrytykowany przez prasę i Kongres, kiedy okazało się, że oddziały Johnstona nie tylko wycofały się niezauważone, ale również przez całe miesiące udawało im się zwodzić armię Unii przy pomocy atrap artylerii. Przedstawiciele komisji do spraw prowadzenia wojny zwizytowali linie opuszczone przez konfederatów, po czym radykalni Republikanie wprowadzili rezolucję domagającą się dymisji McClellana, dla przyjęcia której nie udało się jednak zdobyć wymaganej większości głosów. Drugi kryzys miał miejsce wraz z pojawieniem się konfederackiego okrętu pancernego CSS "Virginia", co spowodowało panikę w Waszyngtonie i postawiło wspierające operacje marynarki wojennej Unii na rzece James pod znakiem zapytania.
11 marca 1862, pod pretekstem, by McClellan mógł poświęcić całą swoją uwagę atakowi na Richmond, Lincoln odsunął go z pozycji głównodowodzącego, pozostawiając mu jedynie dowództwo nad Armią Potomaku. Nie było jednoznaczne, czy po udanej kampanii McClellan wróci na stanowisko głównodowodzącego i faktycznie pozostało ono nieobsadzone. Lincoln, Stanton i grupa oficerów utworzyli „Radę Wojny”, która decydowała o działaniach wojskowych Unii wiosną 1862. Chociaż Lincoln próbował udzielić wsparcia McClellanowi przy pomocy licznych pozytywnych uwag, wraz z upływem czasu McClellan zaczął widzieć tę zmianę w zupełnie innym świetle, opisując ją jako część intrygi „mającej na celu zapewnienie porażki w nadchodzącej kampanii”.
Kampania półwyspowa.
Armia McClellana wypłynęła z Aleksandrii w stanie Wirginia 17 marca 1862. Była to armada większa niż jakakolwiek wcześniejsza ekspedycja amerykańska, transportująca 121 500 żołnierzy, 44 baterie artylerii, 1150 pojazdów, ponad 15 000 koni oraz tony wyposażenia i zapasów. Jak stwierdził pewien angielski obserwator, był to „krok olbrzyma”. Postęp armii z Fort Monroe, gdzie wylądowała, wzdłuż półwyspu Virginia okazał się bardzo powolny. Plan McClellana, aby jak najszybciej dokonać zajęcia Yorktown został udaremniony. Generał odkrył bowiem, że konfederaci ufortyfikowali linię w poprzek Półwyspu, zmuszając go do oblężenia miasta, co wymagało znacznych przygotowań.
McClellan nadal wierzył w prawdziwość raportów wywiadowczych, które dwu- lub nawet trzykrotnie przeszacowywały liczebność armii konfederatów. Na początku kampanii generał konfederatów, John Magruder, skutecznie bronił Półwyspu przed o wiele większymi siłami McClellana, gdyż udało mu się stworzyć fałszywe wrażenie, że posiada liczne oddziały za linią frontu i że nadciągają dodatkowe posiłki. Osiągnął to, rozkazując niewielkim oddziałom często przemaszerowywać w miejscach, gdzie mogły być obserwowane z dystansu lub kazał im mocno hałasować, gdy były poza zasięgiem wzroku. W tym czasie generał Johnston był w stanie udzielić Magruderowi wsparcia, chociaż nawet wtedy oddziały konfederatów były dużo mniejsze, niż wskazywały na to zawyżone szacunki McClellana.
Po miesiącu przygotowań, gdy McClellan był gotowy do ataku na pozycję konfederatów w Yorktown, dowiedział się, że Johnston wycofał swoje siły wzdłuż Półwyspu w kierunku Williamsburga. W ten sposób McClellan został zmuszony do pogoni za konfederatami bez możliwości wykorzystania ciężkiej artylerii, którą tak precyzyjnie rozmieścił pod Yorktown. Bitwa o Williamsburg stoczona 5 maja uznawana jest za zwycięstwo Unii i pierwsze zwycięstwo McClellana, ale armia konfederatów nie została zniszczona, a większości jej oddziałów w ciągu kilku dni udało się bezpiecznie wycofać na pozycje obronne w pobliżu Richmond.
McClellan miał nadzieję na jednoczesne zbliżenie się do Richmond swojej marynarki wojennej, przez rzekę James. Plan ten nie powiódł się po porażce sił morskich Unii 15 maja w bitwie pod Drewry’s Bluff, około 11 km od stolicy konfederatów. Skutecznie zablokowali oni dostęp rzeką do miasta, rozmieszczając strategicznie artylerię na wysokim urwisku nad zakolem rzeki oraz zatapiając łodzie, tworząc w ten sposób barierę nie do przebycia.
Przez następne trzy tygodnie armia McClellana zbliżała się ostrożnie do Richmond. Generał założył bazę zaopatrzeniową w White House Landing, gdzie linia kolejowa do Richmond przekraczała rzekę Pamunkey (żeglowny dopływ rzeki York). Zdobył kontrolę nad koleją, transportując na miejsce rzeką przy pomocy barek lokomotywy parowe oraz wagony.
McClellan planował ofensywę, gdy 31 maja jego armia została zaskoczona przez atak konfederatów. Johnston zauważył, że oddziały Unii zostały rozdzielone przez wezbrane z powodu deszczu wody rzeki Chickahominy i miał nadzieję wykorzystać to, aby pokonać je pod Seven Pines (Fair Oaks). McClellan nie był w stanie osobiście dowodzić swoją armią z powodu nawrotu malarii, ale jego podwładni skutecznie odparli ataki. Pomimo tego McClellan został poddany krytyce za to, że nie podjął kontrofensywy, która zdaniem niektórych w Waszyngtonie mogła pozwolić zdobyć Richmond. Podczas bitwy Johnston został ranny i dowództwo nad Armią Północnej Wirginii przejął generał Robert E. Lee. McClellan spędził kolejne trzy tygodnie, przegrupowując swoje jednostki i oczekując na obiecane posiłki, tracąc jednocześnie cenny czas i pozwalając generałowi Lee wzmocnić obronę Richmond.
Pod koniec czerwca Lee rozpoczął serię ataków znanych jako bitwa siedmiodniowa. Pierwsza znacząca bitwa, pod Beaver Dam Creek, była słabo skoordynowana przez Lee i jego podwładnych i spowodowała znaczące straty, nie przynosząc wymiernych korzyści taktycznych, miała ona jednak znaczący wpływ na samopoczucie McClellana. Zaskakujące pojawienie się na polu bitwy oddziałów generała Stonewalla Jacksona, które według raportów miały uczestniczyć w odległej o wiele kilometrów kampanii w dolinie Shenandoah, przekonało McClellana, że przewaga liczebna konfederatów jest wyższa, niż zakładał.
Podczas gdy Lee kontynuował swoją ofensywę pod Gaines’ Mill na wschodzie, McClellan odgrywał pasywną rolę, nie przejmując inicjatywy i czekając na rozwój wydarzeń. Pozostawiał dwie trzecie swojej armii bezczynnie, ponownie dając się zwieść teatralnej taktyce dywersyjnej Magrudera. Nocą zdecydował się wycofać wojska do bezpiecznej bazy na południe od Richmond, na części rzeki James, która była pod kontrolą marynarki wojennej Unii. W ten sposób, prawdopodobnie nieświadomie, uratował swoją armię. Lee założył, że armia Unii wycofa się na wschód wzdłuż istniejących linii zaopatrzeniowych, a ruch McClellana opóźnił jego odpowiedź o co najmniej 24 godziny. Wycofując się, McClellan jednocześnie okazał jednak, że nie będzie w stanie zdobyć Richmond, co było przecież celem jego kampanii. Bez połączeń kolejowych dostępnych z pierwotnej bazy na rzece York nie można było przetransportować ciężkiej artylerii niezbędnej do oblężenia. W telegramie do sekretarza wojny Edwina Stantona, składając raport z tych wydarzeń, za swoje niepowodzenia McClellan obwiniał administrację Lincolna. „Jeżeli uratuję tę armię, to mówię wprost, że nie dzięki tobie, czy komukolwiek innemu w Waszyngtonie. Zrobiliście co tylko można, aby poświęcić tę armię”. Na szczęście dla kariery McClellana, Lincoln nigdy nie ujrzał tych ostrych słów, ponieważ zostały one ocenzurowane przez telegrafistę w Departamencie Wojny.
McClellan miał również szczęście, że klęska kampanii pozostawiła jego armię niemal bez strat, ponieważ z reguły był nieobecny podczas walk i nie powołał zastępcy, który dowodziłby wycofywaniem się wojsk. Historyk wojskowości, Stephen W. Sears, napisał: „Kiedy opuścił swoją armię podczas bitw pod Glendale i pod Malvern Hill w czasie bitwy siedmiodniowej, był winny zaniedbania obowiązku. Gdyby Armia Potomaku została w jednej z tych bitw rozbita, a pod Glendale było to całkiem możliwe, prawdopodobnie wniesiono by przeciwko niemu oskarżenie za złamanie kodeksu wojennego”. Podczas bitwy pod Glendale McClellan był 8 kilometrów dalej, za wzgórzem Malvern Hill, bez telegrafu i zbyt daleko, by dowodzić armią. Podczas bitwy pod Malvern Hill przebywał na kanonierce U.S.S. "Galena", która w pewnym momencie była o 16 kilometrów w dół rzeki James od pola bitwy. Sytuacja ta kolejny raz ośmieszyła McClellana w oczach społeczeństwa, podobnie jak miało to miejsce, gdy dał się zwieść atrapom dział pod Manassas. W czasie kampanii prezydenckiej w 1864 komiksy w gazetach wyszydzały McClellana, ukazując go siedzącego bezpiecznie na statku, gdy w oddali toczy się bitwa.
McClellan dołączył do swojej armii pod Harrison’s Landing na rzece James. Trwała debata, czy armia powinna zostać ewakuowana, czy też powinna próbować wznowić ofensywę na Richmond. Stosunki pomiędzy Lincolnem i McClellanem ulegały dalszemu pogorszeniu po tym, jak McClellan nieustannie domagał się posiłków i wysłał do Lincolna długi list, w którym przedstawił swoją strategiczną i polityczną wizję wojny, wyrażając swój sprzeciw wobec abolicji oraz taktyce konfiskaty niewolników. Zakończył list sugestią, że powinien powrócić na stanowisko głównodowodzącego, jednak zdecydowaną odpowiedzią Lincolna było mianowanie na to stanowisko generała Henry’ego Hallecka, czego nie skonsultował z McClellanem, ani nawet go o tym nie poinformował. Lincoln i Stanton zaproponowali dowództwo Armii Potomaku generałowi Ambrose’owi Burnside’owi, który jednak odmówił przyjęcia tej funkcji.
Tymczasem w Waszyngtonie reorganizacja oddziałów doprowadziła do utworzenia Armii Wirginii pod dowództwem generała Johna Pope, któremu nakazano zaatakować Richmond z północnego wschodu. McClellan odmówił wsparcia armii Pope’a i opóźnił powrót Armii Potomaku z półwyspu Wirginia do tego stopnia, że gdy nareszcie przybył z posiłkami, kampania w północnej Wirginii była już w toku. Przed bitwą McClellan napisał do swojej żony: „Pope zostanie zniszczony i rozbity w pył (przez Lee)”. Lee dobrze ocenił ostrożną naturę McClellana i zaryzykował, usuwając znaczące siły z Półwyspu, aby zaatakować Pope’a, który został zdecydowanie pokonany w II bitwie pod Bull Run w sierpniu.
Kampania w Maryland i bitwa pod Antietam.
Po porażce Pope’a w II bitwie pod Bull Run prezydent Lincoln niechętnie zwrócił się do człowieka, który wcześniej doprowadził do porządku rozbitą armię. Zdawał sobie sprawę, że McClellan jest doskonałym organizatorem i instruktorem żołnierzy, zdolnym zintegrować oddziały armii Pope’a z Armią Potomaku szybciej niż ktokolwiek inny. 2 września 1862 Lincoln mianował McClellana dowódcą „fortyfikacji Waszyngtonu i wszystkich oddziałów broniących stolicy”. Nominacja wywołała kontrowersje wśród członków Gabinetu, którzy w większości podpisali petycję do prezydenta, mówiącą, że „po naradzie jesteśmy zdania, iż w chwili obecnej powierzenie dowództwa Armii Stanów Zjednoczonych generałowi McClellanowi nie jest bezpieczne”. Prezydent przyznał, że było to „jak leczenie kaca klinem”. Ale Lincoln powiedział też do swojego sekretarza, Johna Haya: „Musimy użyć takich środków, jakie mamy do dyspozycji. Nie ma w Armii nikogo innego, kto potrafiłby obsadzić fortyfikacje i choćby w połowie tak dobrze jak on przywrócić porządek w naszych oddziałach. Nawet jeżeli sam nie potrafi walczyć, to doskonale umie przygotować do walki innych”.
Obawy Północy przed ofensywą Roberta E. Lee ziściły się, gdy 4 września rozpoczął on kampanię w Maryland, mając nadzieję na uzyskanie poparcia dla Południa w tym niewolniczym stanie. McClellan podążył za nim 5 września. Ruszył w kierunku Maryland z sześcioma ze swych zreorganizowanych korpusów, liczącymi łącznie około 84 tysięcy żołnierzy, pozostawiając dwa korpusy w celu obrony Waszyngtonu. Lee podzielił swoje siły na liczne kolumny i wkroczył do Maryland szerokim frontem. Udało mu się również zdobyć federalny arsenał w Harpers Ferry. Był to ryzykowny ruch dla mniejszej armii, ale Lee polegał na swej wiedzy na temat temperamentu McClellana. Do jednego ze swoich generałów powiedział: „McClellan jest generałem zdolnym, ale bardzo ostrożnym. Jego armia jest bardzo zdemoralizowana, pogrążona w chaosie i nie będzie przygotowana na operacje ofensywne – lub przynajmniej on tak będzie uważał – przez trzy lub cztery tygodnie. Do tego czasu mam nadzieję dotrzeć do rzeki Susquehanna”. Nie była to precyzyjna ocena, ale armia McClellana posuwała się w letargicznym tempie, średnio tylko około 10 km dziennie.
Jednak wkrótce los uśmiechnął się do McClellana. Żołnierze Unii przypadkowo znaleźli kopię rozkazu wydanego przez Lee i 13 września dostarczyli go McClellanowi, przebywającemu w kwaterze głównej we Frederick. Uświadamiając sobie wagę tego odkrycia, McClellan miał zawołać: „Teraz wiem co zrobić!”. Pokazał rozkaz swojemu staremu przyjacielowi, generałowi Johnowi Gibbonowi, mówiąc: „Oto dokument, z pomocą którego pokonam Bobbiego Lee, lub mogę zwijać manatki”. Wysłał też telegram do prezydenta Lincolna: „Mam przed sobą wszystkie siły rebeliantów, ale jestem pewny siebie i nie tracę czasu. Uważam, że Lee popełnił poważny błąd i surowo się to na nim zemści. Mam wszystkie jego plany i złapię go w jego własną pułapkę, jeżeli moi żołnierze staną na wysokości zadania. […] Przyślę panu trofea”.
Pomimo tego popisu brawury, McClellan kontynuował ostrożne działania. Po wysłaniu telegrafu do prezydenta 13 września w południe, czekał do następnego ranka, aby rozkazać swoim oddziałom wyruszyć na przełęcze South Mountain. Osiemnastogodzinne opóźnienie pozwoliło Lee zareagować, ponieważ otrzymał informację od sympatyka konfederatów, że McClellan zna jego plany. Opóźnienie zmusiło do kapitulacji garnizon Unii w Harpers Ferry, ponieważ posiłki wysłane przez McClellana dotarły na miejsce już po tym, jak garnizon poddał się oddziałom Stonewalla Jacksona. W bitwie pod South Mountain armii McClellana udało się przecisnąć przez przełęcze oddzielające go od Lee, ale dała ona również Lee wystarczająco dużo czasu, aby skoncentrować większość swoich podzielonych sił w okolicy Sharpsburga. Armia Unii dotarła do potoku Antietam, na wschód od Sharpsburga, wieczorem 15 września. Atak, planowany na 16 września, został opóźniony z powodu porannej mgły, pozwalając Lee dalej przygotować się do obrony z armią ponad dwa razy mniejszą, niż dowodzona przez McClellana.
Bitwa pod Antietam miała miejsce 17 września 1862, który stał się najbardziej krwawym dniem w historii wojskowej Stanów Zjednoczonych. Siły konfederatów, mimo że dużo mniej liczne niż oddziały Unii, były zdesperowane i walczyły dzielnie. Pomimo przewagi liczebnej, McClellan nie potrafił skutecznie skoncentrować swoich sił, dzięki czemu Lee był w stanie przesuwać swoje wojska w obronie i odeprzeć każdy z trzech szturmów Unii, dokonanych oddzielnie, kolejno na lewą stronę, środek i prawą stronę pozycji konfederatów. Ponadto McClellan nie użył znacznych sił, które miał w odwodzie, aby wykorzystać lokalnie odnoszone sukcesy. Historyk James M. McPherson zauważył, że dwa oddziały, które McClellan trzymał w rezerwie, były liczniejsze niż wszystkie siły Lee. McClellan nie użył ich, ponieważ, podobnie jak w poprzednich bitwach, sądził, że Lee ma przewagę liczebną.
Taktycznie bitwa nie została rozstrzygnięta, chociaż technicznie Lee został pokonany, ponieważ jako pierwszy opuścił pole bitwy i wycofał się do Wirginii. McClellan zatelegrafował do Waszyngtonu: „Nasze zwycięstwo jest zupełne. Wróg został wyparty do Wirginii”. Oczywistym rozczarowaniem było jednak to, że McClellan nie rozbił doszczętnie Lee, który dysponował dużo mniejszą armią i był przyparty do Potomaku. Chociaż podwładni McClellana mogą ponosić częściową odpowiedzialność za niektóre opóźnienia (m.in. niepowodzenie Ambrose’a Burnside’a pod Burnside Bridge) i błędy (atak Edwina V. Sumnersa bez uprzedniego rekonesansu), były to tylko lokalne problemy, które nie powinny mieć większego wpływu na całą armię. Podobnie jak w decydujących starciach bitwy siedmiodniowej, sztab McClellana był położony zbyt daleko od linii frontu, aby pozwolić mu na osobistą ocenę sytuacji na polu bitwy. Nie wykorzystał kawalerii do przeprowadzenia rekonesansu. Nie podzielił się ze swoimi podwładnymi ogólnymi planami bitwy, przez co nie mogli oni podjąć inicjatywy poza swoimi sektorami. Zbyt chętnie też słuchał rad, aby nie używać swoich rezerw, na przykład wówczas, gdy wydawało się, że można przełamać środek linii obrony konfederatów. Generał Fitz John Porter miał wówczas powiedzieć do McClellana: „Pamiętaj, generale, że dowodzę ostatnią rezerwą ostatniej Armii Republiki”.
Pomimo że bitwa pod Antietam zakończyła się taktycznym remisem, uważana jest za punkt zwrotny wojny secesyjnej i zwycięstwo Unii, ponieważ powstrzymała pierwszą strategiczną inwazję generała Lee na północ i pozwoliła prezydentowi Lincolnowi ogłosić 22 września Proklamację Emancypacji, która weszła w życie 1 stycznia 1863. Chociaż Lincoln planował ogłosić ją wcześniej, jego gabinet doradził mu, aby zrobić to dopiero po zwycięstwie Unii, by uniknąć wrażenia, że wydano ją z desperacji. Zwycięstwo Unii i proklamacja Lincolna odwiodły Francję i Wielką Brytanię od uznania Konfederacji. Istnieją podejrzenia, że doszłoby do tego w przypadku porażki Unii. McClellan nie wiedział, że plany dotyczące emancypacji zależały od wyniku bitwy.
Gdy McClellan nie ruszył w pościg za Lee po bitwie pod Antietam, 5 listopada Lincoln usunął go ze stanowiska dowodzenia. Generał major Ambrose Burnside przejął dowództwo Armii Potomaku 7 listopada.
McClellan napisał do swojej żony: „Ci, na których zdaniu polegam, mówią mi, że bitwę prowadziłem wspaniale i że była ona arcydziełem. […] Uważam, że zrobiłem wszystko, o co można poprosić, dwukrotnie ratując kraj. […] Czuje się trochę dumny, że z tak zmęczoną i zdezorganizowaną armią tak doszczętnie pokonałem Lee. […] Cóż, pewnego dnia historia odda mi sprawiedliwość”.
Polityka.
Sekretarz Stanton nakazał McClellanowi udanie się do Trenton w stanie New Jersey po dalsze rozkazy, jednak żadne nie zostały wydane. Wraz z postępem wojny pojawiły się głosy, aby przywrócić McClellana na wysokie stanowisko dowodzenia, szczególnie po porażkach wojsk Unii pod Fredericksburgiem i pod Chancellorsville, gdy Lee ponownie wyruszył na północ podczas kampanii gettysburskiej oraz gdy Jubal Early groził zajęciem Waszyngtonu w 1864. Gdy Ulysses S. Grant został głównodowodzącym, rozważał przywrócenie McClellana na nieokreśloną pozycję, jednak żadnej z możliwości nie dało się zrealizować ze względu na opozycję wewnątrz administracji i fakt, że McClellan stanowił potencjalne zagrożenie polityczne. McClellan spędził miesiące nad długim raportem opisującym dwie główne dowodzone przez siebie kampanie i sukcesy w organizowaniu armii, odpowiadając na głosy krytyków i uzasadniając swoje decyzje, oskarżając administrację o utrudnianie mu zadania i brak koniecznego wsparcia. Departament Wojny był niechętny publikacji raportu, ponieważ zaraz po jego ukończeniu w październiku 1863 McClellan oficjalnie ogłosił swoje wejście na scenę polityczną jako demokrata.
McClellan został kandydatem demokratów w kampanii prezydenckiej w 1864 przeciwko Abrahamowi Lincolnowi. Podobnie jak Winfield Scott, kandydował jako generał armii w aktywnej służbie, rezygnując ze swojego stanowiska dopiero w dniu wyborów, 8 listopada 1864. Popierał dalsze prowadzenie wojny i przywrócenie Unii, lecz program jego partii, napisany przez Clementa Vallandighama z Ohio, był temu przeciwny. Program ten zakładał natychmiastowe zaprzestanie działań wojennych i negocjacje pokojowe z konfederatami. McClellan był zmuszony do odrzucenia programu swojej partii, co sprawiło, że jego kampania wyborcza była trudna i pełna sprzeczności. Nie pomogło mu również to, że kandydat partii na stanowisko wiceprezydenta, George H. Pendleton z Ohio, również opowiadał się za pokojem.
Głębokie podziały wśród demokratów, jedność republikanów, którzy startowali pod szyldem „Partii Jedności Narodowej” (ang. "National Union Party") oraz sukcesy militarne wojsk Unii jesienią 1864 przesądziły o niepowodzeniu kandydatury McClellana. Lincoln z łatwością wygrał wybory, uzyskując 212 głosów w Kolegium Elektorów wobec 21 głosów na McClellana, a w głosowaniu powszechnym 403 000 głosów, czyli 55%. Mimo że McClellan jako dowódca był niezwykle popularny wśród żołnierzy, podczas wyborów opowiedzieli się oni za Lincolnem stosunkiem głosów co najmniej 3:1. Nawet w Armii Potomaku 70% żołnierzy głosowało na Lincolna.
Lata powojenne.
Po wojnie, w latach 1865–1868, McClellan udał się wraz z rodziną w długą podróż do Europy, w czasie której nie angażował się w politykę. Po powrocie Partia Demokratyczna rozważała go ponownie jako swojego kandydata na prezydenta, jednak zainteresowanie jego osobą zmalało, gdy stało się jasne, że kandydatem republikanów będzie Ulysses S. Grant. McClellan pracował nad projektami inżynieryjnymi w Nowym Jorku i zaoferowano mu stanowisko rektora nowo utworzonego Uniwersytetu Kalifornijskiego.
W 1870 został mianowany głównym inżynierem wydziału portów w Nowym Jorku. Posada ta widocznie nie wymagała pełnego etatu, ponieważ począwszy od 1872 pełnił również funkcję dyrektora kolei Atlantic and Great Western Railroad. W latach 1873–1875 ponownie wraz z rodziną udał się do Europy.
W 1877 McClellan został kandydatem demokratów na stanowisko gubernatora New Jersey. Nominacja zaskoczyła go, ponieważ nie wykazywał żadnego zainteresowania tym stanowiskiem. Wybory wygrał i służył jedną kadencję w latach 1878–1881. Jako gubernatora cechowały go uważne, konserwatywne rządy i niewielkie angażowanie się w spory polityczne. Ostatni etap kariery politycznej McClellana miał miejsce podczas wyborów prezydenckich w 1884, gdy zdecydowanie poparł kandydaturę Grovera Clevelanda. Miał nadzieję zostać sekretarzem wojny w jego przyszłym gabinecie, do czego miał doskonałe kompetencje, ale politycznym rywalom z New Jersey skutecznie udało się zablokować jego kandydaturę.
W ostatnich latach życia McClellan poświęcił się twórczości pisarskiej i podróżom. Napisał opublikowaną pośmiertnie w 1887 książkę autobiograficzną, w której uzasadniał swoje decyzje militarne. Przez ostatnich kilka tygodni przed śmiercią cierpiał na bóle w klatce piersiowej. Zmarł nieoczekiwanie w wieku 58 lat w Orange w stanie New Jersey. Jego ostatnie słowa, wypowiedziane o trzeciej w nocy 29 października 1885, brzmiały: „Już mi lepiej. Dziękuję”. Jego ciało spoczywa na cmentarzu Riverview w Trenton.
Syn McClellana, George B. McClellan Jr. (1865–1940), urodził się w Dreźnie w Niemczech, podczas pierwszej wizyty rodziny w Europie. W rodzinie znany jako „Max”, był również politykiem i służył w Izbie Reprezentantów Stanów Zjednoczonych z Nowego Jorku, a w latach 1904–1909 był burmistrzem Nowego Jorku. Córka McClellana, Mary („May”) (1861–1945) wyszła za francuskiego dyplomatę i spędziła większość życia za granicą, nazywając swój dom we Francji "Villa Antietam". Żona McClellana, Ellen, zmarła w Nicei we Francji, odwiedzając córkę. Ani Max, ani May nie dali McClellanowi wnuków.
Dziedzictwo.
Nowojorski „Evening Post” tak skomentował nekrolog McClellana: „Prawdopodobnie w przypadku żadnego żołnierza, który walczył tak niewiele, jego cechy jako dowódcy nie były tak drobiazgowo, i, dodajmy, tak zajadle, roztrząsane”. Owa zażarta dyskusja trwała przez ponad stulecie. McClellan zwykle zaliczany jest do najniższego szeregu generałów wojny secesyjnej, jednak debata na temat jego umiejętności i talentów pozostaje przedmiotem wielu kontrowersji wśród historyków zajmujących się wojną secesyjną i wojskowością. McClellan jest . Określali go oni czułym przezwiskiem „LittleMac”, inni zwali go niekiedy „Młodym Napoleonem”. Sugerowano, że jego niechęć do angażowania się w bitwę częściowo powodowało silne pragnienie uniknięcia rozlewu krwi własnych ludzi. Postawa taka paradoksalnie doprowadziła do przeciwnego skutku, bowiem niepodejmowanie inicjatywy przeciwko wrogowi zaprzepaściło szanse na decydujące zwycięstwa mogące wcześnie zakończyć wojnę, co ocaliłoby życie wielu żołnierzom poległym w późniejszych bitwach. Generałowie tego okresu, którzy odnieśli sukces, tacy jak Lee czy Grant, byli bardziej agresywni i skłonni do ryzyka w większej bitwie, nawet gdy nie była ona doskonale przygotowana. Sam McClellan podsumował swą przezorną naturę we fragmencie wspomnień: „Zawsze uważałem, że właściwym sposobem przeprowadzania operacji wojskowych jest niewykonywanie ruchu do momentu gdy przygotowania są zakończone na tyle, na ile pozwalają na to okoliczności i że nie należy nigdy podejmować bitwy bez określonego celu wartego prawdopodobnych strat”.
Niechęć McClellana do wywierania agresywnego nacisku na wroga nie była prawdopodobnie kwestią jego osobistej odwagi, którą wielokrotnie udowodnił swą mężną postawą pod obstrzałem w bitwach wojny meksykańskiej. Stephen Sears napisał: „W rzeczywistości istnieją wystarczające dowody na to, iż ogromny stres związany z dowodzeniem ludźmi w bitwie, zwłaszcza ukochanymi ludźmi z ukochanej Armii Potomaku, poważnie nadszarpnął jego odwagę moralną. Pod presją bezpośredniej żołnierskiej odpowiedzialności wola dowodzenia opuściła go. Pod Glendale i Malvern Hill podczas bitwy siedmiodniowej jego udręka sięgnęła szczytu, co spowodowało ucieczkę z pola walki, aby uniknąć odpowiedzialności. Pod Antietam, gdzie nie miał dokąd uciec, sparaliżowało go poczucie niezdecydowania. Patrząc z dalszej perspektywy, generał McClellan mógł odnieść sukces i pozostawać w zgodzie ze sobą jako wyższy oficer, a także, choć być może w mniejszym stopniu, jako imponujący strateg, jednakże funkcja dowódcy na polu bitwy po prostu była dla niego nieodpowiednia”.
Jednym z powodów nadwątlenia reputacji McClellana były jego własne wspomnienia. Oryginalne zapiski ukończył w 1881, lecz jedyny egzemplarz został zniszczony w pożarze. Zaczął pisać kolejną wersję, jednak zmarł przed ukończeniem połowy. Zajmujący się pośmiertnym wydaniem jego pism William C. Prime, wydawca przychylnego McClellanowi nowojorskiego „Journal of Commerce”, dołączył do zapisków McClellana wyjątki z jego ok. 250 wojennych listów do żony, w których ten miał zwyczaj ujawniać swoje najskrytsze uczucia i nieoględne opinie. Książka ukazała się w 1887 jako "McClellan’s Own Story" (Własna historia McClellana).
Choć o McClellanie, zwłaszcza w okresie ostatnich 75 lat, wyrażano się raczej nieprzychylnie, istnieje nieliczna, lecz wyrazista grupa amerykańskich historyków wojny secesyjnej, sądzących, iż generał jest oceniany niesprawiedliwie na co najmniej czterech płaszczyznach. Po pierwsze, obrońcy McClellana twierdzą, że ponieważ generał był konserwatywnym demokratą o wielkiej charyzmie osobistej, radykalni republikanie w obawie o swój potencjał polityczny rozmyślnie umniejszali jego działalności na polu bitwy. Po drugie, uważają, że fakt, iż owi radykalni republikanie byli rzeczywistymi zwycięzcami amerykańskiej wojny secesyjnej, spowodował, że to oni opisali jej historię, umieszczając swego głównego rywala politycznego, McClellana, w najgorszym możliwym świetle. Po trzecie, że historycy pragnący uczynić z Lincolna największą ikonę polityczną Ameryki prześcigali się nawzajem w zrzucaniu winy za wczesne militarne niepowodzenia Lincolna i ministra wojny Edwina M. Stantona na McClellana. I po czwarte, że Lincoln i Stanton rozmyślnie podkopywali pozycję McClellana z uwagi na jego ugodową postawę wobec Południa, która mogła doprowadzić do mniej niszczycielskiego zakończenia wojny, gdyby Richmond upadło w wyniku kampanii półwyspowej. Zwolennicy tego podejścia twierdzą, iż McClellan jest bardziej krytykowany za swą osobowość, niż za faktyczne dokonania na polu bitwy.
Imieniem George’a B. McClellana nazwano kilka miejsc i obiektów. Wśród nich są Fort McClellan w stanie Alabama, Wzgórze McClellana w Mount Baker-Snoqualmie National Forest, gdzie podróżował podczas przeprowadzania pomiarów terenów pod budowę kolei transkontynentalnej w 1853, ulica McClellana w North Bend w stanie Waszyngton, ulica McClellana w południowej części Filadelfii, szkoła podstawowa imienia McClellana w Chicago i statua z brązu w Waszyngtonie, przedstawiająca generała na koniu.

</doc>
<doc id="456815" url="https://pl.wikipedia.org/wiki?curid=456815" title="Fiat CR.42">
Fiat CR.42

Fiat CR.42 – włoski samolot myśliwski z czasów II wojny światowej wyprodukowany przez koncern FIAT.
Historia.
Powstały w 1936 roku samolot w układzie dwupłatu, z otwartą kabiną i stałym podwoziem, miał być następcą CR.32, który potwierdził walory bojowe podczas hiszpańskiej wojny domowej (1936–1939). Choć zachowano w nim układ dwupłatowy, konstrukcja była jednak unowocześniona, wykonano ją całkowicie z metalu.
CR.42 wszedł do służby w Królewskich Siłach Powietrznych w listopadzie 1939 roku. Pewna liczba egzemplarzy została zakupiona przez Belgię, Finlandię, Szwecję i Węgry. Samolot miał bardzo dobre właściwości lotne, był bardzo zwrotny, dość szybko jednak okazało się, że jak na standardy początków II wojny światowej był już przestarzały: zbyt wolny i słabo uzbrojony. Produkcja samolotu trwała do 1942 roku.
Początkowo CR.42 wykorzystywano jako samolot myśliwski. W 1940 roku pewna liczba samolotów wzięła udział w bitwie o Anglię, jednak okazało się, że CR.42 nie dorównuje nowoczesnym myśliwcom angielskim. W związku z dużymi stratami samolot wycofano z działań bojowych i przesunięty do zadań szkoleniowych.
Samolot był szeroko wykorzystywany podczas walk w Afryce Północnej, głównie do atakowania celów naziemnych. W 1943 roku, po kapitulacji Włoch, zdolność do lotu zachowało tylko około sześćdziesięciu samolotów, z wyprodukowanych 1781 egzemplarzy.

</doc>
<doc id="456816" url="https://pl.wikipedia.org/wiki?curid=456816" title="Marion Dönhoff">
Marion Dönhoff

Marion Hedda Ilse Dönhoff, niem. Marion Gräfin Dönhoff (ur. 2 grudnia 1909 w pałacu Friedrichstein koło Królewca w Prusach Wschodnich, zm. 11 marca 2002 w Zamku Crottorf koło Friedrichshagen w Nadrenii-Palatynacie, powiat Altenkirchen) – hrabianka, niemiecka dziennikarka, działaczka społeczna, współwydawca tygodnika „Die Zeit”, autorka ponad 20 książek, działała na rzecz pojednania Niemiec z krajami Europy Wschodniej.
Życiorys.
Dzieciństwo.
Rodzicami Marion Dönhoff byli: hr. August Karl von Dönhoff i Maria von Lepel, druga żona Augusta.
August von Dönhoff (ur. 1845 we Frankfurcie nad Menem, zm. 1920 we Friedrichstein) posiadał duży majątek ziemski koło Königsbergu (w dzisiejszym obwodzie kaliningradzkim), był posłem na sejm Prus i Rzeszy. Maria Dönhoff (ur. 1869 w Beseritz, zm. 1940 w Königsbergu) była damą dworu królowej Prus i cesarzowej niemieckiej, Augusty Wiktorii, żony Wilhelma II.
Mieli ośmioro dzieci. Córka Marion przyszła na świat w Prusach Wschodnich, w rodowym pałacu Friedrichstein (obecnie Kamenka w rejonie gurjewskim, obwód kaliningradzki) w jednym z pałaców arystokratycznej rodziny Dönhoffów. W roku 1924 przeżyła ciężki wypadek samochodowy, w którym straciło życie dwoje spośród pięciorga młodych pasażerów. Aby uwolnić ją od dręczących wspomnień, rodzina wysłała ją do szkoły z internatem dla dziewcząt w Berlinie. Protestowała tam przeciw surowym regułom wychowania. Po dwóch latach przeniosła się do gimnazjum w Poczdamie, gdzie zamieszkała u zaprzyjaźnionej rodziny. Maturę zdała w 1929 roku, jako jedyna dziewczyna w klasie.
Studia i podróże.
Po maturze wyjechała do Szwajcarii, gdzie uczyła się w szkole gospodarstwa domowego w mieście Samedan koło Sankt Moritz, a następnie odbyła dwumiesięczną podróż po Stanach Zjednoczonych, a w grudniu 1930 odwiedziła swojego brata mieszkającego w Nairobi, gdzie uczestniczyła w safari.
W lecie 1931 Marion von Dönhoff rozpoczęła studia ekonomiczne na Uniwersytecie Albertyna w Królewcu i już po semestrze kontynuowała studia we Frankfurcie nad Menem (obecnie Uniwersytet Johanna Wolfganga Goethego), gdzie, ze względu na okazywane poglądy lewicowe, nazywano ją „czerwoną hrabiną”. Była jedynym członkiem swojej rodziny o poglądach lewicowych (dwóch spośród trzech braci zostało członkami NSDAP).
Po dojściu do władzy nazistów przeniosła się, ze względu na poglądy polityczne, do Szwajcarii, gdzie kontynuowała studia na Uniwersytecie Bazylejskim, zdobywając w roku 1935 tytuł doktora nauk politycznych z wyróżnieniem „summa cum laude”.
Okres po studiach, do zakończenia II wojny światowej.
Po studiach podróżowała po Europie, odwiedzając także Polskę, oraz po Afryce i Stanach Zjednoczonych. W roku 1938 wróciła do Niemiec, by przejąć zarządzanie majątkiem ojca. Była właścicielką Kwitajn koło Pasłęka.
W roku 1940 wybrała się na wyprawę do Persji, po drodze odwiedzając dwukrotnie Moskwę.
Wraz z przyjaciółką, Sissi von Lehndorff, siostrą Heinricha von Lehndorffa, odbyła we wrześniu 1941 pięciodniową konną wędrówkę z Olsztyna przez Mikołajki do Sztynortu.
Heinrich von Lehndorff (spokrewniony z Marion Dönhoff) był właścicielem posiadłości Sztynort, leżącej w odległości kilku kilometrów od Wilczego Szańca, od 1941 roku zajętej przez ministerstwo spraw zagranicznych Rzeszy (często odwiedzanej przez Ribbentropa). Po operacji Walkiria (20 lipca 1944) został skazany na śmierć (żonę wysłano do obozu pracy, a dzieci znalazły się w rodzinach zastępczych i w domu dziecka). Marion Dönhoff miała kontakty z uczestnikami „Kręgu z Krzyżowej”, nie była jednak wtajemniczona w szczegóły przygotowywanych zamachów na Hitlera. W wyniku represji po 20 lipca 1944 straciła większość ówczesnych przyjaciół, jednak sama pozostała na wolności (była przesłuchiwana przez Gestapo, nie została jednak zaaresztowana z braku dowodów).
W styczniu 1945 roku Marion Dönhoff opuściła Prusy Wschodnie, uciekając konno przed nadciągającą Armią Czerwoną. Tę siedmiotygodniową ucieczkę opisała później w książce "Nazwy, których nikt już nie wymienia".
Lata powojenne.
W pierwszej powojennej zimie 1945/1946 pojechała, wraz z przyszłym prezydentem Republiki Federalnej Niemiec Richardem von Weizsäckerem i z członkiem niemieckiego ruchu oporu Axelem von dem Bussche, do Norymbergi, by zapoznać się z procesem hitlerowskich zbrodniarzy wojennych przed Międzynarodowym Trybunałem Wojskowym w Norymberdze.
W roku 1946 podjęła pracę w tygodniku „Die Zeit”, ukazującym się w Hamburgu. W roku 1952 objęła w nim kierownictwo działu polityki, a w roku 1968 stanowisko redaktora naczelnego. W 1972 roku została wydawcą tego pisma, od roku 1983 wspólnie z Helmutem Schmidtem.
Od roku 1955 była członkiem zespołu badawczego przygotowującego założenie Niemieckiego Towarzystwa Polityki Zagranicznej. W roku 1955 towarzyszyła Konradowi Adenauerowi podczas jego podróży do Moskwy.
W roku 1989 odwiedziła, po raz pierwszy od lat, swoje miejsce urodzenia w obecnym obwodzie kaliningradzkim – w dzisiejszej miejscowości Kamenka.
Mimo że do końca życia nie kryła dumy z przynależności do arystokracji wschodniopruskiej, używając tytułu hrabiowskiego ("Gräfin"), wcześnie zerwała stosunki z organizacjami przesiedleńczymi (tj. BdV). W roku 1970 poparła Willy’ego Brandta, który klękając przed warszawskim pomnikiem Bohaterów Getta zamanifestował przełom w stosunkach Republiki Federalnej Niemiec z ówczesną Polską i faktyczne uznanie granicy na Odrze i Nysie.
Wielokrotnie odwiedzała Polskę. Była od lat sześćdziesiątych rzeczniczką uznania granicy na Odrze i Nysie, darzyła przyjaźnią Stanisława Stommę, Bronisława Geremka, Tadeusza Mazowieckiego, ale też i Mieczysława Rakowskiego, z którego inicjatywy przeprowadziła wywiad z Wojciechem Jaruzelskim, usprawiedliwiający stan wojenny, lecz jednocześnie prowadziła akcję pomocy dla internowanych działaczy.
Marion Dönhoff otaczała opieką Niemiecki Instytut Kultury Polskiej w Darmstadt. Zapraszała dziennikarzy polskich na stypendia do redakcji „Die Zeit”.
W roku 1988 założyła fundację swojego imienia z otrzymanych honorariów za publikacje i nagród pieniężnych. Fundacja przyznaje stypendia i dotacje badawcze, świadczy pomoc materialną i merytoryczną dla instytucji kształcących młodzież, dla wschodnio-europejskich artystów i instytucji kulturalnych. Fundatorka uczyniła fundację swoją jedyną spadkobierczynią
W roku 1996 stworzyła „Nowe Towarzystwo Środowe” (niem. "Neue Mittwochsgesellschaft"), którego członkowie, osobistości z polityki, nauki i kultury, spotykali się co środy w jej hamburskiej rezydencji w dzielnicy Blankenese.
Zmarła w 2002 roku w Zamku Crottorf k. Friedrichshagen (Plüschow), daleko od swoich rodzinnych stron. Została pochowana na cmentarzu rodziny Hatzfeldt, w pobliżu Friesenhagen.
Po jej śmierci Henry Kissinger napisał wspomnienie zatytułowane: "Marion wird für immer Teil meines Lebens bleiben" (Marion pozostanie na zawsze częścią mojego życia).
Wyróżnienia i upamiętnienie.
Marion Dönhoff otrzymała:
Imieniem Marion Gräfin Dönhoff nazwano dziewięć szkół (m.in. założone w roku 1995 Społeczne Liceum Ogólnokształcące im. Marion Dönhoff w Mikołajkach), a także jeden z największych budynków Europejskiego Uniwersytetu Viadrina we Frankfurcie nad Odrą.
W stulecie urodzin Marion Dönhoff wydano pamiątkową srebrną monetę o wartości 10 euro z napisem „100. Geburtstag von Marion Gräfin Dönhoff”. Na jej gładkiej krawędzi umieszczono napis „LIEBEN OHNE ZU BESITZEN” (kochać nie posiadając).
Jej imię nosi też odkryta w roku 1992 asteroida (11075) Dönhoff.

</doc>
<doc id="456822" url="https://pl.wikipedia.org/wiki?curid=456822" title="Kryptografia krzywych eliptycznych">
Kryptografia krzywych eliptycznych

Elliptic Curve Cryptography (ECC) – grupa technik kryptografii asymetrycznej, wykorzystująca jako podstawową technikę matematyczną krzywe eliptyczne. Użycie krzywych eliptycznych w celach kryptograficznych zostało zasugerowane niezależnie przez dwójkę badaczy, Neala Koblitza oraz Victora S. Millera w roku 1985.
Bezpieczeństwo ECC jest oparte na złożoności obliczeniowej dyskretnych logarytmów na krzywych eliptycznych – "Elliptic Curve Discrete Logarithm Problem (ECDLP)". Algorytm podpisu cyfrowego przy użyciu ECC to ECDSA.
ECC oferuje bezpieczeństwo porównywalne do RSA przy znacznie krótszych kluczach. Ocenia się, że bezpieczeństwo klucza RSA o długości 1024 bitów jest równoważne bezpieczeństwu klucza ECC o długości 160 bitów. Z tego powodu ECC jest bardzo atrakcyjnym algorytmem w zastosowaniach, które wymagają bardzo wysokiej wydajności szyfrowania asymetrycznego (algorytm RSA jest stosunkowo wolny) lub oferują bardzo ograniczone środowisko obliczeniowe (jak karty mikroprocesorowe).
ECC wykorzystuje działania matematyczne krzywych eliptycznych w ciałach, na liczbach całkowitych i w oparciu o duże liczby pierwsze. W rezultacie ich reprezentacja graficzna nie ma wiele wspólnego ani z krzywymi, ani z elipsami — są to przypominające chmurę zbiory punktów.
Wykorzystanie ECC w praktyce.
Wygaśnięcie patentu na algorytm RSA w 2000 roku spowodowało chętne i masowe jego wykorzystywanie jako znajdującego się od tej pory w domenie publicznej, podczas gdy algorytmy oparte na ECC są objęte licznymi patentami. Właścicielem większości z nich jest kanadyjska firma Certicom, posiadająca ponad 130 patentów związanych z ECC.
Część z patentów jest publicznie podważana przez wiele firm (m.in. Sun) i niezależnych kryptologów, twierdzących, iż analogiczne techniki były znane i prezentowane przez innych autorów przed ich opatentowaniem. Budzi to nieufność dużych producentów oprogramowania, unikających technologii o niejasnym stanie prawnym. Poza tym implementacja algorytmów na krzywych eliptycznych jest bardziej pracochłonna i wymaga szerszej wiedzy niż w przypadku np. RSA.
W Polsce krzywe eliptyczne zaimplementowane są w systemie kryptograficznym pod nazwą „Narodowy szyfrator” stworzonym w ramach umowy konsorcjum naukowo-przemysłowego WAT i firmy WASKO S.A. pod kierownictwem profesora Jerzego Gawineckiego oraz w szyfrujących telefonach GSM firmy Techlab2000.
Dostępność ECC.
Stosowanie kryptografii opartej na krzywych eliptycznych jest nadal możliwe bez zgody Certicomu, ponieważ patenty obejmują tylko pewne techniki związane z implementacją algorytmów a nie algorytmy ECC jako takie. Istnieją darmowe i ogólnodostępne implementacje ECC nie objęte patentami (m.in. OpenSSL, NSS, GnuPG i Libgcrypt).
Algorytm ECC jest także podstawowym algorytmem podpisu elektronicznego w tzw. Suite B, czyli zestawie algorytmów kryptograficznych rekomendowanym przez amerykańską agencję NSA do zastosowań w biznesie.
W praktyce stosowane są parametry krzywych eliptycznych generowane przez organizacje standaryzacyjne: FIPS186-4 (NIST), BrainPool (TeleTrust) i SECG (Certicom). Część opisanych w literaturze krzywych nie nadaje się do zastosowań kryptograficznych ze względu na znane słabości.
Implementacje.
Biblioteki zawierające implementację algorytmów na krzywych eliptycznych:

</doc>
<doc id="456823" url="https://pl.wikipedia.org/wiki?curid=456823" title="Elliptic Curve Cryptography">
Elliptic Curve Cryptography



</doc>
<doc id="456825" url="https://pl.wikipedia.org/wiki?curid=456825" title="K-202">
K-202

K-202 – polski 16-bitowy minikomputer opracowany i skonstruowany przez inż. Jacka Karpińskiego z zespołem w latach 1970–1973. Był to pierwszy polski komputer zbudowany z użyciem układów scalonych w kooperacji polskich zakładów zjednoczenia MERA, m.in. Metronex, z firmami z Wielkiej Brytanii: Data-Loop oraz MB Metals. Według materiałów reklamowych wykonywał średnio 1 mln operacji na sekundę (w rzeczywistości instrukcji kodu maszynowego) oraz umożliwiał wielozadaniowość, wielodostępność i wieloprocesorowość
Charakterystyka.
Głównym zastosowaniem było sterowanie procesami i pomiarami ze względu na szybkość działania i rozbudowaną strukturę We/Wy. Minikomputer pracował z teoretyczną szybkością miliona operacji na sekundę, jedynymi jego konkurentami w tamtym okresie były minikomputer Super-Nova (1970)(USA) oraz CTL Modular One(1968)(Wielka Brytania). Komputer ten, jako jeden z pierwszych w historii, według opisu, stosował powiększanie pamięci przez adresowanie stronicowe, a de facto przez segmentowanie. Komputery Super-Nova i Modular One, tak jak K-202 były komputerami 16-bitowymi, ale tylko K-202 był w stanie zaadresować teoretycznie do 8 megabajtów (64 strony, każda strona posiadała 64 kilobajty przestrzeni adresowej, z jednostką adresową w postaci 16-bitowych słów) choć praktycznie, z uwagi na powolność podzespołów, było to 144 kB, podczas gdy inne komputery tylko do 64 kilobajtów. Pomysłodawcą tego typu adresowania był twórca koncepcji minikomputera Jacek Karpiński. Minikomputer ten od fazy projektu do działającego urządzenia budowany był przez ok. rok. Głównymi konstruktorami urządzenia byli: Ewa Jezierska, Andrzej Ziemkiewicz, Zbysław Szwaj, Teresa Pajkowska oraz Krzysztof Jarosławski. 
Liczba wyprodukowanych urządzeń nie przekroczyła 30 sztuk, które sprzedano w Wielkiej Brytanii (wszystkie nabyte przez MB Metals zostały zwrócone w celu napraw serwisowych), Polsce i Związku Radzieckim.
Bibliografia.
Do pobrania materiały w formacie pdf:

</doc>
<doc id="456855" url="https://pl.wikipedia.org/wiki?curid=456855" title="Joël Bats">
Joël Bats

Joël Bats (ur. 4 stycznia 1957 w Mont-de-Marsan), francuski piłkarz i trener piłkarski. Był pierwszym bramkarzem reprezentacji Francji na Euro 1984, gdzie drużyna zdobyła mistrzostwo Europy, oraz w czasie Mundialu 1986. Po zakończeniu piłkarskiej kariery pracował najczęściej jako asystent i szkoleniowec bramkarzy.
Kariera piłkarska.
Zaczynał karierę w prowincjonalnym klubie Mont-de-Marsan. Kiedy miał siedemnaście lat został dostrzeżony przez skautów FC Sochaux, gdzie występował przez kolejnych sześć lat. W 1980 roku przeszedł do AJ Auxerre. Pod trenerskim okiem Guya Roux jego talent dojrzał i już wkrótce, mimo nie najlepszych warunków fizycznych (1,80 m / 77 kg), Bats stał się jednym z najlepszych bramkarzy w lidze.
W 1983 roku zadebiutował w reprezentacji, w której Michel Hidalgo wyznaczył go na następcę Jeana-Luca Ettoriego. Rok później Bats triumfował z drużyną narodową w mistrzostwach Europy. W 1986 roku zdobył z nią brązowy medal na mistrzostwach świata. Jego gra wyróżniała się efektownością, pewnością i elegancją ruchów. Ostatni mecz w reprezentacji rozegrał w 1989 roku.
Od czterech lat był już zawodnikiem Paris Saint-Germain, z którym zdobył swoje pierwsze klubowe trofeum – mistrzostwo Francji w 1986 roku.
Karierę sportową zakończył w 1992 roku.
Sukcesy piłkarskie.
W reprezentacji Francji od 1983 do 1989 rozegrał 50 meczów – mistrzostwo Europy 1984 oraz brązowy medal mistrzostw świata 1986.
Kariera trenerska.
Po zakończeniu piłkarskiej kariery pracował w Paris Saint-Germain jako asystent pierwszego trenera i szkoleniowiec bramkarzy. Pod jego okiem rozkwitł talent Bernarda Lamy.
Od lipca 1996 do maja 1998 wraz z Brazylijczykiem Ricardo Gomesem prowadził drużynę z Parku Książąt. W tym okresie duet szkoleniowców zdobył z nią Puchar Francji, Puchar Ligi Francuskiej, wicemistrzostwo kraju oraz doprowadził ją do finału Pucharu Zdobywców Pucharów, w którym przegrała 0:1 z Barceloną.
Od 2000 roku Bats jest odpowiedzialny za szkolenie bramkarzy w Olympique Lyon.

</doc>
<doc id="456860" url="https://pl.wikipedia.org/wiki?curid=456860" title="Joel Bats">
Joel Bats



</doc>
<doc id="456862" url="https://pl.wikipedia.org/wiki?curid=456862" title="Chryzantema">
Chryzantema



</doc>
<doc id="456864" url="https://pl.wikipedia.org/wiki?curid=456864" title="Sandra Minnert">
Sandra Minnert

Sandra Minnert (ur. 7 kwietnia 1973 w Gedern) – niemiecka piłkarka grająca na obronie, zawodniczka SC 07 Bad Neuenahr (wcześniej 1. FFC Frankfurt i Washington Freedom) oraz reprezentacji Niemiec. Mistrzyni świata 2003 i z 2007, mistrzyni Europy 1995, 1997, 2001, 2005, brązowa medalistka Letnich Igrzysk Olimpijskich 2000 w Sydney i Letnich Igrzysk Olimpijskich 2004 w Atenach.

</doc>
<doc id="456865" url="https://pl.wikipedia.org/wiki?curid=456865" title="Diatrema">
Diatrema

Diatrema – część kanału doprowadzająca magmę do krateru wulkanu. Najbardziej znany jest w mieście Kimberley (RPA).

</doc>
<doc id="456866" url="https://pl.wikipedia.org/wiki?curid=456866" title="Klucz końskowolski">
Klucz końskowolski

Klucz końskowolski, dobra końskowolskie – zespół dóbr szlacheckich położonych w województwie lubelskim (do 1474 w województwie sandomierskim, w latach 1809-1815 w departamencie lubelskim), których ośrodkiem była wieś, przejściowo miasto, nazywana dziś Końskowolą. Istniał od I połowy XV wieku do 1831 roku.
Początki.
Zaczątkiem klucza była stara wieś Witowice. Ludna i dostatecznie dobrze zagospodarowana, dała początek Woli Witowskiej, położonej nieco na południowy zachód. Koloniści, w zamian za trud zagospodarowywania nowych ziem, otrzymali zwolnienie od ciężarów i świadczeń na rzecz pana feudalnego (tzw. wolność, wola - stąd nazwa wsi). Dokładna data nie jest znana, ale przyjmuje się, że z powodu sytuacji politycznej w kraju nie było to nie wcześniej, jak w połowie XIV wieku (opanowanie Rusi Halickiej uczyniło Lubelszczyznę bezpieczniejszą i atrakcyjniejszą). Witowice musiały istnieć zatem znacznie wcześniej. Wola Witowska miała mieć charakter podrzędny w stosunku do Witowic, ale szybko okazało się, że stało się dokładnie odwrotnie. Stało się tak, dlatego że w tej wsi rezydowali właściciele klucza i w tej wsi erygowano parafię.
Witowice i Wola Witowska były w końcu XIV wieku własnością Męciny z Konina, zwanego przez Długosza starostą lwowskim (Długosz nazwał tak lokalny, niespotykany gdzie indziej urząd wojewody grodzkiego, przekształcony później w burgrabiego). Jego następca, Dziersław z Konina rozbudował własność rodzinną o okoliczne wsie. Klucz został początkowo podzielony między jego synów, ale ponownie skupił go jego syn Jan.
Co do późniejszych losów niektórych wsi autor artykułu nie posiada wystarczających danych, podobnie jak do przynależności następujących wsi: Małe Siedlce, Nowy Dwór, Rudka Woli Włostowskiej, Rudka Woli Puławskiej, Wola Osińska. Część niejasności może wyjaśnić zapis posagowy Anny z Konińskich żony Gabriela Tęczyńskiego: Księgi Ziemskie Lubelskie, sygn. 9, księgi 572-573, oraz dokumenty podziału spadku po Andrzeju Tęczyńskich: rękopis 487, strona 101 Biblioteki PAN w Krakowie, ew. L. Powidaj, "Rytwiany i ich dzieje", Przegląd Polski, 1888, s. 287.
Składniki.
Dat wejścia poszczególnych wsi do klucza można jedynie domniemywać, na podstawie późniejszych źródeł, dotyczących spadku po Dziersławie. Zapewne Dziersław podobnie uposażył każdego z czterech synów, więc jeśli jakąś wieś posiadali jego synowie, to mógł ją przejąć jeszcze ich ojciec. Oczywiście, są to tylko domysły.
Własność ziemska Konińskich, niemająca łączności terytorialnej z pozostałą częścią klucza, a więc niezaliczana tu do klucza, ale mogąca być zaliczana w różnych opracowaniach:
Wsie wchodzące w skład klucza, a dziś nieistniejące i nawet niezlokalizowane:
Właściciele.
(podano właścicieli Witowskiej Woli / Konińskiej Woli i daty sprawowania własności) 
Anna z Konińskich otrzymała klucz końskowolski w spadku, zarządzała nim i wniosła go w posagu, by zarządzać dobrami raz jeszcze po śmierci męża, podobnie Zofia z Tęczyńskich Daniłowicz. Zofia z Sieniawskich Denhoff, kiedy odziedziczyła klucz, była już wdową, przez kilka lat zarządzała samodzielnie dobrami, co zostało tu odnotowane. Zmiany rodzin władających kluczem zachodziły przeważnie wskutek wnoszenia dóbr w posagu przez kobiety. Tylko Zbarascy przejęli dobra w inny sposób (za długi Tęczyńskich).
Likwidacja.
Wskutek udziału Czartoryskich w powstaniu listopadowym, klucz został skonfiskowany na własność rządową. Reformy uwłaszczeniowe przekazały później własność ziemi w ręce chłopstwa.

</doc>
<doc id="456867" url="https://pl.wikipedia.org/wiki?curid=456867" title="Reprezentacja Reunionu w piłce nożnej mężczyzn">
Reprezentacja Reunionu w piłce nożnej mężczyzn

Reprezentacja Reunionu w piłce nożnej nie jest członkiem Międzynarodowej Federacji Piłki Nożnej (FIFA), ale od 1993 roku jest stowarzyszona z Afrykańską Koonfederacją Piłkarską (CAF).
Do tej pory występowała nieprzerwanie (od 1947 roku) w "Turnieju Wysp Oceanu Indyjskiego", w którym tryumfowała cztery razy (w 1979, 1998, 2007 i 2015 roku). W 22 dotychczas rozegranych turniejach brało udział sześć drużyn (reprezentacja Reunionu, reprezentacja Mauritiusa, reprezentacja Madagaskaru, reprezentacja Seszeli, reprezentacja Komorów oraz reprezentacja Malediwów).
Podczas ostatniej edycji tych rozgrywek, w 2003 roku, reprezentacja Reunionu rozegrała cztery spotkania. 30 sierpnia pokonała 1–0 zespół Komorów, zaś cztery dni później wygrała z tym samym zespołem w stosunku 4–0. Dało jej to awans do półfinału, w którym 4 września 2003 roku wygrała 1–0 z ekipą Seszeli. 2 dni później przegrała w finale imprezy 1–2 z zespołem Mauritiusa.

</doc>
<doc id="456868" url="https://pl.wikipedia.org/wiki?curid=456868" title="Joe King Oliver">
Joe King Oliver

Joe "King" Oliver (ur. 19 grudnia 1885, zm. 8 kwietnia 1938) – amerykański muzyk jazzowy i lider big bandu.
Życiorys.
Joe "King" Oliver urodził się w Abend koło Donaldsonville w stanie Louisiana. W młodości przeprowadził się do Nowego Orleanu. Grał na kornecie w zespołach dętych i tanecznych w Nowym Orleanie także w "dzielnicy czerwonych latarni" – Storyville. Zespół, który prowadził razem z puzonistą Kidem Ory uznawany był za najlepszy w Nowym Orleanie w drugiej dekadzie XX wieku. Oliver uzyskał ogromną popularność w Nowy Orleanie mimo trudności natury ekonomicznej i rasowej, zatrudniano go, by grał zarówno w salach tanecznych dla czarnej biedoty jak również dla dystyngowanego białego towarzystwa.
Według informacji podanych przez wdowę po Oliverze – Stellę Oliver w wywiadzie dla Tulane's Hogan Jazz Archive, w 1919 r. podczas dancingu, gdzie grał Oliver, wywiązała się bójka. Oliver i jego zespół zostali aresztowani przez policję razem z walczącymi. To wydarzenie miało być bezpośrednią przyczyną decyzji o opuszczeniu amerykańskiego Południa.
Po podróży do Kalifornii w 1922 Oliver został "Królem jazzu" w Chicago występując wraz z zespołem Creole Jazz Band w "Royal Gardens" (później nazwanych "Lincoln Gardens"). Prawie wszyscy muzycy tej grupy mieli za sobą błyskotliwe kariery solowe. Grał tam Oliver na kornecie, jego protegowany Louis Armstrong – drugi kornet, Baby Dodds – perkusja, Johnny Dodds – klarnet, Lil Hardin (późniejsza żona Armstronga) – fortepian, Honore Dutray – puzon i Bill Johnson – kontrabas i banjo. Nagrania dokonane przez grupę w 1923 pozwoliły na pokazanie prawdziwego artyzmu nowoorleańskiego stylu równoczesnej improwizacji i muzyki dixielandowej szerszemu gronu słuchaczy.
W połowie lat 20. zespół przekształcił się w hybrydę pomiędzy grupą w starym stylu nowoorleańskim a zyskującym dużą popularność w kraju większym zespołem tanecznym i został przemianowany na "King Oliver &amp; His Dixie Syncopators". Oliver zaczął cierpieć na schorzenie dziąseł, co wpłynęło na osłabienie jego umiejętności jako trębacza, ale jeszcze przez dekadę pozostał popularnym liderem big bandu.
Biznesowe talenty Olivera ustępowały muzycznym. Kolejni menadżerowie okradali go z pieniędzy. Zażądał więcej pieniędzy dla swojego zespołu niż Savoy Ballroom mógł zapłacić, wskutek czego stracił szansę na kontrakt. W podobny sposób stracił okazję na zatrudnienie w słynnym nowojorskim Cotton Clubie. Wtedy zamiast niego młody Duke Ellington przyjął tę pracę, czym zyskał sławę.
Wielki Kryzys był trudny dla Olivera; oszczędności całego życia przepadły, gdy zbankrutował bank Chicago, usiłował jeszcze utrzymać zespół angażując go w kilka występów, z których zapłata ledwie pozwalała na przeżycie. Gdy zespół rozpadł się Oliver przeniósł się do Savannah w stanie Georgia. Pracował tam jako odźwierny i zmarł w ubóstwie.
Muzyka Olivera.
Jako trębacz Oliver interesował się modyfikowaniem dźwięku swojego instrumentu. Był pionierem używania tłumików, włączając w to melonik, butelki i pucharki umieszczane w roztrąbie. Jedno z jego nagrań z Dixie Syncopators zatytułowane zostało "WaWaWa" właśnie ze względu na stosowanie takich technik.
Jakkolwiek Oliver głównie grał na kornecie, instrumentem z którym się identyfikował była trąbka. Niektórzy uważają, że Oliver powinien być zaliczany do największych trębaczy-innowatorów w historii jazzu, do których należą: Buddy Bolden, Louis Armstrong, Roy Eldridge, Dizzy Gillespie i Miles Davis.
Oliver zajmował się również kompozycją. Napisał jeden z wczesnych przebojów Armstronga – "Dippermouth Blues", jak również "Sweet Like This", "Canal Street Blues" i "Doctor Jazz" – temat wykorzystywany później przez Jelly Roll Mortona, częstego współpracownika Olivera.
Louis Armstrong mówił na Olivera "Papa Joe". Pierwszy własny kornet Louis dostał właśnie od Olivera. Armstrong nazywał Olivera swoim idolem i inspiracją życia. W autobiografii "Satchmo – My Life in New Orleans" ("Satchmo – Moje życie w Nowym Orleanie") Armstrong napisał o Oliverze:
It was my ambition to play as he did. I still think that if it had not been for Joe Oliver, Jazz would not be what it is today. He was a creator in his own right.
"Moją ambicją było grać tak jak on. Wciąż myślę, że gdyby nie Joe Oliver, jazz nie byłby tym, czym jest dziś. Był twórcą na swój własny sposób."

</doc>
<doc id="456878" url="https://pl.wikipedia.org/wiki?curid=456878" title="Dawid Janczyk">
Dawid Janczyk

Dawid Janczyk (ur. 23 września 1987 w Nowym Sączu) – polski piłkarz, występujący na pozycji napastnika w GKSie Raciborowice . Pięciokrotny reprezentant Polski. 
Jest wychowankiem Sandecji Nowy Sącz. Latem 2005 roku trafił do Legii Warszawa. Dwa lata później został zawodnikiem CSKA Moskwa, skąd był wypożyczany kolejno do KSC Lokeren, Germinalu Beerschot, Korony Kielce oraz FK Ołeksandrija. Po powrocie do Polski występował w Piaście Gliwice oraz Sandecji Nowy Sącz, później dołączając do klubów występujących w niższych klasach rozgrywkowych.
Kariera klubowa.
Początki kariery.
Jesienią 1997 roku, podczas jednego z międzyszkolnych turniejów piłkarskich, 10-letni wówczas Janczyk został wypatrzony przez Janusza Pawlika, jednego z trenerów grup młodzieżowych Sandecji Nowy Sącz, który zaproponował piłkarzowi dołączenie do prowadzonej przez siebie drużyny. Przez sześć kolejnych lat Janczyk występował w kolejnych zespołach juniorskich i młodzieżowych, zdobywając m.in. hat-tricka w spotkaniu z Wisłą Kraków, ówczesnym liderem małopolskiej grupy ligi juniorów. W styczniu 2004 roku podjęto decyzję o włączeniu Janczyka w skład występującego w klasie okręgowej zespołu rezerw, gdzie występował przez jedną rundę. W lipcu 2004 roku przesunięto go do kadry pierwszej drużyn, która grała wtedy w III lidze. Debiut w pierwszym zespole zaliczył 30 października 2004 roku w wygranym 2:1 meczu z Hutnikiem Kraków. W kwietniu 2005 roku Janczyk udał się na kilkudniowe testy do angielskiej Chelsea. 7 maja 2005 roku w spotkaniu z Tłokami Gorzyce zanotował swoje premierowe trafienie w barwach klubu. Sandecja zakończyła sezon 2004/05 na miejscu 11., zaś Janczyk w trakcie całych rozgrywek zdobył dwie bramki.
Legia Warszawa.
W lipcu 2005 roku Janczyk został zawodnikiem Legii Warszawa, z którą podpisał trzyletni kontrakt. 12 lipca 2005 roku rozegrał pierwsze spotkanie w barwach klubu, podczas którego Legia wygrała 2:1 z Bayerem 04 Leverkusen. 24 lipca roku oficjalnie zadebiutował podczas zremisowanego 0:0 meczu ligowego przeciwko Arce Gdynia, gdy w 73. minucie zmienił na boisku Marcina Klatta. 26 października w wygranym 2:0 rewanżowym spotkaniu II rundy Pucharu Polski przeciwko KSZO Ostrowiec Świętokrzyski zdobył pierwszą bramkę dla Legii, zaś 18 listopada w wygranym 3:2 meczu z Górnikiem Zabrze strzelił pierwszego gola w Ekstraklasie. W sezonie 2005/06 sięgnął z klubem po mistrzostwo Polski.
CSKA Moskwa i kolejne wypożyczenia.
10 lipca 2007 roku poinformowano, że Legia ustaliła warunki transferu Janczyka do rosyjskiego CSKA Moskwa, który to klub zobowiązał się zapłacić 4,2 miliona euro. 16 lipca Janczyk oficjalnie podpisał z CSKA pięcioletni kontrakt. 22 lipca zadebiutował w nowym zespole podczas wygranego 2:1 spotkania ligowego z Lokomotiwem Moskwa, gdy w 83. minucie zastąpił na boisku Jurija Żyrkowa. 8 sierpnia w wygranym 2:0 meczu Pucharu Rosji z FK Chimki Janczyk zdobył swoją premierową bramkę dla CSKA. 2 września w meczu derbowym ze Spartakiem Moskwa zdobył pierwszego gola w lidze, który dał klubowi remis 1:1.
Pod koniec grudnia 2008 roku Janczyk został na pół roku wypożyczony do belgijskiego Lokeren. Z powodu kontuzji oraz problemów formalnych zadebiutował dopiero 14 lutego, w wygranym 2:1 spotkaniu z Roeselare, podczas którego zdobył także swoją pierwszą bramkę. Piłkarz pozostał w Lokeren aż do końca 2009 roku i miał jeszcze przedłużyć swój pobyt w klubie, jednak w styczniu 2010 roku zdecydował się ostatecznie przenieść, także na zasadzie wypożyczenia, do Germinalu Beerschot. Dwa tygodnie później Janczyk rozegrał pierwszy mecz w nowych barwach, zaś Germinal przegrał 0:5 z Anderlechtem, zaś 7 lutego w zremisowanym 1:1 meczu z Westerlo zanotował premierowe trafienie. W listopadzie był testowany przez katarskie Al-Gharafa. Pod koniec lutego 2011 roku ponownie zmienił klub, tym razem decydując się na powrót do ojczyzny, gdzie związał się rocznym wypożyczeniem z Koroną Kielce. W rundzie wiosennej sezonu 2010/11 rozegrał jednak tylko sześć spotkań, nie zdobywając przy tym żadnej bramki, dlatego też w sierpniu Janczyk rozstał się z klubem. W lipcu odbył testy w izraelskim Hapoelu Beer Szewa, jednak pod koniec sierpnia CSKA wypożyczyło go na dziewięć miesięcy do ukraińskiego FK Ołeksandrija. Po zakończeniu 2011 roku odszedł z klubu.
Od początku 2012 roku Janczyk rozpoczął poszukiwania nowego klubu. Najpierw w lutym odbył testy w irlandzkim Limerick, zaś w sierpniu trenował z greckim Panioniosem. Nadal obowiązywał go kontrakt z CSKA ważny do końca 2013 roku, Janczyk nie miał jednak zamiaru wracać do Moskwy. Pojawiły się także doniesienia o problemach piłkarza z alkoholem, które sam zawodnik jednak dementował.
W połowie stycznia 2014 roku szkoleniowiec rezerw Legii Warszawa, Jacek Magiera, poinformował, że Janczyk rozpoczął treningi z prowadzonym przez niego zespołem.
Piast Gliwice.
22 lipca 2014 roku Janczyk podpisał półroczny kontrakt z Piastem Gliwice. Wcześniej przebywał w klubie przez dłuższy czas, starając przekonać do siebie sztab szkoleniowy, który zagwarantował sobie możliwość przedłużenia umowy. Dzień później Piast poinformował, że po negocjacjach podjęto decyzję o przedłużeniu kontraktu do roku. Początkowo Janczyk występował jednak tylko w spotkaniach trzecioligowych rezerw. 18 października 2014 roku oficjalnie zadebiutował w barwach pierwszej drużyny podczas przegranego 0:3 spotkania ze Śląskiem Wrocław, zmieniając w 78. minucie Rubéna Jurado. 29 października 2014 roku podczas wygranego 5:0 meczu 1/8 finału Pucharu Polski z GKS-em Bełchatów Janczyk znalazł się w wyjściowym składzie Piasta, a także strzelił dwie bramki. 2 kwietnia 2015 roku umowa Janczyka z Piastem została rozwiązana na prośbę samego piłkarza.
Powrót do Sandecji.
Pod koniec lutego 2016 roku Janczyk po 11 latach powrócił do Sandecji Nowy Sącz. 26 marca 2016, wchodząc z ławki rezerwowych podczas wygranego 4:0, meczu I ligi, z Zawiszą Bydgoszcz, zanotował swój premierowy występ po powrocie do klubu. 29 maja 2016, w spotkaniu z Olimpią Grudziądz (2:3), po raz pierwszy wyszedł w podstawowym składzie Sandecji i strzelił bramkę. Miejsce w składzie, utrzymał także, na kolejny, ostatni w sezonie, mecz z Rozwojem Katowice. Janczyk grał wówczas przez 54 minuty i swoim golem, zapewnił Sandecji zwycięstwo 1:0. W nowym sezonie, wystąpił tylko trzykrotnie, a po tym jak piłkarz nie pojawił się w klubie przez tydzień, nie dając znaku życia, postanowiono rozwiązać z nim kontrakt.
KTS Weszło.
We wrześniu 2018 roku dołączył do występującego w klasie B klubu KTS Weszło.
Odra Wodzisław.
Po ponad półtorarocznej przerwie spowodowanej problemami z alkoholem, które opisał w książce „Moja Spowiedź”, w październiku 2018 Janczyk podpisał kontrakt z V-ligową Odrą Wodzisław Śląski. Działacze wodzisławskiego klubu z trenerami postanowili pomóc powrócić zawodnikowi do gry w ramach realizowanej odbudowy i powrotu klubu do wyższej klasy rozgrywkowej w myśl hasła: "Wracamy do gry". W piątek, 19 kwietnia 2019 zarząd klubu i sztab szkoleniowy Odry Wodzisław poinformował, "iż Dawid Janczyk po pobycie w domu nie pojawił się od poniedziałku w klubie. W związku z zaistniałą sytuacją klub kończy współpracę z Dawidem Janczykiem". Piłkarz zagrał w pięciu meczach Odry w lidze okręgowej. Za każdym razem wchodził z ławki rezerwowych, zdobył dwa gole. 
Późniejsza kariera.
Po odejściu z Odry, Janczyk zaliczył krótkie pobyty w: FC Blaubeuren, MKS Ciechanów, LZS Piotrówka, Koronie Wilkowice i Górniku Mysłowice. 10 sierpnia 2022 dołączył do występującego w klasie okręgowej województwa kujawsko-pomorskiego klubu Sadownik Waganiec. Swoje debiutanckie trafienie dla Sadownika zaliczył w przegranym meczu 1:5 z Łokietkiem Brześć Kujawski 13 sierpnia 2022 roku.
Kariera reprezentacyjna.
25 kwietnia 2005 roku Janczyk zadebiutował w kadrze do lat 18 podczas zremisowanego 0:0 spotkania z Belgią, rozegranego w ramach towarzyskiego turnieju Slovakia Cup. Dzień później w przegranym 1:2 meczu z Izraelem zanotował swoje premierowe trafienie.
W marcu 2006 roku ówczesny selekcjoner Paweł Janas zdecydował się powołać Janczyka na zgrupowanie kadry A przed towarzyskim spotkaniem z Arabią Saudyjską, ostatecznie jednak piłkarz został wyeliminowany przez kontuzję. Z tego samego powodu ominęło go również powołanie na rozgrywane w Niemczech Mistrzostwa Świata 2006, bowiem, jak Janas przyznał później w wywiadach, w przypadku pełnej sprawności fizycznej Janczyk miał na turniej pojechać.
W 2006 roku wraz z reprezentacją do lat 19 wziął udział w młodzieżowych Mistrzostwach Europy, podczas których wystąpił we wszystkich trzech spotkaniach, m.in. zdobywając hat-tricka w meczu z Belgią. Rok później znalazł się w składzie kadry do lat 20 powołanej na młodzieżowe Mistrzostw Świata w Kanadzie. Podczas turnieju dotarł z reprezentacją do 1/8 finału, zdobywając przy tym trzy bramki, dzięki czemu znalazł się w gronie nominowanych do tytułu najlepszego zawodnika całych mistrzostw.
W marcu 2008 roku Janczyk ponownie otrzymał powołanie do pierwszej reprezentacji. Ówczesny selekcjoner Leo Beenhakker zdecydował się powołać go na towarzyskie spotkanie ze Stanami Zjednoczonymi, jednak tym razem z udziału ze zgrupowania wykluczył go mecz kadry U-21 z Anglią. W maju 2008 roku Janczyk znalazł się na liście rezerwowej kadry powołanej na Mistrzostwa Europy w Austrii i Szwajcarii.
W kadrze A zadebiutował oficjalnie 14 grudnia 2008 roku podczas wygranego 1:0 towarzyskiego meczu z Serbią. Ostatni mecz w reprezentacji rozegrał 14 października 2009 roku. Wówczas Polska w spotkaniu eliminacyjnym Mistrzostw Świata 2010 przegrała 0:1 ze Słowacją, zaś Janczyk pojawił się na boisku w 87. minucie w miejsce Pawła Brożka.

</doc>
<doc id="456893" url="https://pl.wikipedia.org/wiki?curid=456893" title="Łukasz Surma">
Łukasz Surma

Łukasz Dawid Surma (ur. 28 czerwca 1977 w Krakowie) – polski piłkarz i trener piłkarski.
Wychowanek Wisły Kraków, pięciokrotny reprezentant Polski. Rekordzista w liczbie występów w Ekstraklasie, co czyni go liderem tzw. klubu 300. Jest pierwszym zawodnikiem w historii polskiej Ekstraklasy, który rozegrał przynajmniej po sto meczów ligowych w trzech różnych klubach.
W latach 2018–2019 trener Soły Oświęcim, w latach 2019–2021 Garbarni Kraków, w latach 2021–2022 Piasta Żmigród, w latach 2022–2023 Stali Stalowa Wola.
Kariera piłkarska.
W Ekstraklasie zadebiutował 27 lipca 1996 w barwach Wisły Kraków w spotkaniu 1. kolejki sezonu 1996/1997 z GKS Bełchatów, w wieku 19 lat i 29 dni. Przed sezonem 1998/1999 trafił do Ruchu Chorzów. W klubie tym przez cztery sezony zagrał 117 meczów, strzelił 6 bramek oraz w sezonie 1999/2000 zdobył brązowy medal mistrzostw Polski.
W Legii Warszawa rozegrał 123 mecze ligowe, strzelając w nich 8 bramek. W warszawskim zespole występował na pozycji defensywnego pomocnika. W ciągu pięciu lat pełnił funkcję kapitana tej drużyny. W sezonie 2005/2006 wywalczył mistrzostwo Polski. 6 lipca 2007 podpisał dwuletni kontrakt z izraelskim klubem Maccabi Hajfa, gdzie po rozegraniu jednego meczu i zdobyciu Toto Cup przeniósł się do Bene Sachnin. W nowym zespole był podstawowym zawodnikiem; jego drużyna zajęła 3. miejsce w lidze, dające prawo gry w Pucharze UEFA.
Po sezonie 2007/2008 przeniósł się do austriackiej Admiry Wacker Mödling. W przerwie zimowej sezonu 2008/2009 wrócił do polskiej ekstraklasy przechodząc do Lechii Gdańsk. W tym klubie pełnił funkcję kapitana drużyny. Odszedł z drużyny po zakończeniu sezonu 2012/2013 po rozegraniu 125 meczów w lidze i zdobyciu 6 goli. Od sezonu 2013/2014 ponownie był zawodnikiem Ruchu Chorzów. W pierwszym sezonie gry znów zdobył brązowy medal Mistrzostw Polski. W barwach "Niebieskich" zagrał ponad 200 meczów.
Kariera reprezentacyjna.
W reprezentacji Polski zadebiutował 12 października 2002 w Warszawie w przegranym 0:1 przez Polaków spotkaniu eliminacji ME 2004 z reprezentacją Łotwy. Ostatni mecz rozegrał 14 grudnia 2003 w Ta’ Qali na Malcie, gdzie reprezentacja Polski pokonała 3:1 reprezentację Litwy.
Kariera trenerska.
Wczesna kariera.
W styczniu 2018 został grającym trenerem Watry Białka Tatrzańska. W czasie półrocznego pobytu w tym klubie rozegrał 13 spotkań. W lipcu tego samego roku objął posadę szkoleniowca juniorów starszych Wisły Kraków. Pracował tylko kilka dni, odszedł po tym jak brak poparcia dla jego zatrudnienia wyraziło Stowarzyszenie Kibiców Wisły Kraków. 
Garbarnia Kraków.
Od 16 czerwca 2019 do 19 czerwca 2021 był trenerem drugoligowej Garbarni Kraków.
Stal Stalowa Wola.
23 marca 2022 został trenerem trzecioligowej Stali Stalowa Wola, podpisując kontakt do 30 czerwca 2023 roku. W swoim debiucie 27 marca 2022 roku, prowadzona przez niego „Stalówka” przegrała 0:1 z Podlasiem Biała Podlaska. Sezon 2021/2022 drużyna ze Stalowej Woli zakończyła na 7. miejscu. 21 czerwca 2022 roku prowadzona przez Surmę Stal wygrała w finale Pucharu Polski na szczeblu podkarpackim 3:0 z Karpatami Krosno, zapewniając sobie grę w I rundzie edycji 2022/2023 na szczeblu centralnym. 
Pomimo pogłosek medialnych o odejściu po sezonie, Surma kontynuował pracę w sezonie 2022/2023. Na inaugurację nowego sezonu, Stal przegrała 2:4 w ligowym spotkaniu przeciwko rezerwom Cracovii. Został zwolniony 21 marca 2023; „Stalówkę” prowadził w 33. meczach III ligi, 16 wygrał, 6 zremisował, 11 przegrał. W momencie jego odejścia, Stal zajmowała trzecie miejsce w lidze, z punktem straty do lidera Wieczystej Kraków.
Życie prywatne.
Syn Fryderyka Surmy, piłkarza i technika dentystycznego. Żonaty z Iwoną, z którą ma dzieci: Mateusza i Tobiasza Surmę. Brat dziennikarza sportowego Filipa Surmy. Łukasz Surma jest kibicem hiszpańskiego klubu FC Barcelona.

</doc>
<doc id="456898" url="https://pl.wikipedia.org/wiki?curid=456898" title="Abby Wambach">
Abby Wambach

Abby Wambach, właśc. Mary Abigail Wambach (ur. 2 czerwca 1980 w Pittsfordzie) – amerykańska piłkarka, była zawodniczka Uniwersytetu Florydy, reprezentantka Stanów Zjednoczonych, uczestniczka Mistrzostw Świata kobiet w piłce nożnej w 2003 roku w Stanach Zjednoczonych (III miejsce) i w 2007 roku w Chinach (III miejsce), złota medalistka Letnich Igrzysk Olimpijskich w 2004 roku w Atenach (gdzie zdobyła 4 bramki, w tym zwycięską w dogrywce finału) oraz złota medalistka Letnich Igrzysk Olimpijskich w 2012 roku w Londynie.
W sumie w 255 meczach reprezentacji narodowej seniorek zdobyła 184 bramki, co stanowi rekord zarówno w kobiecej, jak i męskiej piłce.
Jako najskuteczniejszy strzelec w kraju 23 czerwca 2008 dostała powołanie do kadry Stanów Zjednoczonych na Letnie Igrzyska Olimpijskie w Pekinie. 16 lipca 2008 w ostatnim meczu-sprawdzianie przed odlotem do Chin, z Brazylią, zderzyła się z obrończynią brazylijską Andreia Rosa, łamiąc podstawowe kości nośne w lewej nodze. Złamaniu uległy kość piszczelowa i strzałkowa. Jej przerwa w grze trwała 12 tygodni, przez co nie zagrała na igrzyskach w Pekinie.
W 2013 na jednej z hawajskich plaż zawarła związek małżeński z koleżanką klubową Sarah Huffman.
Była częścią drużyny, która w 2015 roku wygrała Mistrzostwa Świata w Piłce Nożnej Kobiet rozgrywane w Kanadzie. Amerykanki pokonały w finale zespół Japonii wynikiem 5:2. Podczas turnieju Wambach rozegrała 7 spotkań i strzeliła jedną bramkę.
Ostatni mecz w karierze zawodniczej rozegrała 16 grudnia 2015 roku w Nowym Orleanie, gdzie Amerykanki podejmowały Chinki w ostatnim meczu podczas Victory Tour.

</doc>
<doc id="456901" url="https://pl.wikipedia.org/wiki?curid=456901" title="Hipoteza pomostowa">
Hipoteza pomostowa

Hipoteza pomostowa – jedna z teorii geotektonicznych powstałych w XIX wieku. Z uwagi na znalezienie licznych dowodów na łączność pomiędzy kontynentami w różnych epokach geologicznych postulowano istnienie pomostów lądowych między kontynentami, które później zapadły się.
Koronnymi argumentami na istnienie pomostów lądowych było występowanie tych samych gatunków fauny i flory na obu brzegach dzisiejszych oceanów. Chodzi tu o gatunki, które nie były w stanie przebyć oceanów. Na dwóch brzegach oceanów istnieją też podobne struktury geologiczne.
Obalona w wyniku badań gęstości skał budujących poszczególne warstwy skorupy ziemskiej – hipoteza izostazji. Mimo zanegowania możliwości zapadania się fragmentów skorupy kontynentalnej w oceanicznej, w mocy pozostały wszystkie argumenty dowodzące łączności między kontynentami - Europą i Afryką a obu Amerykami, Afryką, Indiami i Azją, Azją i Australią, Australią i Ameryką, Antarktydą i Ameryką Południową, Afryką i Australią.
Po obaleniu hipotezy pomostowej wyjaśnieniem tych i innych zjawisk (takich jak powiązania kontynentów w poprzek oceanów) zajęła się późniejsza teoria Wegenera rozwinięta w tektonikę płyt, a następnie terranów oraz hipoteza ekspandującej Ziemi.

</doc>
<doc id="456904" url="https://pl.wikipedia.org/wiki?curid=456904" title="Sami Hyypia">
Sami Hyypia



</doc>
<doc id="456905" url="https://pl.wikipedia.org/wiki?curid=456905" title="Byō-yomi">
Byō-yomi



</doc>
<doc id="456906" url="https://pl.wikipedia.org/wiki?curid=456906" title="Althea Gibson">
Althea Gibson

Althea Gibson (ur. 25 sierpnia 1927 w Hrabstwie Clarendon, zm. 28 września 2003 w East Orange) – tenisistka amerykańska, pierwsza czarnoskóra zwyciężczyni Wimbledonu.
Pochodząca z niezamożnej rodziny Gibson dorastała w nowojorskiej dzielnicy Harlem, wyróżniając się w kilku dyscyplinach sportowych, m.in. koszykówce. Poważne treningi tenisowe podjęła dzięki wsparciu Waltera Johnsona, lekarza i działacza sportowego, zasłużonego dla tenisa afroamerykańskiego. W 1946 Gibson przeniosła się do Wilmington (Karolina Północna) i po roku sięgnęła po pierwszy tytuł w mistrzostwach krajowych czarnoskórych.
Tenis podlegał w tym okresie w USA zasadom segregacji rasowej, Afromerykanie prowadzili odrębne rozgrywki pod patronatem własnej federacji, Amerykańskiego Towarzystwa Tenisowego ("American Tennis Association"). W tych rozgrywkach Gibson startowała regularnie, zdobywając łącznie dziesięć tytułów mistrzyni USA. Jednocześnie ukończyła studia trenerskie z tenisa i koszykówki na Florida A&amp;M University w Tallahassee (Floryda) i pracowała jako instruktorka sportowa na Lincoln University w Jefferson City (Missouri). W 1950 Gibson została ostatecznie dopuszczona do mistrzostw USA w Nowym Jorku; pierwsza Murzynka w historii turnieju po przejściu pierwszej rundy zmierzyła się z rozstawioną z numerem trzecim mistrzynią Wimbledonu, Louise Brough. Nie sprostała wprawdzie faworytce, ale po wyrównanej walce; Gibson była nawet o jednego gema od zwycięstwa, kiedy mecz przerwały gwałtowne opady deszczu. Brough przystąpiła następnego dnia do kontynuacji meczu skoncentrowana i ostatecznie wygrała 6:1, 3:6, 9:7.
Przełamanie bariery rasowej zapoczątkowało bogatą karierę Althei Gibson. W 1952 po raz pierwszy znalazła się w czołowej dziesiątce rankingu zawodniczek amerykańskich. W 1955 wygrała prestiżowe mistrzostwa Włoch w Rzymie. Rok później odniosła pierwsze wielkoszlemowe zwycięstwo – w finale mistrzostw Francji pokonała 6:0, 12:10 Angelę Mortimer. Również w 1956 po raz pierwszy triumfowała na Wimbledonie, ale w grze podwójnej w parze z Angielką Angelą Buxton. W finale mistrzostw USA uległa Shirley Fry.
Dalsze sukcesy przyniósł Amerykance sezon 1957. Poniosła wprawdzie porażkę w finale mistrzostw Australii (ponownie z Fry), ale później wygrała Wimbledon i mistrzostwa USA. Została powołana do reprezentacji narodowej w Pucharze Wightman, a na światowej liście rankingowej osiągnęła pozycję liderki. Pozostała w tej klasyfikacji na pierwszym miejscu także w 1958, kiedy skutecznie obroniła tytuły na Wimbledonie i mistrzostwach USA. Associated Press przyznał jej w latach 1957-1958 dwukrotnie tytuł sportsmenki roku.
Po sukcesach w 1958 Gibson zdecydowała się zakończyć karierę wśród amatorów. Tenis zawodowy kobiet nie miał w tym okresie tak rozbudowanych rozgrywek jak tenis męski – Amerykanka występowała przede wszystkim w serii pojedynków z Karol Fageros (wcześniej klasyfikowaną w czołowej dziesiątce w USA) w przerwach pokazowych meczów koszykarzy Harlem Globetrotters. W pojedynkach tych, rozgrywanych w 1960, Gibson okazała się zdecydowanie lepsza (wygrała 114 spotkań ze 118). Swoich sił próbowała także jako golfistka w ramach turniejów "Ladies Professional Golf Association", wydała autobiografię, nagrała płytę ("Althea Gibson Sings", 1959), wystąpiła w filmie ("The Horse Soldiers", 1959, u boku m.in. Johna Wayne'a). Kiedy w 1968 rozpoczęła się era "open" tenisa i zawodowcy mogli przystąpić do rywalizacji wielkoszlemowej, liczyła sobie już 39 lat i nie startowała. Działała natomiast w instytucjach sportowych, była m.in. stanowym komisarzem ds. sportu New Jersey (1975-1985). Zajmowała się także szkoleniem tenisowym.
Althea Gibson była pierwszą czarnoskórą zwyciężczynią turnieju wielkoszlemowego. Łącznie wygrała jedenaście turniejów zaliczanych do Wielkiego Szlema, z czego pięć w grze pojedynczej. Była zawodniczką praworęczną, o wzorowym przygotowaniu atletycznym. Dysponowała dobrym serwisem i mocnymi uderzeniami z głębi kortu, lubiła także atakować przy siatce. Tej wszechstronności zawdzięczała zwycięstwa zarówno na wolnej nawierzchni paryskich kortów im. Rolanda Garrosa, jak i na wimbledońskiej trawie. Niewykluczone, że jej kariera rozwinęłaby się jeszcze pełniej, gdyby nie ograniczenia rasowe; w turnieju wielkoszlemowym debiutowała dopiero w wieku 23 lat.
W 1971 została uhonorowana miejscem w Międzynarodowej Tenisowej Galerii Sławy.
Osiągnięcia w turniejach wielkoszlemowych na przestrzeni lat.
A = zawodniczka nie brała udziału w turnieju.
Bilans = stosunek wygranych turniejów do sumy wszystkich startów.

</doc>
<doc id="456909" url="https://pl.wikipedia.org/wiki?curid=456909" title="Rok tysięczny">
Rok tysięczny

Rok tysięczny – powieść Karola Bunscha z 1961 roku należąca do cyklu „Powieści Piastowskie”.
Powieść obejmuje okres od śmierci Mieszka I w 992 do zjazdu w Marseburgu w roku 1002, który stał się początkiem wojny Bolesława Chrobrego z Henrykiem II. Bohaterami powieści są postacie znane z poprzednich powieści ("Dzikowy skarb, Ojciec i syn") Bolesław Chrobry, syn Ścibora Stoigniew i palatyn Jaskotel Awdaniec. Chrobry jest przedstawiony jako sprawny polityk, człowiek potrafiący zjednywać sobie ludzi, wojownik nieszczędzący siebie w walce, surowy, lecz sprawiedliwy.
Powieść opisuje, jak Chrobry z trudnego położenia, w jakim znalazł się po śmierci ojca, zaczyna budować potęgę państwa, rozszerzając granice i strefy wpływów, stając się znaczącym władcą średniowiecznej Europy. W powieść wplecione są również losy Świętego Wojciecha od konfliktu z Wrszowcami aż po jego męczeńską śmierć. Dodatkiem do powieści jest opowieść o obronie Niemczy z 1017 r. w wielu wydaniach łączona z "Rokiem Tysięcznym".
Jednym z głównych wątków powieści jest walka Bolesława z Odą o sukcesję do tronu.

</doc>
<doc id="456911" url="https://pl.wikipedia.org/wiki?curid=456911" title="Jack Higgins">
Jack Higgins

Jack Higgins, właśc. Harry Patterson, pseud. Martin Fallon, James Graham, Hugh Marlowe (ur. 27 lipca 1929 w Newcastle upon Tyne, zm. 9 kwietnia 2022 w Jersey) – brytyjski pisarz, autor cieszących się popularnością powieści sensacyjno-przygodowych z okresu II wojny światowej i zimnej wojny, łączących w wartkiej akcji zapis autentycznych wydarzeń z fikcją literacką.
Życiorys.
Urodzony na północy Anglii, przeniósł się wraz z matką do Belfastu (Irlandia Północna). Uczył się w Belfaście, później w Leeds. Po ukończeniu szkoły średniej służył w wojsku, w Armii Brytyjskiej, później pracował m.in. jako pomocnik w cyrku, robotnik, czy kierowca ciężarówki. Ukończył studia socjologiczne w Londynie. Został nauczycielem, w 1959 zaczął pisać powieści. Międzynarodowe uznanie przyniosła mu powieść "Orzeł wylądował", został cenionym pisarzem. Od tego czasu napisał około 85 powieści, które sprzedano w blisko 250 milionach egzemplarzy i przetłumaczono na 55 języków. Poza tym, jego powieści doczekały się licznych ekranizacji kinowych i telewizyjnych. Pisarz mieszkał z żoną Denise na wyspie Jersey.
Twórczość.
Powieści z Paulem Chavassem.
Napisane pod pseudonimem Martin Fallon:
Powieści z Nickiem Millerem.
Napisane pod prawdziwym nazwiskiem, Harry Patterson:

</doc>
<doc id="456926" url="https://pl.wikipedia.org/wiki?curid=456926" title="John Voight">
John Voight



</doc>
<doc id="456927" url="https://pl.wikipedia.org/wiki?curid=456927" title="Waldemar Matusewicz">
Waldemar Matusewicz

Waldemar Józef Matusewicz (ur. 2 września 1958 w Piotrkowie Trybunalskim) – polski polityk, samorządowiec, były marszałek województwa łódzkiego i prezydent Piotrkowa Trybunalskiego.
Życiorys.
Ukończył studia na Wydziale Elektrycznym Politechniki Łódzkiej. Był zatrudniony jako dyżurny inżynier ruchu w Elektrowni Bełchatów. Należał kolejno do PZPR, SdRP i Sojuszu Lewicy Demokratycznej, z którego został usunięty w 2002. Należał do Stowarzyszenia Ordynacka.
W latach 1993–1997 pełnił funkcję wicewojewody piotrkowskiego. W 1998 uzyskał mandat radnego sejmiku łódzkiego, następnie powołano go na urząd marszałka tego województwa. Stanowisko to zajmował do 2001. W wyborach samorządowych w 2002, kandydując z ramienia lokalnego komitetu, został wybrany prezydentem Piotrkowa Trybunalskiego.
26 maja 2004 został zatrzymany przez funkcjonariuszy ABW, przedstawiono mu zarzut przyjęcia korzyści majątkowej, następnie został tymczasowo aresztowany. Areszt opuścił w marcu 2005, pozostając według „Gazety Wyborczej” przez ten okres pierwszym w kraju prezydentem miasta rządzącym „zza krat”. W wyniku procesu karnego prawomocnym wyrokiem został skazany na karę 3,5 roku pozbawienia wolności, której odbywanie rozpoczął w maju 2007. W sierpniu 2008 został przedtermionowo zwolniony z odbywania reszty kary.

</doc>
<doc id="456928" url="https://pl.wikipedia.org/wiki?curid=456928" title="Stanisław Korecki">
Stanisław Korecki

Stanisław Korecki (ur. 27 września 1833 w Wieluniu – ?), franciszkanin, powstaniec styczniowy, zesłaniec.
Był synem Jana i Anny z Bajerów. Uczył się w Wieluniu i tu wstąpił do zakonu Franciszkanów. Studia z zakresu gramatyki i filozofii odbywał w klasztorze w Lutomiersku, a w 1856, na studia teologiczne wysłano go do klasztoru św. Antoniego w Warszawie. 6 marca 1859 otrzymał święcenia kapłańskie. Pełnił posługę w Brzezinach i Koninie, a od 1862 r. był zastępcą mistrza nowicjatu i kaznodzieją świątecznym w Wieluniu. Rosjanie skazali go na rozstrzelanie (patrz: hasło "Radoszewice"), lecz zamienili mu wyrok na 12 lat katorgi w Akatui. Był winien wygłaszania kazań, w których namawiał włościan do udziału w powstaniu, potępiania współdziałania chłopów z wojskiem rosyjskim i przekazania nazwisk zdrajców powstańcom. W 1869 otrzymał prawo powrotu do Europy. Nie miał jednak środków na podróż. Jego dalsze losy są nieznane.

</doc>
<doc id="456932" url="https://pl.wikipedia.org/wiki?curid=456932" title="Taganrog">
Taganrog

Taganrog () – portowe miasto nad Morzem Azowskim w Rosji (obwód rostowski). Ludność ok. 248 tys. (2020).
Jako twierdza założony przez Piotra Wielkiego w 1698 z przeznaczeniem na pierwszą bazę rosyjskiej marynarki wojennej. Zburzony w 1712. Prawa miejskie uzyskał w 1775. Od początku XIX wieku ważny ośrodek handlowy, zaś od przełomu XIX i XX wieku również – przemysłowy.
Miasto położone na wzgórzu. Ważny ośrodek przemysłu ciężkiego oraz ośrodek akademicki. Zachował wiele ze swej historycznej architektury, co wpływa na jego atrakcyjność jako miasta turystycznego.
Miejsce urodzin Antona Czechowa – rosyjskiego nowelisty i dramatopisarza, Witolda Rowickiego – polskiego dyrygenta, pedagoga, organizatora życia muzycznego, oraz Sokrata Starynkiewicza – prezydenta Warszawy.
Historia.
Badania archeologiczne prowadzone w latach 30. XX wieku stwierdziły, że w miejscu obecnego Taganrogu w VI wieku p.n.e. powstała grecka kolonia, zniszczona podczas licznych najazdów ludów koczowniczych. W okresie genueńskiej kolonizacji basenu Morza Czarnego w XIII stuleciu zbudowano tutaj miasto portowe Pizano.
Pierwsza wzmianka o Taganrogu pochodzi z 12 września 1698 r. Miasto zostało założone na rozkaz Piotra I jako twierdza i port floty czarnomorskiej. Miejsce to zostało nazwane Trojeckom na Tagan-Rogu, a następnie Trojecom, a wreszcie – Taganrog. 
Pierwszych kilka lat nie było dla miasta pomyślnych. W traktacie pruckim Rosja zobowiązała się do zniszczenia portu i miasta, które zostało zburzone w lutym 1712 roku. W 1769 roku podczas V wojny rosyjsko-tureckiej na rozkaz Katarzyny Wielkiej rozpoczęła się odbudowa miasta. W 1825 roku zmarł tu car Aleksander I.
Po powstaniu Sewastopola w 1783 roku Taganrog stracił znaczenie wojskowo-strategiczne i stał się największym portem handlowym w Rosji. Do rozwoju miasta przyczyniły się bliskość obszarów rolnych. Działał handel pszenicą, lnem, kawiorem, konopiami. W mieście funkcjonowało 15 zagranicznych konsulatów. W 1869 roku Taganrog został połączony koleją z Charkowem i Rostowem.
W XIX wieku miasto było centrum handlu, z tego okresu zachowały się pałace włoskich i greckich kupców. Pod koniec XIX wieku zaczął się rozwijać przemysł, głównie metalurgiczny, produkowano tutaj kotły, maszyny budowlane. W 1908 roku została zbudowana w pierwsza elektrownia.
Podczas wojny domowej, od 1918 roku do 1920 roku, w Taganrogu mieściła się siedziba generała Denikina – naczelnego dowódcy Sił Zbrojnych Południa Rosji.
Zimą 1917-1918 w Taganrogu, pod nazwiskiem Greka ukrywał się dowódca imperialnego wojska, generał Paul von Rennenkampf. Po odmowie wstąpienia do Armii Czerwonej, został aresztowany przez Czeka i rozstrzelany (1 kwietnia 1918). 
Zbiór chińskiej sztuki zabrany Rennenkampfom, znajduje się obecnie w lokalnym muzeum (Pałac Alferaki).
W 1918 roku do miasta został ewakuowany z Dniepropetrowska, bolszewicki rząd Ukrainy. W latach 1920-24 Taganrog należał do Donieckiej prowincji Ukraińskiej Socjalistycznej Republiki Radzieckiej, w 1924 roku został przekazany do RFSRR.
. Podczas ukraińskiej rewolucji z lat 1917-1921 miasto było częścią Ukraińskiej Republiki Ludowej, wraz z nadejściem władzy radzieckiej w latach 1920-1924 powiat Taganrog stał się częścią Ukraińskiej Socjalistycznej Republiki Radzieckiej.
W okresie bezpośrednio po I wojnie światowej w Taganrogu działała polska placówka o charakterze konsularnym. 
. Od roku 1937 miasto znajduje się w obwodzie rostowskim.
W latach 20. XX wieku w mieście nastąpił rozwój przemysłu, proces uprzemysłowienia przerwała II wojna światowa. 17 października 1941 r. do Taganrogu wkroczyły wojska niemieckie. Podczas okupacji w mieście działała organizacja ruchu oporu skupiająca komsomolców. Okupacja trwała 680 dni, aż do 30 sierpnia 1943.
Geografia.
Taganrog рołożony jest na południowo-wschodniej części półwyspu Miusskowo w zatoce Taganroskiej, Morza Azowskiego, zabytkowa część miasta znajduje się na cyplu Таganyj Róg. Współrzędne geograficzne to: 47°14' N i 38°54' E. Miasto położone na nizinie, lekko pofałdowanej, wzgórza dochodzą nawet do wysokości 75 m nad poziom morza. W granicach miasta znajdują się dwa potoki.
Klimat.
Klimat jest suchy, umiarkowany, kontynentalny ciepły. Średnia roczna temperatura wynosi +9 °C. Maksymalna temperatura w lipcu wynosi do + 35-40 °C, minimalna temperatura w styczniu wynosi do -30 °C. Charakteryzuje się silnym wiatrem, któremu towarzyszą fale, w wyniku czego podmywany jest brzeg i osuwa się ziemia.
Transport.
Przez miasto przebiega linia kolejowa Iłowajsk — Rostów nad Donem oraz droga Rostów nad Donem — Mariupol. Taganrodzki handlowy port morski zabezpiecza przeładunek metalu i węgla, ziarna oraz produktów przemysłu naftowego.
Transport miejski to: tramwaje, trolejbusy i autobusy.
Powietrzne połączenie możliwe jest przez port lotniczy Taganrog-Południowy.
Miasta partnerskie.
Miasto prowadziło również współpracę partnerską z Mariupolem, jednak w 2017 umowa została zerwana przez stronę ukraińską.

</doc>
<doc id="456942" url="https://pl.wikipedia.org/wiki?curid=456942" title="Gasteria">
Gasteria

Gasteria ("Gasteria" Duval) – rodzaj sukulentów z rodziny złotogłowowatych. Obejmuje 26 gatunków. Występują one głównie w przylądkowej części południowej Afryki, w większości rosnąc w Karru. Sprowadzone zostały wcześnie do Europy – uprawiane są w Anglii od 1730 roku. Ze względu na łatwość tworzenia mieszańców – mnóstwo ich uzyskano w wyniku hodowli.
Nazwa rodzaju pochodzi od łacińskiego słowa "gaster" = żołądek i nadana została ze względu na kształt kwiatów.

</doc>
<doc id="456943" url="https://pl.wikipedia.org/wiki?curid=456943" title="PAA">
PAA



</doc>
<doc id="456945" url="https://pl.wikipedia.org/wiki?curid=456945" title="Jurassic 5">
Jurassic 5

Jurassic 5 była hip-hopową grupą pięciu amerykańskich artystów: czterech raperów (Akil, Chali 2na, Mark 7even, Zaakir/Soup) i DJ Nu-Marka założoną w 1993 roku w Los Angeles. Artyści wcześniej należeli do dwóch grup, Rebels of Rhythm i Unity Committee. W swoich utworach wykorzystywali sample ze starych piosenek jazzowych, swingowych i funkowych.
Pierwotnie do Jurassic 5 należało sześciu członków. W składzie był także drugi DJ-Cut Chemist. Z powodu liczby 5 w nazwie zespołu, często dochodziło do pomyłek podczas podawania liczby członków ekipy. Błędne informacje wielokrotnie pojawiały się na przykład w gazetach. Kiedyś podczas trasy koncertowej doszło nawet do pomyłki w hotelu – dla artystów zamówiono pięć miejsc zamiast sześciu.
Historia.
Skład zaczynał od małych koncertów w amerykańskich klubach, a na rynku muzycznym zadebiutował w 1995 roku wypuszczając singel "Unified Rebelution". O "Jurajskiej Piątce" zaczęto jednak głośniej mówić po ukazaniu się ich pierwszego albumu, "Jurassic 5 LP", wydanego w grudniu 1997 roku w wytwórni "Pan Records". Rok później ukazała się rozszerzona wersja tegoż albumu, z dodatkowymi utworami znanymi fanom z pierwszych koncertów szóstki muzyków. Pierwszy album przedstawia bardziej "undergroundową" stronę zespołu. Można na nim usłyszeć jedną z najbardziej znanych piosenek "Jurassic 5", pt. "Concrete Schoolyard". Oprócz tego znajduje się tam bardzo znany utwór DJ-a Cut Chemista pt. "Lesson 6"
W 1999 roku, skład hip-hopowy podpisał umowę z wytwórnią "Interscope Records", u której wydał wszystkie swoje kolejne albumy (pierwszy z nich to album "Quality Control"). W tych albumach artyści stopniowo odchodzą od swoich "undergroundowych" korzeni i zaczynają eksperymentować z nowymi, świeżymi brzmieniami.
W roku 2000, kiedy ekipa zmierzała w kierunku Nashville w stanie Tennessee, kierowca ich autobusu zasnął przy kierownicy i spowodował wypadek. Mimo iż cała szóstka przeżyła, z powodu obrażeń zmuszeni byli spędzić jakiś czas w szpitalu. Najpoważniejszych obrażeń doznał Chali 2na, jednak nie były one na tyle poważne by uniemożliwić mu dalsze występowanie na scenie.
25 lipca 2006 roku ukazał się nowy album zespołu pt. "Feedback", również wydany przez "Interscope Records". Pierwszy singel promujący płytę nosi nazwę "Work it Out" i został stworzony przy udziale Dave Matthews Band.
Na najnowszym albumie grupy nie pojawił się Cut Chemist, który odszedł z grupy aby rozwinąć swoją solową karierę DJa i producenta.
Jurassic 5 rozpadło się po swoim ostatnim występie w Japonii, w marcu 2007 roku.

</doc>
<doc id="456946" url="https://pl.wikipedia.org/wiki?curid=456946" title="Ulica Andrzeja Struga w Łodzi">
Ulica Andrzeja Struga w Łodzi

Ulica Andrzeja Struga, potoczna nazwa: Andrzeja – ulica w Łodzi.
Ulica Andrzeja Struga ma prawie 1,9 kilometra długości i łączy ulicę Piotrkowską z aleją Włókniarzy. Ulica jest na odcinku i w kierunku od ul. Piotrkowskiej do ul. Łąkowej ulicą o ruchu jednokierunkowym (z wyjątkiem fragmentu między al. Kościuszki i ul. Wólczańską).
Historia.
Ulica powstała podczas regulacji (utworzenia) w latach 1824–1828 osady tkaczy, którą nazwano Łódka. Przecznica ul. Piotrkowskiej na całej długości nosiła nazwę Przejazd. We wrześniu 1863 Rada Miasta zdecydowała, że odcinek ulicy na zachód od Piotrkowskiej, który jeszcze w 1860 był drogą bez numeracji placów i bez domów, będzie nosił nazwę św. Andrzeja. Ulica nazwana została na cześć prezydenta Łodzi Andrzeja Rosickiego, który sprawował urząd w latach 1862–1865 i w okresie powstania styczniowego. Zaskarbił sobie tak dużą sympatię wśród łodzian, że postanowili jedną z ulic nazwać jego imieniem. Dla niepoznaki, aby zaborca się zgodził, dodano w nazwie ulicy przymiotnik "święty". Mimo że ulica po II wojnie światowej otrzymała nazwę Andrzeja Struga, wielu łodzian nadal nazywa ją "ulicą Andrzeja".
W latach 1915–1918 ulica nazywała się Andreasstrasse, w 1940 odcinek od Piotrkowskiej do Łąkowej przemianowano na Tannenbergstrasse, a następnie na Meisterhausstrasse, a odcinek od Łąkowej do Towarowej (ob. al. Włókniarzy) na Immelmannstrasse.

</doc>
<doc id="456956" url="https://pl.wikipedia.org/wiki?curid=456956" title="Dziewanna drobnokwiatowa">
Dziewanna drobnokwiatowa

Dziewanna drobnokwiatowa ("Verbascum thapsus" L.) – gatunek rośliny zielnej należący do rodziny trędownikowatych. Występuje w Eurazji, poza tym jako zawleczony i inwazyjny na innych kontynentach. Wykorzystywany jest jako roślina lecznicza.
Zasięg występowania.
Zasięg naturalny obejmuje Europę, północną Afrykę i Azję, od Azorów i Wysp Kanaryjskich na zachodzie po Chiny na wschodzie, od Wysp Brytyjskich, Skandynawii i Syberii na północy, po Himalaje na południu. W północnej Europie występuje na stanowiskach do wysokości 1850 m n.p.m., w Chinach dziewanna ta notowana była na wysokościach sięgających 3200 m n.p.m.
Gatunek ten został zawleczony i jako chwast obecny jest na wielu obszarach o klimacie umiarkowanym, np. w Australii, Nowej Zelandii, Japonii, Ameryce Północnej, Chile, Argentynie, także w tropikalnej Azji oraz na Haiti, Hawajach i wyspie Reunion.
Do Stanów Zjednoczonych sprowadzony został na samym początku XVIII wieku jako roślina lecznicza oraz ze względu na właściwości trujące dla ryb. W 1818 roku gatunek ten był już tak rozpowszechniony, że Amos Eaton był przekonany, że jest to gatunek rodzimy. Obecnie dziewanna drobnokwiatowa spotykana jest we wszystkich stanach.
W Polsce gatunek ekspansywny, częsty na niżu i w górach, aż po regiel dolny, rzadziej rośnie tylko na Mazowszu i Podlasiu.
Systematyka i nomenklatura.
Nazwa naukowa.
Dziewanna drobnokwiatowa została naukowo opisana i nazwana po raz pierwszy zgodnie z zasadami nomenklatury botanicznej przez Karola Linneusza w 1753 roku w dziele "Species Plantarum". Epitet oznaczający w nazwie gatunek (drugi człon nazwy naukowej), czyli słowo "thapsus" był używany (w formie θάψος "thapsos") przez starożytnych Greków (Teofrasta, Nikandera) w odniesieniu do rośliny o żółtych kwiatach lub barwiącej na żółto z okolic greckiej kolonii Tapsos w pobliżu współczesnych Syrakuz na Sycylii. Nazwa ta bywa też wywodzona od starożytnego miasta fenickiego Tapsos w dzisiejszej Tunezji.
Nazwy zwyczajowe.
Nazwy ludowe: gorzykrot, knotnica, dziwizna, szabla, królewska świeca.
Taksonomia.
Dziewanna drobnokwiatowa zaliczana jest w obrębie rodzaju "Verbascum" do sekcji (sect.) "Bothrosperma" podsekcji (subsect.) "Fasciculata". O ile czas zakwitania i rozmiary rośliny zależne są od warunków środowiska, o tyle zmienność pozostałych cech ma podłoże genetyczne. Rośliny rosnące w Europie wykazują znaczną zmienność fenotypową, co spowodowało powstanie wielu synonimów. Populacje zawleczone na inne kontynenty wykazują znacznie mniejszą zmienność.
Linneusz nie wskazał okazu typowego (holotypu) ponieważ nie ustalono w jego czasach takiej konieczności. Okaz taki, w takiej sytuacji nazywany lektotypem, został wybrany z zielnika Linneusza, gdzie był oznaczony numerem 242.1 (jedyny zresztą okaz tego gatunku w herbarium). Wcześniej "Verbascum thapus" wybrany został jako typowy dla rodzaju "Verbascum".
Okaz typowy gatunku (lektotyp): (LINN-242.1). Określony przez L. H. Cramera, w publikacji Dassanayake &amp; Fosberg, A Revised Handbook to the Flora of Ceylon 3: 389 (1981).
Podgatunki.
Wyróżnia się trzy podgatunki:
U podgatunków (z wyjątkiem typowego) także niższe pręciki są owłosione (mają rozproszone, długie, proste i miękkie włoski). U podgatunku "crassifolium", owłosienie jest mniej gęste i często nieobecne w ogóle na górnej stronie pylników, dolne liście są słabo zbiegające i mają wyraźne ogonki. U podgatunku "giganteum", włoski tworzą gęsty i biały kutner, a dolne liście są wyraźnie zbiegające. Subsp. "crassifolium" różni się od typu także lekko większymi kwiatami, które osiągają 15–30 mm średnicy (u typu 12–20 mm). Oba podgatunki były opisane jako nieuznawane obecnie taksony w randze gatunku. Inne podgatunki, które były opisywane – nie zyskały akceptacji taksonomów (np. subsp. "martinezii" (Valdés) A.Galán &amp; J.A.V.Orellana (syn.: "V. giganteum" subsp. "martinezii" Valdés), subsp. "litigiosum" (syn.="V. litigiosum" Samp.) oraz subsp. "langei").
Mieszańce.
Dziewanna drobnokwiatowa jest gatunkiem rodzicielskim dla kilku taksonów mieszańcowych (patrz tabela poniżej). Najbardziej rozpowszechnionym mieszańcem jest "V." × "semialbum" Chaub. (× "V. nigrum"). Wszystkie podane niżej mieszańce występują w Eurazji. Trzy z nich ("V. × kerneri", "V. × pterocaulon", "V. × thapsi") stwierdzone zostały także w Ameryce Północnej.
Ekologia.
Pojawia się w miejscach, gdzie gleba została odsłonięta lub przemieszczona i dlatego jest to częsty gatunek na nasypach, terenach ruderalnych, przydrożach. Występuje poza tym na suchych wzgórzach, na zrębach leśnych, skałach, najczęściej na podłożu piaszczystym, żwirowym i glebach wapiennych. Nie toleruje zacienienia. Nie lubi też konkurencji innych roślin – tempo wzrostu rozety liści w pierwszym roku jest 4–7 razy większe na zupełnie nagiej ziemi w porównaniu do miejsc z istniejącą pokrywą roślinną. Zdolność występowania w rozmaitych warunkach siedliskowych wynika bardziej ze znacznej zmienności fenotypowej niż ze zdolności adaptacyjnej.
W fitosocjologii jest to gatunek wyróżniający dla ciepłolubnych zbiorowisk wysokich bylin odpornych na suszę z rzędu "Onopordetalia acanthii".
Nasiona dziewanny są zbyt małe by mogły stanowić pożywienie dla ptaków. Zaobserwowano, że liśćmi żywią się gęsi hawajskie. Znacznie większe znaczenie dziewanny posiadają dla owadów. Pszczoły z rodziny miesierkowatych (Megachilidae), zwłaszcza gatunki z rodzaju "Anthidium" używają włosków dziewanny do budowy swoich gniazd. Dziewanna drobnokwiatowa stanowi miejsce występowania, żerowania i rozmnażania dla owadów z 29 rodzin. Stwierdzono występowanie na niej m.in. wielu szkodników upraw (wciornastki, zmieniki "Lygus" z rodziny tasznikowatych, przędziorkowate). Rośliny dziewanny mogą stanowić miejsce zimowania tych szkodników. Mogą być też rezerwuarem chorób wirusowych i grzybowych, takich jak: wirus mozaiki ogórka (CMV), mączniak ("Erysiphum cichoraceum").
Na dziewannie drobnokwiatowej występuje kilka gatunków owadów przywiązanych do roślin z rodzaju dziewanna, w tym wyłącznie do opisywanego gatunku. Należy tu m.in. wciornastek "Haplothrips verbasci", "Gymnaetron tetrum" oraz ćma "Cucullia verbasci" z rodziny sówkowatych. Z bezkręgowców pożytecznych z dziewanną związane są m.in. drapieżne roztocze z rodzajów "Galendromus", "Typhlodromus" i "Amblyseius". Liczne gatunki motyli w stadium larwalnym żerują na dziewannie, m.in. "Papaipema nebris" i "Strymon melinus".
Dziewanna omijana jest na pastwiskach przez bydło domowe, ponieważ włoski, którymi jest pokryta, drażnią błony śluzowe. Jej kwiaty są jednak chętnie odwiedzane przez pszczoły.
Uprawa.
Dziewanna drobnokwiatowa uprawiana jest w celach leczniczych. W przeciwieństwie do pozostałych gatunków swego rodzaju, nie jest sadzona jako roślina ozdobna (ze względu na mniej efektowne kwiaty).

</doc>
<doc id="456964" url="https://pl.wikipedia.org/wiki?curid=456964" title="Kwas glutarowy">
Kwas glutarowy

Kwas glutarowy – organiczny związek chemiczny z grupy kwasów dikarboksylowych.
Otrzymywanie.
Kwas glutarowy można otrzymać w reakcji otwarcia pierścienia butyrolaktonu za pomocą cyjanku potasu otrzymując nitrylokarboksylan potasu, który następnie można zhydrolizować do kwasu dikarboksylowego. Alternatywnie hydroliza, a następnie utlenianie dihydropiranu daje kwas glutarowy. Można go również otrzymać w reakcji 1,3-dibromopropanu z cyjankiem sodu bądź potasu otrzymując dinitryl, którego hydroliza daje kwas dikarboksylowy.

</doc>
<doc id="456965" url="https://pl.wikipedia.org/wiki?curid=456965" title="Haren (Ems)">
Haren (Ems)

Haren (Ems) – niemieckie miasto, w kraju związkowym Dolna Saksonia w powiecie Emsland, nad rzeką Ems. Liczy ok. 23 tys. mieszkańców (2008).
Historia.
Haren po raz pierwszy wzmiankowano w wiekach średnich, ok. roku 800. Natomiast ok. roku 1150 została założona osada "Neuharen", położona w pobliżu dotychczasowej "Altharen". Altharen leżało w pobliżu zamku i należało do biskupa Münster, który zakupił ją ok. 1252 r. od księżnej Jutty von Ravensberg. Po zakończeniu wojny trzydziestoletniej Haren znajdowało się w stanie ruiny, wkrótce jednak zostało odbudowane jako port na rzece Ems.
W 1803 roku Haren stało się częścią księstwa Arenberg w związku ze zmianami granic w epoce napoleońskiej, natomiast od 1810 roku było częścią Cesarstwa Francji. Po kongresie wiedeńskim przeszło pod władanie Królestwa Hanoweru, by od 1866 roku stać się częścią Królestwa Prus i zjednoczonych w 1870 roku Niemiec. W okresie wojny francusko-pruskiej było miejscem lokalizacji obozu dla jeńców. Więźniowie francuscy zbudowali wówczas kanał Haren-Rütenbrock, który umożliwił produkcję torfu.
Pomimo tych zmian obie miejscowości były do 1913 roku zarządzane przez Kościół, po czym zostały przejęte przez rząd niemiecki.
Okres polski.
Na przełomie lat 1944/45 w Emslandzie przebywało ok. 60 tys. polskich robotników przymusowych, jeńców wojennych i więźniów obozów koncentracyjnych. W latach 1945–1948 zajęte przez polskich żołnierzy i byłych więźniów. Początkowo nazywane "Lwów", potem "Maczków".
19 maja 1945 roku żołnierze 1. Dywizji Pancernej generała Stanisława Maczka zajęli teren i do 28 maja przenieśli wszystkich mieszkańców miasteczka do okolicznych miast (pozostawiono burmistrza z rodziną i zakonnice). Łącznie przesiedlono ok. 1000 niemieckich rodzin. Na ich miejscu umieszczono 5000 Polaków. Wśród nich byli powstańcy warszawscy, w tym ok. 1700 kobiet, uczestniczek powstania uwolnionych z obozu w Oberlangen.
Decyzja o powstaniu polskiej enklawy powstała w 2. Korpusie Kanadyjskim, a zaakceptował ją brytyjski zarząd wojenny z marszałkiem Montgomerym na czele.
W czasie wizyty w mieście 4 czerwca 1945 polski dowódca gen. Tadeusz Bór-Komorowski nadał miastu nową nazwę "Maczków". Pierwszym cywilnym burmistrzem Maczkowa został Zygmunt Gałecki, kolejnym Mieczysław Futa. W ciągu następnych dwóch lat Maczków był polskim miastem z burmistrzem, szkołą, strażą pożarną i polską parafią.
Ulice otrzymały polskie nazwy takie jak: Armii Krajowej, 1 Dywizji Pancernej, Legionów, Jagiellońska, Zygmuntowska, Lwowska, Łyczakowska, Wileńska, Aleje Ujazdowskie, Polna, Ogrodowa, Artyleryjska, Kopernika, Mickiewicza, Akademicka, Most Baileya. Pieczęć miejska przedstawiała tarczę herbową z przedstawionym kwiatem maku, nad tarczą umieszczono hełm i skrzydło husarskie jako znak 1. Dywizji Pancernej.
W mieście znalazł schronienie, po opuszczeniu obozu Buchenwald, m.in. Józef Szajna. W mieście założono Uniwersytet Ludowy. 19 czerwca 1945 roku powstał Teatr Ludowy im. Wojciecha Bogusławskiego, zorganizowany przez wyzwolonego z obozu jenieckiego Leona Schillera; Schiller był jednym z tych, którzy nawoływali do powrotu do kraju. W pobliskim Meppen znajdowała się polska księgarnia sprzedająca miesięcznie ok. 15-18 tysięcy książek. Wydawana była polska prasa, gazety „Dziennik” i „Defilada” osiągały początkowo łączny nakład 90 tysięcy egzemplarzy. Powstało kilkanaście polskich przedszkoli i szkół, a w samym Maczkowie gimnazjum, liceum oraz Polskie Gimnazjum Mechaniczne. W lipcu 1945 roku w Maczkowie wystąpił skrzypek Yehudi Menuhin z akompaniującym mu pianistą Beniaminem Brittenem.
Zarejestrowano 289 ślubów i 101 pogrzebów. 497 Polaków miało świadectwa urodzenia wskazujące jako miejsce urodzenia Maczków – miasto, którego nie można było znaleźć na żadnej mapie. W rejonie dochodziło do konfliktów z niemieckimi mieszkańcami, m.in. w marcu 1947 r. na placu w Aschendorfie wywieszono listę 35 niemieckich kobiet, które rzekomo utrzymywały kontakty z Polakami, a we Freren w powiecie Lingen, byli więźniowie obozów koncentracyjnych spalili dom ortsgruppenleitera NSDAP, Eilerta.
Od jesieni 1946 roku polskie wojsko zaczęło opuszczać Haren i w rejonie pozostawali już tylko byli więźniowie (dipisi). Nazwę Haren przywrócono 10 września 1948 roku, gdy żołnierze wrócili do Wielkiej Brytanii, a polscy mieszkańcy zostali w ramach brytyjskiej „Operacji Carrot” przesiedleni do Polski lub też wyjechali za żołnierzami.
Historia najnowsza.
Altharen i Neuharen połączono w październiku 1956 roku, a w grudniu 1965 Haren otrzymało prawa miejskie.
Gospodarka.
W mieście rozwinął się przemysł metalowy oraz włókienniczy.

</doc>
<doc id="456979" url="https://pl.wikipedia.org/wiki?curid=456979" title="HMS Courageous (1916)">
HMS Courageous (1916)

HMS Courageous – brytyjski lekki krążownik liniowy z okresu I wojny światowej, przebudowany po jej zakończeniu na lotniskowiec, wiodący okręt typu "Courageous".
Zaprojektowany według wymagań ustalonych przez pierwszego lorda morskiego Admiralicji, admirała Johna Fishera, celem wykorzystania do wsparcia forsowanego przezeń desantu na niemieckim wybrzeżu Morza Bałtyckiego, zaledwie 80 km od Berlina. Był lekko opancerzony i uzbrojony w zaledwie cztery działa dużego kalibru. Do służby w Royal Navy wszedł pod koniec 1916 roku i do zakończenia I wojny światowej operował na Morzu Północnym, biorąc między innymi udział w II bitwie koło Helgolandu w listopadzie 1917 roku, oraz przyjmowaniu floty niemieckiej płynącej na internowanie w Scapa Flow rok później.
Wycofany ze służby po zakończeniu działań wojennych, w połowie lat 20. XX wieku został, podobnie jak bliźniaczy „Glorious” i półsiostrzany „Furious”, przebudowany na lotniskowiec. Po powtórnym wejściu do linii w 1928 roku, przez dwa lata operował na Morzu Śródziemnym, następnie spędził większość czasu na wodach wokół Wielkiej Brytanii i Irlandii. Był intensywnie wykorzystywany do prób samolotów lotnictwa morskiego i tworzenia zasad jego użycia w konflikcie zbrojnym. Pod koniec lat 30. został na krótko przeklasyfikowany na lotniskowiec szkolny, ale przed wybuchem II wojny światowej przywrócono go do służby liniowej. W pierwszych dniach wojny został użyty do prowadzenia patroli przeciwko U-Bootom. 17 września 1939 roku został storpedowany i zatopiony przez U-29, ze stratą 519 członków załogi.
Projektowanie i budowa.
Po wybuchu I wojny światowej admiralicja brytyjska podjęła decyzję o powstrzymaniu się od budowy dużych jednostek: pancerników i krążowników liniowych, do czasu zebrania doświadczeń, pozwalających udoskonalić przyszłe konstrukcje. Pomimo to, pełniący wówczas funkcję pierwszego lorda morskiego admirał John Fisher, przesłał w styczniu 1915 roku głównemu konstruktorowi floty, sir Eustace’owi d’Eyncourtowi, zamówienie na projekt dwóch bliźniaczych okrętów uzbrojonych w cztery działa kal. 381 mm (15 cali), o opancerzeniu odpowiadającemu krążownikowi lekkiemu, wielkiej prędkości i małym zanurzeniu. Dla ominięcia zakazu sklasyfikowano je jako „wielkie krążowniki lekkie”. Okręty tego typu miały być największymi jednostkami armady 600 okrętów o małym zanurzeniu przewidzianymi do realizacji wizji admirała Johna Fishera, lądowania na bałtyckim wybrzeżu Niemiec – zaledwie 80 km od Berlina. Innymi przewidywanymi dla nich zadaniami taktycznymi były: zwalczanie nieprzyjacielskich rajderów i ochrona brytyjskich szlaków komunikacyjnych czy pełnienie funkcji rozpoznawczej na rzecz zespołów floty.
Wstępny projekt okrętów został przedstawiony 23 lutego 1915 roku. Stępkę pod pierwszy z nich, przyszły „Courageous”, położono w stoczni koncernu Armstrong Whitworth w Elswick 23 marca tegoż roku. Budowa otrzymała od lorda Fishera najwyższy priorytet i prace posuwały się początkowo bardzo szybko. Powstrzymało je nieco odejście Fishera z Admiralicji w maju 1915 roku. Wodowanie odbyło się 5 lutego 1916 roku, a krążownik otrzymał swą nazwę po raz pierwszy w historii Royal Navy (wcześniej jednak trzy żaglowce nosiły ją we francuskim brzmieniu „Courageux”). Jego łacińskie motto brzmiało "Fortiter in angustis". W trakcie prac wyposażeniowych zdecydowano o zabudowaniu dodatkowych pomieszczeń sztabowych i środków łączności z powodu planowanego przeznaczenia jednostki na okręt flagowy zespołów sił lekkich. W połowie roku rozważano projekt wyposażenia obu krążowników w hangar dla samolotów i dwa składane pokłady startowe, jednak ostatecznie go zarzucono.
Odejście Fishera ze służby w 1915 roku spowodowało zarzucenie koncepcji lądowania na Bałtyku, jednak przewidziane do tego celu dwa nietypowe okręty zostały ukończone. 28 października 1916 roku „Courageous” był gotowy do prób morskich. Podczas jednej z prób prędkości przeprowadzonej 16 listopada, na okręcie płynącym z prędkością ponad 30 węzłów dziobem do fali przy wzburzonym morzu, wystąpiły poważne uszkodzenia struktury kadłuba. Pokład dziobowy uległ wybrzuszeniom w trzech miejscach pomiędzy falochronem a wieżą artyleryjską, zdeformowane zostało poszycie burt w sekcji dziobowej i pokłady wewnętrzne, w tym miejsca mocowań pancerza do elementów konstrukcyjnych. Woda dostała się do pomieszczenia podwodnych wyrzutni torpedowych. Nieznaczne uszkodzenia odnotowano także w okolicach wieży rufowej. Powołana do zbadania sprawy specjalna komisja nie ustaliła dokładnej przyczyny uszkodzeń, ale zleciła wzmocnienie konstrukcji kadłuba przy pomocy dodatkowych 130 ton stali. Koszt budowy okrętu, określony 23 listopada 1916 roku, wyniósł 2 038 225 ówczesnych funtów.
Opis konstrukcji.
W pierwotnej konfiguracji „Courageous” miał długość całkowitą 239,8 m (między pionami 224,04 m), szerokość maksymalną 24,82 m (po pokładzie 24,43 m) i zanurzenie 7,87 m przy wyporności głębokiej równej 22 560 ton angielskich (ts). Wartości wyporności lekkiej i pełnej wynosiły odpowiednio 18 180 oraz 19 180 ts. Kadłub podzielono przy pomocy grodzi wodoszczelnych na 30 przedziałów, podwójne dno obejmowało 83% jego długości. Krążowniki typu "Courageous" były pierwszymi tak dużymi okrętami Royal Navy, wyposażonymi w turbiny parowe z przekładniami redukcyjnymi. Projektanci, dla zaoszczędzenia czasu, użyli podwojonego układu turbin i przekładni zainstalowanych na krążowniku lekkim „Champion”, który jako jeden z dwóch pierwszych brytyjskich okrętów otrzymał ten rodzaj napędu. „Courageous” miał cztery zespoły turbin parowych Parsonsa z przekładniami, każdy składający się z turbiny wysokiego i niskiego ciśnienia oraz turbiny biegu wstecznego, poruszające cztery wały napędowe ze śrubami o średnicy 3,5 m. Parę do turbin dostarczało 18 kotłów wodnorurkowych typu Yarrow, z opłomkami o małym przekroju, o ciśnieniu roboczym 235 psi. Przy projektowanej mocy siłowni 90 000 shp okręt miał osiągać prędkość maksymalną 32 węzłów. W czasie prób osiągnięto 30,8 węzła. Normalny zapas paliwa płynnego wynosił 750 ton, maksymalny 3160 ton. Przy pełnych zbiornikach krążownik miał zasięg oceniany na 6000 mil morskich przy prędkości 20 węzłów i 11 000 mil morskich przy prędkości 11 węzłów.
Główne uzbrojenie artyleryjskie okrętu stanowiły cztery armaty BL 15 inch Mk I, kal. 381 mm, umieszczonych w dwóch podwójnych, poruszanych hydraulicznie wieżach artyleryjskich, po jednej na dziobie i rufie okrętu, noszących odpowiednio oznaczenia „A” i „Y”. Artyleria średniego kalibru, przeznaczona do zwalczania torpedowców i niszczycieli, składała się z 18 dział BL 4 inch Mk IX kal. 102 mm, na sześciu potrójnych podstawach Mk I z osłonami przeciwodłamkowymi. Potrójne stanowiska, z uwagi na liczną (32 marynarzy) obsługę oraz osadzenie każdej z armat na osobnych czopach, były dość kłopotliwe w użytkowaniu. Do kierowania ogniem artylerii głównego kalibru służyły dwa stanowiska kontroli ognia: jedno umieszczone na szczycie bojowego stanowiska dowodzenia, drugie na przednim maszcie. Ponadto każda z wież dysponowała własnym dalmierzem w opancerzonym stanowisku na dachu. Artyleria średniego kalibru posiadała autonomiczny system naprowadzania na cel. Początkowe uzbrojenie przeciwlotnicze składało się z dwóch dział QF 3 inch 20 cwt Mk I kal. 76 mm na podstawach HA Mk II, na pokładzie w rejonie masztu głównego oraz pięciu karabinów maszynowych. Okręt był także uzbrojony w dwie podwodne wyrzutnie torped kal. 533 mm z zapasem 10 torped. W 1917 roku otrzymał dodatkowo sześć (według innego źródła jedynie dwie) podwójnych wyrzutni torpedowych zainstalowanych po obu stronach masztu głównego na górnym pokładzie oraz wieży na pokładzie rufowym, a także tory minowe i pochylnię na rufie. Ostatnie rozwiązanie, nazwane przez marynarzy „Clapham Junction”, okazało się niepraktyczne. Okręt nigdy nie został użyty do stawiania min i całość wyposażenia zdemontowano na przełomie 1917 i 1918 roku.
Skromna ochrona pancerna okrętu składała się z pasa burtowego grubości 51 mm (2 cale), posadzonego na 25 mm poszyciu, rozciągającego się pomiędzy wieżami artylerii głównej, wysokości 7,45 m, z czego 7 m znajdowało się powyżej konstrukcyjnej linii wodnej, zamkniętego od strony dziobu i rufy poprzecznymi grodziami grubości odpowiednio 51 i 76 mm (3 cale); trzech pokładów z wysokowytrzymałej ("High Tensile" – HT) stali grubości od 19 do 25 mm, z dodatkowym pogrubieniem osłony w rejonie komór amunicyjnych i maszyny sterowej oraz wzdłużnych grodzi przeciwtorpedowych grubości 38 mm, z wewnętrznym bąblem przeciwtorpedowym, chroniących siłownię okrętową i komory amunicyjne wież artylerii głównej}. Same wieże były chronione pancerzem ze stali Kruppa, grubości 229 mm od czoła, 178 do 229 mm z boków, 280 mm z tyłu oraz 108 mm od góry. Barbety miały grubość do 178 mm. Płyty pancerne chroniły również bojowe stanowisko dowodzenia.
Liczba członków załogi „Courageousa” w konfiguracji krążownika wahała się od 787 w początkowym okresie służby do 829–842 pod koniec działalności bojowej.
Przebieg służby.
I wojna światowa.
Po wejściu do służby „Courageous” został czasowo przydzielony do 3 Eskadry Krążowników Lekkich Grand Fleet. Pod koniec 1916 roku włączono go jako okręt flagowy do 1 Eskadry Krążowników, w skład której wszedł wkrótce także bliźniaczy „Glorious”. Początkowo eskadra operowała ze Scapa Flow, następnie z Rosyth. Wobec znikomej aktywności okrętów niemieckiej Hochseeflotte, okręty przez dłuższy czas nie miały okazji uczestniczyć w akcjach bojowych. W połowie roku dowództwo eskadry objął kontradmirał Trevylyan D.W. Napier.
16 października 1917 roku, po otrzymaniu przez Admiralicję informacji o prawdopodobnym rajdzie nieprzyjaciela przeciwko brytyjskiej żegludze na Morzu Północnym, dowodzący Grand Fleet admirał David Beatty wysłał w morze większość krążowników lekkich i niszczycieli, którymi dysponował. Następnego dnia dołączyły do nich również „Courageous” i „Glorious”. Pomimo szeroko zakrojonej akcji dwa niemieckie krążowniki lekkie, „Brummer” i „Bremse” przemknęły się pomiędzy patrolującymi grupami brytyjskich okrętów i 17 października przechwyciły konwój, przewożący rudę żelaza z Bergen do Lerwick, topiąc dziewięć z dwunastu jego statków oraz dwa broniące go niszczyciele: „Mary Rose” i „Strongbow”. Następnie niemieckie okręty uszły poszukującym ich Brytyjczykom i bezpiecznie powróciły do portu.
Pod koniec 1917 roku Admiralicja zdecydowała o podjęciu akcji ofensywnej przeciwko niemieckim siłom trałowym, systematycznie oczyszczającym przejścia w brytyjskich polach minowych, zagradzających podejścia do niemieckich baz. W jej wyniku miała ulec zniszczeniu jak największa liczba trałowców przeciwnika, operujących w rejonie Zatoki Helgolandzkiej. Do przeprowadzenia akcji wyznaczono 1 Eskadrę Krążowników („Courageous” i „Glorious”) wspieraną dwoma eskadrami krążowników lekkich pod ogólnym dowództwem admirała Napiera. Bliską osłonę operacji zapewniała 1 Eskadra krążowników Liniowych wiceadmirała Williama C. Pakenhama, który był jednocześnie dowódcą całej operacji; daleką 1 Eskadra Pancerników admirała Charlesa Maddena.
Okręty wyszły w morze 15 listopada, jednak zostały zawrócone do Rosyth, gdy nasłuch brytyjski przechwycił niemiecką prognozę pogody, wykluczającą możliwość operowania trałowców na newralgicznym akwenie. Akcję rozpoczęto ponownie po południu 16 listopada. Rankiem następnego dnia siły admirała Napiera, za którymi w odległości około 10 mil morskich podążały krążowniki liniowe admirała Pakenhama, natknęły się na niemieckie trałowce osłaniane przez cztery krążowniki lekkie i osiem niszczycieli pod dowództwem kontradmirała Ludwiga von Reutera. Jako pierwsze, o 7.37 (GMT) otworzyły ogień „Courageous” i krążownik lekki „Cardiff”. Niemcy zaczęli wycofywać się przy użyciu zasłony dymnej. W szyki prowadzących pościg Brytyjczyków wkradł się chaos, co spowodowało, że udało im się unieruchomić i później zatopić tylko jeden z trałowców. „Courageous” i „Glorious” ścigały niemieckie krążowniki lekkie, mając kłopoty z uzyskaniem nakrycia celu. Jeden pocisk kal. 381 mm (z „Gloriousa”) trafił w osłonę działa SMS „Pillau”, ale nie spowodował znaczniejszych uszkodzeń. Wkrótce Brytyjczycy wpłynęli na akwen, na którym według posiadanych przez nich informacji istniało poważne zagrożenie minowe i admirał Napier zdecydował się przerwać pościg. Po zwrocie na południe okręty straciły kontakt z przeciwnikiem i nie odegrały już żadnej roli w dalszym ciągu bitwy. Artylerzyści „Courageousa” wystrzelili 92 pociski kal. 381 mm oraz 180 kal. 102 mm, nie uzyskując sukcesów. Pewną rolę w ich nieskutecznych działaniach odegrała obawa admirała Napiera o ewentualne następstwa rozwinięcia zbyt dużej prędkości przy wzburzonym morzu – okręty w czasie całej bitwy nie przekroczyły 25 węzłów. Jedyne uszkodzenia, jakie odniósł „Courageous”, pochodziły od wstrząsów i podmuchu wystrzałów własnych dział.
Po bitwie koło Helgolandu okręt nie miał już okazji do kontaktu bojowego z przeciwnikiem. Czas do końca wojny spędził na nieregularnych patrolach na Morzu Północnym, przeplatanych ćwiczeniami. W 1918 roku na obu wieżach artylerii głównej zainstalowano krótkie platformy startowe dla samolotów Sopwith Camel i Sopwith 1½ Strutter. 21 listopada 1918 roku „Courageous” wchodził w skład silnego zespołu Grand Fleet, który przyjmował płynące na internowanie okręty Hochseeflotte. Po zakończeniu działań wojennych dowództwo Royal Navy musiało podjąć decyzję o dalszych losach „wielkich krążowników lekkich”. Były one zbyt nowe i mało zużyte, by je złomować, przy tym koszty ich budowy były znaczące, lecz ich przydatność taktyczna była kwestionowana. Ostatecznie „Courageous” i „Glorious” zostały 1 lutego 1919 roku przesunięte do rezerwy i odstawione w Rosyth.
Przebudowa na lotniskowiec.
W rezerwie „Courageous” pełnił nadal funkcję jednostki flagowej, początkowo w Rosyth, a od 1920 roku w Devonport, gdzie służył także jako okręt szkolny dla artylerzystów i członków obsługi wież artyleryjskich. Już od 1919 roku planiści Admiralicji prowadzili wstępne prace nad projektem przebudowy okrętu na lotniskowiec, opierając się na doświadczeniach z konwersji i eksploatacji półsiostrzanego „Furiousa”. Podpisany w 1922 roku traktat waszyngtoński, ograniczający tonaż okrętów liniowych największych flot świata, zezwalał na konwersję niektórych istniejących jednostek na lotniskowce. Royal Navy, w ramach przyznanego jej limitu, mogła dokonać przebudowy obu pozostałych wielkich krążowników, a ich duże kadłuby i wysoka prędkość maksymalna czyniły je idealnymi kandydatami na lotniskowce.
W czerwcu 1924 roku w Devonport rozpoczęto usuwanie z „Courageousa” całości zabudowy kadłuba powyżej poziomu pokładu dziobowego. Działa kal. 381 mm zmagazynowano i zostały one użyte ponownie w czasie II wojny światowej przy budowie ostatniego pancernika Royal Navy – „Vanguard”. Plany przebudowy, oparte na doświadczeniach z wcześniejszych prac na „Furiousie” były gotowe w lutym 1925 roku. Na pozostawionym kadłubie zabudowano dwupoziomowy hangar (każdy z poziomów miał wysokość 4,87 m i długość 167,6 m). Górny hangar miał krótki pokład startowy, bliżej dziobu okrętu i poniżej głównego pokładu lotniczego. Jego zadaniem miało być umożliwienie szybkiego startu myśliwców bez konieczności wywożenia ich na górny pokład. Rozwiązanie to sprawdzało się przy lekkich maszynach, takich jak Fairey Flycatcher, w późniejszych latach zostało zarzucone. Hangary były połączone z pokładem lotniczym dwoma podnośnikami – na dziobie i rufie – o wymiarach 14,3 na 14 m. W odróżnieniu od „Furiousa” okręt miał na prawej burcie śródokręcia wyspę, którą tworzyły szeroki pionowy komin oraz poprzedzający go pomost nawigacyjny. Przed wyspą znajdowała się wysuwana kabina nawigacyjna. Dzięki skróceniu przewodów kominowych powiększyła się w porównaniu z „Furiousem” szerokość i pojemność hangarów: nominalnie po zakończeniu przebudowy „Courageous” mógł przenosić do 52 samolotów, faktycznie liczba ta była mniejsza i malała z czasem wraz z wprowadzaniem do służby nowych typów maszyn o większych wymiarach. Zapas zabieranego paliwa lotniczego wynosił 157 000 litrów.
Zabudowanie zewnętrznych bąbli przeciwtorpedowych wpłynęło na zwiększenie szerokości kadłuba – po przebudowie wynosiła ona 27,58 m. Szerokość górnego pokładu lotniczego, a zarazem szerokość maksymalna okrętu wynosiła 31,7 m. Wzrost szerokości kadłuba i wyporności (wartość standardowej określono na 22 500 ts, głębokiej na 26 990 ts w 1928 oraz 27 400 ts w 1938 roku) nie zmniejszył znacząco prędkości maksymalnej: na próbach okręt przekroczył 30 węzłów. Podstawowe uzbrojenie „Courageousa” stanowiło 16 dział uniwersalnych QF 4,7 inch Mk VIII kal. 120 mm, opracowanych dla pancerników typu "Nelson", na pojedynczych podstawach HA Mk XII. Były one umieszczone po sześć na sponsonach na każdej z burt, dwa na dolnym pokładzie startowym oraz dwa na rufówce. Dalocelowniki przystosowane do prowadzenia ognia przeciwlotniczego zainstalowano na okręcie w 1930 roku. W połowie lat trzydziestych lotniskowiec otrzymał dodatkowo trzy czterolufowe zestawy Mk VII dział przeciwlotniczych QF 2 pdr Mk VIII kal. 40 mm, tzw. pom-pomów: dwie na pokładzie startowym przed stanowiskami dział kal. 120 mm, trzecią na pokładzie lotniczym za kominem oraz czterolufową podstawę wielkokalibrowych karabinów maszynowych Vickers kal. 12,7 mm na sponsonie na rufie po prawej burcie.
Po przebudowie „Courageous” powrócił do linii 21 lutego 1928 roku. Konwersja na lotniskowiec kosztowała 2 025 800 funtów. Wszystkie trzy przebudowane na lotniskowce krążowniki miały szereg niedoskonałości, z których najpoważniejszymi były: mała liczba zabieranych samolotów pokładowych oraz niewielkie wymiary pokładu startowego. Służący na „Courageousie” marynarze nadali mu przezwisko „Outrageous” (skandaliczny).
Po zakończeniu prób morskich i załadowaniu załogi i zapasów, okręt 14 maja 1928 roku przepłynął do Spithead. Następnego dnia na pokładzie wylądował pierwszy samolot: Blackburn Dart z 463 eskadry. Kolejno na „Courageous” zaokrętowano torpedowe Darty z eskadr 463 i 464, samoloty myśliwskie Fairey Flycather z eskadr 404 i 407 oraz wielozadaniowe Fairey IIIF z eskadr 445 i 446. Z takim zestawem maszyn lotniskowiec odpłynął 2 czerwca na Maltę, by dołączyć do Floty Śródziemnomorskiej.
W latach 1933–1938 na lotniskowcu bazował 800 dywizjon, w składzie dziewięciu samolotów myśliwskich Hawker Nimrod i trzech Hawker Osprey. Dywizjony 810, 820 i 821, latające na samolotach torpedowych Blackburn Baffin, Blackburn Shark, Blackburn Rippon oraz Fairey Swordfish, a także rozpoznawczych Fairey Seal, miały zadania prowadzenia rozpoznania i atakowania jednostek przeciwnika. Na początku 1939 roku, gdy „Courageous” przebywał w rezerwie jako okręt treningowy, zaokrętowano nań 801 dywizjon wyposażony w samoloty myśliwskie Blackburn Skua i Gloster Sea Gladiator oraz 811 dywizjon z samolotami torpedowymi Fairey Swordfish. Obydwa dywizjony zostały wyokrętowane w maju 1939 roku. W chwili rozpoczęcia II wojny światowej na lotniskowcu bazowały dywizjony 811 i 822, każdy wyposażony w 12 samolotów torpedowych Fairey Swordfish.
Służba przed II wojną światową.
Po zakończeniu prób i szkoleń, 2 czerwca 1928 roku „Courageous” wypłynął z Portsmouth, kierując się na Morze Śródziemne W składzie bazującej na Malcie Floty Śródziemnomorskiej służył do czerwca 1930 roku. W tym czasie przepłynął 27 768 mil morskich, zawijając, poza bazami na Malcie i w Gibraltarze, także do Aleksandrii, Argostoli, Kotoru, Splitu, Szybeniku, Zadaru, Wenecji, Tarentu, Rapallo, Saint-Tropez, na Majorkę, Cypr i Skiathos. W sierpniu 1929 roku przewiózł do Jafy, w związku z trwającymi tam zamieszkami, regiment piechoty, a w październiku popłynął do Stambułu.
Po zastąpieniu w składzie Floty Śródziemnomorskiej przez lotniskowiec „Glorious” przeszedł remont, po zakończeniu którego, w sierpniu 1930 roku, został włączony do Floty Atlantyckiej, a od marca 1932 roku do Home Fleet. Na początku lat 30. na okręcie zainstalowano poczwórne liny hamujące, a w 1934 roku dwie hydrauliczne katapulty na górnym pokładzie lotniczym. Według danych za okres od lutego 1930 do października 1932 roku spędził w morzu 206 dni, jego samoloty wylatały 19 625 godzin, wykonały 5659 lądowań na pokładzie i miały 44 poważne wypadki. Pod koniec 1935 roku, w związku z włoską agresją na Abisynię został czasowo przesunięty na Morze Śródziemne. 20 maja 1937 roku brał udział w rewii koronacyjnej Jerzego VI na redzie Spithead, w czerwcu tegoż roku odbył wizytę w Kopenhadze.
Po wejściu do służby nowoczesnego lotniskowca „Ark Royal”, „Courageous” został w grudniu 1938 roku wycofany do rezerwy i przeklasyfikowany na jednostkę treningową. Służył w tej roli do maja 1939 roku, gdy został zastąpiony przez „Furiousa”. 9 sierpnia 1939 roku uczestniczył w przeglądzie floty w Portland. Ostatnie dni pokoju spędził w rejonie kanału La Manche, nominalnie podlegając Home Fleet. 31 sierpnia w Portland na lotniskowiec zaokrętowały dwa dywizjony samolotów Swordfish, 2 września okręt przepłynął do Plymouth, gdzie zastał go moment wypowiedzenia przez Wielką Brytanię wojny III Rzeszy. Następną noc spędził w bazie w Devonport.
II wojna światowa i zatopienie.
Plany zwalczania nieprzyjacielskich okrętów podwodnych, opracowane na wypadek wojny przez Admiralicję, zakładały stworzenie grup poszukiwawczych (ang. "hunter-killer group"), utworzonych w oparciu o lotniskowce floty. Rankiem 4 września 1939 roku „Courageous” wypłynął z Devonport w eskorcie czterech niszczycieli, prowadząc patrol przeciwpodwodny w rejonie Western Approaches. Kolejny taki patrol prowadził w dniach 9–10 września, tracąc w trudnych warunkach pogodowych jeden z samolotów. 12 września uczestniczył w akcji ratowniczej uszkodzonych w kolizji niszczycieli „Vanquisher” i „Walker”.
Na następny patrol wyszedł rano 16 września w eskorcie niszczycieli „Inglefield”, „Ivanhoe”, „Impulsive” oraz „Intrepid”. 17 września znajdował się w pobliżu wybrzeży Irlandii. Po południu, po odebraniu sygnału radiowego z zaatakowanego przez U-53 parowca „Kafiristan”, w jego kierunku wysłano samoloty, a w ślad za nimi dwa niszczyciele eskorty. Swordfishe nadleciały na miejsce już po zatopieniu statku i zaatakowały bombami oraz ogniem z broni maszynowej prowadzącego akcję ratowniczą U-Boota, zmuszając go do alarmowego zanurzenia. Wkrótce potem jeden z powracających samolotów naprowadził na ślad lotniskowca innego U-Boota, U-29, dowodzonego przez Ottona Schuharta. Wieczorem dostrzegł „Courageousa” w eskorcie tylko dwóch niszczycieli.
Przez następne półtorej godziny Schuhart śledził przeciwnika, usiłując zająć dogodną pozycję do ataku. O 19.30 lotniskowiec zmienił kurs, by przyjąć na pokład lądujący samolot, przez co znalazł się przed dziobem okrętu podwodnego. Dziesięć minut później U-29 wystrzelił trzy torpedy. Dwie z nich trafiły w lewą burtę: w część dziobową i środkową kotłownię. Okręt stracił zasilanie i zaczął przechylać się na uszkodzoną burtę. Próby kontrbalastowania zawiodły i przechył szybko się powiększył. Po mniej niż 20 minutach okręt przewrócił się i zatonął. Zginęło 519 członków załogi, w tym dowódca okrętu, komandor William T. Makeig-Jones. Pozostałych uratowały przepływające w pobliżu statki: liniowiec pasażerski „Veendam” bandery holenderskiej i frachtowiec „Collingsworth” (według innego źródła „Veendam” uratował tylko jednego marynarza, który wkrótce zmarł, a akcję ratowniczą przeprowadziły „Impulsive”, „Collingsworth” i inny frachtowiec – „Dido”, bandery brytyjskiej). Niszczyciele eskorty przeprowadziły czterogodzinny, bezskuteczny kontratak na U-29.
Zatopienie brytyjskiego lotniskowca przez Schuharta zostało uznane przez dowództwo niemieckie za wielki sukces i odpowiednio wykorzystane propagandowo. Wielki admirał Erich Raeder polecił odznaczyć dowódcę U-29 Krzyżem Żelaznym I klasy, a pozostałych członków załogi Krzyżami Żelaznymi II klasy. Utrata „Courageousa”, w połączeniu z wcześniejszym o trzy dni nieudanym atakiem na „Ark Royal” zmusiły Admiralicję do wycofania lotniskowców z patroli przeciwpodwodnych.

</doc>
<doc id="456982" url="https://pl.wikipedia.org/wiki?curid=456982" title="Carsten Jancker">
Carsten Jancker

Carsten Jancker (ur. 28 sierpnia 1974 w Grevesmühlen) – niemiecki piłkarz, występujący na pozycji napastnika. 
Jako piłkarz Bayernu Monachium w 2001 roku wygrał Ligę Mistrzów. Grał też m.in. w Udinese Calcio i 1. FC Kaiserslautern.
Kariera klubowa.
Przed przejściem do Bayernu Monachium Carsten Jancker grał między innymi w Hansie Rostock i Rapidzie Wiedeń. Grając w Bayernie został cztery razy mistrzem Niemiec, zwycięzcą Ligi Mistrzów i Pucharu Interkontynentalnego. W czasach zwycięstw w Lidze Mistrzów Carsten znalazł się w szczytowym punkcie swojej kariery. W 2002 roku zamienił Bundesligę na Serie A, przechodząc do Udinese Calcio. 22 marca 2004 roku napastnik przedwcześnie rozwiązał swoją, trwającą do 30 czerwca 2007 umowę i opuścił drużynę przed końcem sezonu. W barwach tego klubu rozegrał 36 meczów i strzelił 2 gole.
Od sezonu 2004/2005 grał w 1. FC Kaiserslautern. W sezonie 2005/2006 odrzucił tam propozycję przedłużenia kontraktu i po zakończeniu sezonu przeszedł do drużyny chińskiej Premier League – Shanghai Shenhua. Z mistrzem Chin podpisał roczną umowę. Jednak leczenie kontuzji nogi zabrało mu wiele czasu i już po pół roku powrócił z Chin do Europy, podpisując kontrakt z austriackim SV Mattersburg.
Kariera reprezentacyjna.
Jancker w reprezentacji Niemiec rozegrał 33 mecze i strzelił 10 goli. Reprezentował swój kraj na Euro 2000 oraz Mundialu 2002, gdzie jego drużyna zdobyła srebrny medal. Na tym drugim turnieju Carsten zdobył jedną z bramek w wygranym (8:0) meczu grupowym z Arabią Saudyjską. Kilka miesięcy wcześniej, w meczu eliminacyjnym przeciwko Anglii (1 września 2001 r.) Jancker zdobył jedyną bramkę dla drużyny niemieckiej (porażka 1:5). 

</doc>
<doc id="456986" url="https://pl.wikipedia.org/wiki?curid=456986" title="Wendeta">
Wendeta

Wendeta, vendetta, wróżda – zemsta jednej grupy na drugiej za zabójstwo krewnego. Rodzi to stosunek społeczny oparty na wzajemnej morderczej wrogości.
Słowo „wendeta” ( z ) to termin określający "krwawą zemstę". Bardzo stary, archaiczny obyczaj ludowy, wywodzący się z Sycylii i znany także na Korsyce, został zaadaptowany przez środowisko włoskich mafii czy syndykatów. Oznaczał „polowanie” całej mafijnej organizacji na osobę wybraną przez "ojca chrzestnego". Jeżeli osoba zdradziła "rodzinę" lub zabiła jej członka, zaczyna się polowanie na nią celem jej zlikwidowania.
Vendetta oznacza także nieustanny konflikt, oparty na założeniu "wet za wet", co prowadzi do niekończącej się wojny między rodzinami mafijnymi.
Słowo to jest stosowane także dla opisu podobnego lub nawet tożsamego zjawiska „zemsty za krew” w innych kulturach, np. dla albańskiego obyczaju gjakmarrja czy obyczaju pomsty znanego wśród ludów Kaukazu Północnego (m.in. wśród Czeczenów).
Wyraz „wróżda” był używany przez plemiona słowiańskie (Ranowie, Obodryci, Czrezpienianie i inne). Zjawisko występowało także na ziemiach śląskich w XIII wieku. Na Mazowszu została zakazana w 1377 roku, w Prusach w rewizji toruńskiej prawa chełmińskiego (1594) oraz landrechcie pruskim (1620).

</doc>
<doc id="456987" url="https://pl.wikipedia.org/wiki?curid=456987" title="Zdrój">
Zdrój



</doc>
<doc id="456988" url="https://pl.wikipedia.org/wiki?curid=456988" title="Maxime Bossis">
Maxime Bossis

Maxime Bossis (ur. 26 czerwca 1955 w Saint-André-Treize-Voies) – były francuski piłkarz występujący na pozycji obrońcy. Z reprezentacją Francji, w której barwach zagrał 76 razy, zdobył mistrzostwo Europy 1984 oraz wywalczył III miejsce na Mistrzostwach Świata 1986.
Kariera piłkarska.
Od początku piłkarskiej kariery związany był z FC Nantes. W połowie lat 80. przeniósł się do Racingu Paryż, gdzie w 1991 roku zakończył piłkarską karierę.
W reprezentacji Francji od 1976 do 1986 roku rozegrał 76 meczów. Brał udział w Mundialach 1978, 1982 i 1986 (III miejsce). W 1984 roku był środkowym obrońcą drużyny narodowej, która triumfowała w mistrzostwach Europy.

</doc>
<doc id="456991" url="https://pl.wikipedia.org/wiki?curid=456991" title="Martin 167">
Martin 167



</doc>
<doc id="456994" url="https://pl.wikipedia.org/wiki?curid=456994" title="Tumen">
Tumen



</doc>
<doc id="456995" url="https://pl.wikipedia.org/wiki?curid=456995" title="Amritsar">
Amritsar

Amritsar (pendż. ਅੰਮ੍ਰਿਤਸਰ"," "Sadzawka Nektaru Nieśmiertelności," hindi अमृतसर) – miasto w północno-zachodnich Indiach, w stanie Pendżab, w pobliżu granicy z Pakistanem. Około 1,1 mln mieszkańców. W mieście tym znajduje się najważniejszy obiekt kultu Sikhów – Złota Świątynia zwana Darbar Sahib (Dwór Pana) lub Harmandir (Świątynia Boża), w której przechowywany jest oryginał świętej księgi Sikhów.
Miasto zostało założone przez Rama Dasa – czwartego guru sikhów w 1577 r. i stało się głównym celem sikhijskich pielgrzymek. Jego syn i następca Ardźan wzniósł świątynię na wyspie pośrodku Amrit Sarovar – „jeziora boskiego nektaru” zwanego też Jeziorem Nieśmiertelności, a wewnątrz umieścił świętą księgę sikhów – Granth Sahib. Jest ona do dnia dzisiejszego odczytywana bez przerwy w dzień i w nocy przez zmieniających się co dwie godziny kapłanów. W 1803 roku świątynia pokryta została cienką, pozłacaną blachą ofiarowaną w darze przez maharadżę Randzitha Singha.
Z Harmandirem wiąże się jeden z najsmutniejszych epizodów historii Indii. Na początku lat 80. XX w. bardzo silne zaczęły być dążenia niepodległościowe przejawiane przez część separatystycznych sikhów. W 1983 roku obrali sobie oni Złotą Świątynię za swoją fortecę i szerzyli z niej terror wobec wszystkich swoich przeciwników. W przeciągu niespełna dwóch lat zginęło 410 osób i wiele zostało rannych. Na taki obrót spraw rząd Indiry Gandhi nie mógł pozostać obojętnym i w dniach 5-7 czerwca 1984 roku przeprowadzono szturm świątyni zwany operacją Niebieskiej Gwiazdy. Społeczność sikhijska uznała to za zhańbienie świątyni (mimo że wojsko miało zakaz strzelania w kierunku głównego sanktuarium) i w odwecie 31 października 1984 dwaj sikhijscy ochroniarze zastrzelili panią premier.
Drugie pamiętne miejsce w Amritsarze to park Jallianwala Bagh, gdzie 13 kwietnia 1919 roku brytyjskie wojsko otworzyło ogień do nieuzbrojonych demonstrantów zabijając blisko 300 i raniąc 2700 osób. Wydarzenia te upamiętnia „Galeria Męczeństwa” oraz tablica pamiątkowa przy wejściu do parku.

</doc>
<doc id="456997" url="https://pl.wikipedia.org/wiki?curid=456997" title="Sudety Wschodnie">
Sudety Wschodnie

Sudety Wschodnie (332.6) (czes. "Jesenická oblast", "Východní Sudety", "Východosudetská oblast", niem. "Ostsudeten") – pasma górskie w południowo-zachodniej Polsce i północnej części Czech, wschodnia część Sudetów będąca częścią prowincji Masywu Czeskiego.
Położenie.
Sudety Wschodnie rozciągają się od linii: Przełęcz Kłodzka – Kotlina Kłodzka – Rów Górnej Nysy – Przełęcz Międzyleska – Dolina Morawy na zachodzie po Bramę Morawską na wschodzie oddzielającą Sudety od Masywu Beskidów. Rów Górnej Nysy jest naturalną granicą oddzielającą Sudety Środkowe od Sudetów Wschodnich. Większa część Sudetów Wschodnich leży na terytorium Czech oraz w niewielkiej części (737 km²) w Polsce. Maksymalnie wznoszą się do wysokości 1491 m n.p.m. z górą Pradziad (czes. "Praděd") w Jesionikach (czes. "Jeseníky"), w Czechach i do 1425 m n.p.m. z górą Śnieżnik w Polsce. Na obszarze Polski Sudety Wschodnie obejmują: Góry Złote, Góry Bialskie, Masyw Śnieżnika wraz z Krowiarkami oraz Góry Opawskie (czes. "Zlatohorská vrchovina"), na terenie Polski tylko niewielka część. Od północy graniczą z Przedgórzem Sudeckim i Niziną Śląską, od wschodu z Kotliną Ostrawską i Bramą Morawską.
Podział mezoregionalny.
W skład Sudetów Wschodnich wchodzą: Wysoki Jesionik (czes. "Hrubý Jeseník") i Niski Jesionik (czes. "Nízký Jeseník"), Góry Odrzańskie (czes. "Oderské vrchy"), Góry Opawskie (czes. "Zlatohorská vrchovina"), Góry Bialskie i Góry Złote (czes. "Rychlebské hory"), Masyw Śnieżnika (czes. "Králický Sněžník"). Większość części gór Sudetów Wschodnich znajduje się po czeskiej stronie. Dotyczy to następujących pasm: Wysoki Jesionik, Niski Jesionik, Hanušovická vrchovina, Mohelnická brázda, Zábřežská vrchovina. Natomiast Masyw Śnieżnika, Góry Bialskie, Góry Złote i Góry Opawskie są przecięte granicą państwową. Po stronie polskiej Sudety Wschodnie występują w trzech fragmentach nie stykających się ze sobą.
Czesi Góry Złote i Bialskie łączą w jedno pasmo.
Budowa geologiczna.
Sudety Wschodnie zbudowane są ze skał bloku sudeckiego oraz strefy śląsko-morawskiej.
W skład Sudetów Wschodnich wchodzą następujące jednostki tektoniczne: wschodni skrawek struktury bardzkiej, prawie cały masyw kłodzko-złotostocki, metamorfik Lądka i Śnieżnika, strefa Starego Miasta. Na obszarze Czech występują: kopuła Keprnika, kopuła Desny, masyw Żulowej, masyw Jesenika, masyw Sobotina oraz zachodnia część strefy morawsko-śląskiej (kulmu wschodniosudeckiego).
W geologii struktury wschodniosudeckie od zachodu zaczynają się linią nasunięcia ramzowskiego, leżącą po czeskiej stronie granicy. Biegnie ona z południowego zachodu na północny wschód w okolicach Starego Miasta (czes. "Staré Město pod Sněžníkem"). Pozostałe granice są podobne jak w geografii. Struktury wschodniosudeckie w sensie geologicznym zbudowane są ze skał metamorficznych wieku od młodszego proterozoiku do dolnego karbonu, skał magmowych (głębinowych) wieku karbońskiego, skał osadowych wieku od górnego karbonu do czwartorzędu oraz wulkanicznych bazaltów wieku trzeciorzędowego.

</doc>
<doc id="456999" url="https://pl.wikipedia.org/wiki?curid=456999" title="Dialekty kajkawskie">
Dialekty kajkawskie

Narzecze kajkawskie lub dialekty kajkawskie () – jedno z trzech głównych ugrupowań dialektalnych języka serbsko-chorwackiego, wyróżnianych na podstawie różnic w wymowie i postaci zaimka pytającego ‘co’. Nazwa dialektu pochodzi od formy tego zaimka, która w dialektach kajkawskich brzmi "kaj" lub też "kej", "ke", "koj", "kuj" (w dwóch pozostałych ugrupowaniach dialektalnych, sztokawskim i czakawskim – zaimek ten ma na ogół postać odpowiednio "što" lub "šta" i "ča").
Gwary te są bliskie językowi słoweńskiemu, zawierają ponadto silne wpływy języka węgierskiego i niemieckiego. W nowszych czasach na kształt kajkawszczyzny rzutował także wpływ serbsko-chorwackiego standardu literackiego. Narzecze kajkawskie dawniej funkcjonowało również jako samodzielny język literacki.
Kajkawszczyzna z powodu małej wzajemnej zrozumiałości ze sztokawszczyzną (na której oparto chorwacki standard literacki) bywa uznawana za południowosłowiański język regionalny lub mikrojęzyk, dlatego od 2015 roku posiada swój własny kod ISO 639-3, którym jest kjv.
Cechy językowe.
Do cech fonetycznych wspólnych dla dialektów kajkawskich należą:
Znaczne są różnice względem dialektów sztokawskich w dziedzinie morfologii i składni, które zarazem zbliżają dialekty kajkawskie do dialektów słoweńskich. Są to:
Osobliwe wyłącznie dla dialektów kajkawskich są:
Od dialektów słoweńskich kajkawszczyznę odróżnia szczątkowe zachowanie kategorii liczby podwójnej.
Podział.
Na obszarze kajkawskim można według Aleksandra Belicia wyodrębnić trzy główne dialekty:

</doc>
<doc id="457001" url="https://pl.wikipedia.org/wiki?curid=457001" title="Gara de Nord">
Gara de Nord

Gara de Nord (z rum. "Dworzec Północny") – główna stacja kolejowa Bukaresztu i największy dworzec kolejowy w Rumunii. Obsługiwany jest przez krajowe linie Căile Ferate Române, a także przewoźników z sąsiednich państw: MÁV, БДЖ i innych. Większa część pociągów zmierzających do lub z Bukaresztu rozpoczyna bądź kończy bieg na Gara de Nord. Dawniej dworzec nazywał się "Gara Târgoviștei" (od sąsiedniej ulicy "Calea Târgoviștei", obecnie nazwanej "Calea Griviței").
Na stację można dotrzeć metrem, tramwajami oraz autobusami.
Stacja metra.
Gara de Nord to również stacja bukareszteńskiego metra. Zatrzymują się na niej linie M1 i M4.

</doc>
<doc id="457002" url="https://pl.wikipedia.org/wiki?curid=457002" title="René Steinke">
René Steinke

René Dan Steinke (ur. 16 listopada 1963 w Berlinie) – niemiecki aktor telewizyjny i filmowy.
Życiorys.
Urodził się w Berlinie jako syn Elterna Bodo i Mariny, początkowo pracował w zespole ratowniczym karetki pogotowia. Mając 15 lat dołączył do zespołu Berliner Rundfunk, prezentując programy radiowe, a także dubbingował różne produkcje telewizyjne i kinowe, takie jak produkcja BBC "Książę i żebrak" w DEFA Studio.
Zadebiutował na kinowym ekranie w dramacie "Przesłuchanie świadków" ("Vernehmung der Zeugen", 1987). W latach 1989-93 studiował aktorstwo w Hochschule für Schauspielkunst 'Ernst Busch' (HFS) w Berlinie. W latach 1993-95 występował w teatrze Volksbühne w Berlinie, w tragedii szekspirowskiej "Otello" jako wierny porucznik Cassio, "Róża Luksemburg", "Borys Godunow" jako Andriej Kurbski czy "Dobry człowiek z Seczuanu" Bertolda Brechta jako Jang Sun, bezrobotny lotnik.
Pojawił się w jednym z odcinków serialu ARD "Telefon 110" ("Polizeiruf 110", 1997). W 1999 roku, po odejściu André Fuxa (Mark Keller), został zaangażowany do roli komisarza Toma Kranicha, sympatycznego policjanta mającego dużo pomysłów i posiadającego ogromną sprawność fizyczną, który ze swoim partnerem Semirem (Erdoğan Atalay) przeżywa wiele ciekawych i zarazem niebezpiecznych przygód w serialu RTL "Kobra – oddział specjalny" ("Alarm für Cobra 11") w latach 1999 - 2003 i 2005 - 2007.
Grał główne role w różnych produkcjach telewizyjnych, takich jak "Traumprinz in Farbe" czy "Panna młoda ze stacji benzynowej" ("Die Braut von der Tankstelle"). W 13-częściowej produkcji Sat.1 "Plötzlich Papa: Einspruch abgelehnt!" (2008) był tytułowym charyzmatycznym i mądrym adwokatem Alexandrem Degenem. W serialu "Danni Lowinski" (2013–2014) grał wiodącą rolę prokuratora Augusta von Grüna. 
Wystąpił też na scenie Komödie Winterhuder Fährhaus w Hamburg w spektaklach: "Podwójny akt" ("Doppelfehler", 2014), "Paarungen" (2015) jako Freund Stephan, "Das Abschiedsdinner" (2016–2017) i "Im Sommer wohnt er unten" (2017) z Fabianem Harloffem.

</doc>
<doc id="457006" url="https://pl.wikipedia.org/wiki?curid=457006" title="Tümen">
Tümen

Tümen (l. mn. tümet; por. stpl. "ćma" "mnóstwo", scs. "tъma" "10 tys., mnóstwo,; prawdopodobnie zapożyczone z jakiegoś języka tureckiego) – w średniowieczu oddział wojsk mongolskich liczący 10 000 wojowników. Czasami oznaczający oddział składający się z kilku minganów. 
Nazwa tümen odnosiła się także do jednostki ekonomicznej składającej się z dziesięciu tysięcy gospodarstw domowych.
Współcześnie "tümen" jest jednostką wojskową (odpowiednikiem dywizji) w armii tureckiej, składającą się z 10 000 do 15 000 żołnierzy. Jej dowódcą jest "tümgeneral" w wojskach lądowych i lotnictwie, a "tümamiral" w siłach morskich. 

</doc>
<doc id="457008" url="https://pl.wikipedia.org/wiki?curid=457008" title="Zygfryd z Växjö">
Zygfryd z Växjö

Zygfryd z Växjö, szw. "Sigfrid" (ur. w Glastonbury, zm. 1045 w Växjö) - biskup Växjö, misjonarz Szwecji, święty Kościoła katolickiego.
Z pochodzenia był Anglikiem. Jako misjonarz benedyktyński przybył do Skandynawii wysłany przez króla Ethelreda na zaproszenie króla Norwegii świętego Olafa i założył biskupstwo w szwedzkim Växjö, które stało się ośrodkiem misyjnym na Szwecję. W 1008 W Husaby ochrzcił króla Olofa Skötkonunga.
Zygfryd pochowany został w katedrze w Växjö.
Kult świętego Zygfryda objął całą Skandynawię, a zatwierdził go na cały Kościół papież Hadrian IV. Król polski Zygmunt III Waza uzyskał od Stolicy Apostolskiej zezwolenie na włączenie świętych szwedzkich (w tym i Zygfryda) do liturgii kościoła katolickiego w Polsce.
Wspomnienie liturgiczne obchodzone jest 15 lutego.

</doc>
<doc id="457010" url="https://pl.wikipedia.org/wiki?curid=457010" title="Jean-François Domergue">
Jean-François Domergue

Jean-François Domergue (ur. 23 czerwca 1957 roku w Bordeaux), były francuski piłkarz występujący na pozycji defensywnego pomocnika. Z reprezentacją Francji, w barwach której rozegrał 9 meczów i strzelił 2 gole (oba w meczu z Portugalią), w 1984 roku zdobył mistrzostwo Europy. Po zakończeniu kariery został trenerem i prowadził Le Havre AC oraz Montpellier HSC.

</doc>
<doc id="457012" url="https://pl.wikipedia.org/wiki?curid=457012" title="Jean-François Domerque">
Jean-François Domerque



</doc>
<doc id="457016" url="https://pl.wikipedia.org/wiki?curid=457016" title="Jean-Francois Domergue">
Jean-Francois Domergue



</doc>
<doc id="457017" url="https://pl.wikipedia.org/wiki?curid=457017" title="Szarija">
Szarija



</doc>
<doc id="457018" url="https://pl.wikipedia.org/wiki?curid=457018" title="Albany (Australia)">
Albany (Australia)

Albany, miasto w Australii Zachodniej położone pomiędzy przylądkiem Leeuwin, a przylądkiem Hood, nad Zatoką Króla Jerzego, obecnie popularna miejscowość turystyczna.
Historia.
Założona zostaje kolonia karna "Frederikstown". Jest to pierwsza biała osada na zachodnim wybrzeżu Australii.
Zabytki.
W Albany zachowała się w nienaruszonym stanie XIX-wieczna zabudowa miasta.
Albany obecnie.
W 1969 roku miasto liczyło 12,3 tys. mieszkańców, w 1994 roku 18 tysięcy mieszkańców, dziś ich liczba wzrosła do 30 tys.
Dobrze rozwiniętymi gałęziami przemysłu są spożywczy (owoce morza, konserwy rybne), włókienniczy (dywany, wykładziny) i chemiczny. Ośrodek handlu wełną. Miasto posiada port lotniczy oraz duży port rybacki, z którego importowane są zboża, głównie pszenica.
"Albany" z uwagi na fakt dogodnych warunków do uprawiania sportów wodnych jest popularne wśród turystów.

</doc>
<doc id="457021" url="https://pl.wikipedia.org/wiki?curid=457021" title="Aleksandar Vuković">
Aleksandar Vuković

Aleksandar Vuković (wym. []; cyr. Александар Вуковић, ur. 25 sierpnia 1979 w Banja Luce) – jugosłowiański i serbski piłkarz, który w czasie swojej kariery występował na pozycji pomocnika oraz trener piłkarski. Prócz serbskiego posiada również obywatelstwo polskie. Od 27 października 2022 trener Piasta Gliwice.
Kariera zawodnicza.
Aleksandar Vuković rozpoczynał swoją karierę w Borcu Čačak. W 1994 trafił do juniorów Partizana. W dorosłym składzie tego zespołu zadebiutował w sezonie 1998/1999. Latem 2000 podpisał kontrakt z FK Milicionar.
Rok później Dragomir Okuka, ówczesny trener Legii Warszawa, ściągnął młodego Serba do swojego klubu. Początki „Vuko” przy Łazienkowskiej nie były łatwe. Drużyna przegrywała, a za złą postawę zespołu winiono głównie obcokrajowców. Po świetnej końcówce sezonu 2001/2002 Wojskowi wywalczyli tytuł mistrza kraju oraz sięgnęli po Puchar Ligi. Z czasem Vuković zaczął zdobywać coraz większe uznanie wśród kibiców Legii. Latem 2004 pożegnał się ze stołeczną drużyną i podpisał umowę z greckim PAE Ergotelis. W jego barwach rozegrał tylko pięć ligowych meczów i kilka miesięcy później powrócił do warszawskiego klubu. W Legii ponownie stał się silnym punktem zespołu. W sezonie 2005/2006 został po raz drugi mistrzem Polski.
Po objęciu stanowiska trenera przez Jana Urbana w czerwcu 2007, Vuković został kapitanem drużyny. Rok później sięgnął po Puchar kraju, zaś na początku sezonu 2008/2009 wraz z Legią wygrał Superpuchar Polski. Kilka dni po tym sukcesie rozpoczął negocjacje w sprawie nowego kontraktu. Rozmowy nie przebiegały jednak spokojnie. Po jednym ze sparingowych spotkań na obozie w Szwajcarii Vuković oddał opaskę kapitańską i oznajmił, że chce odejść z klubu. 8 grudnia 2008 rozwiązał umowę z Wojskowymi. Niecałe dwa tygodnie później związał się z AÓ Iraklís. Po zmianie na stanowisku trenera greckiego zespołu, gdy Makisa Katsavakisa zastąpił Oleg Protasow, Serb stracił miejsce w składzie.
Pod koniec sierpnia 2009 rozwiązał kontrakt ze swoją drużyną i został zawodnikiem Korony Kielce. W „złocisto-krwistych” Vuković zadebiutował 11 września w ligowym meczu z Odrą Wodzisław Śląski. Dwa tygodnie później zdobył swojego pierwszego gola dla Korony, kiedy to w pojedynku z Piastem Gliwice (3:2), pokonał bramkarza rywali i przyczynił się do zwycięstwa swojego klubu. W sezonie 2009/2010 był podstawowym piłkarzem zespołu, a na środku pomocy występował najczęściej z Cezarym Wilkiem. Korona uplasowała się w tabeli na szóstym miejscu. 15 kwietnia 2013 zakończył piłkarską karierę.
Kariera trenerska.
W 2014 piastował funkcję asystenta trenera Korony Kielce, a w roku następnym wrócił do Legii, gdzie najpierw był trenerem młodzieży, a następnie asystentem Jacka Magiery w zespole rezerw.
Od sezonu 2015/16 Vuković został asystentem trenera pierwszego zespołu Legii Warszawa, Stanisława Czerczesowa. Następnie był członkiem kolejnych sztabów trenerskich Legii prowadzonych przez: Hasiego, Magierę, Jozaka i Klafuricia.
W 2016, kiedy Hasi został zwolniony z funkcji szkoleniowca i zanim władze klubu zdecydowały się zatrudnić Magierę, Vuković poprowadził Legię w meczu z Wisłą Kraków. Z kolei po odwołaniu ze stanowiska Klafuricia, 1 sierpnia 2018, został po raz drugi mianowany przez prezesa Mioduskiego trenerem tymczasowym Legii. Pod jego wodzą warszawska drużyna odnotowała jeden remis i jedno zwycięstwo w lidze i poniosła porażkę w eliminacjach Ligi Europy na własnym boisku (1:2) z luksemburskim klubem F91 Dudelange. Była to druga w historii porażka polskich klubów w europejskich pucharach z klubami z Luksemburga (pierwszą poniósł w 1959 ŁKS Łódź).
13 sierpnia 2018 na stanowisku pierwszego trenera zastąpił go Portugalczyk Ricardo Sá Pinto, do którego sztabu również dołączył. 2 kwietnia 2019, po zwolnieniu trenera Sá Pinto, ponownie został tymczasowym trenerem Legii Warszawa. 10 maja podpisał z klubem roczny kontrakt (z opcją przedłużenia) i od sezonu 2019/2020 prowadził drużynę samodzielnie.
21 września 2020, dwa dni po przegranym meczu 1:3 z Górnikiem Zabrze, został zwolniony z funkcji pierwszego trenera warszawskiego klubu.
13 grudnia 2021 roku powrócił na stanowisko trenera Legii Warszawa.
27 października 2022 został trenerem Piasta Gliwice, zastępując Waldemara Fornalika.
Statystyki.
W momencie zakończenia swojej kariery zawodniczej Vuković miał rozegranych najwięcej spotkań (242) spośród wszystkich obcokrajowców występujących w polskiej Ekstraklasie. Później jego osiągnięcie poprawili Miroslav Radović i Pavol Staňo.
Sukcesy.
"jako zawodnik"
"jako trener"

</doc>
<doc id="457022" url="https://pl.wikipedia.org/wiki?curid=457022" title="Muzeum Historyczne w Bielsku-Białej – Zamek książąt Sułkowskich">
Muzeum Historyczne w Bielsku-Białej – Zamek książąt Sułkowskich

Zamek książąt Sułkowskich – najstarsza i największa zabytkowa budowla Bielska-Białej, położona we wschodniej części Starego Miasta.
Został wzniesiony w XIV wieku staraniem księcia cieszyńskiego Przemysława I Noszaka i przez kolejne stulecia służył jako jedna z siedzib Piastów cieszyńskich. Jest typem zamku miejskiego od początku włączonego w system fortyfikacji Bielska i będącego zarazem najsilniejszym elementem jego obwarowań. Pełnił także rolę śląskiej warowni granicznej, strzegąc wschodniej granicy Księstwa Cieszyńskiego na rzece Białej – oddzielającej Śląsk od Małopolski.
Od końca XVI wieku rola obronna zamku malała i przekształcał się on coraz bardziej w rezydencję szlachecką, stanowiąc od 1572 centrum administracyjno-gospodarcze państwa bielskiego (od 1752 Księstwo Bielskie) oraz siedzibę jego właścicieli. Na skutek licznych przebudów zatarte zostały jego dawne cechy stylowe. Ostatnia z nich miała miejsce w latach 1855–1864 (wtedy powstała m.in. eklektyczna fasada zwrócona ku pl. Bolesława Chrobrego). Od 1945 był siedzibą Muzeum w Bielsku-Białej (d. Muzeum Okręgowe), wcześniej przez ponad 200 lat był własnością rodu Sułkowskich.
Ekspozycja muzeum obejmuje: XIX-wieczną reprezentacyjną klatkę schodową, salę militariów i sztuki myśliwskiej, wystawę sztuki polskiej i europejskiej od XIV do XVII wieku, Salon Muzyczny, Salon biedermeierowski, galerię malarstwa polskiego i europejskiego od XIX do XX wieku, galerię współczesnej sztuki regionu, wystawę prezentującą dzieje zamku, Bielska, Białej i okolic, wystawę etnograficzną, wystawę grafiki przełomu XIX i XX wieku, wystawę malarstwa portretowego od 1800 do lat trzydziestych XX wieku, wnętrza z prezentacją pamiątek po rodzinie Sułkowskich i Salę z Rycerzem – Lapidarium.
Historia zamku.
W miejscu wznoszącego się w centrum dzisiejszego Bielska-Białej zamku miał według legendy znajdować się niegdyś gródek rozbójników napadających na podróżujących kupców. Książę opolski Kazimierz wytępił zbójców i zdobył ową fortalicję, by w jej miejscu wystawić zameczek myśliwski z czasem rozbudowany do postaci okazałego zamku, przy którym rozwinęło się miasto Bielsko.
Najstarsze części zamku pochodzą z XIV wieku, przez następne stulecia był stopniowo rozbudowywany i przekształcany. Jest typem zamku miejskiego od początku włączonego w system fortyfikacji Bielska i będącego zarazem najsilniejszym elementem jego obwarowań. Przez stulecia pełnił rolę śląskiej warowni granicznej, najpierw strzegąc granicy księstw dzielnicowych cieszyńskiego i oświęcimskiego, od połowy XV wieku granicy państwowej czesko-polskiej. Od końca XVI wieku rola obronna zamku malała i przekształcał się on coraz bardziej w rezydencję szlachecką. Współczesny wygląd budowli pochodzi z czasów ostatniej wielkiej przebudowy z drugiej połowy XIX wieku, która zatarła całkowicie jej dawne cechy stylowe. W latach 1899–1973, w miejscu widocznego obecnie od strony wschodniej ceglanego muru oporowego, stał ciąg tzw. Bazarów Zamkowych, tworzących podbudowę architektoniczną dla bryły zamku. Bazary wyburzono w związku z poszerzaniem ulicy Zamkowej.
Zamek wzniesiony przez władających Księstwem Cieszyńskim Piastów przez ponad dwa stulecia służył jako jedna z ich siedzib. Od 1572 był centrum administracyjno-gospodarczym samodzielnego bielskiego państwa stanowego, którym władali przedstawiciele szlacheckich rodzin Promnitzów, Schaffgotschów, Sunneghów, Solmsów i Haugwitzów. W 1752 państwo to podniesione zostało do rzędu księstw i przeszło w posiadanie Aleksandra Józefa Sułkowskiego. Księstwo bielskie istniało do 1849, kiedy to podczas wprowadzania w Austrii nowoczesnego podziału administracyjnego, likwidującego stare struktury feudalne, jego tereny weszły w skład bielskiego starostwa powiatowego. Sam zamek oraz liczne dobra w mieście pozostawały w posiadaniu Sułkowskich do 1945. Po II wojnie światowej zamek przejęty został przez państwo polskie i służył jako siedziba licznych instytucji kulturalnych. Od 1983 jego jedynym użytkownikiem było państwowe Muzeum w Bielsku-Białej.
Najstarszy opis zamku zawarty w urbarzu państwa bielskiego z 1571:
Historia muzeum.
Instytucja, mająca główną siedzibę w historycznym zamku, kontynuuje tradycje muzealne zapoczątkowane w pierwszych latach XX wieku, kiedy to władze samorządowe śląskiego Bielska i galicyjskiej Białej powołały do życia dwa odrębne muzea. Starszym było Muzeum Miejskie w Białej utworzone z inicjatywy profesora gimnazjum bielskiego Erwina Hanslika uchwałą Rady Miejskiej z 19 grudnia 1902. W tym samym czasie na forum Rady Miejskiej sąsiedniego Bielska z podobną inicjatywą wystąpił tamtejszy pastor ewangelicki dr Artur Schmidt. Na jego wniosek w następnych miesiącach zorganizowano w 1903 w Bielsku, Białej i okolicy wielką akcję zbierania pamiątek o wartości muzealnej. Jej rezultat pokazano w czerwcu 1903 w bielskiej Strzelnicy (obecnie Bielskie Centrum Kultury) jako wystawę miejscowych starożytności. W kilka miesięcy później bielska Rada Miejska powołała do życia Muzeum Miejskie w Bielsku. Upłynęło jednak nieco czasu, nim oba muzea udostępniono dla zwiedzających.
Muzeum w Białej otwarto 3 grudnia 1904. Zajmowało ono cztery lokale w południowym skrzydle pierwszego piętra Ratusza, sąsiadując z pokojami Towarzystwa Obywatelskiego. Funkcjonowało tutaj do 1920, kiedy to jego działalność zawieszono, eksponaty zmagazynowano w jednym pomieszczeniu, a lokal przeznaczono do innych celów. Muzeum otwarto ponownie dopiero w 1932, tym razem w suterenach budowli, gdzie działało do wybuchu II wojny światowej, kiedy zostało zamknięte. Długoletnimi jego opiekunami byli dyrektor katolickiej szkoły ludowej Franciszek Farny i emerytowany naczelnik Komunalnej Kasy Oszczędności Wilhelm Kroczek.
Muzeum w Bielsku otwarto dla publiczności 25 lutego 1906 w budynku tzw. Starego Ratusza przy Rynku 9, gdzie funkcjonowało bez przerwy aż do 1941. Dzięki staraniom jego kustosza, mistrza kominiarskiego Edwarda Schnacka, w okresie między I i II wojną światową ekspozycję znacznie rozbudowano. Od 1931 zajmowała osiem sal na drugim piętrze budowli i jedno niewielkie pomieszczenie na piętrze trzecim, pewna część eksponatów zdobiła też korytarz i klatkę schodową. Było to wówczas jedno z większych muzeów typu regionalnego w Polsce, trzecie na Śląsku po placówkach działających w Katowicach i Cieszynie.
W 1941 hitlerowskie władze okupacyjne połączyły obydwa muzea miejskie w tzw. Heimatmuseum, które zostało ulokowane w Białej, w dawnym domu cechowym przy placu Wolności 7. Dotrwało ono tutaj do końca II wojny światowej.
W 1945 zadecydowano o reaktywowaniu działalności muzeum. Tworzeniem placówki ulokowanej w Zamku książąt Sułkowskich zajął się Stanisław Oczko kierujący nią do 1980. Muzeum Miejskie w Bielsku otwarto dla publiczności 14 lutego 1947, jednak już w 1950 upaństwowiono je i podporządkowano Muzeum Górnośląskiemu w Bytomiu. Pełną samodzielność placówka odzyskała w 1963, a po utworzeniu województwa bielskiego w 1975 została przeobrażona w Muzeum Okręgowe w Bielsku-Białej. Od lat siedemdziesiątych XX wieku przybywały oddziały terenowe: Willa Juliana Fałata (obecnie Fałatówka) (1971), Muzeum Techniki Włókienniczej (później Muzeum Techniki i Włókiennictwa, a obecnie Stara Fabryka) (1979), Muzeum Emila Zegadłowicza (1980–1993), Muzeum w Kętach (1981–2000) oraz Dom Tkacza (1992). Od początku 2001 muzeum nosiło nazwę Muzeum w Bielsku-Białej, a od roku 2013 jest to Muzeum Historyczne w Bielsku-Białej.
Ekspozycja stała.
Dzieje Archeologiczno-Historyczne Podbeskidzia.
Pomieszczenia skrzydła południowego mieszczą wystawę "Z dziejów miasta i zamku," stanowiącą próbę przedstawienia historii Bielska-Białej od czasów najdawniejszych po wiek XIX. Ilustrują ją eksponaty archeologiczne i historyczne ze zbiorów bielskiego Muzeum oraz depozyty z innych placówek.
Część archeologiczna ekspozycji stałej poświęcona jest najstarszym dziejom Bielska-Białej i okolic. Tworzą ją zabytki związane z najważniejszymi etapami kształtowania osadnictwa na tym terenie: okresem prehistorii, wczesnośredniowiecznymi dziejami grodziska w Starym Bielsku, problematyką początków średniowiecznego miasta oraz bielskiego zamku.
Z pamiątek prehistorycznych na szczególną uwagę zasługują neolityczne topory i siekiery kamienne, naczynia gliniane kultury łużyckiej, przykłady broni, części stroju i monet z okresu wpływów rzymskich. Zabytki z grodziska w Starym Bielsku reprezentują naczynia gliniane oraz przedmioty żelazne pozyskane w trakcie badań archeologicznych prowadzonych na jego terenie przed wojną oraz w latach siedemdziesiątych ubiegłego stulecia. Do najciekawszych, związanych z początkami średniowiecznego miasta i zamku w Bielsku, należy zaliczyć przykłady najstarszych fragmentów naczyń glinianych poprzedzających lokację miasta, kafle piecowe, broń i monety odkryte podczas prac wykopaliskowych prowadzonych w tym rejonie. Ekspozycję uzupełnia poglądowy materiał ilustracyjny, w tym trzy makiety przedstawiające sytuację średniowiecznego miasta i wsi Bielsko oraz rekonstrukcję bielskiego zamku w okresie gotyku i renesansu.
Część historyczna wystawy prezentuje najstarsze pamiątki z XVI–XIX wieku. Dotyczą one spraw cechowych. Są to m.in. dokumenty pergaminowe: „Zatwierdzenie statutu krawców w Bielsku przez burmistrza i rajców miasta Bielska” z 4 listopada 1562, „Przywilej Stefana Sunegha dla cechu piekarzy w Bielsku” z 29 listopada 1600, „Zatwierdzenie przywilejów cechu sukienników w Bielsku przez Jana Sunegha” z 1626, „Zatwierdzenie statutu cechu postrzygaczy sukna i szlifierzy w Bielsku przez cesarzową Marię Teresę” z 1784 oraz przywilej królewski dla cechu szewców w Białej nadany przez króla Stanisława Augusta Poniatowskiego w 1766 z dużą pieczęcią królewską. Na uwagę zasługują Księga cechu szewców i siodlarzy w Bielsku z lat 1599–1871 oraz Księga cechu szewców w Białej, ujmująca sprawy przyjęć i wyzwoleń od 1856 do 1871. Kwestie cechowe uzupełniają szpontony młodszego mistrza cechowego (XVIII wiek), godło cechu szewców – but z cholewą (początek XIX wieku) oraz lady cechowe postrzygaczy, wilkomy, zawieszenia cechowe i emblematy, a także świadectwa nauki w zawodzie szewca, dekarza czy cukiernika.
Do ciekawych eksponatów należą pergaminowe przywileje królewskie dla ewangelików z Białej: króla Augusta II Mocnego z 1730 i króla Stanisława Augusta Poniatowskiego z 1766 oraz dokument dotyczący deklaracji na rzecz wiary ewangelickiej córki Jonka Dzidy z Państwa Bielskiego z roku 1782. Prezentowana jest również światłokopia dokumentu nadania praw miejskich miastu Białej w 1723 przez króla Augusta II Mocnego. Księstwo Cieszyńskie (Bielsko należało do niego do 1572) ilustrują kolekcja monet z XV–XVII wieku (bitych w mennicach w Cieszynie i Skoczowie) oraz mapa Księstwa Cieszyńskiego – miedzioryt ręcznie kolorowany, wydany w Norymberdze w 1736.
Można także zobaczyć materiał kartograficzny w postaci dwóch klocków atlasowych zawierających 175 map i planów od XVI do XVIII wieku znanych kartografów (m.in. Abrahama Orteliusa, Wilhelma Blaue, Johanna Homanna, Mateusza Seuttera, a także polskiego kartografa, Wacława Grodzieckiego). W skład wystawy wchodzą także samoistne dokumenty magistrackie oraz świadectwa szkolne wydane przez ewangelickie i katolickie szkoły w Bielsku i Białej z XIX wieku, a także inne interesujące obiekty dotyczące dziejów miasta.
Wystawa Sztuki Polskiej i Europejskiej XIV−XVII Wieku.
Ekspozycja otwarta 7 kwietnia 2006 została wzbogacona o przykłady średniowiecznej i renesansowej rzeźby, malarstwa tablicowego, XVI-wiecznych witraży o tematyce sakralnej i świeckiej oraz XVII-wiecznego niderlandzkiego, francuskiego, włoskiego i polskiego malarstwa oraz rzemiosła.
Do najstarszych, XIV-wiecznych eksponatów należy figura Matki Boskiej z Dzieciątkiem i ptaszkiem. Wśród prezentowanych rzeźb jest figura Marii z grupy rzeźbiarskiej "Św. Anna Samotrzeć", pochodzącą z XV wieku oraz na Madonna płaszczowa powstała na początku następnego stulecia oraz tryptyk "Fides Cordia", dzieło antwerpskiego warsztatu z XVI wieku. Wśród obrazów malowanych na desce można zobaczyć "Portret mnicha" powstały w niemieckiej gildii malarskiej na początku XVI wieku oraz XV-wieczną scenę zatytułowaną "Św. Anna Samotrzeć". Malarstwo tablicowe reprezentuje zwieńczenie tryptyku z Łękawicy z postacią Archanioła Michała przypisywane krakowskiemu warsztatowi Marcina Czarnego, datowane na lata 1510–1530. Z kręgu XVI-wiecznej sztuki włoskiej pochodzi marmurowa płaskorzeźba "Ofiarowanie w świątyni" oraz portret weneckiego doży.
W kolejnej sali, obok witraży pochodzących z 1564, wyeksponowane zostały przykłady europejskiego malarstwa XVII stulecia, holenderskie sceny rodzajowe, portrety zbiorowe i indywidualne, wśród których na uwagę zasługuje "Portret mężczyzny" z 1659 autorstwa Fransa De Nys’a oraz "Diana i Kalisto" Fransa Woutersa z około 1650.
Malarstwo włoskie reprezentuje "Pokłon pasterzy" powstały w drugiej ćwierci XVII wieku w pracowni genueńskiego malarza Gioacchino Assereto oraz obraz zatytułowany "W pałacu doży" z 1622. Dwie wersje komediantów namalował francuski artysta Jacques Callot, a polski malarz Teodor Bogdan Lubieniecki "Małego Bachusa z martwą naturą." Dopełnieniem malarstwa są wyroby rzemiosła artystycznego. Do ciekawych mebli należy późnorenesansowa szafa niderlandzka datowana na lata 1600–1625 i czarna dębowa skrzynia z 1698. Z XVI-wiecznego Gdańska pochodzi mosiężna misa przedstawiająca Adama i Ewę w raju. Wśród wyrobów rzemiosła artystycznego znajdują się jeszcze: mosiężny dzban z 1698, brązowy moździerz z 1665, puchar z orzecha kokosowego z 1636, granitowy zegar słoneczny oraz cynowe talerze, dzbanki i kufle, m.in. konewkę powstałe w 1616 roku w szwajcarskim warsztacie Christoffela Hempela I w Chur, talerz – wyrób konwisarski Hieronimusa Ledermayera z austriackiego Wels oraz niderlandzki półmisek z końca XVII wieku.
Malarstwo Europejskie i Polskie XIX i XX Wieku.
W galerii malarstwa i grafiki znajdującej się we wschodnim skrzydle I piętra Zamku książąt Sułkowskich prezentowane są przykłady malarstwa polskiego i obcego od XIX wieku po współczesność. Szczególny nacisk położono na artystów, którzy na przestrzeni ostatnich stuleci związani byli z Bielskiem, Białą i okolicą. Znaczące miejsce ma tutaj narodowy artysta słowacki – Peter Michal Bohúň, który w 1865 osiedlił się w Lipniku koło Białej. Prezentowane są m.in. jego portrety lokalnych elit finansowych i politycznych. Znajdują się tutaj także portrety autorstwa Mikołaja Strzegockiego i Edwarda Świerkiewicza. Uzupełnieniem malarstwa są biedermeierowskie meble, tkaniny i wyroby ze szkła.
W Sali Niebieskiej wyeksponowano przykłady polskiego i europejskiego malarstwa realistycznego XIX wieku ze zbiorów Muzeum. Znajdują się tu prace m.in.: Jana Matejki, Piotra Michałowskiego, Józefa Brandta, Henryka Rodakowskiego, Juliusza Kossaka i innych. W przeszklonej witrynie ściennej zaprezentowano wyroby z fajansu, biskwitu, porcelany, srebra i cyny oraz malowane na kości XVIII- i XIX-wieczne miniatury.
Kolejne pomieszczenie, Sala Oliwkowa, daje możliwość zapoznania się z malarstwem młodopolskim, czyli powstałym na przełomie XIX i XX wieku, jakie udało się zgromadzić w Muzeum. Do najciekawszych obrazów należą prace: Jacka Malczewskiego, Wlastimila Hofmana, Jana Stanisławskiego, Leona Wyczółkowskiego, Teodora Axentowicza, Wojciecha Weissa. Uzupełnieniem malarstwa są secesyjne wyroby ze szkła, porcelany i cyny.
W następnej sali im. A. Bunscha prezentowane są prace artystów, którzy w latach 1918–1939 związani byli z Bielskiem, Białą i okolicą. Reprezentują oni różne orientacje artystyczne, narodowości i wyznania. Do czołowych twórców należeli: Julian Fałat, Adam Bunsch, Jakub Glasner, Bertold Oczko, Franciszek Zitzman, Victor Strauss oraz Stanisław Ignacy Witkiewicz.
Sztuka Współczesna Podbeskidzia.
Przygotowana przez Muzeum galeria sztuki współczesnej bielsko-bialskiego regionu jest umożliwia bliższe poznanie lokalnego środowiska plastycznego, począwszy od zakończenia II wojny światowej po XXI wiek. Żyjący i tworzący tu artyści to przedstawiciele różnych kierunków i prądów artystycznych, od abstrakcji organicznej i geometrycznej poprzez realizm, koloryzm, malarstwo metafizyczne i symboliczne po hiperrealizm historyczny i nowy ekspresjonizm. Eksponowane są prace wszystkich członków Grupy Beskid (Jan Zipper, Jan Grabowski, Ignacy Bieniek, Kazimierz Kopczyński, Michał Kwaśny i Zenobiusz Zwolski), laureatów "Bielskiej Jesieni" (Janina Wiciejewska-Pochopień, Józef Hołard, Teresa Sztwiertnia, Kazimierz Wilczyński, Andrzej Gilman) i innych działających w tym mieście artystów: Michał Kliś, Bronisław Krzysztof, Ewa Bergel, Janusz Dadak, Marek Marczak.
Grafika Przełomu XIX i XX Wieku.
Ekspozycja ta znajduje się w korytarzu biegnącym wzdłuż wewnętrznego dziedzińca. Pierwszy odcinek skrzydła wschodniego zamku przeznaczony został na prezentację grafiki artystycznej, czyli takiej, w której cały proces twórczy od projektu, poprzez dobór odpowiedniej techniki i opracowania formy druku, do wykonania odbitek zwanych rycinami, skupiony jest w ręku artysty. Eksponowane prace pochodzą z przełomu XIX i XX wieku. Stanowią przegląd wszystkich rodzajów technik graficznych: płaskich, wklęsłych i wypukłych, jedno- i wielobarwnych; od miedziorytów, akwafort, akwatint, poprzez linoryty, litografie, drzeworyty, po mezzotinty. Są one częścią liczącego blisko 100 sztuk zbioru publikowanego w rocznikowych tekach "Jahressmappe der Gesellschaft für vervielfältigende Kunst" w latach 1898–1922. Z tym wiedeńskim wydawnictwem współpracowali najlepsi europejscy graficy przełomu XIX i XX wieku z Austrii, Belgii, Czech, Francji, Holandii, Niemiec, Polski, Szwajcarii i Włoch. Podejmowana przez nich tematyka to przede wszystkim różnego typu pejzaże, choć nie brak i prac o charakterze symbolicznym, metafizycznym czy alegorycznym.
Wśród prezentowanych prac znajduje się litografie Polaka Józefa Rapackiego, polskiego Żyda Armina Horowitza, Austriaków Franza Wacika i Maxa Suppantschnitscha. Techniką drzeworytu barwnego, w którym dla każdego zastosowanego koloru artysta przygotował odrębny klocek drukarski, posługiwali się m.in.: Niemiec Carl Theodor Thiemann, Austriacy Carl Moll i Josef Stoitzner, Czech Adolf Zdrazila, Francuz Paul Emil Colin oraz Maximilian Kurzweil – operujący płaszczyznowymi plamami czystego koloru i Wilhelm Lange, którego "Ciemny dzban" jest przykładem rzadko podejmowanego wówczas w grafice tematu, jakim jest martwa natura. Większość z prezentowanych odbitek to miedzioryty i pokrewne im akwaforty takich twórców jak: Francuz Eugéne Béjot, Niemcy Otto Richard Bossert, Otto Ubbelohde i Walter Ernest Zeising, pochodzący ze Styrii Luigi Kasimir, Czesi Josef Vaic i František Šimon, szwajcarski grafik Max Pollak oraz Martena van der Loo, twórca nastrojowych miejskich i nadmorskich pejzaży holenderskich.
Salon Muzyczny.
Centralną część skrzydła południowego na zamkowym piętrze zajmuje Salon Muzyczny. Jest to najbardziej okazałe i reprezentacyjne wnętrze zamku. Obecny wygląd sali udało się uzyskać po renowacji wnętrza w 2002. XIX-wieczna architektura salonu utrzymana w duchu klasycyzmu wzbogacona jest wielobarwną, zabytkową polichromią plafonu oraz XVIII-wiecznym w większości wyposażeniem w postaci mebli i obrazów. Artykulacja ścian ogranicza się do jej podziału za pomocą pilastrów z korynckimi kapitelami, które bezpośrednio podtrzymują strop. Przestrzeń pomiędzy pilastrami ściany północnej wypełnia galeria portretów XVIII-wiecznych, wśród których znajduje się portret Augusta III Sasa (1746) autorstwa Dominikusa von der Smissena. W ścianie południowej znajdują się okna, stanowiące podstawowe oświetlenie salonu. Przestrzeń ściany między oknami wypełniają obrazy z połowy XVIII wieku autorstwa Josepha Siffreda Duplessisa.
Na ścianach zachodniej i wschodniej widnieją kryształowe lustra oprawione w złocone, neobarokowe ramy skomponowane z bujnych liści akantu. Ustawione naprzeciw siebie, po dwa na każdej z wymienionych ścian, optycznie powiększają przestrzeń sali i jednocześnie nawiązują do XVII-wiecznych tradycji galerii lustrzanych.
Między lustrami na osi podłużnej wnętrza znajdują się zgodnie z układem amfiladowym przejścia komunikacyjne do innych pomieszczeń: od strony zachodniej widnieje przejście do części historycznej ekspozycji zamkowej, natomiast od strony wschodniej do Salonu Bidermeierowskiego.
Ściana wschodnia salonu muzycznego wyposażona jest w zabytkowe komody i zegar typu cartel w stylu André Charlesa Boulle’a – nadwornego ebenisty króla Ludwika XIV. W północno-zachodnim narożniku salonu znajduje się rokokowy piec. Muzyczny charakter sali podkreśla fortepian stołowy z 1856 oraz obrazy, takie jak "Podwieczorek przy klawikordzie" (II poł. XVIII wieku) autorstwa Duncana Mackellara czy portret kompozytora Christopha Willibalda Glucka (1776) pędzla Josepha Siffreda Duplessisa. Salon jest oświetlony czterema kryształowymi żyrandolami. Salon Muzyczny, prócz funkcji muzealnej, spełnia także rolę pomieszczenia, gdzie każdego miesiąca odbywają się odczyty literackie i koncerty muzyczne.
Etnografia Bielska-Białej i Okolic.
Od 7 kwietnia 2006 jedna z sal ekspozycji stałej poświęcona jest zagadnieniom etnograficznym pokazującym wielokulturowość ludności zamieszkującej niegdyś wsie znajdujące się obecnie w granicach administracyjnych Bielska-Białej. Teren ten pod żadnym względem nie był jednolity – po lewej stronie rzeki Białej wyraźne były wpływy kultury ludowej Śląska Cieszyńskiego, po prawej – wpływy małopolskie. Do tego po obu stronach rzeki mieszkała ludność polska i niemiecka z tzw. „niemieckiej wyspy językowej” (niem. "Bielitzer Insel"), społeczność katolicka i ewangelicka.
Jednym z ważniejszych, a przy tym łatwych do uchwycenia wyznaczników odrębności był strój. Na wystawie obejrzeć można przykład stroju cieszyńskiego, w okolicy Bielska nazywanego śląskim, w najbogatszej jego odmianie: ze srebrnym, pozłacanym pasem wykonanym techniką filigranu, takim samym orpantem, zawieszanym na piersiach, pomiędzy ramiączkami zszytego ze spódnicą gorsetu – żywotka i srebrną filigranową broszką, spinającą bluzkę – kabotek pod szyją. Prezentowane stroje zwane niemieckimi lub starobielskimi (kobiecy z niektórymi elementami oryginalnymi, a męski w całości zrekonstruowany) to depozyt wieczysty "Trachten – und Volkstanzgruppe Bielitz-Biala e.V. – Braunschweig" (Zespół Strojów i Tańca Ludowego Bielsko-Biała zarejestrowany w Brunszwiku) w Niemczech. Inny przykład stroju noszonego w okresie międzywojennym w Starym Bielsku, ma już wyraźne wpływy ówczesnej mody miejskiej (spódnica zakończona falbanką).
Strój kobiet z okolic Białej zaliczyć można do grupy strojów laskich, noszonych na terenach podgórskich. Jeden z przykładów prezentowanych w tej części ekspozycji pochodzi ze Straconki, drugi to strój ślubny Katarzyny Światłoch z Mikuszowic Krakowskich z 1919, ofiarowany muzeum przez córkę Zofię Śliwę. Obok kompletów strojów i fotografii archiwalnych, pokazujących, w jaki sposób te stroje były noszone, na wystawie zobaczyć można także malowane skrzynie, służące do przechowywania ubiorów odświętnych, bieliznę kobiecą i przedmioty związane z jej praniem i prasowaniem, a także kącik przeznaczony do higieny osobistej.
Na ekspozycji są także przedmioty z zakresu sztuki – przede wszystkim obrazy olejne na płótnie z przedstawieniami Matki Boskiej i Chrystusa, ale także jedyny w muzealnych zbiorach XIX-wieczny obrazek olejny na szkle i przykłady grafiki: XVIII-wieczny drzeworyt na papierze z przedstawieniem Świętej Rodziny i pochodzący z Rzymu z 1899 staloryt na płótnie "Chusta Świętej Weroniki". Nie zabrakło XX-wiecznych oleodruków, które jeszcze dzisiaj spotkać można w wielu wiejskich i podmiejskich starych domach. Portret pp. Procnerów ze Straconki i laurki z okazji 25- i 50-lecia ich ślubu to pamiątki rodzinne, przekazane do zbiorów Muzeum przez ich syna z żoną.
Damski Salonik i Gabinet Pana.
Dwie sale pierwszego piętra skrzydła północnego zamku zostały poddane gruntownym pracom konserwatorskim, w ramach których odsłonięto fragmenty architektoniczno-iluzjonistycznych polichromii podstropowych z czwartej ćwierci XVI lub początku XVII wieku, przedstawiających wolutowe wsporniki podtrzymujące gzyms i belkowanie dekorowane roślinno-geometrycznym fryzem, umieszczonym na cynobrowym tle. Zabiegom konserwatorskim poddano także sklepienia krzyżowo-żebrowe, z wielopłatkowymi rozetami w zwornikach, powstałe po pożarze zamku splądrowanego przez Szwedów podczas wojny trzydziestoletniej w 1646.
W salach tych wyeksponowano pamiątki po rodzinie Sułkowskich przekazane do zbiorów Muzeum przez Hubertusa Sułkowskiego, m.in. srebrny komplet do kawy, zdobiony grawerowanym monogramem Sułkowskich, porcelanowy komplet toaletowy z monogramem Taidy Sułkowskiej, akwarele przedstawiające Ludwika Jana Nepomucena Sułkowskiego i jego brata Maksymiliana, grafikę z wizerunkiem nestora rodu, pierwszego właściciela księstwa bielskiego Aleksandra Józefa Sułkowskiego.
Ekspozycję uzupełniono poddanymi konserwacji meblami, grafikami, obrazami, mapami, rzeźbami, tkaninami i różnego rodzaju bibelotami pochodzącymi ze zbiorów własnych Muzeum. W jednej z sal zaaranżowano rodzaj męskiego gabinetu z empirowymi meblami zdobionymi okuciami z brązu złoconego oraz ozdobiony trzyramiennym, dziewięcioświecowym, dziewiętnastowiecznym żyrandolem wykonanym także z brązu złoconego. Druga sala została zaaranżowana jako Damski Salonik z białymi neorokokowymi meblami, którego ozdobą, obok rokokowych grafik, jest znaleziony na terenie zamku biały, cylindryczny piec o kaflach dekorowanych elementami zaczerpniętymi z mitologii greckiej.
Salon Biedermeierowski.
XIX-wieczny Salon Biedermeierowski to przykład pomieszczenia klasycznego dla mieszczańsko-przemysłowej społeczności Bielska i Białej tego okresu. W sposób szczególny w tej sali została wyeksponowana twórczość malarska Petera Michala Bohúňa. Był przede wszystkim portrecistą, ale także autorem scen rodzajowych, historycznych i religijnych. Jego malarstwo – poprzez drobiazgowe oddanie wszystkich elementów i szczegółów stroju, materii tkanin, biżuterii, szlachetnych kamieni, misternie upiętych fryzur – dostarcza wielu informacji o ówczesnym ubiorze, uczesaniu, wystroju wnętrz, codziennych zajęciach i obyczajowości. Od strony ikonograficznej i historycznej płótna tego artysty są zbiorowym dokumentem epoki. Na uwagę zasługują portrety: Franza Geyera – właściciela fabryki sukna – i jego żony Amalii; Karola Ferdynanda Sennewaldta – kupca i burmistrza Bielska w latach 1860–1867 – oraz jego żony Eleonory Amalii. Inne wizerunki bielszczan i bialan prezentowane na wystawie są autorstwa m.in.: galicyjskiego malarza Mikołaja Strzegockiego i wiedeńskiego portrecisty Karola Arenda. Cieszyński mistrz pędzla Edward Świerkiewicz w 1844 uwiecznił w akwareli Karola Schreinzera – pierwszego właściciela Hotelu Pod Czarnym Orłem – i jego żonę Aloizę.
Uzupełnieniem malarstwa są biedermeierowskie meble charakteryzujące się prostotą i funkcjonalnością konstrukcji oraz solidnością rzemieślniczego wykonania. Możemy tu zobaczyć tak popularne w owym czasie jednorodne garnitury do salonów, składające się ze stołu na jednej nodze, tzw. gerydonu, kanapy, dwóch foteli i czterech krzeseł o charakterystycznej linii oparcia przypominającej wachlarz, serce lub formę nerkową. Są tu również popularne stoliki do robót ręcznych, zwane niciakami, i wzorniki haftów biedermeierowskich. Nieodzownym wyposażeniem biedermeierowskiego wnętrza były komody, sekretery i serwantki wypełnione porcelaną, szkłem i różnego rodzaju bibelotami. Prezentowane wyroby ze szkła pochodzą głównie z czeskich i śląskich hut.
Sala z Rycerzem – Lapidarium.
Ekspozycja w tej sali est próbą ukazania za pomocą odsłoniętych "in situ"" reliktów architektonicznych dziejów bielskiego zamku, a także przedstawienia metod pracy historyka architektury i archeologa. Celom tym służą zarówno prezentowane odkrywki architektoniczno-archeologiczne, jak i odsłonięcia wątków murów, tynków i polichromii obrazujących rozwój architektoniczny zamku w Bielsku od XIV do XIX wieku. Najistotniejszym elementem prezentowanej ekspozycji jest zachowany fragment renesansowej kompozycji malarskiej, znajdujący się niegdyś nad wejściem do głównego budynku zamkowego. Przedstawia on rycerza w zbroi i hełmie z pióropuszem z głową zwróconą w stronę wejścia, z prawą ręką opartą na biodrze, lewą trzymającą kopię. Zastosowanie monumentalnej polichromii iluzjonistycznej przyniosło efekt zbliżony do tego, jaki można było uzyskać kosztownymi zabiegami budowlanymi. Niejako dopełnieniem prezentowanej ekspozycji jest wystawa kafli późnogotyckich i renesansowych ze spalonego dworu obronnego w Spytkowicach koło Oświęcimia oraz z zamku w Bielsku.
Galeria Zamkowa.
Galeria Zamkowa mieści się na parterze w południowo-zachodnim narożniku historycznego zamku. Jej zabytkowe wnętrze spełnia jednocześnie funkcję galerii komercyjnej, dodatkowej przestrzeni wystawienniczej Muzeum oraz kawiarni muzealnej. Galeria proponuje sztukę współczesną z dziedziny malarstwa, grafiki, rysunku, fotografii, rzeźby, tkactwa, ceramiki artystycznej i biżuterii. W swej ofercie posiada zarówno prace znanych polskich artystów, jak i prace twórców młodych.

</doc>
<doc id="457023" url="https://pl.wikipedia.org/wiki?curid=457023" title="Kangaroz">
Kangaroz

Kangaroz – polski zespół rockowy. Grupa powstała w 1995 roku w Olsztynie pod nazwą Wild Stone. Zmiana nazwy na Kangaroz nastąpiła w 1997 roku.
Skład.
Dawniej występowali także:
Koncerty, wydarzenia, nagrody.
Ważniejsze występy i nagrody:

</doc>
<doc id="457025" url="https://pl.wikipedia.org/wiki?curid=457025" title="Siewierodwińsk">
Siewierodwińsk

Siewierodwińsk (, wcześniej Sudostroj, w latach 1938–1957 jako Mołotowsk) – miasto w północnej części Rosji, w obwodzie archangielskim, port przy ujściu Dwiny do Zatoki Dwińskiej (Morze Białe). Około 181 tys. mieszkańców (2020).
Miejscowość została założona w 1936, a prawa miejskie uzyskała w 1938. W Siewierodwińsku znajduje się stocznia Siewiernoje Maszynostroitielnoje Priedprijatije w której produkowane są m.in. okręty podwodne z napędem jądrowym. Ponadto w mieście rozwinął się przemysł maszynowy, spożywczy oraz drzewny.
W latach II wojny światowej mieścił się tu gułag w którym więziono Polaków, m.in. ojca dziennikarki Teresy Torańskiej.

</doc>
<doc id="457026" url="https://pl.wikipedia.org/wiki?curid=457026" title="Mandalorianie">
Mandalorianie

Mandalorianie – wielorasowy lud kierujący się specyficzną filozofią, w fikcyjnym świecie "Gwiezdnych wojen".
Historia.
Historia Mandalorian sięga wiele tysięcy lat przed powstaniem Republiki. Mandalorianie wywodzą się od Taungów, wojowniczej rasy z Coruscant, którzy po przegranej wojnie o dominację na planecie zostali zmuszeni do osiedlenia się w Odległych Rubieżach Galaktyki.
7000 BBY – Taungowie pod Wodzą Mandalora Pierwszego podbili Mandalore (została nazwana tak na jego cześć). Przyjęli miano Mando'ade (Dzieci Mandalora) i stworzyli kodeks honorowy. Już wtedy byli uznawani za najlepszych wojowników Galaktyki.
4000 BBY – Taungowie powoli wymierali. Zostawili po sobie tradycje i wiele innych ras ją przejęło. Mando'ade nosili hełmy z wizjerami w kształcie "T", co stało się ich znakiem rozpoznawczym. Zaczęli organizować wyprawy wojenne (Konkwisty) i nosili miano Konkwistadorów.
Wielka Wojna Sithów – Mandalor Nieposkromiony pokonany przez Ulica Qel-Dromę poprzysiągł mu wierność. Mandalorianie stali się trzonem armii Sithów. Gdy Mandalor Nieposkromiony zginął, tytuł przyjął jeden z ostatnich Taungów, Mandalor Ostateczny, a Mando'ade zrezygnowali z udziału w wojnie.
Wojny Mandaloriańskie – Mandalorianie uderzyli na Republikę i zmusili jej flotę i armię do odwrotu. Sytuacja się radykalnie zmieniła, gdy Jedi Revan zmotywował, wbrew woli Rady, wielu Jedi do walki za republikę. Mandalorianie nie mogąc sprostać jego geniuszowi taktycznemu i umiejętnościom, zostali pokonani na Malachorze V. Misji ich odrodzenia poświęcił się Canderous z klanu Ordo. Canderous mianował się nowym Mandalorem i poprowadził swoich ludzi do walki z Sithami, by pomóc Wygnanej Jedi.
2000- 1000 BBY – Mandalorianie wzięli czynny udział w Wojnie Armii Światła z Bractwem Ciemności.
Superkomandosi – Mandalorianie stali się organizacją najemniczą. Dzięki Mereelowi (ówczesnemu Mandalorowi), który stworzył kodeks Superkomandosów, nie zatracili honoru i zasad.
Wojna Domowa – walka między Mandalorianami (Mereel) a Watahą Śmierci (Vizsla) o władzę i podejście do tradycji. Wataha została zniszczona, a z Protektorów ocalał tylko Jango Fett, Silas i kilku innych wojowników.
Protektorzy – organizacja Mandalorian odtworzona przez Jango Fetta – Alpha-02. Słynnym Mandalorem tego okresu był Boba Fett.
Kultura.
Ich kultura bardzo poważnie zmieniała się na przestrzeni wieków. Od konkwistadorów zdobywających honor poprzez podboje, poprzez superkomandosów i łowców nagród walczących za kredyty, do protektorów broniących Mandalore. Ich społeczeństwo jest zbudowane z klanów (np. Fett, Ordo). Są oni wojownikami. Syn uczy się od ojca już w wieku 12 lat.
Język.
Mandalorianie posługują się Mando'a, własnym językiem opracowanym głównie do komunikacji głosowej.
Cytaty.
"Ni kartayl'ir gar darasuum" – Kocham cię
"Verd ori'shya beskar gam" – Wojownik to coś więcej niż zbroja
"chakaar" – złodziej, największa obelga wobec kogoś lub czegoś
"ba'slan shev'la" – strategiczne zniknięcie
"oya" – polowanie, zwrot często używany jako np. zaczynajmy (zebranie klanów), zapolujmy, zróbmy coś
"beskad" – miecz z beskaru, stosowany przez cały okres Gwiezdnych Wojen. Posługiwali się nim między innymi: Walon Vau (szkolił komandosów na Kamino), i Goran Beviin (informator Boby Fetta)
"vongese" – Yuzhan Vongowie
"ner vod" – mój bracie, moja siostro
"auretiise" – zdrajca; ktoś inny, nie-mandalorianin
"fierfek" – przekleństwo z okresu Wojen Klonów
"a'den" – gniew, wściekłość

</doc>
<doc id="457031" url="https://pl.wikipedia.org/wiki?curid=457031" title="Phuket (miasto)">
Phuket (miasto)

Phuket (tajski: ภูเก็ต) – miasto w południowej Tajlandii, na Półwyspie Malajskim, na wschodnim wybrzeżu wyspy Phuket, ośrodek administracyjny prowincji Phuket. W 2018 miasto liczyło 79 755 mieszkańców.
Historia.
W grudniu 1994 w mieście odbyła się 18. sesja Komitetu Światowego Dziedzictwa UNESCO.
W 1995 urodził się tu kierowca wyścigowy Sandy Stuvik.
Turystyka.
W 2018 miasto oraz wyspę Phuket, odwiedziło 10,08 mln turystów z całego świata – było dwunastym najczęściej odwiedzanym miastem na świecie. Do atrakcji turystycznych miasta należy:

</doc>
<doc id="457035" url="https://pl.wikipedia.org/wiki?curid=457035" title="Anqing">
Anqing

Anqing () – miasto o statusie prefektury miejskiej w Chinach, w prowincji Anhui, port nad rzeką Jangcy. Od północy graniczy z Lu’an, z Hefei i Wuhu od północnego wschodu, Chizhou od południowego wschodu, Tongling od wschodu. Od zachodu i południa graniczy z prowincjami Hubei i Jiangxi. W 2010 roku liczba mieszkańców miasta wynosiła 379 701. Prefektura miejska w 1999 roku liczyła 5 989 998 mieszkańców. Siedziba rzymskokatolickiej archidiecezji Anqing. Ośrodek handlu herbatą oraz przemysłu maszynowego, elektronicznego, bawełnianego i spożywczego; miasto posiada własny port lotniczy.
Podział administracyjny.
Prefektura miejska Anqing podzielona jest na:
Historia.
Miasto zostało założone w II w. p.n.e. w czasie panowania dynastii Han. W średniowieczu otrzymało nazwę Anqing. Od 1853 do 1861 roku znajdowało się pod panowaniem tajpingów. W następnych latach Anqing stało się centrum przemysłu zbrojeniowego.
Gospodarka.
Anqing jest ważnym centrum przemysłu petrochemicznego, tekstylnego, spożywczego, herbacianego oraz motoryzacyjnego.
Miasta partnerskie.
Anqing prowadzi partnerskie stosunki z dwoma miastami na świecie:

</doc>
<doc id="457036" url="https://pl.wikipedia.org/wiki?curid=457036" title="Łykowe">
Łykowe

Łykowe – część wsi Drobnice w Polsce położona w województwie łódzkim, w powiecie wieluńskim, w gminie Osjaków.
Jest tu osada młyńska nad Wartą. Zachował się młyn wodny, który obecnie pracuje z napędem elektrycznym. Obok młyna, na Warcie, resztki dawnych urządzeń spiętrzających wodę. Do 1998 roku czyli do momentu powstania nowego młyna miały miejsca obozy harcerskie. Co roku w okresie letnim przyjeżdżała młodzież harcerska z Głubczyc i okolic (woj. Opolskie). Po wybudowaniu kompleksu młynów lokalizacja obozu przeniosła się do Drobnic. Na chwilę obecną obóz harcerski znajduje się na Łysym Brzegu, miejsce to jest położone również nad rzeką Wartą za Ośrodkiem Wypoczynkowym "Kalina". Warto również nadmienić, że na wspomnianym miejscu był kręcony film "Nad Niemnem".
W wyniku uszkodzeń wywołanych powodzią w roku 1997, drewniany młyn został rozebrany. Pozostały jedynie resztki pali drewnianych wystające z dna Warty. Dobrze widoczne są pozostałości tamy na rzece obok miejsca, gdzie stał młyn.
W latach 1975–1998 Łykowe należało administracyjnie do województwa sieradzkiego.

</doc>
<doc id="457038" url="https://pl.wikipedia.org/wiki?curid=457038" title="Imperatriz">
Imperatriz

Imperatriz – miasto w północno-wschodniej Brazylii, w stanie Maranhão, nad rzeką Tocantins.
Ludność: 260 tys. (2021).
W mieście rozwinął się przemysł spożywczy.
Miasto jest siedzibą klubu piłkarskiego Imperatriz.

</doc>
<doc id="457040" url="https://pl.wikipedia.org/wiki?curid=457040" title="Gordonstoun">
Gordonstoun

Gordonstoun – prywatna szkoła w Szkocji, położona kilka kilometrów na północ od Elgin (Moray), sąsiadująca z bazą lotniczą RAF Lossiemouth. Gordonstoun zajmuje rozległy kompleks budynków − zarówno zabudowania nowoczesne, wystawione specjalnie na potrzeby szkoły, jak i centralne XVII-wieczne, będące niegdyś własnością sir Roberta Gordona.
Szkoła została założona w 1934 roku przez dra Kurta Hahna, twórcę Schule Schloss Salem (School of the Castle of Salem) w południowych Niemczech, który ze względu na swoje żydowskie korzenie musiał uciekać przed nazistami.
Motto Gordonstoun głosi: „"Więcej jest w Tobie niż myślisz"”. Szkoła znana jest z etosu inspirowanego naukami starożytnych Greków oraz niegdyś niemal wojskowej, obecnie nieco złagodzonej dyscypliny. Szkoła akcentuje rolę wychowania fizycznego (m.in. organizuje obowiązkowe rejsy po Morzu Północnym i Atlantyku szkolnym jachtem w nierzadko ekstremalnych warunkach, „szkoły przetrwania” w górach) i oferuje ogromną liczbę pozaakademickich zajęć, w tym takich, które nastawione są na udzielanie pomocy innym − Gordonstoun ma wyposażoną w profesjonalny wóz i ekwipunek uczniowską jednostkę straży pożarnej. W ostatnim piętnastoleciu szkoła stawia również na działalność artystyczną uczniów − zarówno uzupełniającą, jak i realizowaną w ramach programu akademickiego (Theatre Studies, Dance). Szkoła posiada własną profesjonalnie wyposażoną scenę teatralną - Ogstoun Center, a wystawiane przez studentów produkcje odwiedzają międzynarodowe festiwale, m.in. słynny Edinburgh Fringe.
Szkołę rozsławiają jej absolwenci, m.in.:
Wśród absolwentów Gordonstoun są również Polacy, stypendyści Towarzystwa Szkół Zjednoczonego Świata. Pierwszym polskim absolwentem był Marcin Kozioł, pisarz dla dzieci i młodzieży.
Do grona Gordonstończyków próbuje zaliczać się także fikcyjne postaci. Biogram Lary Croft, bohaterki serii gier komputerowych i filmów, przypisuje jej ukończenie tej szkoły.
Dokument telewizyjny przygotowany przez Discovery Channel, opowiadający historię powstania serii fantastycznych powieści o Harrym Potterze sugeruje, że autorka - Joanne Kathleen Rowling − opisując Szkołę Magii i Czarodziejstwa Hogwart, inspirowała się właśnie szkocką Gordonstoun.
Mistyczny charakter Gordonstoun podkreślają legendy o alchemiku, sir Robercie Gordonie, który miał zaprzedać duszę diabłu, a uciekając przed nim trafił na północ Szkocji, gdzie wybudował Round Square − okrągły budynek, w murach którego diabeł nie mógłby zapędzić go w żaden róg, obecnie jeden z blisko dziesięciu akademików na terenie kampusu Gordonstoun − i centralny pałac, obecnie mieszczący między innymi aulę oraz biura dyrekcji szkoły.

</doc>
<doc id="457042" url="https://pl.wikipedia.org/wiki?curid=457042" title="Waterloo (Iowa)">
Waterloo (Iowa)

 
Waterloo – miasto w Stanach Zjednoczonych, w stanie Iowa, nad rzeką Cedar (dopływ Missisipi). Około 67 tys. mieszkańców. Zespół miejski Waterloo-Cedar Falls liczy około 125 tysięcy mieszkańców (1992).
Założone w 1845 roku jako Prairie Rapids. Od 1868 roku prawa miejskie. Ośrodek handlowy regionu rolniczego. Przemysł maszynowy i spożywczy. Wytwórnia narzędzi rolniczych. Węzeł komunikacyjny. 
Z tego miasta pochodzili bracia Sullivan.

</doc>
<doc id="457045" url="https://pl.wikipedia.org/wiki?curid=457045" title="Golmud">
Golmud

Golmud (; ; ) – miasto na prawach powiatu w zachodnich Chinach, w prowincji Qinghai, w prefekturze autonomicznej Haixi. Położone w Kotlinie Cajdamskiej, nad rzeką Golmud He, na wysokości 2800 metrów. W 2000 roku liczba mieszkańców miasta wynosiła 135 897. Ośrodek przemysłu chemicznego opartego na surowcach mineralnych pochodzących z Kotliny Cajdamskiej. Znajduje się tu stacja kolei tybetańskiej i lotnisko.
Południowa część miasta na prawach powiatu stanowi eksklawę i nie ma połączenia lądowego z główną częścią Golmudu, od której oddziela ją terytorium prefektury autonomicznej Yushu.

</doc>
<doc id="457046" url="https://pl.wikipedia.org/wiki?curid=457046" title="Fianna Fail">
Fianna Fail



</doc>
<doc id="457048" url="https://pl.wikipedia.org/wiki?curid=457048" title="Wireless Application Protocol Bitmap Format">
Wireless Application Protocol Bitmap Format

WBMP (ang. "Wireless Application Protocol Bitmap Format") – format zapisu obrazu, używany głównie w starszych telefonach komórkowych, w których stosowano monochromatyczny wyświetlacz ciekłokrystaliczny, jako obrazki, w których piksel jest albo aktywny, albo nie, tym samym format wbmp posiada tylko 2 kolory – biały i czarny. 1 piksel zajmuje 1 bit.
Przykład pliku WBMP.
Bitmapa 3x3 piksele:
zostanie zapisana:
 bajt 1: 00000000 (typ pliku – monochromatyczny)
 bajt 2: 00000000 (stały nagłówek)
 bajt 3: 00000011 (szerokość) = 3
 bajt 4: 00000011 (wysokość) = 3
bajty 5-7: po 3 bity danych i 5 bitów wypełnienia (8-3=5):
 bajt 5: 010 00000 (wiersz 1)
 bajt 6: 101 00000 (wiersz 2)
 bajt 7: 010 00000 (wiersz 3)

</doc>
<doc id="457051" url="https://pl.wikipedia.org/wiki?curid=457051" title="Patrick Battiston">
Patrick Battiston

Patrick Battiston (ur. 12 marca 1957 w Amnéville), francuski piłkarz występujący na pozycji libero. W 1984 roku zdobył mistrzostwo Europy z reprezentacją Francji, a dwa lata później – III miejsce na Mistrzostwach Świata 1986.
Kariera piłkarska.
Jeden z najlepszych francuskich środkowych obrońców lat 80. Zaczynał karierę w prowincjonalnym klubie w Talange. Od 1973 roku przez siedem sezonów grał w FC Metz, skąd w 1980 roku przeniósł się do AS Saint-Étienne. Jego talent w pełni dojrzał pod trenerskim okiem Roberta Herbina. W 1981 roku Battiston świętował swoje pierwsze mistrzostwo Francji.
Na rok przed Euro 1984 Aimé Jacquet sprowadził go do Girondins Bordeaux. W ciągu czteroletniej współpracy z przyszłym selekcjonerem reprezentacji, Battiston mógł do swojej kolekcji trofeów dołożyć trzy tytuły mistrza kraju oraz dwa Puchary Francji.
Piąty w swojej karierze triumf w rozgrywkach ligowych zaliczył w 1988 roku w barwach AS Monaco.
Na mistrzostwach Europy w 1984 roku był jednym z najsilniejszych punktów defensywy reprezentacji Francji, która zdobyła wówczas mistrzostwo Europy. Brał udział w trzech turniejach o Puchar Świata – w 1978, 1982 i 1986 roku. Szczególnie zapamiętał Copa del Mundo 1982, kiedy w meczu półfinałowym z RFN został brutalnie sfaulowany przez niemieckiego bramkarza Haralda Schumachera, który wybił mu zęby i doprowadził do poważnych uszkodzeń głowy. Lekarze jeszcze na boisku podali zawodnikowi tlen.
Piłkarską karierę zakończył w 1991 roku, w wieku trzydziestu czterech lat.
Sukcesy piłkarskie.
W reprezentacji Francji od 1977 do 1989 roku rozegrał 56 meczów i strzelił 3 bramki – mistrzostwo Europy 1984, III miejsce – Mistrzostw Świata 1986 i IV miejsce na Mistrzostwach Świata 1982 oraz start w Mundialu 1978.
Po zakończeniu kariery.
Po zakończeniu sportowej kariery związał się z Girondins Bordeaux. W przeciwieństwie do wielu swoich kolegów z reprezentacji z 1984 roku nie poświęcił się pracy szkoleniowej. Przez całe lata 90. pracował w pionie administracyjnym klubu.
Od 2003 jest trenerem drużyny rezerw w Bordeaux.

</doc>
<doc id="457057" url="https://pl.wikipedia.org/wiki?curid=457057" title="Spinel">
Spinel

Spinel (spinel właściwy) – minerał z gromady tlenków, zaliczany do grupy spineli. Należy do grupy minerałów rzadkich.
Nazwa pochodzi od charakterystycznego, ostrokrawędzistego kształtu kryształów ( „strzała”).
Właściwości.
Tworzy kryształy izometryczne (ośmiościany lub dwunastościany rombowe), często występują zbliźniaczenia. Jest kruchy i przezroczysty. Niekiedy wykazuje asteryzm, a sporadycznie efekt kociego oka.Teoretycznie zawiera 28,2% MgO i 71,8% , obfite domieszki izomorficzne Cr, Zn, Fe, Mn powodują tworzenie wielu odmian różniących się barwą: czerwony w odcieniach (s. rubinowy), niebieskawy (s. szafirowy), zielony (cejlonit), brunatnawy (pleonast), żółtawy (rubicel), brunatnoczerwony (s. almandynowy), czarny (hercynit –s. żelazawy), ciemnobrunatny (galaxyt –s.manganawy), niebieskozielony lub żółty (gahnit –s. cynkowy). Występuje w skupieniach ziarnistych oraz odosobnionych ziarn.
Występowanie.
Spinel i jego odmiany występują w utworach strefy kontaktowo-metasomatycznej, w zmienionych dolomitach i wapieniach zasobnych w tlenek magnezu. Powstają w wysokich temperaturach. Współwystępują z granatami, piroksenami, towarzyszą mu dolomit, magnetyt, cyrkon, korund.
Miejsca występowania: Spinele jakości jubilerskiej spotyka się w Tajlandii (w okolicach Bo Ploi), Kambodży i Laosie.
W USA spinele można znaleźć przede wszystkim w stanie Nowym Jorku (kryształy z Amita osiągają masę do 14 kg), New Jersey i Karolinie Północnej.Także: Madagaskar, Birma, Afganistan, Kanada, Włochy.
W Europie pojedyncze spinele pojawiają się w Norwegii (Akeru, kryształy ok. 3 cm), w Finlandii, Włoszech i Niemczech.
W Polsce niewielkie ilości spinelu znaleziono głównie w piaskach złotonośnych okolic Złotoryi, w aluwiach Izery w Karkonoszach. W 2019 roku w kopalni granodiorytu "Łażany II" koło Żarowa i Strzegomia w obrębie wkładki marmurów stwierdzono obecność spinelu właściwego. Odkrycie to jest wyjątkowe z dwóch powodów: po raz pierwszy udokumentowano spinel właściwy w masywie Strzegom-Sobótka oraz po raz pierwszy w Polsce opisano ten minerał w skale macierzystej
Historia.
Spinele w starożytności łącznie z innymi czerwonymi kamieniami szlachetnymi nazywano „karbunkułami”. Współczesny podział wypracowano później, gdy poznano skład chemiczny kamieni.
Jak dowodzą stare okazy biżuterii, w przeszłości spinel cieszył się dużą popularnością. Początkowo był on uważany za rubin, np. okaz w angielskich klejnotach koronnych („Rubin Timur” – 361 kr; „Rubin Czarnego Księcia” – 170 kr). W skarbcu koronnym szachów Iranu są dwa spinele rubinowe (500 kr i 270 kr). W Skarbcu Diamentowym na Kremlu w Rosji jest spinel rubinowy o wadze 399 kr.

</doc>
<doc id="457058" url="https://pl.wikipedia.org/wiki?curid=457058" title="Shirdi Sai Baba">
Shirdi Sai Baba

Shirdi Sai Baba znany też jako Sai Baba z Shirdi (ur. 27/28 września 1838(?), zm. 15 października 1918 w Shirdi) – indyjski mistrz i nauczyciel duchowy, jogin, muzułmański fakir uważany przez swych wyznawców, należących do religii hinduistycznej za satguru, a także Avatara samego Boga Śiwy oraz Dattatrei, również za następne wcielenie Kabira. W opinii części muzułmanów (do których należą głównie sufi indyjscy) był świętym, który w nauczaniu łączył tradycję hinduistyczną i muzułmańską.
Życiorys.
Wczesne życie.
Miejsce oraz data urodzenia Sai Baby są nieznane. Można wyłącznie przypuszczać, na podstawie tego co mówiły o nim osoby, które z nim przebywały, że urodził się 28 września 1838 roku, we wsi Pathri. Nie wiadomo również kim byli jego rodzice, ani jak miał na imię. Powiedział jednak kiedyś swojemu bliskiemu przyjacielowi i wyznawcy – Mlahasapatiemu, że urodził się we wsi Pathri, a jego rodzice oddali go „Fakirowi” (nie wiadomo kogo Sai Baba miał na myśli). Według spekulacji V. B. N. Khera, Sai Baba pochodził ze wsi Pathri, urodził się w rodzinie bramińskiej i rodzice nadali mu imię "Haribhau". W wieku czterech lat Sai Baba dostał się pod opiekę guru Venkusy, z którym pozostał przez około 12 lat. Według niektórych Sai Babę jako młodego chłopca wychowywał suficki fakir, a według innych hinduistyczny guru. Są też osoby, które łączą obydwie teorie (że na początku wychowywał go fakir, a później guru).
Pierwszy pobyt w Shirdi.
W 1854 roku młody Sai Baba przybył do miejscowości Shirdi, w stanie Maharashtra, jako szesnastoletni fakir. Prowadził tam ascetyczne życie – wykopał sobie jamę pod drzewem nim, gdzie praktykował medytację, siedząc w asanie. Wówczas wzbudził zainteresowanie oraz podziw niektórych mieszkańców Shirdi. Mówili, że było tak z powodu jego nieustraszoności, spokoju oraz odporności na ciężkie warunki.
Lata 1854–1858.
Po niecałych dwóch miesiącach Sai Baba opuścił Shirdi na cztery lata. Nie ma żadnych źródeł historycznych, mówiących co się z nim wówczas działo. Istnieją poszlaki oparte na tym co mówił różnym osobom, które do niego przyjeżdżały, że podróżował wtedy po Indiach, podjął pracę jako hafciarz, walczył w powstaniu Sipajów, a także spotykał się z wieloma świętymi i fakirami.
Drugi pobyt w Shirdi.
W 1858 roku Sai Baba wrócił do Shirdi razem z procesją ślubną Amina Bhai Patila. Gdy wszedł do świątyni dewy Khandoby w Shirdi, obecny tam kapłan Mlahaspathy powitał go słowami "Ya Sai" ("witaj święty człowieku"). Imię "Sai" przylgnęło do niego i jakiś czas później zaczął być znany jako "Sai Baba".
Pozostał w Shirdi aż do swej śmierci w 1918 roku. Tam prowadził niezwykle skromne i surowe życie. Mieszkał w zniszczonym meczecie. Z początku spełniał funkcję hakima (muzułmańskiego lekarza) i opiekował się chorymi. Jedzenie zdobywał żebrząc. W meczecie podtrzymywał święty hinduski ogień – Dhuni. Miał zwyczaj rozdawania swym gościom Udhi (świętego popiołu hinduistycznego branego z Dhuni) tuż przed ich odjazdem z Shirdi. Wierzono, że ów popiół ma moce ochronne i lecznicze. Sai Baba nauczał oraz (według tego co mówiły osoby przebywające z nim) dokonywał cudów. Brał udział w obrzędach religijnych. Miał również zwyczaj przygotowywania swoim wyznawcom jedzenia, które rozdawał jako prasadam. Jego rozrywką było tańczenie oraz śpiewanie pieśni religijnych (najbardziej lubił pieśni Kabira).
W 1910 roku sława Sai Baby rozpowszechniła się na całe Indie i jego kult zaczął się rozwijać. Wówczas wiele osób zaczęło do niego przyjeżdżać.
Śmierć.
Shirdi Sai Baba powziął Mahasamadhi 15 października 1918 roku. Umarł na kolanach jednego ze swoich wyznawców, praktycznie bez żadnej własności. Na własne życzenie został pochowany w „Buty Wadzie”. Później wybudowano tam mandir znany jako Samadhi Mandir.
Jedna z jego wyznawczyń – Sharada Devi twierdzi, że Sai z Shirdi zapowiedział jej w sekrecie ponowne odrodzenie pod imieniem Sathya (prawda) dokładnie za osiem lat, w stanie Andhra Pradesh, czemu odpowiada fakt narodzin w 1926 Sathya Sai Baby (w stanie Andhra Pradesh), który utrzymywał iż jest ponowną reinkarnacją Shirdi Sai Baby. Sharada Devi stała się później zwolenniczką Sathya Sai Baby, w przekonaniu, że jest on następnym wcieleniem jej mistrza.
Nauki.
Sai Baba w swoim nauczaniu skupiał się na jednoczeniu religii hinduistycznej i muzułmańskiej. Brał udział w hinduskich świętach oraz islamskich pielgrzymkach. Odprawiał zarówno muzułmańskie, jak i hinduistyczne modły. Czytał, wspólnie z uczniami, Koran oraz święte pisma hinduizmu. Nosił strój sufickiego fakira, czasami odmawiał salat. Innym przykładem sposobu w jakim łączył obydwa wyznania było nazwanie swojego meczetu „Dwarakamai” (jest to nazwa związana z hinduizmem, a dokładniej z Dwaraką – świętym miejscem, gdzie mieszkał Kryszna). Jego ulubionym powiedzeniem było „Allah malik” (Bóg jest królem, Panem). Sprzeciwiał się prześladowaniom oraz wyzyskowi na tle religijnym i kastowym. Jego praktyki jednoczące obydwa wyznania były bardzo postępowe, jako że wówczas w Indiach często dochodziło do sporów na tle wyznaniowym między muzułmanami a hinduistami, na przykład walk, prób wzajemnego nawracania się, izolowania się od innowierców. Podobnie jak Shirdi Sai postępowali też niektórzy inni dziewiętnastowieczni maharasztryjscy mistrzowie duchowi (na przykład Śri Akkalkot Maharadż), a także niektóre osoby żyjące wcześniej – na przykład średniowieczny Kabir (uważany przez wyznawców Shirdi Baby za jego poprzednie wcielenie) czy też sikhowie (choć w znacznie bardziej ograniczony sposób).
Sai Baba był też przeciwnikiem ortodoksji religijnej – zarówno hinduistycznej, jak i islamskiej.
Mimo iż, sam prowadził życie ascety, nie podobało mu się jeśli robili to jego wyznawcy i uczniowie. Zalecał im normalne życie rodzinne.
W swoich naukach Shirdi Baba podkreślał jak ważna w życiu człowieka jest praca charytatywna oraz dzielenie się z innymi. Zwykł powiadać: „Jeżeli ktoś prosi Cię o pieniądze, a nie zamierzasz mu ich dać, nie dawaj mu ich, lecz nie szczekaj na niego jak pies”. Mówił również: „Shri Hari [Bóg] na pewno się ucieszy jeżeli dacie wodę spragnionemu, chleb głodnemu, ubrania nagiemu, a swoją werandę nieznajomemu, ażeby mógł siedzieć i odpoczywać”. Do innych powiedzeń Sai Baby należą: „Dlaczego się boisz, gdy jestem przy Tobie”, „On [Bóg] nie ma początku... On nie ma końca...”, „Wszystkie rzeczy powstają z niego i w nim się kończą”. Shirdi Sai Baba nauczał także o obowiązku bycia gościnnym dla wszystkich istot – zarówno zwierząt, jak i ludzi.
Nakłaniał ludzi do modlitwy, wewnętrznego dociekania oraz czytania świętych pism – muzułmanom zalecał czytanie Koranu, a hinduistom pisma takie jak Ramajana, Wisznu Sahasranam, Bhagawadgita (oraz komentarze do niej), Joga Wasiszta. Nakazywał przestrzegać moralności, pomagać innym, traktować ich z miłością oraz rozwijać dwie ważne cechy charakteru: wiarę i cierpliwość. Surowo potępiał ateizm. W swym nauczaniu podkreślał także istotność sumiennego wykonywania własnych obowiązków, jednocześnie nie pozwalając aby umysł był zbyt przywiązany do spraw ziemskich i będąc zadowolonym niezależnie od sytuacji.
Shirdi Baba interpretował również święte pisma religii muzułmańskiej i hinduistycznej. Ze źródeł publikowanych przez osoby, które go osobiście znały (oraz z tego co mówiły) wynika, że znał doskonale teksty religijne obydwu wiar. Święte pisma hinduizmu objaśniał w duchu Adwajta wedanty. Taki charakter miała jego filozofia. Dostrzec można było w niej także wpływy bhakti. W nauczaniach Sai Baby zaznaczały się kluczowe elementy trzech hinduistycznych ścieżek duchowych – bhaktijogi (ścieżki miłości i oddania Bogu), karmajogi (ścieżki bezinteresownego działania) i dźńanajogi (ścieżki zdobywania wiedzy duchowej). Wcale nie oznacza to jednak, że jego nauki ograniczały się do hinduizmu – było w nich wiele elementów islamu.
Shirdi Sai Baba nauczał, że Bóg przenika wszystko i znajduje się w każdej istocie oraz że esencją każdej istoty jest Bóg. Kładł nacisk na całkowitą jedyność Boga, co było bardzo zbliżone do islamskiego tawhid. Mówił także, że świat (i wszystko co może dać człowiek) jest przemijające, a tylko Bóg i jego dary są wieczne.
Shirdi Baba podkreślał znaczenie oddania Bogu (bhakti) oraz poddanie się jego woli. Mówił także o potrzebie całkowitej wierności i oddania własnemu nauczycielowi duchowemu. Twierdził, że człowiek jest odrębny od ciała. Radził swym uczniom i wyznawcom, aby walczyli z negatywnymi cechami charakteru i rozwijali dobre. Shirdi Sai Baba pouczał swoich wyznawców, że przeznaczenie jest determinowane przez "karmę".
Nauczał krótkimi hasłami, stwierdzeniami i przypowieściami. Niezwykle rzadko wygłaszał kazania. Prosił swych wyznawców o symboliczną darowiznę pieniężną (dakszinę). Według zwolenników robił to po to aby nauczyć ich pokory, tolerancji i nieprzywiązania. Tego samego dnia rozdawał zdobyte pieniądze żebrakom, biednym osobom oraz innym wyznawcom. Resztę wydawał na zapałki.
Przed śmiercią Shirdi Sai Baba wypowiedział jedenaście zapewnień skierowanych do jego wyznawców:
Znani uczniowie.
Najbardziej znanym uczniem Shirdi Sai Baba za jego życia był Upasni Maharadż. Wsławił się on jako mistrz duchowy. Ten z kolei miał (uważanego przez zwolenników za) wybitnego ucznia – Meher Baba, który także jest znany jako święty. Do innych bardziej znanych uczniów Sai Baby należeli: Bade Baba, Abdul Baba, Das Ganu Maharadż, Kakasaheb Dixit, Govindrao Ragulnath Dabholkar (Hemadpant), Mlahaspati, Nanasaheb Chandorkar.
Swami Kaleśwarś jest uważany przez siebie i swych zwolenników za ucznia Shirdi Sai Baby, który objawił mu się w wizji, gdy ten był młodzieńcem.
Cuda.
Wyznawcy, uczniowie i zwolennicy Shirdi Sai Baby przypisują mu zdolność czynienia różnych cudów. Do nich należą: bilokacja, egzorcyzmy, uzdrawianie nieuleczalnie chorych, pomaganie w cudowny sposób swoim wyznawcom w potrzebie, przybieranie postaci bóstw i świętych, czytanie w myślach. O tych cudach mówiło wielu mieszkańców Shirdi oraz osób tam przyjeżdżających, którzy osobiście znali Sai Babę. Część z nich wydała na ten temat książki. Mówili i pisali także o tym jak byli świadkami jego niezwykłych mocy jogicznych: lewitacji, wchodzenia w stan śmierci klinicznej, gdy miał na to ochotę, a nawet odrywania swoich kończyn i przyklejania ich (Khanda Joga), a także wymiotowania swoich jelit i „przyklejania” ich z powrotem do swego brzucha po kilku dniach.
Leczył choroby za pomocą świętego popiołu, który wręczał swoim wyznawcom, pomagał dojść do zdrowia nakazując zmianę diety, a nawet przeprowadzał samodzielnie operacje stworzonymi za pomocą machnięcia dłoni przyrządami chirurgicznymi (które następnie znikały w jego dłoni).
Według jego wyznawców po śmierci pojawiał im się w snach, wizjach, a nawet w postaci cielesnej. Dawał im wtedy rady i pouczenia.
Czynności codzienne.
Sai Baba miał w zwyczaju palić tytoń, który sam kupował. W Shirdi posadził kilka drzew tworząc mały ogród, który regularnie podlewał za pomocą glinianych dzbanów. Często przyrządzał swoim wyznawcom jedzenie, mieszając gotujące się potrawy gołą ręką. Jedzeniem dzielił się ze zwierzętami nigdy ich nie odganiając, ponieważ uważał, że Bóg mieszka w każdej żywej istocie. Chodził boso, nosił długie Kafni, a głowę owijał kawałkiem płótna, czasem nie zdejmując go tygodniami. Sypiał na starej drewnianej desce podwieszonej pod sufitem za pomocą płóciennych sznurków. Kupował suche drewno, którym podtrzymywał ogień (dhuni), wręczając cudotwórczy popiół (vibhuti) osobom, które go odwiedzały.
Źródła historiograficzne.
Biografowie Shirdi Sai Baby i osoby piszące o jego postaci (na przykład Govindrao Ragulnath Dabholkar, Antonio Rigpolous, S. P. Ruhela czy Smriti Srinivas) powołują się głównie na zeznania mieszkańców Shirdi, którzy go znali oraz na własne doświadczenia z Shirdi Sai Babą (jeżeli takowe mieli). Dla współczesnych badaczy postaci Sai Baby (takich jak S. P. Ruhela – autor książki "Sai Baba z Shirdi – mistrz uniwersalny") szczególną wartość mają między innymi zeznania dwóch wyznawczyń Shirdi Baby – Sharady Devi i Shivammy Thayee – które umarły dopiero na przełomie XX i XXI wieku. Badacze postaci Shirdi Sai Baby i historycy powołują się także na "Dziennik z podróży do Sai Baby z Shirdi", autorstwa Ganeshy Shrikrishny Khaparde, opisujący każdy dzień jego pobytu u Shirdi Sai Baby. Przy spekulacjach na temat nieznanych epizodów życia Sai Baby, opierają się głównie na jego własnych słowach.
Jednym z podstawowych źródeł, na których się opierają badacze Shirdi Sai Baby jest jego biografia pod tytułem "Shri Sai Satcharita" Govindrao Ragulnatha Dabholkara – ucznia i wyznawcy Sai Baby, o przezwisku "Hemadpant" nadanym mu przez Shirdi Sai Babę – która powstała w 1916 roku i napisana została w języku marathi. Według wielu badaczy, stanowi ona wiarygodne źródło na temat życia, nauk i cudów Shirdi Sai Baby. Napisano również wiele innych, cennych dla historyków, książek o życiu Shirdi Sai Baby, takich jak na przykład serię "Devotee’s experiences of Sai Baba" B. V. Narasimhaswamiego czy "Sri Sai Baba’s Charters and Sayings" (tego samego autorstwa).
Kult.
Historia.
Kult Shirdi Sai Baby rozpoczął się już w dziewiętnastym wieku, za jego życia, kiedy przebywał w Shirdi, od lokalnego hinduistycznego kapłana świątyni Boga Khandoba w Shirdi – Mlahaspatiego, który jest uważany za pierwszego wyznawcę Shirdi Baby. Jednak w dziewiętnastym wieku kult Shirdi Sai dotyczył tylko niewielkiej grupki mieszkańców Shirdi oraz kilkunastu osób z innych części Indii. Zaczął się rozwijać dopiero w dwudziestym wieku, a najszybciej od 1910 roku kiedy sława Shirdi Sai Baby zaczęła się rozpowszechniać, dzięki sankirtanom Das Ganu (jednego z jego wyznawców). Od 1910 do Shirdi zaczęło przyjeżdżać zarówno wielu muzułmanów, jak i hinduistów. Wtedy kult Shirdi Sai Baby przybrał formę wspólnotową. Za jego życia, hinduiści czcili go obrzędami hinduskimi, a muzułmanie wielce go szanowali i uważali za świętego. Później (w ostatnich latach życia Sai Baby) do jego zwolenników i uczniów zaczęli dołączać chrześcijanie i zaratusztrianie.
Świątynia Śri Sainatha Maharadża – jak często zwany jest Shirdi Sai Baba przez współczesnych uczniów i wyznawców -, która została wybudowana już za jego życia, jest cały czas aktywna i codziennie odprawiane są w Shirdi intensywne nabożeństwa do tego świętego. Uniwersalna myśl duchowa o jedności hinduizmu i islamu przyciąga każdego dnia pielgrzymów (zarówno hinduistów, jak i muzułmanów) do Shirdi. Sai Baba szczególnie jest darzony czcią i uznaniem w indyjskim stanie Maharashtra. Tam pojawia się jego wizerunek na breloczkach, billboardach, samochodach. Istnieje tam również organizacja religijna o nazwie: Shri Saibaba Sansthan Trust, która oddaje mu cześć, utrzymuje kompleks poświęconych mu mandirów oraz wydaje publikacje na jego temat. Prowadzi ona także bezpłatną działalność edukacyjną, charytatywną i społeczną oraz troszczy się o rozwój miasta Shirdi. Na jej czele stoi kilkunastoosobowa rada powiernicza. Istotną rolę w rozwoju kultu Shirdi Sai Baby w Indiach ma także jeden z jego wyznawców – Guruji C.B. Satpathy, który nadzoruje kompleks świątyń poświęconych Sai Babie, wydaje czasopisma na jego temat i ogólnie prowadzi działalność religijną ku czci Shirdi Baby.
Kult Shirdi Sai Baby rozpowszechniony został po całych Indiach. W prawie każdym większym mieście indyjskim znajduje się hinduistyczna świątynia (mandir) poświęcony Sai Babie (takie dane podaje Gale "Encyclopedia of Religion"). Niektóre zwyczajne świeckie wydawnictwa indyjskie (takie jak Sterling Publishers) wydają książki o nim napisane przez wyznawców. Wizerunek Shirdi Sai Baby można spotkać nie tylko w Maharastrze, lecz we wielu innych miejscach w Indiach, a także w innych państwach. Według książki Lynne Gibson "Modern World Religions: Hinduism – Pupil Book Core" Shirdi jest jednym z kilkunastu ważniejszych świętych miejsc hinduizmu, do których wyznawcy tej religii odbywają pielgrzymki.
Kult Shirdi Sai Baby jest tylko po części zorganizowany. Tylko niektórzy z jego wyznawców i zwolenników należą do organizacji Shri Saibaba Sansthan (lub do innych organizacji czczących go).
Wyznawcy Sathya Sai Baby czczą Sathya Sai Babę jako następne wcielenie Shirdi Sai Baby.
Poza Indiami kult Shirdi Sai Baby sięga też innych państw na całym świecie takich jak USA czy Karaiby. W państwach takich jak na przykład Stany Zjednoczone, Australia, Malezja, Singapur czy Irlandia wybudowano mandiry poświęcone Sai Babie oraz założono organizacje religijne krzewiące jego nauki i kult. Znajdują się między innymi w Chicago, Kuala Lumpur, Sydney czy też w Londynie. Książka "The South Asian Religious Diaspora in Britain, Canada, and the United States" Raymonda Brady, Harolda G. Cowarda i Johna Russella Hinnellsa wymienia kult Shirdi Sai Baby jako jeden z istotniejszych hinduistycznych ruchów religijnych w Wielkiej Brytanii. W Polsce Shirdi Sai Baba jest otaczany czcią głównie przez Organizację Sathya Sai (oraz generalnie cały ruch zwolenników Sathya Sai Baby) i przez Bractwo Zakonne Himavanti.
Według szacunków świątynię poświęconą Sai Babie w Shirdi codziennie odwiedza dwadzieścia tysięcy osób, a podczas świąt liczba ta dochodzi do stu tysięcy.
Do rozwoju kultu Shirdi Sai Baby przyczynili się w dużej mierze: Shri Saibaba Sansthan (i inne organizacje jego wyznawców np. All India Sai Samaj), Sathya Sai Baba, autorzy publikacji na jego temat tacy jak: B. V. Narasimhaswamiji, Swami Sai Sharanananda, Guruji C.B. Satpathy oraz duża ilość publikacji, świątyń i poświęconych Shirdi Sai Babie obiektów kultu.
Wierzenia.
Wielu członków kultu Shirdi Sai Baby uważa go za Awatara Śiwy i Dattatrei, wielkiego mistrza duchowego, satguru. Wierzą oni w cuda, które dokonywał na Ziemi, oraz że będzie ich nadal dokonywał, mimo iż nie jest fizycznie obecny. Większość wyznawców i zwolenników Shirdi Sai Baby sądzi, że tak wielki święty jak on rzadko pojawia się na Ziemi.
Część także uważa, że jest następnym wcieleniem Kabira (jest to oparte głównie na jego własnych słowach). Ponadto, spotykany jest także pogląd, że Shirdi Sai Baba i Śri Akkalkot Maharadż to ta sama dusza, która zstąpiła na Ziemię w dwóch różnych ciałach. Ponadto wśród zwolenników i wyznawców Sathya Sai Baby bardzo powszechna jest opinia, że jest on następnym wcieleniem Shirdi Sai Baby. Jednak nie wszyscy wyznawcy Shirdi Sai Baby się z tym zgadzają.
Praktyki.
Praktyki jakimi jest czczony Shirdi Sai Baba przypominają pod bardzo wieloma względami tradycyjne praktyki hinduistyczne. Jego wyznawcy oddają mu cześć poprzez odprawianie pudźy (na przykład ofiarowanie mu kwiatów, żywności, owoców; palenie kadzideł), rytualne obmywanie jego posągów, śpiewanie i powtarzanie jego imienia, czczenie jego stóp (co jest powszechną metodą oddawania czci świętym wśród hinduistów), odbywanie pielgrzymek do Shirdi czy śpiewanie arati. Ważnym świętem jest dla nich także rocznica Mahasamadhi Shirdi Sai Baby. Pomimo to Sai Baba jest wielbiony przez członków różnych religii.
Wśród wyznawców Shirdi Sai Baby powszechne jest także określanie go tytułami „Śri Sainath” czy „Śri Sainath Maharadż”. Wykorzystują także czasem jako powitanie zwrot „Sai Ram” (jest to jednak bardziej powszechne wśród wyznawców Sathya Sai Baby).
Shirdi Sai Baba na tle większych religii.
Hinduizm.
Za życia Shirdi Sai Baby, święty hinduski o imieniu Anandanath z Jewali określił Sai Babę mianem „diamentu” (w znaczeniu rzadkiego i wielkiego świętego). Inny święty imieniem Gangagir nazwał Sai Babę (również za jego życia) „klejnotem [duchowym]”. Śri Bidkar Maharadź (święty hinduski, uczeń Śri Akkalkot Maharadżż), darzył Sai Babę wielkim szacunkiem oraz w 1873 roku, przy spotkaniu z nim określił go mianem „Dźagatguru” (oznaczającym w hinduizmie niezwykle wielkiego świętego). Śri Akkalkot Maharadż tuż przed swoim Mahasamadhi polecił jednemu ze swoich wyznawców udać się do Shirdi i tam oddawać cześć Shirdi Sai Babie. Sai Babę szanował także wielce Śri Wasudewanand Saraswati (znany jako Śri Tembye Swami). Według Charlesa White’a (profesora z katedry Filozofii i Religioznawstwa na Uniwersytecie Amerykańskim w Waszyngtonie) Shirdi Sai Baba otaczany był czcią ze strony pozostałych czterech śiwaickich joginów "Nath-Panchayat" (była to grupa pięciu świętych hinduizmu, do których Sai Baba należał).
Swami Kaleśwarś uważa Shirdi Sai Babę za wielkiego świętego i mistrza duchowego oraz za własnego guru. Publicznie okazuje mu szacunek i cześć. Sathya Sai Baba głosił, że Shirdi Sai Baba był Awatarem i jego (Sathya Sai Baby) poprzednim wcieleniem.
Islam.
W kulturze muzułmańskiej postać Shirdi Sai Baby pojawia się głównie w sufizmie. Meher Baba uznał Shirdi Sai Babę za najdoskonalszego z pięciu Doskonałych Mistrzów – kutubów (per. "kutub-e-Irszad").
Zaratusztrianizm.
Mimo iż zaratusztrianie stanowią zdecydowaną mniejszość wśród wyznawców Shirdi Sai Baby jest on czczony przez kilku zaratusztriańskich przywódców religijnych takich jak Nani Palkiwalla. Sai Babę czci także inny znany zaratusztrianin – Homi P. Dadi-Barjor (naukowiec). Shirdi Baba uważany jest za nie-zaratusztrianina, którego kult skupia najwięcej uwagi zaratusztrian.
Shirdi Sai Baba w kulturze.
Sztuka i architektura sakralna.
W Indiach, w prawie każdym większym mieście, mieści się przynajmniej jedna świątynia poświęcona Sai Babie. Znajdują się także w niektórych miastach poza Indiami. W meczecie w Shirdi, w którym Sai Baba mieszkał, znajduje się obraz (w naturalnych rozmiarach), ukazujący go takim, jak wyglądał za życia. Namalował go artysta z Bombaju – Shama Rao Jaykar. Ponadto powstały także liczne przedstawiające Sai Babę posągi i statuetki (spełniające funkcję sakralną). W Samadhi Mandirze w Shirdi (gdzie Shirdi Baba został pochowany), znajduje się jeden z właśnie takich posągów, wykonany z marmuru przez rzeźbiarza Talima z Bombaju. W mandirach Sai Baby, do dziś, jego wyznawcy grają różne rodzaje muzyki kultowej, takich jak arati, w celu wychwalania jego postaci.
Film i telewizja.
W 1977 roku powstał film, w języku hindi, pod tytułem „Shirdi ke Sai Baba”, na temat Shirdi Sai Baby, przedstawiający Sai Babę w bardzo pozytywnym świetle. W postać świętego wcielił się Sudhir Dalvi.
W 1986 na ekrany wszedł film „Shri Shirdi Saibaba Mahathyam” (o Shirdi Sai Babie), w języku telugu reżyserii K. Vasu. Shirdi Sai Babę grał Vijayachander.
W 2001 roku powstał film w języku hindi, pod tytułem „Shirdi Sai Baba”, reżyserii Balraja Deepaka Vij. Rolę tytułową grał Sudhir Dalvi.
W 2006 roku Ramanand Sagar wyreżyserował serię programów telewizyjnych o Shirdi Sai Babie pod tytułem „Shirdi Ka Sai Baba”. Pokazywała go telewizja Star Plus. W roli tytułowej wystąpił Mukul Nag.

</doc>
<doc id="457059" url="https://pl.wikipedia.org/wiki?curid=457059" title="Zwinnik jarzeniec">
Zwinnik jarzeniec

Zwinnik jarzeniec ("Hemigrammus erythrozonus") – gatunek słodkowodnej ryby kąsaczokształtnej z rodziny kąsaczowatych (Characidae).
Występowanie.
Występuje w zabarwionych na kolor brunatny bardzo kwaśnych wodach Essequibo (rzeka), najczęściej jej leśnych dopływów.
Budowa ciała.
Wielkość do 3,3 cm. Szarozielony tułów z błyszczącym pomarańczowym pasem. Grzbiet ciemniejszy. Płetwy przezroczyste lub białe. Wyhodowano odmianę albino.
Rozmnażanie.
U tego gatunku występuje zapłodnienie zewnętrzne. Ryba jajorodna. Osobniki przeznaczone do rozrodu wymagają temperatury od 23 do 25 °C. Samców przeznaczonych do rozrodu nie można odławiać siatką, ze względu na możliwość uszkodzenia delikatnych narządów płciowych.
Hodowla.
Optimum termiczne wynosi od 23 do 28 °C. Gatunek ten wymaga roślin pływających rzucających nieco cienia. Akwarium nie może być zbyt małe. twardość powinna wynosić 5 do 10°n. Najlepiej, gdy podłoże akwarium jest ciemne. Zwinnik jarzeniec nie powinien być hodowany pojedynczo.
Pokarm.
W akwariach przyjmuje rureczniki, wazonkowce, oczliki, rozwielitki, pokarmy mrożone.

</doc>
<doc id="457062" url="https://pl.wikipedia.org/wiki?curid=457062" title="Dean Thomas">
Dean Thomas



</doc>
<doc id="457063" url="https://pl.wikipedia.org/wiki?curid=457063" title="Aeronautica Militare">
Aeronautica Militare

Aeronautica Militare – siły powietrzne, jeden z rodzajów sił zbrojnych Włoch.
Historia.
Początki powietrznych operacji włoskiej armii sięgają XIX wieku. W listopadzie 1884 roku utworzono Służbę Lotniczą ("Servizio Aeronautico"), na wyposażeniu której znalazły się balony. W styczniu 1885 roku, jednostka została przemianowana na Sekcję Balonów ("Sezione Aerostatica"). Pierwszy samolot pojawił się już w 1909 roku a w trakcie trwania wojny włosko-tureckiej w latach 1911–1912 w Libii, samoloty zostały po raz pierwszy przez Włochy użyte w działaniach bojowych. W październiku 1912 roku, własną, niezależną od armii jednostkę lotniczą utworzyła włoska marynarka. W maju 1913 roku jednostka została przekształcona w Sekcję Lotnictwa Marynarki Wojennej ("Sezione Aeronautica della Marina"). 18 czerwca 1913 roku utworzono Korpus Lotniczy ("Corpo Aeronautico"). Korpus był niezależną od armii jednostką, znajdującą się w strukturze Ministerstwa Wojny ("Ministero della Guerra"). 7 stycznia 1915 roku, na mocy królewskiego dekretu, Korpus został przemianowany na Korpus Lotnictwa Wojskowego ("Corpo Aeronautico Militare"), nadal niezależny od armii i podlegający bezpośrednio Ministerstwu Wojny. Stan taki trwał do 28 marca 1923, kiedy to kolejnym dekretem króla Wiktora Emanuela III, utworzone zostały samodzielne Królewskie Siły Powietrzne – "Regia Aeronautica". Po wojnie w referendum zrealizowanym w wyniku proklamacji Włoskiej Republiki 18 czerwca 1946 r. Regia Aeronautica straciła swoją królewską nazwę i jej nazwa została zmieniona na "Aeronautica Militare Italiana" (AMI). W latach 30. lotnictwo włoskie było praktycznie w całości wyposażone w samoloty własnej konstrukcji.
Wyposażenie.
Włoskie Siły Powietrzne noszą obecnie nazwę "Aeronautica Militare Italiana" (AMI) stanowią 5 Aliancką Taktyczną Brygadę Powietrzną. W swoich szeregach Włosi mają niemieckie samoloty Panavia Tornado, wyposażone m.in. w pociski MBB Kormoran. Zakupione zostały w liczbie 100 sztuk w Wielkiej Brytanii, służą one głównie do zadań szturmowym. W 1991 roku podczas I wojny w Zatoce Perskiej samoloty Tornado uczestniczyły w ataku na Irak w ramach operacji Pustynna Burza. Siły AMI podlegają kwaterze głównej w Rzymie. Skrzydło lotnicze podlega także Narodowemu Dowództwu Obrony Powietrznej. Głównym wyposażeniem włoskich wojsk w latach 90. był samolot Lockheed F-104S, który został zastąpiony przez Eurofighter Typhoon. Od 1995 roku we włoskich siłach lotniczych służy włosko-brazylijski samolot szturmowy AMX-T. Zastąpił on wysłużone samoloty szturmowe Fiat G.91R i G.91Y oraz samoloty rozpoznawcze Lockheed RF-104G. Innymi samolotami służącymi w latach dziewięćdziesiątych były Breguet Atlantic służące do patrolowania morza. W 2012 wycofano ostatnie z wypożyczonych od USAF General Dynamics F-16 Fighting Falcon, wykorzystywanych przez 9 lat jako rozwiązane przejściowe do czasu osiągnięcia gotowości operacyjnej Eurofighterów. Przez najbliższe dekady trzon lotnictwa bojowego mają stanowić 96 Eurofighter Typhoon i 90 Lockheed Martin F-35 Lightning II.
General Atomics Aeronautical Systems dostarczył wszystkie zamówione bezzałogowe samoloty rozpoznawcze MALE RQ-1 Predator A. Modele zamówione na potrzeby Włoskich Sił Powietrznych zostały pozbawione przenoszenia uzbrojenia. Łącznie od 2004 roku wojsko włoskie otrzymało 9 sztuk RQ-1, 6 sztuk MQ-9 Reaper oraz w listopadzie 2015 roku złożono zamówienie na uzbrojenie dla MQ-9. W styczniu 2017 roku koncert Leonardo podpisał z włoskim Narodowym Dyrektoriatem Uzbrojenia (NAD) kontrakt na dostawę 5 przedseryjnych samolotów treningowych M-345 HET (High Efficiency Trainer), które mają zastąpić wiekowe MB-339.

</doc>
<doc id="457064" url="https://pl.wikipedia.org/wiki?curid=457064" title="TorSen">
TorSen

Torsen - samoblokujący się mechanizm różnicowy, szczególna odmiana szpery montowana w samochodach dla optymalnego rozdzielenia momentu obrotowego pomiędzy oś przednią i tylną lub między koła jednej osi. Nazwa TORSEN pochodzi od angielskich słów TORque - moment i SENsing - wyczucie.
Historia.
Pierwszy taki mechanizm składał się z dwóch przekładni ślimakowych, które połączone są ze sobą za pośrednictwem walcowych kół zębatych o osiach wichrowatych. Został on opatentowany w USA przez Alexandra T. Browna 4 czerwca 1918 roku. W 1958 Vern Gleasman opatentował Torsen Type 1, a w 1982 patent odkupiła firma Gleason Corporation. Od 2003 r. właścicielem jest firma Toyoda Machine Works, oddział Toyota Motor Company.
Rodzaje i właściwości.
Obecnie istnieją 3 zasadnicze typy tego mechanizmu:
Mechanizm T1 i T2 w warunkach normalnej przyczepności dzielą moment obrotowy po równo pomiędzy osie. Mają zatem zastosowanie jako centralne jak i osiowe mechanizmy różnicowe. T3 ze względu na swą konstrukcję pozwala na przekazywanie momentu między osiami w warunkach normalnej przyczepności w proporcji innej niż 50:50. Został stworzony specjalnie z myślą o pojazdach AWD, wymagających innego niż 50:50 podziału momentu, jako mechanizm centralny. Przykładowo w AUDI RS4 zastosowano podział 40:60.
W przypadku utraty przyczepności jednej z osi (lub koła) mechanizm Torsen na drugą oś może przekazać odpowiednio większy moment. O tym, o ile większy będzie ten moment, decydują cechy ustalone już na etapie konstrukcji i produkcji konkretnego mechanizmu. Charakterystyczną wielkością dla mechanizmów Torsen jest współczynnik TBR (Torque Bias Ratio). Współczynnik ten obrazuje proporcję momentu, jaki mechanizm jest w stanie przekazać na oś o większej przyczepności w stosunku do osi drugiej, np.: TBR 4:1 oznacza, że na oś o większej przyczepności może trafić 4 razy więcej momentu. Współczynnik ten dla różnych typów może wynosić:
W sportowej wersji T2R zastosowano dodatkowo napięcie wstępne dociskające do siebie elementy cierne. Zabieg ten pozwala na doprowadzenie części momentu na oś, nawet gdy na drugiej jest on równy zero. Mówiąc obrazowo T2R z podniesionym jednym kołem zachowa się jak szpera cierna. 
Dla T3 jest podawany współczynnik blokowania który może wynosić od 20% do 30%, a zakres nominalnego podziału momentu (tzn. w warunkach dobrej przyczepności) od 65:35 do 35:65. 
W każdym z typów Torsena zmiana rozdziału momentu odbywa się błyskawicznie w sposób płynny bez udziału kierowcy ani żadnych systemów elektronicznych. Dzięki temu, że jego działanie jest czysto mechaniczne, jest rozwiązaniem bardzo skutecznym i bardzo trwałym.
Zasada działania.
Szpera ta posiada elementy cierne, które dodatkowo przenoszą moment obrotowy w przypadku wystąpienia uślizgu jednej z osi, ale ich docisk jest realizowany poprzez siły osiowe pojawiające się podczas współpracy kół zębatych planetarnych z kołami centralnymi. Siły osiowe powstają tam dzięki zastosowaniu zębów śrubowych. Siły te są zależne od kąta linii zębów i można je ustalić podczas projektowania. Oprócz siły docisku na współczynnik TBR ma wpływ współczynnik tarcia elementów ciernych zastosowanych w mechanizmie. Zmieniając wartości siły docisku i współczynnika tarcia można tworzyć mechanizmy o odpowiednim do potrzeb współczynniku TBR.
Pierwowzór mechanizmu typu Torsen z dwoma ślimakami połączonymi kołami walcowymi i współpracującymi z dwoma kołami ślimakowymi nie posiadał dodatkowych elementów ciernych, a opór wewnętrzny powstawał w samej przekładni poprzez jej specyfikę. Przekładnia ślimakowa ma znacznie niższą sprawność od innych przekładni zębatych i ta jej własność powodowała spory wewnętrzny opór pierwotnego Torsena.
Przykłady zastosowania.
Mechanizmy tego typu znalazły zastosowanie m.in. w samochodach marki: Alfa Romeo, Audi (system quattro), Mitsubishi (system S-AWD), VW (system 4motion, tylko w przypadku silnika umieszczonego wzdłużnie np. Passat B2 i B5, Touareg), Mazda (MazdaSpeed/ Mazda MPS), Hummer oraz wielu innych.

</doc>
<doc id="457066" url="https://pl.wikipedia.org/wiki?curid=457066" title="Mechanizm Torsena">
Mechanizm Torsena



</doc>
<doc id="457067" url="https://pl.wikipedia.org/wiki?curid=457067" title="Szachy heksagonalne">
Szachy heksagonalne

Szachy heksagonalne – wariant szachów grywany na sześciokątnej szachownicy z sześciokątnymi polami. Zasady gry zostały opracowane w 1929 r. przez lorda H.D.Baskerville'a, a następnie w 1939 r. ulepszone przez radzieckiego geologa I.Szafrana. Odmiany te nie zdobyły jednak szerszego grona wielbicieli, dopiero zaproponowana w 1949 r. i usprawniona w 1953 r. przez Władysława Glińskiego odmiana (tzw. heksagonalne szachy polskie) zdobyła popularność w Wielkiej Brytanii i Polsce, a następnie w Kanadzie i Stanach Zjednoczonych. Współcześnie szachy heksagonalne popularne są również w Szwajcarii, Francji, Włoszech, Węgrzech, Nowej Zelandii, Niemczech oraz w niektórych krajach byłego Związku Radzieckiego.
Reguły gry.
Szachy heksagonalne Glińskiego są grą dwuosobową. Gra toczy się na sześciokątnej szachownicy, składającej się z 91 sześciokątnych pól w trzech kolorach: jasnym, ciemnym i pośrednim (zwyczajowo są to odcienie brązu), przy czym jest 30 jasnych, 30 ciemnych i 31 pośrednich pól. Do gry używa się dwóch kompletów bierek, białego i czarnego. Grający białymi siedzi przy wierzchołku jasnym, grający czarnymi – przy wierzchołku ciemnym planszy. Diagramy są rysowane tak, że strona białych jest na dole, strona czarnych – na górze.
Do gry używa się tych samych bierek, co w szachach tradycyjnych, jednak w szachach heksagonalnych inna jest ich liczba: w porównaniu z zestawem tradycyjnym, każdy z graczy dysponuje dodatkowym pionem i dodatkowym gońcem. A zatem zestaw bierek jednego gracza obejmuje 1 króla, 1 hetmana, 2 wieże, 2 skoczki, 3 gońce i 9 pionów. Początkowe ustawienie bierek przedstawia diagram po prawej.
Szachownica posiada 11 pionowych rzędów pól nazwanych literami a, b, c..., k, l (litera j nie jest używana). Pola w danym rzędzie są numerowane od 1 do 11. Pola o tym samym numerze tworzą ukośną linię załamaną na polu f pod kątem 120°. Linie 1.-6. mają po 11 pól, linia 7. (zapełniona czarnymi pionami w ustawieniu początkowym) posiada 9 pól, linia 8. – 7 pól, itd., linia 11. – tylko jedno pole, f11.
Podobnie jak w szachach tradycyjnych, celem gry w szachy heksagonalne jest pojmanie, czyli zamatowanie króla strony przeciwnej, lub osłabienie przeciwnika tak, aby był zmuszony poddać się.
Rozpoczęcie partii.
Grę rozpoczyna grający białymi. W partiach towarzyskich decyzja, który z graczy gra białymi jest zazwyczaj kwestią umowy lub losowania. Przeciwnicy wykonują na przemian po jednym posunięciu. Z ruchu nie można zrezygnować.
Wykonywanie posunięć.
W czasie gry bierki wykonują posunięcia zgodnie z podanymi niżej zasadami. Jak w szachach tradycyjnych, w czasie ruchu bierka (z wyjątkiem skoczka i gońca) nie może przeskakiwać innych bierek. Bicie polega na zdjęciu z szachownicy bitej bierki przeciwnika i postawieniu własnej bierki na jej miejscu (wyjątek: bicie w przelocie). Z wyjątkiem pionów, bierka bije wrogie bierki znajdujące się na polach jej ruchu. Nie wolno bić króla przeciwnika. Jeżeli król gracza znajdzie się pod działaniem wrogiej bierki (pod szachem), gracz ma obowiązek zagrożenie to zlikwidować (poprzez ruch królem, zasłonięcie go inną bierką lub zbicie bierki przeciwnika, która spowodowała zagrożenie). Nie wolno również wykonywać ruchu, który powodowałby wystawienie własnego króla na działanie wrogiej bierki. Mat następuje, gdy atakowany gracz nie ma żadnej możliwości obrony przed zagrożeniem.
Wieża porusza się w 6 kierunkach wyznaczonych przez pola przylegające do siebie bokami, o dowolną liczbę pól.
Goniec porusza się w 6 kierunkach po liniach skośnych i może przeskakiwać. Są one wyznaczone przez pola tego samego koloru.
Hetman może poruszać się w dwunastu kierunkach o dowolną liczbę pól, a więc jak wieża i goniec jednocześnie.
Król może poruszać się o jedno pole w dwunastu kierunkach. W szachach heksagonalnych nie ma roszady.
Skoczek może przeskakiwać inne bierki. Ruch skoczka można opisać jako jedno pole ruchem gońca (na skos), następnie jedno pole ruchem wieży.
Pion porusza się o jedno pole do przodu, bije natomiast ukośnie na przylegającym polu (czerwone koła na diagramie powyżej). Należy zauważyć, że w przeciwieństwie do szachów tradycyjnych kierunek bicia pionem nie odpowiada ruchowi gońca. Przy pierwszym ruchu pion może poruszyć się o jedno lub dwa pola. Gdy pierwszy ruch piona jest połączony z biciem w kierunku rzędu f, pion zachowuje prawo ruchu o dwa pola naprzód. Na przykład, jeśli biały pion e4 zbije czarną bierkę na f5, może przesunąć się na f7. Istnieje bicie w przelocie, polegające na biciu piona poruszającego się o dwa pola poprzez pole pod działaniem piona przeciwnego koloru. Bić w przelocie można tylko pionem, i tylko piona, który właśnie wykonał ruch o dwa pola. Niewykorzystany przywilej bicia w przelocie natychmiast przepada. Na przykład, jeśli czarny pion c7 na schemacie powyżej przesunie się na c5, biały pion b5 może go zbić ruchem b5 x c6 bp. Jeżeli pion dojdzie do ostatniego pola (jednego z zaznaczonych gwiazdkami na schemacie), ulega promocji, czyli przemianie na dowolną figurę (gracz może np. zamienić swojego piona na dodatkowego hetmana).
Zakończenie partii.
Partia kończy się wygraną jednej ze stron, jeśli:
Za wystarczające do zamatowania króla uważa się co najmniej:
Pat, czyli niemożność wykonania dozwolonego posunięcia, nie jest w szachach heksagonalnych wynikiem remisowym. W rozgrywkach turniejowych, strona przegrywająca (zapatowana) otrzymuje ¼ punktu, zaś strona wygrywająca otrzymuje ¾ punktu.
Remis następuje, gdy dojdzie po raz trzeci do tej samej pozycji z tą samą kolejnością ruchu (w tym wskutek wiecznego szacha), gdy obie strony wykonają 50 ruchów bez bicia lub bez poruszenia pionów, a także gdy obaj gracze zgodnie ogłoszą remis.
Zapis partii.
Zapis partii szachów heksagonalnych wykonuje się podobnie jak zapis partii szachów tradycyjnych.
Mistrzostwa świata i Europy.
18 sierpnia 1980 r. została utworzona Międzynarodowa Federacja Szachów Heksagonalnych (International Hexagonal Chess Federation IHCF). Zorganizowała ona następujące imprezy:

</doc>
<doc id="457068" url="https://pl.wikipedia.org/wiki?curid=457068" title="Projektant gier komputerowych">
Projektant gier komputerowych

Projektant gier komputerowych – określenie osoby bądź zespołu osób, które projektują gry komputerowe.
Projektant gier komputerowych zajmuje się przygotowaniem szaty graficznej, koncepcji oraz mechanizmu gry komputerowej – składników projektu gry. Jego praca może obejmować przygotowanie środowiska gry, programowanie oraz ustalanie sposobu działania współczynników numerycznych, które umożliwiają poprawne działanie gry. Projektanci gier pracują dla firm nazywanych "producentami gier", które mogą również być wydawcami gier (choć nie jest to regułą). Osoba taka jest zwykle biegła w pisaniu; często posiada wykształcenie w dziedzinie pisarstwa lub pokrewnej dziedziny (jak np. językoznawstwa, ponieważ pisanie jest główną działalnością projektanta gier, cechą pożądaną jest posiadanie dużego doświadczenia w tej dziedzinie. Użyteczne, aczkolwiek niekonieczne, są również uzdolnienia artystyczne oraz umiejętności programistyczne. Projektanci gier są często biegli w zakresie nauk humanistycznych, takich jak psychologia, socjologia czy filozofia a także w pisaniu scenariuszy. Z powodu wzrastającej złożoności procesu projektowania współczesnych gier, wielu młodych projektantów gier posiada wykształcenie informatyczne lub pokrewne.
W przemyśle gier komputerowych posada projektanta gier jest jedną z najtrudniejszych do uzyskania. Praca projektanta, wbrew obiegowym opiniom, nie jest wcale łatwa. Prawie każdy, związany z przemysłem komputerowym jest przekonany, że posiada pomysł na "grę doskonałą" i czeka na możliwość wcielenia go w życie. Możliwość ta może być urzeczywistniona jedynie poprzez uzyskanie posady projektanta gier, tak więc konkurencja między aspirującymi do niej jest zwykle bardzo zacięta.
Wydawcy gier komputerowych inwestują w rozwój swoich produktów kwoty sięgające nawet milionów dolarów, jest więc łatwym do zrozumienia, dlaczego wybierają oni z rozwagą projektantów gier. Jeden lub dwa nieudane projekty mogą przysporzyć firmie poważnych strat finansowych, w skrajnym przypadku doprowadzając ją do bankructwa. Z tych powodów wydawcy zwykle rekrutują projektantów spośród osób mających już duże doświadczenie w branży, biorących wcześniej udział w projektach zakończonych wydaniem gier będących sukcesami komercyjnymi. Mniej doświadczeni projektanci zatrudniani są zwykle przy pracy nad grami o dużo niższym budżecie.
Historia.
Pierwsze gry komputerowe tworzone były w latach sześćdziesiątych i siedemdziesiątych przez programistów, dla których zajęcie to stanowiło hobby, ponieważ nie istniał jeszcze rynek zbytu dla gier komputerowych. Niektóre gry były tworzone przez inżynierów elektryków, jako swojego rodzaju „atrakcja turystyczna” dla odwiedzających ich laboratoria komputerowe (np. "OXO", "Tennis for Two"), inne przez studentów, piszących gry dla swoich znajomych ("Spacewar", "Star Trek", "Dungeon").
Niektóre z gier stworzonych w tamtych czasach takie jak "Zork", "Baseball", "Air Warrior" czy "Colossal Cave Adventure" stworzyły podwaliny pod wczesny przemysł gier komputerowych.
W początkach historii gier komputerowych, projektanci gier byli często również głównymi bądź jedynymi programistami piszącymi gry, i stan ten utrzymał się również na początku formowania się przemysłu gier komputerowych w latach siedemdziesiątych. Znaczącym wyjątkiem była firma "Coleco", która od początku swojej działalności na rynku oddzieliła funkcję programisty i projektanta gier.
W miarę wzrostu stopnia skomplikowania gier komputerowych, połączonego z rozwojem domowych komputerów, praca projektanta stawała się coraz bardziej wydzieloną funkcją, często pełnił ją główny programista, występujący także w roli projektanta, w zależności od potrzeby chwili. W wielu przypadkach "silniki gier" są pisane w sposób, który ogranicza rolę programistów w procesie powstawania gry.
Jeszcze później skomplikowanie gier osiągnęło stopień, który wymagał wydzielenia osoby, zajmującej się jedynie projektowaniem gier. Wielu ówczesnych weteranów – twórców gier, wybrało właśnie tę funkcję, porzucając programowanie i pozostawiające to zadanie innym członkom zespołu.
Współcześnie bardzo trudno jest znaleźć grę komputerową, której główny programista byłby jednocześnie jej głównym projektantem, z wyjątkiem bardzo prostych gier w rodzaju "Tetrisa". W przypadku bardzo złożonych gier takich jak gry typu MMORPG lub gier sportowych, strategicznych czy symulacji, liczba projektantów dochodzi do kilkunastu, z jednym lub dwoma głównymi projektantami, koordynującymi całość projektu, podczas gdy niżsi rangą projektanci zajmują się opracowywaniem podsystemów gry. W wielkich kompaniach, takich jak Electronic Arts, za proces opracowywania każdego aspektu gry (np. projektowanie interfejsu użytkownika, tworzenie świata gry czy obiektów) może mieć oddzielnego producenta, nadrzędnego projektanta wspomaganego przez kilku podlegających mu pracowników.

</doc>
<doc id="457070" url="https://pl.wikipedia.org/wiki?curid=457070" title="Hydromechanizacja">
Hydromechanizacja

Hydromechanizacja – zespół technicznych przedsięwzięć związanych z wykorzystaniem energii wody do urabiania gruntu, transportu urobku i formowania budowli ziemnych oraz przeróbki urobku na materiały budowlane.
Hydromechanizację stosuje się do:

</doc>
<doc id="457074" url="https://pl.wikipedia.org/wiki?curid=457074" title="Eusebio da Silva Ferreira">
Eusebio da Silva Ferreira



</doc>
<doc id="457076" url="https://pl.wikipedia.org/wiki?curid=457076" title="Charlie Weasley">
Charlie Weasley



</doc>
<doc id="457081" url="https://pl.wikipedia.org/wiki?curid=457081" title="Bernard Genghini">
Bernard Genghini

Bernard Genghini (ur. 18 stycznia 1958 w Soultz-Haut-Rhin), francuski piłkarz występujący na pozycji ofensywnego pomocnika. W 1984 roku z reprezentacją Francji zdobył mistrzostwo Europy.
Sukcesy piłkarskie.
W reprezentacji Francji od 1980 do 1986 roku rozegrał 27 meczów i strzelił 6 goli – mistrzostwo Europy 1984 oraz III miejsce na Mistrzostwach Świata 1986.

</doc>
<doc id="457082" url="https://pl.wikipedia.org/wiki?curid=457082" title="Louie Anderson">
Louie Anderson

Louie Anderson, właśc. Louis Perry Anderson (ur. 24 marca 1953 w Saint Paul, zm. 21 stycznia 2022 w Las Vegas) – amerykański komik, stand-uper, aktor i gospodarz teleturnieju. Dwukrotny laureat nagrody Emmy jako wybitny wykonawca w serialu animowanym "Świat według Ludwiczka" (1995–1998), którego był współtwórcą.
Życiorys.
Urodził się w Saint Paul, w stanie Minnesota jako najmłodsze z jedenaściorga dzieci Ory Zelli (z domu Prouty; 1912−1990) i Louisa Williama Andersona (1901−1980), trębacza i weterana I wojny światowej. Miał pochodzenie angielskie, walijskie i holenderskie ze strony matki, a ze strony ojca miał korzenie szwedzkie i norweskie. Uczęszczał do Johnson Senior High w Saint Paul.
Karierę rozpoczął pod koniec 1978 w małym klubie komediowym w Minneapolis w odpowiedzi na wyzwanie współpracownika z domu dziecka, w którym pracował z trudną młodzieżą. Po wygraniu konkursu Saint Louis Comedy Competition w 1981, Anderson pisał tekst gagów dla Henny’ego Youngmana, a następnie przeniósł się do Los Angeles, aby spróbować rozpocząć własną karierę. Chociaż podpisał kontrakt z jedną z głównych sieci telewizyjnych, nie odniósł sukcesu i powrócił do Minneapolis, gdzie przyjaciele pomogli mu sfinansować program komediowy. Wkrótce Showtime wyemitował jego program, który przez miesiąc stał się hitem i najwyżej ocenianym programem w sieci, co zapewniło mu upragnione miejsce w Comic Relief.
20 listopada 1984 zadebiutował na ekranie jako komik w talk-show "The Tonight Show", prowadzonym przez Johnny’ego Carsona. W sensacyjno–przygodowym dramacie kryminalnym Richarda Franklina "Płaszcz i szpada" ("Cloak and Dagger", 1984) z Henrym Thomasem zagrał postać taksówkarza. W 1985 Anderson został obsadzony jako Lou Appleton u boku Bronsona Pinchota w pilotażowym odcinku sitcomu ABC "Larry i Balki" ("Perfect Strangers"), który był znany na tym wczesnym etapie jako "The Greenhorn". Kiedy program został odebrany, Andersona zastąpił Mark Linn-Baker. Występował gościnnie w serialu NBC "Remington Steele" (1986) jako Bingham „Bing” Perret i sitcomie ABC "Grace w opałach" (1994) jako dr Andy Lewinson. Anderson stworzył jeszcze kilka programów specjalnych telewizji kablowej. Początkowo jego humor koncentrował się na otyłości, ale z czasem zaczął bardziej skupiać się na swoim dzieciństwie i doświadczeniach, jakie miał dorastając z ojcem alkoholikiem i wieloma rodzeństwem. Chociaż często żartował na ten temat publicznie, prześladowały go bolesne wydarzenia z młodości, a po śmierci ojca rozpoczął swego rodzaju dzień polegający na przechowywaniu listów do ojca. Jeden z nich został opublikowany w magazynie „People”. Ogromna reakcja czytelników doprowadziła do napisania przez niego bestsellera "Drogi tato" — listu od dorosłego dziecka. W 1993 napisał drugie, bardziej optymistyczne ujęcie, które odzwierciedlało poprawę w jego życiu osobistym, "Goodbye Jumbo, Hello Cruel World".
Wspólnie z Mattem O’Callghanem stworzył animowany serial Fox "Świat według Ludwiczka" ("Life With Louie", 1995–1998), który zebrał pochwały krytyków i zdobył dwa razy nagrodę Emmy w 1997 i 1998 za podkładania głosu pod animowaną postać Ludwiczka (i jego ojca Andy’ego). Dla Andersona był to jego drugi występ jako aktora głosowego; jego pierwszym był film animowany "Bébé’s Kids" (1992). W latach 1999–2002 prowadził teleturniej "Family Feud", na którym wzorowana była polska "Familiada". Za rolę Christine Basketsa w serialu komediowym "Baskets" (2016–2019) otrzymał nagrodę Emmy w 2016 i był nominowany do Nagrody Satelity.
Zmarł 21 stycznia 2022 w Las Vegas na raka w wieku 68 lat.

</doc>
<doc id="457088" url="https://pl.wikipedia.org/wiki?curid=457088" title="Droga wojewódzka nr 812">
Droga wojewódzka nr 812

Droga wojewódzka nr 812 (DW812) – droga wojewódzka klasy GP przebiegająca południkowo we wschodniej części województwa lubelskiego. Łączy Białą Podlaską z Włodawą, Chełmem i Krasnymstawem. Przebiega przez powiaty z siedzibą w tych miastach. Jej długość wynosi ok. 151 km.
Przed 2000 rokiem trasa posiadała oznaczenie drogi nr 83. W latach 1986–1998 miała kategorię drogi krajowej, od 1 stycznia 1999 roku jest drogą wojewódzką.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Na całej długości drogi dozwolony jest ruch pojazdów o nacisku na pojedynczą oś do 8 ton, do 14 sierpnia 2010 roku także do 10 ton.

</doc>
<doc id="457095" url="https://pl.wikipedia.org/wiki?curid=457095" title="Uwodornienie">
Uwodornienie



</doc>
<doc id="457096" url="https://pl.wikipedia.org/wiki?curid=457096" title="Aleksander Kazulin">
Aleksander Kazulin



</doc>
<doc id="457097" url="https://pl.wikipedia.org/wiki?curid=457097" title="Jan van Steenbergen">
Jan van Steenbergen

Jan van Steenbergen, właśc. Johannes Hendrik van Steenbergen (ur. 3 czerwca 1970 w Hoorn) – holenderski językotwórca, dziennikarz, tłumacz oraz znawca kultury polskiej, absolwent Instytutu Europy Wschodniej (specjalizacja: Polska, Ukraina) na Uniwersytecie w Amsterdamie, gdzie równolegle studiował muzykologię. Zajmuje się tworzeniem międzysłowiańskiego, wenedyckiego, wozgijskiego oraz kilku innych języków sztucznych. Jest także przewodnikiem projektu fantastycznego świata Ill Bethisad.
W latach dziewięćdziesiątych odbył studia uzupełniające w Warszawie, pracował także przy festiwalu muzyki współczesnej Warszawska Jesień (1995). W wieku 26 lat rozpoczął prace nad dwoma równoległymi projektami sztucznych języków: "Vozgian" (północnosłowiański z wpływami uralskimi) i "Hattic" (nieistniejąca gałąź rodziny języków indoeuropejskich). W 2009 opisał możliwości wykorzystania Asylco w dydaktyce szkolnej, w nauce oraz w praktyce komunikacyjnej z osobami pozbawionymi możliwości mówienia. Uczestniczył w kilkuosobowym projekcie typu "interlingua" o nazwie "Slovianski" i opracował własną odrębną, naturalistyczną odmianę tego języka, znaną jako "Slovianski-N", oraz słownik elektroniczny języka międzysłowiańskiego. Opracował także wenedyk – fikcyjny język romański, oparty na polskim i łacinie ludowej. Wenedycki jest narodowym językiem w podlegającej projektowi Ill Bethisad Rzeczypospolitej Dwóch Koron (wen. "Rzejpybiełka Dwar Korunar") i posiada swój siostrzany dialekt – "Šležan".
Za zasługi w zakresie kultury i nauki słowiańskiej został odznaczony medalem im. Josefa Dobrovskiego w listopadzie 2013 r.

</doc>
<doc id="457101" url="https://pl.wikipedia.org/wiki?curid=457101" title="Władysław Mazurkiewicz (morderca)">
Władysław Mazurkiewicz (morderca)

Władysław Mazurkiewicz (ur. 31 stycznia 1911 w Krakowie, powieszony 29 stycznia 1957 tamże) – polski wielokrotny morderca, zwany "Eleganckim mordercą" lub "Pięknym Władkiem". Jego zbrodnie były popełniane z pobudek materialnych. Oskarżony o sześć zabójstw, został stracony przez powieszenie.
Życiorys.
Mieszkał w Krakowie przy pl. Biskupim 14, a przez jakiś czas miał też mieszkanie w Warszawie. Przed sądem udowodniono mu sześć zabójstw. Pierwszego morderstwa dokonał najprawdopodobniej w 1940 roku na osobie pochodzenia żydowskiego. Zwłoki dwóch ostatnich ofiar zostały odnalezione pod posadzką wynajętego garażu przy ul. Marchlewskiego 49 w Krakowie (obecnie al. Beliny-Prażmowskiego).
Przypuszczano, że Mazurkiewicz był informatorem gestapo, a potem szpiclem i prowokatorem MBP. Jednakże IPN, badając jego sprawę, nie natrafił na żadne dokumenty potwierdzające te przypuszczenia. Bezkarność zapewniała mu przychylność prokuratorów oraz swoista nietykalność, wynikająca ze strachu przed domniemanymi protektorami. Mówiono, że ci, którzy wiedzieli, że jest mordercą, sądzili, że wykonuje wyroki swych mocodawców. Proces uznany został za kompromitację wymiaru sprawiedliwości: świadkowie bali się mówić, prokurator zmieniał temat, a obrońca bronił Mazurkiewicza, posługując się tezą, że jest on urodzonym mordercą, typem o skłonnościach zbrodniczych. Oskarżono go o sześć morderstw (na czterech mężczyznach i dwóch kobietach) oraz o dwa usiłowania morderstw. Zarówno pierwsze usiłowanie, jak i morderstwo popełnił, trując ofiary cyjankiem potasu. Następnych trzech morderstw dokonał przy użyciu pistoletu Walther, kaliber 7,65 mm. Przy ostatnich dwóch i usiłowaniu użył pistoletu Walther model 9. Mazurkiewicz przyznał się do zarzucanych mu czynów.
Został skazany na karę śmierci 30 sierpnia 1956 roku. Wyrok wykonano 29 stycznia 1957 roku o godz. 16.30 w Krakowie, w więzieniu przy ul. Montelupich. Ostatnie słowa Mazurkiewicza miały brzmieć: "Do widzenia, panowie, niedługo wszyscy się tam spotkamy".
Obrońcą Mazurkiewicza był adwokat Zygmunt Hofmokl-Ostrowski, który zgodnie z aksjologią tamtego okresu wykazywał, iż zabite zostały osoby niepełnowartościowe w socjalistycznym społeczeństwie, a sprawozdawcą procesu Lucjan Wolanowski, który opublikował cykle reportaży o procesie Mazurkiewicza w tygodniku „Świat” i „Expressie Wieczornym” w 1956 roku. Sprawozdawcą z procesu był też Marek Hłasko – napisał o nim artykuł "Proces przeciwko miastu".
Odniesienia.
Na motywach sprawy Mazurkiewicza Jacek Wołowski osnuł akcję swojej powieści kryminalnej "Walther nr 45771", wydanej w 1956, w której przestępca został przemianowany na Żurkiewicza.
W 2015 Cezary Łazarewicz wydał książkę "Elegancki morderca", przedstawiającą historię Mazurkiewicza.
Na podstawie historii Mazurkiewicza, w 2017 roku Krzysztof Lang wyreżyserował film "Ach śpij kochanie" z Andrzejem Chyrą w roli głównej.

</doc>
<doc id="457102" url="https://pl.wikipedia.org/wiki?curid=457102" title="Posejdonia">
Posejdonia



</doc>
<doc id="457113" url="https://pl.wikipedia.org/wiki?curid=457113" title="Felicity (serial telewizyjny)">
Felicity (serial telewizyjny)

Felicity – amerykański serial telewizyjny o Felicity Porter (granej przez Keri Russell), studentce Uniwersytetu Nowojorskiego, i jej perypetiach życiowych w Nowym Jorku, z dala od rodzinnego domu w Kalifornii. Serial emitowano w telewizji WB (w Polsce w TVP2, a następnie TVP3) przez cztery sezony w latach 1998-2002, a każda seria odpowiadała rokowi studiów na uniwersytecie. Powstały 84 odcinki. Twórcą serialu był J.J. Abrams, pomysłodawca takich serii jak Agentka o stu twarzach i Zagubieni.
Fabuła.
Akcja "Felicity" rozpoczyna się od nieoczekiwanego wyjazdu głównej bohaterki na studia do Nowego Jorku. Powodem tej decyzji jest Ben Covington (Scott Speedman), kolega z kalifornijskiego liceum, w którym zakochała się dziewczyna. Ben, nieświadomy uczucia Felicity, wyjeżdża na studia do Nowego Jorku, a Felicity podąża za nim. Pobyt w zupełnie nowym mieście stanowi bolesne zderzenie z rzeczywistością dla Felicity, która musi zmierzyć się z samotnością, tęsknotą za domem i rozczarowaniem wobec Bena. Nawiązuje nowe przyjaźnie, z których część nie przetrwa, a na horyzoncie pojawia się Noel Crane (Scott Foley), który adoruje Felicity, a ona pozostaje rozdarta pomiędzy swą pierwszą (z czasem odwzajemnioną) miłością - Benem a niepewnymi uczuciami wobec Noela. Ten miłosny "konflikt" trwa aż do ostatniego odcinka serialu. W tle trójki głównych bohaterów rozgrywają się perypetie ich przyjaciół - Eleny Tyler (Tangi Miller), Seana Blumberga (Greg Grunberg), Meghan Rotundi (Amanda Foreman) i Javiera Quitaty (Ian Gomez).
Nagrody.
Keri Russell zdobyła Złoty Glob za rolę Felicity w 1999 roku, a sam serial nominowany był do tej nagrody w kategorii "najlepszy serial fabularny". Także w 1999 roku autor zdjęć do serialu, Robert Primes, otrzymał nagrodę Emmy.
"Sprawa fryzury".
Keri Russell bez uzgodnienia z producentami serialu obcięła na początku 2. sezonu swoje długie, kręcone włosy, z których słynęła. Wywołało to falę protestów wśród telewidzów, a niektórzy w tym fakcie dopatrują się spadku popularności programu.

</doc>
<doc id="457116" url="https://pl.wikipedia.org/wiki?curid=457116" title="Artur Weasley">
Artur Weasley



</doc>
<doc id="457119" url="https://pl.wikipedia.org/wiki?curid=457119" title="Fenole">
Fenole

Fenole – związki organiczne zawierające grupy hydroksylowe związane bezpośrednio z atomami węgla w pierścieniu aromatycznym (w przeciwieństwie do alkoholi aromatycznych, np. alkoholu benzylowego, w których grupa hydroksylowa przyłączona jest do alkilowego atomu węgla). Wykazują znacznie większą kwasowość niż alkohole i mogą tworzyć z mocnymi zasadami sole, fenolany. Najprostszym fenolem z jedną grupą hydroksylową jest fenol.
Wzór ogólny: ArOH, gdzie Ar – grupa arylowa, OH – grupa hydroksylowa
Właściwości chemiczne.
Fenole wykazują odczyn lekko kwasowy w wyniku dysocjacji elektrolitycznej, w trakcie której rozpadają się na jon hydroniowy i fenolanowy. Reagują z aktywnymi metalami, zasadami i tlenkami zasadowymi z wytworzeniem soli – fenolanów, np.:
Ulegają reakcji estryfikacji podobnie jak alkohole z wytworzeniem odpowiednich estrów arylowych (np. octan fenylu).
Łatwo ulegają reakcji substytucji elektrofilowej w pozycjach orto i para (np. nitrowaniu i sulfonowaniu) dzięki silnej aktywacji pierścienia aromatycznego przez grupę hydroksylową, np.
Szybko odbarwiają wodę bromową, np. :
Fenole są podatne na utlenianie. Na powietrzu tworzą barwne produkty utleniania i dimeryzacji oraz trimeryzacji.
Utlenianie (do chinonów) szczególnie łatwo zachodzi dla pochodnych dihydroksylowych:
Identyfikacja.
Fenole identyfikuje się za pomocą soli żelaza(III) barwy pomarańczowej. W wyniku reakcji powstaje związek kompleksowy o barwie fioletowej (ciemnogranatowej).
Przykłady fenoli.
Wiele fenoli i polifenoli występuje naturalnie, np.
Fenole jako środki dezynfekujące.
Po raz pierwszy zastosowane w 1865 r. Do oceny skuteczności i siły działania wyznacza się tzw. "współczynnik fenolowy" – oznaczający, ile razy dany środek jest silniejszy/słabszy w porównaniu z czystym fenolem w odniesieniu do tego samego typu drobnoustrojów.
Mechanizm działania – polega na denaturacji białek bakteryjnych oraz inaktywacji niektórych enzymów niezbędnych w procesach życiowych.
Czas działania – do 24 godzin
Zastosowanie – jako środki konserwujące w preparatach farmaceutycznych oraz w dentystyce, gdzie nasączony związkiem jałowy wacik umieszcza się w komorze zęba. Działanie antyseptyczne uzyskuje się wówczas do głębokości 15 mm.

</doc>
<doc id="457120" url="https://pl.wikipedia.org/wiki?curid=457120" title="Język albański (Kaukaz)">
Język albański (Kaukaz)

Język albański − wymarły język z grupy języków nach-dagestańskich, używany przez mieszkańców starożytnej Albanii Kaukaskiej. Znany z napisów z VI–VII wieku. Współcześnie kontynuowany przez język udyjski w Azerbejdżanie i Gruzji.

</doc>
<doc id="457128" url="https://pl.wikipedia.org/wiki?curid=457128" title="TGN1412">
TGN1412

TGN1412 (CD28-SuperMAB lub TAB08) – robocza nazwa potencjalnego immunologicznego leku opracowanego przez niemieckiego profesora z Uniwersytetu w Würzburgu i wdrażanego przez firmę "TeGenero Immuno Therapeutics". Miał być lekiem stosowanym w leczeniu chorób autoimmunologicznych, zapalnych i białaczki.
Po obiecujących rezultatach badań na małpach, rozpoczęto procedurę I fazy badań klinicznych na ochotnikach. Badania były przeprowadzone przez firmę w Northwick Park Hospital w północno-zachodnim Londynie w marcu 2006 roku. 
U wszystkich 6 osób, którym podano TGN1412, w ciągu kilkudziesięciu minut od iniekcji zaobserwowano ostre reakcje zapalne, które zagrażały ich życiu, a w związku z tym wymagały natychmiastowego przeniesienia pacjentów na oddziały intensywnej terapii. Efekt ten zaskoczył badaczy, gdyż u małp nie zaobserwowano negatywnych skutków działania leku nawet przy 500-krotnie większej dawce, a receptory supresorowych limfocytów T, na które skierowany był lek, są takie same u małp i u ludzi.
W późniejszych badaniach ustalono, że TGN1412 aktywował u ludzi także pomocnicze limfocyty T, które w odpowiedzi rozpoczęły masową produkcję cytokin, powodując silną reakcję zapalną organizmu. Dawka początkowa zastosowana u ludzi była źle obliczona i spowodowała obsadzenie ok. 90% receptorów, podczas gdy wartość ta nie powinna przekraczać 10%.
Sprawa doprowadziła do upadku firmy "TeGenero", natomiast sam lek został wykupiony przez firmę rosyjską, która przeprowadziła dalsze badania leku pod nazwą zmienioną na "TAB08". Dawkę początkową ustalono na 0,1% ilości podanej w Anglii, i stwierdzono, że podwyższenie jej do 5% dawki z Anglii prowadzi do aktywacji jedynie regulatorowych limfocytów T. W roku 2016 rozpoczęto fazę II badań klinicznych.

</doc>
<doc id="457129" url="https://pl.wikipedia.org/wiki?curid=457129" title="Zdrój Zuber">
Zdrój Zuber

Zuber – mineralna woda lecznicza wydobywana w Krynicy-Zdroju. 
Silnie hiperosmotyczna szczawa o mocnym zapachu siarkowodoru (2,14% szczawa wodorowęglanowo-sodowo-magnezowa, borowa).
Używa się jej w leczeniu choroby wrzodowej żołądka i dwunastnicy, nadkwasoty, chorób wątroby i dróg żółciowych oraz cukrzycy. . Ma działanie żółciotworne i żółciopędne. Łagodzi objawy zatrucia w wyniku nadużycia alkoholu. 
Woda dostępna jest w Pijalni Głównej w Krynicy-Zdroju.

</doc>
<doc id="457130" url="https://pl.wikipedia.org/wiki?curid=457130" title="Pierścień Townenda">
Pierścień Townenda

Pierścień Townenda – rodzaj okapotowania (owiewki) gwiazdowego silnika lotniczego, stały profilowany pierścień o stosunkowo wąskiej cięciwie, otaczający silnik ciasno ponad głowicami cylindrów, dzięki redukcji turbulencji poprawiający ich chłodzenie i zmniejszający opór czołowy silnika.
Element ten, wynaleziony przez Huberta Townenda z National Physical Laboratory i opatentowany w 1929, miał postać wąskiego pierścienia o tak wyprofilowanym przekroju, by generować stosunkowo dużą siłę nośną, a co za tym idzie znaczny przepływ skierowany w kierunku kadłuba samolotu (gondoli silnika itp.), którą otaczał. Pozwalało to na zmniejszenie zaburzeń przepływu za cylindrami lub innymi wystającymi z kadłuba elementami.
Równolegle nad zmniejszającymi opory osłonami pracowało National Advisory Committee for Aeronautics (NACA). Wąski pierścień miał mniejszy wpływ na chłodzenie cylindrów niż pełne okapotowanie proponowane przez NACA, dlatego początkowo producenci samolotów preferowali wynalazek Townenda. Używał go zwłaszcza Boeing, m.in. w myśliwcu Boeing P-26 Peashooter, ale był też stosowany na samolotach Vickers Wellesley czy Westland Wallace; z polskich maszyn pierścienie wykorzystywały samoloty PZL Ł.2. Badania porównawcze wykazały znaczące zmniejszanie oporów przy zastosowaniu szerokich obudów typu NACA. Przykładowo, bombowiec Martin B-10 był szybszy o ok. 30 km/h z okapotowaniem NACA niż z pierścieniem Townenda, a równocześnie, dzięki poprawie aerodynamiki, miał niższą prędkość lądowania.

</doc>
<doc id="457132" url="https://pl.wikipedia.org/wiki?curid=457132" title="Akseli">
Akseli



</doc>
<doc id="457133" url="https://pl.wikipedia.org/wiki?curid=457133" title="Gordonstoun school">
Gordonstoun school



</doc>
<doc id="457134" url="https://pl.wikipedia.org/wiki?curid=457134" title="Charles Cullen">
Charles Cullen

Charles Cullen (ur. 22 lutego 1960) – amerykański seryjny morderca nazywany przez amerykańską prasę „pielęgniarzem śmierci”. Zamordował dziesiątki, niektóre źródła podają, że nawet setki pacjentów podczas 16-letniej kariery obejmującej kilka ośrodków medycznych w New Jersey. Skazany przez sąd w New Jersey na 11 kar dożywocia za umyślne zabójstwo 22 osób i usiłowanie zabójstwa 3 kolejnych. Sam Cullen przyznał się jednak do zabójstwa 40 osób, z których potwierdzono 29. Uniknął kary śmierci, gdyż przyznał się do winy i współpracował z prokuraturą.
Morderstwa.
Pierwsze morderstwa, do których Cullen się później przyznał, miały miejsce w Saint Barnabas. 11 czerwca 1988 r. podał pierwszej ofierze dożylnie śmiertelną dawkę leków. Ostatecznie przyznał się do zabicia kilku innych pacjentów w Saint Barnabas, w tym pacjenta chorego na AIDS, który zmarł po podaniu mu zbyt dużej dawki insuliny. Cullen opuścił Saint Barnabas w styczniu 1992 r., kiedy władze szpitala rozpoczęły śledztwo w sprawie zanieczyszczonych worków do kroplówek. W trakcie późniejszego śledztwa ustalono, że Cullen najprawdopodobniej był za to odpowiedzialny.
Miesiąc po opuszczeniu Saint Barnabas, Cullen podjął pracę w Warren Hospital w Phillipsburgu, gdzie zamordował trzy starsze kobiety, podając im dużą dawkę leku na serce – digoksyny. Jego ostatnia ofiara przed śmiercią powiedziała, że „podstępny pielęgniarz” wstrzyknął jej lek, gdy spała. Jednak członkowie rodziny i pracownicy służby zdrowia w szpitalu odrzucili jej skargi jako bezpodstawne. Pacjentka wkrótce potem zmarła.
Rok później, po rozwodzie z żoną, Cullen przeprowadził się do mieszkania w piwnicy w Phillipsburgu. Twierdził później, że w 1993 roku chciał rzucić pracę w pielęgniarstwie, ale zasądzone przez sąd alimenty zmusiły go do jej kontynuowania. W marcu 1993 roku Cullen włamał się do domu współpracowniczki, gdy ona i jej mały syn spali, ale uciekł nie budząc ich. Następnie zaczął prześladować kobietę, która złożyła na niego doniesienie na policji. Cullen przyznał się do wtargnięcia do domu i otrzymał rok więzienia w zawieszeniu. Dzień po aresztowaniu podjął próbę samobójczą.
Następnie wziął dwa miesiące zwolnienia i leczył się na depresję w dwóch ośrodkach psychiatrycznych. Do końca roku jeszcze dwukrotnie próbował popełnić samobójstwo. We wrześniu tego roku 91-letnia pacjentka z nowotworem w Warren Hospital zgłosiła, że Cullen, który nie był jej pielęgniarzem, wszedł do jej pokoju i wstrzyknął jej jakąś substancję. Zmarła następnego dnia. Jej syn zgłosił władzom szpitala, że prawdopodobnie jej śmierć nie nastąpiła z przyczyn naturalnych, więc szpital przeprowadził test na wykrywaczu kłamstw dla Cullena i kilku innych pielęgniarek. Cullen przeszedł test pozytywnie i kontynuował pracę w szpitalu aż do następnej wiosny.
Wiosną 1994 roku Cullen rozpoczął trzyletni staż na oddziale intensywnej terapii w Hunterdon Medical Center we Flemington. Twierdził, że przez pierwsze dwa lata w Hunterdon nikogo nie skrzywdził. Jednak dokumentacja szpitalna z tego okresu została zniszczona w momencie jego aresztowania w 2003 roku. Cullen przyznał się do zamordowania pięciu pacjentów między styczniem a wrześniem 1996 roku, ponownie z użyciem dużej dawki digoksyny. Następnie znalazł pracę w Morristown Memorial Hospital, ale wkrótce został zwolniony za słabe wyniki. Cullen pozostał bezrobotny przez sześć miesięcy i przestał płacić alimenty. W tym czasie po raz kolejny rozpoczął leczenie na depresję w zakładzie psychiatrycznym.
W lutym 1998 r. Cullen został zatrudniony w Liberty Nursing and Rehabilitation Center w Allentown w Pensylwanii, gdzie pracował na oddziale intensywnej terapii. Tam oskarżono go o podawanie pacjentom leków w nieplanowanych porach. Został zwolniony po tym, jak widziano go wchodzącego do pokoju pacjenta ze strzykawkami w ręku. W Liberty Hospital Cullen spowodował śmierć jednego z pacjentów, za którą później obwiniono inną pielęgniarkę. Po opuszczeniu Liberty, Cullen był zatrudniony w Easton Hospital od listopada 1998 do marca 1999. 30 grudnia 1998 roku zamordował kolejnego pacjenta. Badanie krwi przeprowadzone przez koronera wykazało śmiertelne ilości digoksyny we krwi denata, ale wewnętrzne śledztwo w Easton Hospital nie przyniosło rozstrzygnięcia; dowody nie wskazywały ostatecznie na Cullena.
Nawet z jego historią niestabilności psychicznej i liczbą zgonów podczas jego zatrudnienia w różnych szpitalach, Cullen nadal znajdował pracę z powodu krajowego niedoboru pielęgniarek. Dodatkowo nie istniał jeszcze żaden mechanizm raportowania, który identyfikowałby pielęgniarki mające problemy ze zdrowiem psychicznym lub zatrudnieniem. Obawy dotyczące odpowiedzialności sprawiły, że szpitale nie chciały podejmować znaczących działań przeciwko Cullenowi.
W marcu 1999 roku Cullen podjął pracę na oddziale oparzeń w Lehigh Valley Hospital-Cedar Crest w Allentown, gdzie zamordował jednego pacjenta i próbował zamordować drugiego. Miesiąc później dobrowolnie zrezygnował i podjął kolejną pracę na oddziale kardiologicznym w St. Luke's Hospital w Bethlehem. W ciągu kolejnych trzech lat Cullen zamordował co najmniej pięciu pacjentów i wiadomo, że próbował zabić dwóch kolejnych. 11 stycznia 2000 r. po raz kolejny próbował popełnić samobójstwo, rozpalając grill na węgiel drzewny w swojej wannie i mając nadzieję, że ulegnie zatruciu tlenkiem węgla. Jego sąsiedzi wyczuli dym i wezwali straż pożarną i policję. Cullen został zabrany do szpitala i zakładu psychiatrycznego, ale następnego dnia wrócił do domu.
Nikt nie podejrzewał, że Cullen morduje pacjentów w St. Luke's, dopóki współpracownik nie znalazł fiolek z lekami w koszu na śmieci. Leki nie miały żadnej wartości poza szpitalem, nie były używane jako środki odurzające, więc ich kradzież była wysoce niezwykła. Wewnętrzne śledztwo w szpitalu wykazało, że to Cullen zażywał te leki i był od nich uzależniony. St. Luke's zaproponował mu układ, w którym mógł zrezygnować z pracy i otrzymać neutralną rekomendację, albo zostać zwolniony. Zrezygnował w czerwcu 2002 roku. Siedmiu jego współpracowników w St. Luke's później zawiadomiło prokuratora okręgowego Lehigh County o swoich podejrzeniach, że Cullen mógł używać tych leków do zabijania pacjentów. Jednakże, śledczy nigdy nie przyjrzeli się przeszłości Cullena i sprawa została umorzona dziewięć miesięcy później z powodu braku dowodów.
We wrześniu 2002 roku Cullen rozpoczął pracę na oddziale intensywnej opieki w Somerset Medical Center w Somerville, New Jersey. Mniej więcej wtedy jego depresja pogłębiła się. Do połowy 2003 roku Cullen zabił co najmniej trzynastu pacjentów i próbował zabić jeszcze co najmniej jednego, używając digoksyny, insuliny i epinefryny. 18 czerwca 2003 roku bezskutecznie próbował zamordować pacjenta z Somerset, Philipa Gregora, który został później wypisany i zmarł sześć miesięcy później z przyczyn naturalnych.
Somerset zaczęło zauważać niewłaściwe postępowanie Cullena, gdy ten uzyskał dostęp do pomieszczeń i komputerowych zapisów pacjentów, do których nie był przypisany. Skomputeryzowane szafki do wydawania leków w szpitalu pokazały, że prosił on o leki, które nie zostały przepisane jego pacjentom. Jego prośby o leki obejmowały wiele zamówień, które zostały natychmiast anulowane. W lipcu 2003 roku dyrektor wykonawczy New Jersey Poison Information and Education System ostrzegł urzędników Somerset, że co najmniej cztery podejrzane przedawkowania wskazywały na możliwość, że jeden z pracowników może zabijać pacjentów. Szpital zwlekał z kontaktem z władzami aż do października. Do tego czasu Cullen zabił jeszcze co najmniej pięciu pacjentów.
Kiedy w październiku 2003 roku pacjent w Somerset zmarł z powodu niskiego poziomu cukru we krwi, szpital zaalarmował policję stanową New Jersey. To była ostatnia ofiara Cullena. Urzędnicy stanowi skarcili szpital za niezgłoszenie przedawkowania insuliny podanej innemu pacjentowi przez Cullena w sierpniu. W trakcie dochodzenia, po przejrzeniu jego historii zatrudnienia, ujawniono wcześniejsze podejrzenia o jego udziale w śmierci co najmniej kilku pacjentów. Somerset zwolnił Cullena 31 października 2003 roku, rzekomo za podanie nieprawdziwych informacji w podaniu o pracę. Jedna z pielęgniarek w Somerset – Amy Loughren zaalarmowała policję po tym, jak odkryła niepokojące zapisy Cullena w systemie nadzorującym dostęp do leków w szpitalu. Policja obserwowała go przez kilka tygodni, dopóki nie zakończyła dochodzenia. Loughren została wyznaczona przez policję, by spotykać się z Cullenem po godzinach pracy i rozmawiać z nim na podsłuchu. Udało się w ten sposób zebrać dowody prowadzące do aresztowania Cullena.
Aresztowanie i proces.
Cullen został aresztowany w restauracji 12 grudnia 2003 roku i oskarżony o jedno morderstwo i jedną próbę usiłowania morderstwa. 14 grudnia przyznał się detektywom z wydziału zabójstw Danowi Baldwinowi i Timowi Braunowi, że zamordował ks. Floriana Galla i próbował zamordować Jin Kyung Hana (obaj byli pacjentami w Somerset). Ponadto Cullen powiedział detektywom, że w ciągu swojej 16-letniej kariery zamordował aż 40 osób. W kwietniu 2004 roku Cullen przyznał się przed sędzią Paulem W. Armstrongiem w sądzie w New Jersey do winy za zabicie 13 pacjentów i próbę zabicia dwóch innych przez śmiertelny zastrzyk.
Cullen obiecał współpracować z władzami w ramach porozumienia o przyznaniu się do winy. Uniknął w ten sposób kary śmierci. 2 marca 2006 został skazany na karę 11-krotnego dożywocia i nie kwalifikuje się do zwolnienia warunkowego do 10 czerwca 2388 r. Kilka dni później – 10 marca 2006 – sędzia w Pensylwanii zwiększył karę do wymiaru 12-krotnego dożywocia.
Motywacja.
Cullen twierdził, że przedawkowywał pacjentom leki, aby uchronić ich przed „zakodowaniem” ("ang." coded), czyli zatrzymaniem akcji serca lub oddechu i wpisaniem na listę nagłych przypadków tzw. Code Blue. Powiedział detektywom, że nie może znieść tego, że jest świadkiem lub słyszy o próbach ratowania życia pacjentów. Cullen twierdził również, że duże dawki leków podawał pacjentom aby zakończyć ich cierpienie i zapobiec „odczłowieczeniu” ich przez personel szpitala. Jednak nie wszystkie jego ofiary były pacjentami terminalnymi. Niektóre, tak jak Gall, miały nadzieję na wyzdrowienie, zanim Cullen je zabił.
Zamiast używać zwykłych środków przeciwbólowych, do których dostęp był ściśle regulowany przez szpitale ze względu na ich wartość na ulicy jako narkotyki, Cullen wybrał digoksynę i insulinę. Miały one niewielkie zastosowanie poza środowiskiem szpitalnym przez co mniej przyciągały uwagę pracowników szpitala.
Śledczy stwierdzili, że Cullen mógł spowodować cierpienie pacjentów, ale nie zdawał sobie z tego sprawy. Przeczy to jego wcześniejszym stwierdzeniom o chęci ratowania pacjentów. Cullen podczas przesłuchania wyznał śledczym, że często decyzja o popełnieniu każdego morderstwa była podejmowana pod wpływem impulsu, chociaż obserwował cierpienie swoich ofiar nawet przez kilka dni. W grudniu 2003 roku Cullen powiedział policjantom, że większość swojego życia żył we mgle oraz, że miał zaciemnione wspomnienia o zamordowaniu większości swoich ofiar. Powiedział, że nie mógł sobie przypomnieć, ile osób dokładnie zabił oraz dlaczego je wybrał. W niektórych przypadkach Cullen nieugięcie zaprzeczał popełnieniu jakichkolwiek morderstw w danym szpitalu. Jednak po przejrzeniu dokumentacji szpitalnej przyznał, że był zamieszany w kilka zgonów.

</doc>
<doc id="457135" url="https://pl.wikipedia.org/wiki?curid=457135" title="Restart">
Restart

Restart (w niektórych znaczeniach reset) – zakończenie pracy dowolnego urządzenia elektronicznego lub cyfrowego w celu inicjalizacji i ponownego załadowania systemu operacyjnego, sterowników lub innego oprogramowania.
Jeśli urządzenie cyfrowe nie reaguje na polecenia, można zastosować tzw. miękki restart (), który może być inicjowany zarówno przez inny działający system (np. watchdog), jak i przez użytkownika.
Jeśli jednak oprogramowanie nie reaguje na żadne z poleceń, koniecznym staje się wykonanie tzw. twardego restartu (resetu) (), który na poziomie sprzętu (bez udziału oprogramowania) przywraca urządzenie (przykładowo komputer) do stanu jak po włączeniu zasilania. Twardy reset wykonywany jest poprzez użycie przycisku "Reset" na obudowie urządzenia (przykładowe zdjęcie obok) lub poprzez tak długie przytrzymanie przycisku "Power", aż urządzenie zostanie wyłączone, a następnie ponowne włączenie urządzenia. To drugie rozwiązanie jest stosowane najczęściej w notebookach, gdzie fizycznie nie występuje przycisk resetu. Restart może być również niepożądanym skutkiem wynikającym z problemów ze sprzętem, zasilaniem lub oprogramowaniem.
W przypadku serwerów lub systemów wbudowanych najczęściej dostępna jest opcja automatycznego restartu wykorzystująca system watchdog do bezobsługowej naprawy systemu operacyjnego, w przypadku, gdy nie reaguje on na zapytania watchdoga.
Czas pomiędzy restartami systemu i innymi przerwami w pracy komputera – szczególnie serwera – jest nazywany uptime.
Restart automatyczny.
Większość systemów operacyjnych może być skonfigurowana tak, by komputer sam się zresetował w zaplanowanym czasie, po awarii zasilania czy po tzw. "Fatal system error", czyli krytycznym błędzie systemu, lub kernel panic. W sposób, jaki się to odbywa, zależy głównie od tego, czy funkcja restartu obsługiwana jest w oprogramowaniu, czy na poziomie sprzętu. Przykładowo systemy operacyjne z rodziny Windows NT (Windows NT 3.1, ale także Windows 7 i nowszych) wyświetlają tzw. Blue Screen of Death z komunikatem o błędzie i, w zależności od ustawień systemu, restartują komputer.

</doc>
<doc id="457138" url="https://pl.wikipedia.org/wiki?curid=457138" title="Suchodół (Krosno)">
Suchodół (Krosno)

Suchodół – część miasta Krosno, jednostka pomocnicza gminy (dzielnica).
Dawna wieś lokowana na prawie niemieckim w 1430, w 1953 przyłączona do Krosna.
Leży nad rzeką Lubatówką i potokiem Badoń, nad którym został utworzony użytek ekologiczny.
Etymologicznie nazwa pochodzi od suchych obszarów występujących w nizinach nadrzecznych lub suchych rowów, jarów naturalnych broniących dostępu do grodów. Według legendy tym szlakiem węgierskim prowadzącym nad rzeką Lubatówką do Bramy Węgierskiej w Krośnie, przechodził św. Wojciech, św. Jadwiga (1384), i św. Jan z Dukli.
Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do tenuty Besko starostwa sanockiego. W XVII wieku Robert Wojciech Portius był tu dzierżawcą folwarku.
W Suchodole znajduje się ulica Dębowa, która to zawdzięcza swą nazwę legendzie, o królowej Jadwidze, ks. Sarna ujmuje ją następująco:
Królowa Jadwiga przybyła w te strony i chciała wybudować kościół na górce granicznej między Suchodołem a Głowienką w miejscu, gdzie dziś stoi kilkunastoletni dąb, bo stary dąb spłonął w wyniku podpalenia go od wewnątrz przez suchodolskich młodzieńców. Zamiar królowej nie doszedł jednak do skutku, gdyż sprzeciwili się temu mieszkańcy Suchodołu i Głowienki. Rozgniewana królowa miała powiedzieć, że nigdy
z tych dwóch wiosek nikt nie zostanie księdzem.
Pod Suchodołem toczyły się walki konfederacji barskiej w maju 1772 r. i istniały tu konfederackie groby. W miejscu tym wykonano symboliczny nagrobek konfederacki z krzyżem. 
W roku 1876 wieś Suchodół liczyła 910 mieszkańców. Od południa graniczyła z Głowienką i Miejscem Piastowym, na wschód z Krościenkiem Niżnym i Łężanami, a na zachodzie z obecną dzielnicą Polanka. W dawnych granicach Suchodołu leżały grunty obecnego lotniska oraz osiedla im. Traugutta. Na terenach należących niegdyś do wsi Suchodół zlokalizowany jest cmentarz komunalny i kościół św. Piotra Apostoła i Jana z Dukli.
W 1897 r. założono w Suchodole drugą po Czernichowie (1864) najstarszą szkołę rolniczą w Galicji, która miała już znaczną autonomię (po 1861 r.) i mogła nauczać w języku polskim.
14 września 1900 r. Cesarz Austrii Franciszek Józef na wzgórzu Pod Dębem obserwował Wielkie Manewry. W czasie I wojny światowej doszło do bratobójczych walk nad Lubatówką, a poległych chowano w kwaterach na pobliskim cmentarzu.
Na Apel Józefa Piłsudskiego z Suchodołu zgłosiło się 20 mężczyzn i w latach 1919-1920 walczyli pod rozkazami Komendanta Legionów. W tej miejscowości postawiono pomnik upamiętniający imiennie 19 mieszkańców poległych w I i 20 w II wojnie światowej.
Obecnie powierzchnia dzielnicy wynosi 726,51 ha. W roku 2019 liczba mieszkańców dzielnicy wyniosła 2 949.

</doc>
<doc id="457139" url="https://pl.wikipedia.org/wiki?curid=457139" title="Sabrina Glevissig">
Sabrina Glevissig



</doc>
<doc id="457140" url="https://pl.wikipedia.org/wiki?curid=457140" title="Zuber">
Zuber

Osoby o tym nazwisku:

</doc>
<doc id="457143" url="https://pl.wikipedia.org/wiki?curid=457143" title="Nyingma">
Nyingma



</doc>
<doc id="457147" url="https://pl.wikipedia.org/wiki?curid=457147" title="Amita">
Amita



</doc>
<doc id="457148" url="https://pl.wikipedia.org/wiki?curid=457148" title="Bhaisaja">
Bhaisaja



</doc>
<doc id="457149" url="https://pl.wikipedia.org/wiki?curid=457149" title="Zastawka krętniczo-kątnicza">
Zastawka krętniczo-kątnicza

Zastawka krętniczo-kątnicza (), inaczej zastawka Bauhina, zastawka okrężnicy – fałd łączący koniec jelita krętego z jelitem grubym, położony w górnej granicy lewej ściany kątnicy. Zapobiega cofaniu się płynnej treści z jelita grubego do jelita cienkiego.
Dawna nazwa anatomiczna honoruje szwajcarskiego lekarza, anatoma i botanika, Gasparda Bauhina (1560–1624).
Składa się z dwóch warg: górnej (), należącej do okrężnicy wstępującej oraz dolnej (), należącej do kątnicy. Wargi połączone są wędzidełkami: przednim i tylnym ().
Histologicznie składa się z błony śluzowej, błony podśluzowej i mięśniówki o układzie okrężnym, tworzącej zwieracz (). Kosmki jelitowe występują wyłącznie od strony jelita cienkiego.

</doc>
<doc id="457151" url="https://pl.wikipedia.org/wiki?curid=457151" title="Bon-po">
Bon-po



</doc>
<doc id="457152" url="https://pl.wikipedia.org/wiki?curid=457152" title="Zastawka Bauhina">
Zastawka Bauhina



</doc>
<doc id="457154" url="https://pl.wikipedia.org/wiki?curid=457154" title="Dagpo Lhaje">
Dagpo Lhaje



</doc>
<doc id="457155" url="https://pl.wikipedia.org/wiki?curid=457155" title="Dakpo Rinpoche">
Dakpo Rinpoche



</doc>
<doc id="457156" url="https://pl.wikipedia.org/wiki?curid=457156" title="Kadampa">
Kadampa



</doc>
<doc id="457158" url="https://pl.wikipedia.org/wiki?curid=457158" title="Mahasidha">
Mahasidha



</doc>
<doc id="457159" url="https://pl.wikipedia.org/wiki?curid=457159" title="Reprezentacja Rwandy w piłce nożnej mężczyzn">
Reprezentacja Rwandy w piłce nożnej mężczyzn

Reprezentacja Rwandy w piłce nożnej od 1976 roku jest członkiem FIFA oraz CAF-u. Tylko jeden raz – w 2004 roku – awansowała do rozgrywek o Puchar Narodów Afryki. Drużyna prowadzona wówczas przez Serba Ratomira Dujkovicia odpadła już po pierwszej rundzie. W swojej grupie zdobyła cztery punkty (1:2 z Tunezją, 1:1 z Gwineą i 1:0 z Demokratyczną Republiką Konga) i zakończyła udział w turnieju na trzecim miejscu.
Rwanda zadebiutowała w eliminacjach do mistrzostw świata w 1996 roku, ale dopiero ostatnio udało jej się awansować do drugiej fazy kwalifikacji. W grupie eliminacyjnej do Mundialu 2006 zajęła ostatnie miejsce. 
W 1999 roku Rwanda zdobyła Puchar CECAFA.
Piłka nożna nie jest popularnym sportem w biednej i wyniszczonej wojną Rwandzie, najmniejszym kraju wschodniej Afryki. Większość piłkarzy obecnej kadry występuje na co dzień na Czarnym Kontynencie. Liderem reprezentacji jest napastnik belgijskiego Sint-Truiden VV Désiré Mbonabucya.

</doc>
<doc id="457163" url="https://pl.wikipedia.org/wiki?curid=457163" title="Stójka (kolarstwo)">
Stójka (kolarstwo)

Stójka w kolarstwie to umiejętność stania na rowerze w miejscu bez podpierania się o podłoże lub inne przedmioty. Początkowo była wykonywana przez kolarzy torowych i sprinterów w celu szybszego startu. Stójka jest wykorzystywana do stania na czerwonym świetle w ruchu ulicznym, BMX-owcy i trialowcy używają stójki w trickach.
Jak robi się stójkę?
Zazwyczaj stójkę robi się ustawiając korby poziomo, stawiając „lepszą” nogę na pedale, który jest bliżej przedniego koła. Następnie rowerzysta skręca kierownicę w stronę wysuniętej nogi i balansując ciałem próbuje ustać w miejscu, poruszając korbami w niewielkim zakresie.

</doc>
<doc id="457166" url="https://pl.wikipedia.org/wiki?curid=457166" title="Glukoneogeneza">
Glukoneogeneza

Glukoneogeneza – enzymatyczny proces przekształcania niecukrowcowych prekursorów, np. aminokwasów glukogennych, glicerolu czy mleczanów w glukozę. Resynteza glukozy następuje głównie w hepatocytach i w mniejszym stopniu w komórkach nerek, a głównym punktem wejścia substratów do tego szlaku jest pirogronian.
Niecukrowcowe substraty przekształcane są najpierw w pirogronian lub wchodzą do szlaku na etapie późniejszych intermediatów, takich jak fosfodihydroksyaceton lub szczawiooctan, w który pirogronian jest przekształcany w reakcji karboksylacji zachodzącej w mitochondriach, kosztem jednej cząsteczki ATP.
Ostatnim krokiem glukoneogenezy jest z reguły wytworzenie glukozo-6-fosforanu z fruktozo-6-fosforanu przez izomerazę fosfoglukozy. Wolna glukoza nie jest tworzona od razu, gdyż wydyfundowałaby z komórki. Fosforyloglukoza jest hydrolizowana do glukozy przez enzym znajdujący się w membranie retikulum endoplazmatycznego. Stamtąd glukoza jest wysyłana do cytozolu.
Glukoneogeneza nie może być traktowana jako proces odwrotny do glikolizy, gdyż trzy występujące w niej reakcje nieodwracalne są zastąpione przez inne. Dzięki temu synteza i rozkład glukozy muszą podlegać oddzielnym systemom regulacji i nie mogą zachodzić jednocześnie w jednej komórce. Szybkość procesu zależy w głównej mierze od 1,6-bisfosfatazy fruktozy (FBP-1,6). Większość czynników wpływających na aktywność szlaku glukoneogenezy to substancje powodujące inhibicję wykorzystywanych w nim enzymów, jednak zarówno acetylo-CoA jak i cytrynian działają na nie aktywująco (pierwszy na karboksylazę pirogronianu, drugi na bisfosfatazę fruktozy).
Zjawisko syntetyzowania glukozy z mleczanów nosi nazwę cyklu Corich.
Sumaryczna reakcja glukoneogenezy jest następująca:

</doc>
<doc id="457173" url="https://pl.wikipedia.org/wiki?curid=457173" title="The Ukrainians">
The Ukrainians

The Ukrainians – brytyjski zespół punkrockowo-folkowy, powstały w Leeds w 1990 roku.
Tworzą go Peter Solowka (ex-Wedding Present) – gitara, Len Liggins – skrzypce i wokal, Michael L.B. West – gitara, Paul Weatherhead – mandolina, Stepan Tymruk – akordeon, Allan Martin – gitara basowa, Woody – perkusja.
Muzyka The Ukrainians to przede wszystkim zainspirowane kulturą przodków artystów wersje szybkich i skocznych ludowych pieśni ukraińskich w rockowych aranżacjach.

</doc>
<doc id="457178" url="https://pl.wikipedia.org/wiki?curid=457178" title="Zacisze (Wrocław)">
Zacisze (Wrocław)

Zacisze (niem. "Wilhelmsruhe" - dosł. "cisza, spoczynek, spokój Wilhelma") – osiedle willowe we Wrocławiu, administracyjnie na osiedlu Zacisze-Zalesie-Szczytniki, w północno-zachodniej części byłej dzielnicy Śródmieście. Położone na Wielkiej Wyspie, w widłach kanału burzowego Odry i Starej Odry. Graniczy z Zalesiem i Szczytnikami.
Przy południowym wjeździe do osiedla znajduje się kościół Matki Boskiej Częstochowskiej, przebudowany z klasycystycznego dworku. Najstarsze zachowane wille na Zaciszu pochodzą z przełomu XIX i XX w.
Nazwę „Zacisze” zaproponował po wyzwoleniu Wrocławia w 1945 r. prof. Witold Taszycki.

</doc>
<doc id="457182" url="https://pl.wikipedia.org/wiki?curid=457182" title="Agrotechnika">
Agrotechnika

Agrotechnika 1. – ogół zabiegów stosowanych przy uprawie roli i roślin w celu uzyskania obfitych plonów wysokiej jakości. Do zabiegów agrotechnicznych należą:
Udoskonalenie i właściwe stosowanie agrotechniki umożliwia uzyskiwanie coraz wyższych plonów roślin uprawnych, i to zarówno pod względem ilościowym, jak i jakościowym, przy równoczesnym stałym podnoszeniu żyzności gleby. Wysokość uzyskiwanych plonów stanowi wypadkową oddziaływania zespołu czynników siedliskowych na pewne procesy fizjologiczne zachodzące w roślinach. Przy złych warunkach siedliskowych i niskim poziomie agrotechniki, czyli w ekstensywnej gospodarce rolnej, każdy zabieg agrotechniczny poprawiający chociażby w niewielkim stopniu warunki bytowania roślin pozwala na zwiększenie plonów o kilkanaście lub nawet kilkadziesiąt procent. Natomiast w gospodarce intensywnej dalsze podnoszenie wysokości plonów jest coraz trudniejsze do osiągnięcia. Przy wszystkich zabiegach agrotechnicznych niezwykle ważną rolę odgrywa terminowe ich wykonywanie, które uzależnione jest w znacznym stopniu od warunków pogodowych. Agrotechnika powinna być dostosowana również do warunków glebowych i wymagań roślin.
2. – dyscyplina naukowa zajmująca się wszelkimi zagadnieniami dotyczącymi zabiegów agrotechnicznych.

</doc>
<doc id="457184" url="https://pl.wikipedia.org/wiki?curid=457184" title="CoA">
CoA



</doc>
<doc id="457188" url="https://pl.wikipedia.org/wiki?curid=457188" title="Piața Victoriei">
Piața Victoriei

Piața Victoriei – stacja metra na Placu Zwycięstwa w środkowej części Bukaresztu. Znajduje się w bliskim sąsiedztwie siedziby rumuńskiego rządu. Jest to stacja przesiadkowa między liniami M1 i M2.

</doc>
<doc id="457190" url="https://pl.wikipedia.org/wiki?curid=457190" title="Piata Victoriei">
Piata Victoriei



</doc>
<doc id="457200" url="https://pl.wikipedia.org/wiki?curid=457200" title="Metro w Bukareszcie">
Metro w Bukareszcie

Metro w Bukareszcie – sieć kolei podziemnej w Bukareszcie, stolicy Rumunii, obsługiwana przez spółkę Metrorex. Jest jednym z najbardziej popularnych środków komunikacji miejskiej w rumuńskiej stolicy, z którego dziennie korzysta 600 tys. pasażerów. Łączna długość linii wynosi 77 km, na których znajdują się 63 stacje (2022).
Historia.
Pierwsze plany budowy metra w Bukareszcie powstały w latach 30. XX w., w związku z częściową przebudową miasta. W 1938 r. opracowano plan budowy metra, którego realizacja miała rozpocząć się w 1941 r., jednak została przerwana przez wybuch II wojny światowej. Kres tym planom położyło przejęcie władzy przez komunistów w 1948 r.
Na początku lat 70. XX w. zdecydowano się na realizację ambitnych planów z lat trzydziestych, do czego przyczynił się fakt, że istniejące środki komunikacji miejskiej nie były wystarczające do obsługi mieszkańców Bukaresztu, którego ludność stale rosła.
Sieć powstała stosunkowo szybko, na co wpływ miało przyjęcie wzorców z Europy Zachodniej. Wszystkie stacje były budowane w identyczny sposób, bez większych ozdób i dekoracji. Kładziono nacisk na szybkość przejazdu i nowoczesność. Wnętrze każdego przystanku ma kolor biały lub niebieski. Budowa postępowała szybko, a tabor dla metra produkowano w samej Rumunii.
Pierwszą linię budowano w latach 1979-1983. 16 listopada 1979 r. otwarto uroczyście pierwszy fragment linii M1, liczący 8,63 km i sześć stacji. W kolejnych latach postępowała budowa dalszej części pierwszej linii oraz dwóch następnych: M2 i M3, ukończoną w 1983 r., mającą 8,6 km długości, na której znajdowało się sześć przystanków. Sześć lat później oddano do użytku linię M2 (18,6 km i 14 stacji). W 2000 r. otwarto cztery przystanki linii M4. W lipcu 2011 r. linię przedłużono o 2,62 km, oddając do użytku dwie stacje. Dwie kolejne stacje oddano 31 marca 2017 przedłużając linię o kolejne 2,1 km.
Bukareszteńskim metrem zarządza spółka Metrorex, która w całości jest własnością rumuńskiego rządu i zarządzana jest przez Ministerstwo Transportu. Ostatnio pojawiły się plany połączenia zarządu metra z naziemnymi systemami transportu w jeden organ podporządkowany władzom miejskim, jednak wskutek protestów zrezygnowano z niego.
Sieć.
Metro kursuje codziennie od godziny 5:30 do 23:00. W godzinach szczytu składy jeżdżą co 2-4 minuty, zaś w zwykłych porach co 6-10 minut.
Plany na przyszłość.
W najbliższym czasie planuje się budowę nowych linii: M5 i M6 oraz modernizację taboru.
Linia M5 (pomarańczowa).
Planowana linia metra mająca połączyć zachodnią część miasta z centrum.
Planowane stacje:
Linia M6 (różowa).
Planowana linia licząca 13 stacji i 9 km długości. Koncepcja połączenia centrum stolicy z lotniskiem Bukareszt-Otopeni, leżącym 10 kilometrów na północ od miasta, oraz północno-wschodnią częścią miasta, pojawiła się na początku XXI w. W 2009 r. rząd rumuński rozpoczął negocjację z Japońskim Bankiem Współpracy Międzynarodowej, które zakończyły się 19 sierpnia, podczas wizyty premiera Emila Boca w Tokio, udzieleniem pożyczki w wysokości 700 milionów dolarów. Pieniądze z japońskiej pożyczki miały trafić do Rumunii we wrześniu 2009 i według wstępnego kosztorysu pokryć 3/4 kosztów budowy. Zgodnie z planami budowa linii miała zostać ukończona po 9 latach. Frekwencję podróżnych oszacowano na 150 tysięcy pasażerów dziennie, a kolejnych 100 tysięcy osób miało odczuć zmniejszenie natężenia ruchu ulicznego.
Tabor.
Bukareszteńskie metro korzysta z dwóch rodzajów zespołów trakcyjnych:
Kursujące na poszczególnych liniach pociągi są zestawiane z dwóch lub trzech zespołów. Zespoły trakcyjne typu ASTRA, wybudowane w latach 1978-1993 powoli są zastępowane przez nowsze bądź odnawiane we współpracy z CFR. Metrorex posiada obecnie 241 ASTR i 18 zespołów Bombardier. Te ostatnie kursują na liniach M2 i M4.
System sygnalizacyjny.
Używany system sygnalizacji jest podobny do wersji PZB wykorzystywanej przez rumuńskie koleje, z cewką indukcyjną umieszczoną na wewnętrznej części szyny, a nie na zewnątrz. Kolory sygnałów mają następujące znaczenie:

</doc>
<doc id="457201" url="https://pl.wikipedia.org/wiki?curid=457201" title="Mantowate">
Mantowate

Mantowate, diabły morskie (Mobulinae) – podrodzina morskich ryb orleniokształtnych z rodziny orleniowatych (Myliobatidae), czasami podnoszona do rangi rodziny Mobulidae. Zaliczane do niej gatunki są jedynymi kręgowcami o 3 parach funkcjonalnych kończyn. W zapisie kopalnym znane są z późnej kredy. Mają niewielkie znaczenie gospodarcze.
Występowanie.
Występują w tropikalnych i umiarkowanie ciepłych wodach oceanicznych, zwykle w strefie pelagialnej oraz w pobliżu raf koralowych. Najliczniej spotykane w pobliżu Ameryki. Żywią się planktonem i małymi rybami żyjącymi gromadnie.
Budowa.
Są to bardzo duże płaszczki. Największe osobniki osiągają ponad 6 m szerokości i masę 1360 kg. Ich silnie spłaszczone ciało ma kształt szerokiego dysku, zbliżonego do rombu. Głowa szeroka z dobrze rozwiniętymi długimi płetwami tzw. "głowowymi", które wyodrębniły się z przedniej części płetw piersiowych i służą do nagarniania pokarmu w stronę otworu gębowego. Oczy położone po bokach głowy u nasady płetw głowowych. Płetwy piersiowe bardzo szerokie, podobne do skrzydeł, dorastające nawet do 9 m szerokości. Ogon krótki, biczowaty, zwykle bez kolca. Brak płetwy ogonowej.
Biologia.
Żerują w toni wodnej. Pływają samotnie lub w parach wykonując skoki ponad powierzchnię wody.
Mantowate są rybami żyworodnymi. Samica rodzi jednorazowo tylko jedno młode. Jego masa wynosi około 20 kg przy długości ciała około 1 m.
Systematyka.
Przez wielu ichtiologów mantowate klasyfikowane są w randze podrodziny Mobulinae w obrębie orleniowatych (Myliobatidae). Pomimo wielu badań i rosnącego zainteresowania biologią tych ryb istnieje wiele sprzeczności w opisach poszczególnych gatunków. 
Rodzaje i gatunki:
U gatunków z rodzaju "Manta" otwór gębowy znajduje się w położeniu końcowym, u "Mobula" – w dolnym.

</doc>
<doc id="457207" url="https://pl.wikipedia.org/wiki?curid=457207" title="Tomasz Strzępiński">
Tomasz Strzępiński

Tomasz Strzępiński herbu Prus I, Tomasz ze Strzempina (ur. 10 sierpnia 1398 w Strzępinie w Wielkopolsce, zm. 22 września 1460 w Iłży) – profesor i rektor Uniwersytetu Krakowskiego, podkanclerzy koronny od 1454, biskup krakowski wybrany przez kapitułę 25 maja 1455, wybór ten zatwierdził papież Kalikst III 10 października 1455.
Życiorys.
Syn Prandoty Strzempińskiego herbu Prus i Doroty z rodu Brogów-Leszczyców, Tomasz Strzępiński urodził się w Strzempinie pod Bukiem w 1398 roku. Tomasz Strzępiński od 1419 studiował na Uniwersytecie Krakowskim, uzyskując w 1421 roku stopień magistra sztuk wyzwolonych, w 1431 tytuł doktora prawa kanonicznego, natomiast w 1443 tytuł doktora teologii. 
Po powrocie do Krakowa Strzępiński został przyjęty na wydział prawa i po kilku latach objął katedrę „Dekretów”, najważniejszą w ówczesnej hierarchii uniwersyteckiej katedrę prawniczą. Był najpierw profesorem prawa (1431–1443), a następnie (1443–1452) był profesorem na wydziale teologicznym, a w latach 1432–1433 i ponownie w latach 1443–1444 zajmował stanowisko rektora uniwersytetu. W 1434 został mianowany kanonikiem gnieźnieńskim, a dwa lata później kanonikiem krakowskim. 
W 1433 był delegatem prymasa Wojciecha Jastrzębca na sobór w Bazylei (1431–1449), na który w 1439 roku przygotował traktat "Depotestate ecclesiae et concilii oecumenici" mający na celu rozstrzygnięcie fundamentalnej dla Kościoła kwestii stosunku między władzą papieża a soborem ekumenicznym. Strzępiński zaprezentował w nim stanowisko, ze władza przysługuje całemu Kościołowi, a nie samym papieżom. W latach późniejszych Strzępiński odstąpił od koncyliaryzmu i uznał wyższość papieża nad soborem i całym Kościołem.
W latach 1437–1455 był współpracownikiem prymasa Wincentego Kota w Gnieźnie. 
W 1453 roku Strzępiński został wybrany przez część kapituły arcybiskupem gnieźnieńskim. Godności tej jednak nie przyjął, ustępując Janowi ze Sprowy, popieranego przez króla Kazimierza Jagiellończyka co zyskało mu uznanie monarchy i mianowanie go podkanclerzym koronnym po śmierci Piotra Wody ze Szczekocin w bitwie pod Chojnicami w 1454 roku. Pracował między innymi nad Statutami nieszawskimi. Po śmierci Zbigniewa Oleśnickiego w 1455 roku został biskupem krakowskim. Dokonana przez kapitułę krakowską elekcja kanoniczna była jednomyślna.
. Jako biskup krakowski stał się jeszcze bliższym współpracownikiem króla Kazimierza Jagiellończyka. .
Dwukrotnie zwoływał sobory diecezjalne w 1456 i 1459 – ich głównym tematem było uzyskanie zgody duchowieństwa na kontrybucję przeznaczoną na potrzeby państwa spowodowane wojną z zakonem krzyżackim, co udało się biskupowi osiągnąć. Nie godził się na przekazywanie przez kler dobrowolnych darów na potrzeby państwa polskiego: w 1455 roku sprzeciwił się zajęciu przez króla naczyń liturgicznych i klejnotów Kościoła krakowskiego by spłacić żołd dla wojska ale zaoferował królowi poręczenie pożyczki i zachęcał kler do dobrowolnych darowizn na rzecz wojny. W 1456 roku osobiście przekazał aż 6000 zł, a na sejmie piotrkowskim w 1458 zgodził się przekazać trzecią część dochodów ze swojego biskupstwa. Upoważniony przez sejm piotrkowski został członkiem polskiej delegacji w Toruniu gdzie podczas rokowań z Krzyżakami w 1459 roku dowodził praw Polski do ziem pruskich. 
Na Stradomiu założył i uposażył szpital dla chorych księży. W testamencie swoją bogata bibliotekę, liczącą około 100 rękopisów, przekazał wydziałowi prawa uniwersytetowi, uposażył profesorów prawa na żupach wielicko-bocheńskich. Został pochowany w katedrze na Wawelu, .

</doc>
<doc id="457216" url="https://pl.wikipedia.org/wiki?curid=457216" title="Prokonsul (małpa)">
Prokonsul (małpa)

Prokonsul ("Proconsul") – rodzaj kopalnych małp z rodziny prokonsuli (Proconsulidae), żyjących w okresie miocenu (23–14 mln lat temu) na terenie Afryki, Azji oraz Europy. Cechy gatunków zaliczanych do tego rodzaju wskazują na pokrewieństwo ze wspólnym przodkiem małp człekokształtnych. Poruszały się na czterech kończynach, prowadziły nadrzewny i naziemny tryb życia.
Odkrycia.
Po raz pierwszy na szczątki "Proconsula" natrafił w 1928 roku H.L. Gordon w Kenii, na terenie stanowiska Koru. Odkryte tam skamieniałości opisał w 1933 roku Arthur Tindell Hopwood, który sklasyfikował ją jako nowy rodzaj "Proconsul". Nazwa pochodzi od szympansa, imieniem Consul, mieszkańca ogrodu zoologicznego w Birmingham. Jakiś czas później metodą K-Ar wiek stanowiska w Koru określono na wczesny miocen (20 – 19 mln lat temu). Kilkanaście lat późnej, w 1948 roku na szczątki "Proconsula" natrafiła ekspedycja z Uniwersytetu Kalifornijskiego. Doszło do tego w Lothidok na terenie północnej Kenii, gdzie wśród pokładów pyłu wulkanicznego znaleziono szczękę należącą do osobnika tejże małpy. Wiek pokładów określono później na 27,5 – 24,8 mln lat. Początkowo samą szczękę trudno było przypisać do konkretnego gatunku, jednak w końcu udało się ją połączyć z wcześniejszym znaleziskiem ze stanowiska Koru. Poszukiwania skamieniałości "Proconsuli" kontynuował Louis Leakey, który pracując w latach 1930 – 1960 na stanowisku mioceńskim na wyspie Rusinga, położonej w kenijskiej części Jeziora Wiktorii dokonał licznych odkryć skamieniałości "Proconsuli", gdzie odnalazł m.in. najbardziej kompletny szkielet (1959), opisany w przyszłości przez Johna Napiera. Od lat 70. XX wieku poszukiwania prowadził Peter Andrews.
Cechy charakterystyczne.
Mimo wielu prymitywnych cech, odziedziczonych po zwierzokształtnych przodkach, takich jak kształt twarzy, brak łuków brwiowych i cienkie szkliwo, "Proconsul" był w stosunku do nich znacznie bardziej rozwinięty: posiadał większy mózg, szersze siekacze oraz powiększoną powierzchnię zębów trzonowych."Proconsul" posiadał już nowoczesny staw barkowy, jednak budowa pozostałych części kończyny przedniej uniemożliwiała całkowite wyprostowanie się ramienia w łokciu. Dłoń budową przypominała dłoń człowieka, nie doszło do redukcji kciuka i wydłużenia pozostałej części, jak u obecnie żyjących małp. W przeciwieństwie do tylnych kończyn, przypominających kończyny wcześniejszych małp stopa i kostka "Proconsula" przypominały stopę i kostkę obecnie żyjących człekokształtnych. "Proconsul" poruszał się w pozycji czworonożnej, jednak nieco innej od sposobu poruszania się jego współczesnych krewnych. W przeciwieństwie do prymitywnych przodków nie posiadał ogona.Niewykluczone, że podobnie jak dzisiejsze małpy człekokształtne "Proconsul" miał odpowiednie zdolności manipulacyjne i umysłowe, które umożliwiały mu używanie i wytwarzanie prostych narzędzi, potrzebnych np. do wygrzebywania termitów ze szczelin, tak jak robią to współczesne szympansy.
Środowisko życia.
Dzięki znalezionym skamieniałościom pochodzących z czasów "Proconsuli" można odtworzyć środowisko, w którym żyły te małpy. Niewątpliwie w przypadku większości gatunków był to ciepły, wilgotny las tropikalny. Przynajmniej jeden z gatunków żył natomiast na stałe lub tylko sezonowo w suchszym środowisku. "Proconsul" zajmował nisze ekologiczne dzisiejszych mniejszych małp.
Gatunki.
W obrębie rodzaju "Proconsul" wyodrębnia się obecnie 2 gatunki różniące się rozmiarami i masą ciała:

</doc>
<doc id="457218" url="https://pl.wikipedia.org/wiki?curid=457218" title="Mleczan">
Mleczan



</doc>
<doc id="457220" url="https://pl.wikipedia.org/wiki?curid=457220" title="Pirogronian">
Pirogronian



</doc>
<doc id="457222" url="https://pl.wikipedia.org/wiki?curid=457222" title="Cytrynian">
Cytrynian



</doc>
<doc id="457229" url="https://pl.wikipedia.org/wiki?curid=457229" title="Ironia tragiczna">
Ironia tragiczna

Ironia tragiczna – nieprzezwyciężona sprzeczność naznaczająca los bohatera tragedii, którego czyny wbrew jego woli i wiedzy prowadzą nieuchronnie do wypełnienia przeznaczenia. Ironia tragiczna nazywana jest często ironią losu, ironią obiektywną lub dramatyczną. Jej istotą jest sprzeczność pomiędzy znaczeniem użytych słów, a intencją zawartą w kontekście.
Ironia tragiczna nie jest konstrukcją stylistyczną, i nie widać jej w przekazie słownym, przejawia się w działaniach bohatera. Jej źródłem jest niezgodność między stanem jego wiedzy o sobie samym a rzeczywistą sytuacją, znaną widzowi lub czytelnikowi. Często jej celem jest wytworzenie dystansu pomiędzy podmiotem wypowiedzi a samą wypowiedzią.

</doc>
<doc id="457235" url="https://pl.wikipedia.org/wiki?curid=457235" title="Imre Thokoly">
Imre Thokoly



</doc>
<doc id="457239" url="https://pl.wikipedia.org/wiki?curid=457239" title="Ojciec Chrzestny">
Ojciec Chrzestny



</doc>
<doc id="457240" url="https://pl.wikipedia.org/wiki?curid=457240" title="Nenad Petrović">
Nenad Petrović

Nenad Petrović, cyr. Ненад Петровић (ur. 30 maja 1925 w Zagrzebiu, zm. 21 marca 2014) – serbski pisarz.
Petrović ukończył szkołę w Belgradzie w 1944 roku, kiedy dołączył się do narodowego ruchu oporu, pod okupacją państw osi. Służył jako tłumacz dla jugosłowiańskich formacji w wojsku brytyjskim we Włoszech i w Niemczech. W 1947 roku przyjechał do Anglii jako uchodźca, i w Londynie studiował ekonomię polityczną. Był członkiem związku "Ослобођење" (wyzwolenie).

</doc>
<doc id="457252" url="https://pl.wikipedia.org/wiki?curid=457252" title="Alfa Romeo 159">
Alfa Romeo 159

Alfa Romeo 159 – samochód osobowy klasy średniej produkowany przez włoską markę Alfa Romeo w latach 2005 – 2011.
Historia i opis modelu.
Samochód został po raz pierwszy oficjalnie zaprezentowany podczas targów motoryzacyjnych w Genewie na początku 2005 roku. Auto zaprojektowane zostało przez włoskiego projektanta i stylistę motoryzacyjnego Giorgetto Giugiaro we współpracy z Centro Stile Alfa Romeo. Charakterystycznym elementem pojazdu są zadziorne przednie reflektory wyposażone w trzy, osobno umieszczone soczewki na każdą ze stron, a także duża, trójkątna atrapa chłodnicy. Rok później do produkcji wprowadzona została wersja kombi pojazdu oznaczona 159 Sportwagon.W 2008 roku gama jednostek napędowych wzbogacona została o silnik 1.8 MPI konstrukcji General Motors, a we wnętrzu pojazdu zastosowano nowe pokrętła panelu klimatyzacji oraz inny wyświetlacz multimedialny. Silnik 2.4 JTDm po zmianach (nowe wtryskiwacze, nowa turbosprężarka Garrett w miejsce KKK) uzyskał moc 210 KM zamiast 200 KM. 
W 2009 roku pod maskę pojazdu wprowadzono dwa nowe silniki: 1.75 TBi oraz 2.0 JTDm, oraz wycofano z oferty najmocniejszy silnik benzynowy V6. Rok później wycofano pięciocylindrowy silnik wysokoprężny 2.4 JTDm.
W plebiscycie na Europejski Samochód Roku 2006 zajął 3. pozycję (za Renault Clio III i VW Passatem B6).
Wyposażenie.
W zależności od wybranej wersji wyposażeniowej pojazdu, auto wyposażone mogło być m.in. w system ABS i ESP, elektryczne sterowanie szyb, elektryczne sterowanie lusterek, elektrycznie sterowane fotele, wielofunkcyjną kierownicę, klimatyzację automatyczną, system nawigacji satelitarnej, światła przeciwmgłowe, tempomat, skórzaną tapicerkę, system Blue&amp;Me, a także czujniki parkowania, deszczu i zmierzchu oraz system audio firmy Bose, a w wersji TI również felgi o średnicy 19 cali.
Samochód wyposażony został w system, który podobnie jak w samochodach marki Saab (system Night Panel), umożliwia wygaszenie wszystkich podświetleń poza prędkościomierzem oraz centralnym ekranem komputera.

</doc>
<doc id="457254" url="https://pl.wikipedia.org/wiki?curid=457254" title="Maria Antonina Wittelsbach">
Maria Antonina Wittelsbach

Maria Antonina Wittelsbach, właśc. Maria Antonina Walburga Symforoza Wittelsbach (ur. 18 lipca 1724 w Monachium, zm. 23 kwietnia 1780 w Dreźnie) – księżniczka bawarska z dynastii Wittelsbachów, księżna elektorowa Saksonii jako żona księcia elektora Fryderyka Krystiana Wettyna.
Życiorys.
Najstarsza córka księcia elektora Bawarii Karola Alberta Wittelsbacha (późniejszego cesarza rzymsko-niemieckiego Karola VII Bawarskiego) i Marii Amalii Habsburg (córki cesarza rzymsko-niemieckiego Józefa I Habsburga), która dożyła wieku dorosłego. Urodziła się w pałacu Nymphenburg. Ze strony ojca jednym z jej pradziadków był król polski i wielki książę litewski Jan III Sobieski.
20 czerwca 1747 roku poślubiła księcia saskiego i królewicza polskiego Fryderyka Krystiana (syna króla Augusta III Sasa), z którym łączyło ją bliskie pokrewieństwo, gdyż ich matki były rodzonymi siostrami. Urodziła dziewięcioro dzieci, z których dwoje zmarło tuż po narodzinach. Pozostałymi były:
Maria Antonina interesowała się sztuką, troszczyła się też o rozwój gospodarczy Saksonii. Zajmowała się nie tylko malarstwem i poezją, była również śpiewaczką operową (sopranistką) i kompozytorką znaną jako autorka oper "Il trionfo della fedeltá" (Triumf wierności) i "Talestri, regina delle Amazzoni" (Talestris, królowa Amazonek). 
Zmarła 23 kwietnia 1780 w Dreźnie i została pochowana w Kościele Dworskim.

</doc>
<doc id="457256" url="https://pl.wikipedia.org/wiki?curid=457256" title="Krajowa Izba Lekarsko-Weterynaryjna">
Krajowa Izba Lekarsko-Weterynaryjna

Krajowa Izba Lekarsko-Weterynaryjna – samorząd zawodowy zrzeszający i reprezentujący lekarzy weterynarii. Zajmuje się nadzorem nad należytym wykonaniem zawodu lekarza weterynarii.
Głównymi zadaniami izby są:
Aktualnym Prezesem Krajowej Izby Lekarsko-Weterynaryjnej jest lek. wet. lek. wet. Marek Mastalerek.
Na obszarach poszczególnych województw (lub grup województw) działają okręgowe izby lekarsko-weterynaryjne. Okręgową izbę lekarsko-weterynaryjną stanowią lekarze wpisani do rejestru jej członków.
Jest to organ niezależnego samorządu lekarsko-weterynaryjnego utrzymujący się ze składek członków i będący niezależną instytucją samorządową. Instytucje: Krajowa Izba Lekarsko Weterynaryjna jak i Okręgowe(wojewódzkie)Izby Lekarsko-Weterynaryjne jak i Rzecznik Odpowiedzialności Zawodowej lekarzy-Weterynarii nie podlegają kontroli administracji.

</doc>
<doc id="457263" url="https://pl.wikipedia.org/wiki?curid=457263" title="Alfa Romeo Brera">
Alfa Romeo Brera

Alfa Romeo Brera – samochód sportowy produkowany przez włoską markę Alfa Romeo w latach 2005–2010.
Historia i opis pojazdu.
Pojazd po raz pierwszy zaprezentowano jako samochód koncepcyjny w 2002 roku. Wiosną 2005 roku zaprezentowano podczas targów motoryzacyjnych w Genewie wersję seryjną pojazdu, który został zaprojektowany przez Giorgetto Giugiaro z firmy Italdesign. Pojazd produkowany był w fabryce firmy Pininfarina w San Giorgio Canavese koło Turynu na zlecenie firmy Alfa Romeo.
W roku 2009 do oferty trafiły dwie nowe jednostki: turbodoładowana benzyna o pojemności 1.75 dm³ i mocy 200 KM, oraz silnik wysokoprężny, 2.0 JTDm o mocy 170 KM.
Planowano wytwarzanie do 20 tys. sztuk modeli Brera i Spider rocznie (w 2006 roku było to maksymalnie około 11 tys.). Najwyższy poziom produkcji Brery zanotowano w 2006 roku, gdy powstało 8.248 sztuk. W 2010 roku zakończono produkcję modelu. Wyprodukowano 21 786 egzemplarzy.
Nagrody i trofea.
Alfa Romeo Brera zdobyła szereg prestiżowych nagród (głównie za wyjątkową stylistykę): 
Silniki.
Paletę silnikową początkowo stanowiły dwie benzynowe jednostki z bezpośrednim wtryskiem paliwa: 2.2 JTS o mocy 185 KM, i 3.2 JTS o mocy 260 KM. Najmocniejsza wersja silnikowa występowała jedynie z napędem na obie osie – jako wersja Q4, oraz pięciocylindrowy, rzędowy silnik Diesla o pojemności skokowej 2.4 dm³ i mocy maksymalnej 200 KM (w późniejszym czasie jego moc zwiększono do 210 KM). W 2009 roku wprowadzono silnik benzynowy 1.75 TBi i diesla 2.0 JTDm.

</doc>
<doc id="457266" url="https://pl.wikipedia.org/wiki?curid=457266" title="Seti II">
Seti II

Seti II, też Seti-Merenptah – faraon, władca starożytnego Egiptu z XIX dynastii, z okresu Nowego Państwa. Panował prawdopodobnie w latach 1202–1195 p.n.e. lub 1200–1194 p.n.e.
Był prawdopodobnie synem Merenptaha i królowej Isetnofret II, prawowitym następcą tronu, odsuniętym od władzy przez Amenmesa, gdy przebywał poza Tebami, w czasie gdy zmarł jego ojciec. Początkowo władał Dolnym Egiptem, podczas gdy Amenmes władał Tebaidą. Być może w pewnym okresie jego władza nawet w Dolnym Egipcie była mocno ograniczona.
Okres, w którym przyszło mu rządzić, znany jest jako epoka krótkich rządów, intryg dynastycznych i uzurpacji. 
Pojął za żony trzy kobiety. Pierwsza z nich to Tachat II, która nie dała mu potomka. Druga to Tauseret, z którą miał syna Seti-Merenptaha, który zmarł w dzieciństwie. Trzecia to Syryjka Sutiraja, która prawdopodobnie dała mu syna imieniem Ramzes-Siptah, późniejszego faraona Siptaha. W swych rządach wspierał się na kanclerzu imieniem Bay, który za jego rządów doszedł do bardzo wysokiej pozycji i stał się, zapewne obok królowej Tauseret, drugim dostojnikiem w państwie, dla którego rozkazał wykuć grobowiec (KV13) w Dolinie Królów. 
Nie ma żadnych świadectw jego polityki zagranicznej, a działalność budowlana ograniczyła się do niewiele znaczących przedsięwzięć w Hermupolis i obrębie świątyni Ramzesa II w Karnaku oraz niewielkich dobudówek w świątyni Mut.
Seti II został pochowany w Dolinie Królów w grobowcu KV15. W czasie rządów Tauseret, w ostatnim roku, mumia króla została przeniesiona do jej grobowca (KV14), a później w czasach Setnachta powróciła na swoje miejsce, aby w końcu przetrwać do naszych czasów w sekretnej części grobu Amenhotepa II - KV35.

</doc>
<doc id="457275" url="https://pl.wikipedia.org/wiki?curid=457275" title="Zakłady Chemiczne Zachem w Bydgoszczy">
Zakłady Chemiczne Zachem w Bydgoszczy

Zakłady Chemiczne Zachem w Bydgoszczy – istniejące w latach 1948–2014 w Bydgoszczy przedsiębiorstwo branży wielkiej syntezy chemicznej.
Charakterystyka.
Zakłady Chemiczne „Zachem” w Bydgoszczy były producentem materiałów wybuchowych (do 1992) barwników, pianek poliuretanowych oraz szeregu półproduktów chemii organicznej. Należały do strategicznych zakładów branży wielkiej syntezy chemicznej.
Produkty.
Profil produkcji w Zakładach Chemicznych zmieniał się na przestrzeni lat. W latach 1948–1952 produkowano głównie materiały wybuchowe dla wojska i górnictwa: trotyl, pentryt, tetryl i heksogen, a od 1955 także produkty dla celów cywilnych: wyroby z przetworzonego PCW, barwniki, pigmenty, fenol. W 1971 uruchomiono produkcję elastycznych pianek poliuretanowych formowanych (na potrzeby motoryzacji) oraz pianek w postaci bloków (dla przemysłu meblarskiego), a od 1974 produkty elektrolizy solanki, fosgen, DNT, toluenodiaminy (TDA) i toluenodiizocyjanian (TDI). W 1981 rozpoczęto produkcję epichlorohydryny (EPI). W latach 1992–2009 kilkukrotnie rozbudowywano instalacje produkcji TDI (technologia: własna) oraz pianek PUR.
Spuścizna.
Po upadłości zakładów w 2012 jego spuścizną są nadal działające firmy m.in.:
Zakłady przyczyniły się również do rozwoju urbanistycznego i gospodarczego południowo-wschodniej części Bydgoszczy. Nieużytkowane tereny inwestycyjne włączano etapami od 2004 roku do Bydgoskiego Parku Przemysłowo-Technologicznego. Tzw. Stare Kapuściska, budowane w latach 1951–1960 to dawne osiedle zakładowe Zachemu. Na jego terenie znajduje się Zespół Szkół Chemicznych – założona w 1950 szkoła przyzakładowa. Do dwóch bram zakładów (ul. Wojska Polskiego, ul. Hutnicza) doprowadzono linię tramwajową „Brda” (1953), zbudowano zakładowy hotel („Chemik”), przychodnie, kluby sportowe (Chemik Bydgoszcz, Łuczniczka Bydgoszcz).
Na terenach po zakładach powstało wiele firm produkcyjnych i logistycznych, np. w latach 2021-2022 firma 7R wybudowała centrum magazynowe przy ul. Wojska Polskiego.
Historia.
Początki.
Przedsiębiorstwo znajdowało się na terenie dawnej fabryki DAG Fabrik Bromberg (1939–1945), wzniesionej przez władze III Rzeszy, przeznaczonej do produkcji materiałów wybuchowych i elaboracji amunicji na potrzeby Wehrmachtu. Fabryka składała się z kilkuset budynków, w tym z wielkich betonowych bunkrów odpornych na wybuchy. W 1945 na polecenie Komisji Trofeów Wojennych Armii Czerwonej, żołnierze radzieccy wywieźli wszystkie urządzenia techniczne do ZSRR. Ogółem wywieziono ok. 1800 załadowanych wagonów kolejowych. Jest to przykład jednego z największych demontaży w Polsce, jakie przeprowadził Związek Radziecki. Pozostały jedynie puste budynki produkcyjne i socjalne, linie technologiczne oraz setki kilometrów dróg wewnętrznych, bocznic kolejowych i sieci podziemnych i napowietrznych. Latem 1945 po wycofaniu Armii Czerwonej, na terenie fabryki stacjonowały oddziały Korpusu Bezpieczeństwa Wewnętrznego. W lipcu 1945 zakład przejął Centralny Zarząd Przemysłu Chemicznego, a później Centralny Zarząd Przemysłu Zbrojeniowego w Warszawie. Państwowa Wytwórnia Prochów w Łęgnowie objęła część wschodnią (od linii kolejowej), w 1951 przemianowano ją na Wytwórnię Chemiczną nr 9. Część zachodnią nazywano Wytwórnią Chemiczną nr 11, lecz nie prowadzono tu produkcji, a w 1956 włączono ją pod zarząd Wytwórni Chemicznej nr 9. Według zamierzeń ówczesnych polskich władz centralnych, fabryka miała ulec całkowitej likwidacji.
W połowie 1947 wstrzymano decyzję o demontażu Wytwórni Chemicznej nr 9. Przed załogą 465 pracowników postawiono zadanie uruchomienia produkcji materiałów wybuchowych dla górnictwa, które miało być osią gospodarki narodowej. Urzędującego od 1945 pełnomocnika rządu ds. zakładu Eugeniusza Smolińskiego w sierpniu 1947 roku aresztowano i oskarżono o mimowolną zmianę decyzji KRN o zaniechaniu odbudowy fabryki. W 1949 roku skazano go na śmierć i stracono.
W 1948 władze zdecydowały o wznowieniu produkcji materiałów wybuchowych w obliczu zaostrzenia się konfliktu zimnowojennego. Pionierami byli pracownicy przedwojennej wytwórni prochu w Pionkach oraz osoby pracujące w dawnej DAG Fabrik Bromberg. Za symboliczny początek istnienia zakładów przyjęto datę 4 grudnia 1948, kiedy to uruchomiono pierwszą instalację do produkcji trotylu dla górnictwa i wojska. Były to zakłady strategiczne dla obronności państwa, w związku z tym zgodnie ówczesnymi standardami socrealizmu powzięto decyzję o budowie dużego osiedla pracowniczego ze szkołami, sklepami, przychodniami, domem kultury i biblioteką. Inwestycja wpisana w Plan sześcioletni (1950–1956) objęła oprócz rozbudowy istniejącego już od 1940 osiedla Awaryjnego w Łęgnowie, także budowę od podstaw nowego osiedla na Kapuściskach w pobliżu bramy nr 2 Zakładów Chemicznych.
Zakłady wykorzystywały część poniemieckiej infrastruktury, prowadząc ściśle tajną produkcję trotylu (TNT), a od 1950 także heksogenu (RDX) dla armii państw Układu Warszawskiego. Każdego dnia wytwarzano 80 ton materiałów wybuchowych. W 1951 uruchomiono drugą linię technologiczną do produkcji trotylu, a w 1953 roku rozpoczęto eksport wyrobów m.in. do krajów socjalistycznych oraz Chin, który w późniejszych latach stanowił 25% sprzedaży. Maszyny i aparatura chemiczna były w całości dziełem polskiej myśli technicznej, gdyż embargo gospodarcze zablokowało dostęp do zachodnioeuropejskich technologii. Pośpieszne, eksperymentalne i prowizoryczne rozwiązania w zakresie techniki produkcji doprowadziły do szeregu awarii. W nocy z 18 na 19 listopada 1952 doszło do potężnej eksplozji na linii produkcyjnej trotylu, w wyniku której zginęło 15 pracowników, 84 zostało rannych, zniszczeniu uległy 132 budynki, po wytwórni pozostał krater o średnicy 80 m, a skutki wybuchu (potłuczone szyby w oknach) były odczuwalne w promieniu 10 km. W 1968 nastąpił kolejny wybuch, mniejszy i nie tak tragiczny w skutkach.
Apogeum rozwoju.
Odprężenie w stosunkach międzynarodowych po śmierci Józefa Stalina w połowie lat 50. XX w. postawiło funkcjonowanie fabryki pod znakiem zapytania. Aby utrzymać miejsca pracy, podjęto decyzję o rozszerzeniu asortymentu produkcji o półprodukty chemiczne, barwniki oraz tworzywa sztuczne. W 1956 funkcjonowały wydziały: barwników, syntezy tworzyw sztucznych, półproduktów organicznych, doświadczalny oraz specjalny (produkcja materiałów wybuchowych). W wyniku adaptacji oraz przeróbek przez pracowników aparatury chemicznej uruchomiono w Bydgoszczy nową produkcję: aniliny, nitrobenzenu, dinitrobenzenu, metanitroaniliny, siarczanu hydrazyny, barwników helionowych, kwasowych i tłuszczowych, pigmentów i laków, benzenosulfochlorku, polwinitu i folii z PCW, mocznika kwasu I oraz syntetycznego fenolu. Do produkcji wykorzystywano solankę transportowaną z kopalni pod Inowrocławiem. W 1967 roku Zachem zatrudniał ponad 5 tys. pracowników, a wartość produkcji wynosiła 1,7 mld zł.
Możliwości produkcyjne Zakładów Chemicznych „Zachem” w Bydgoszczy wykraczały znacznie ponad potrzeby gospodarki kraju. W latach 60. średnie wykorzystanie aparatury wytwórczej wynosiło 75%. Do osiągnięć technologicznych Zachemu należały m.in. rodzima technologia produkcji dianu, służącego do wytwarzania żywic epoksydowych, technologia wytwarzania poliwęglanu, wdrożenie patentowej metody wytwarzania barwników wywoływanych na włóknie, pologenów, technologii produkcji ketonu Michlera, rozjaśniaczy optycznych oraz produkcji płyt ze spienionego polichlorku winylu. Z powodu niewielkiego zapotrzebowania krajowego na wytwarzane w Zachemie półprodukty, poszukiwano odbiorców za granicą. Przedsiębiorstwo nie było jednak konkurencyjne na rynkach światowych z powodu niskiej jakości produktów.
W apogeum rozwoju zakład zajmował 484 ha powierzchni, wyposażonej w 120 km dróg, 70 km bocznic kolejowych i 200 km sieci energetycznych wysokiego napięcia. W 1976 zatrudniał on bezpośrednio 7278 pracowników, a dalsze 6 tys. pracowało w firmach kooperujących. Na obszarze zakładu znajdowały się drogi o własnym nazewnictwie i z własną komunikacją autobusową, funkcjonowały: szkoła, przedszkole, stołówka, przychodnia, mały szpital, dom kultury, klub sportowy, stadion, hala, kino, gazeta, rozgłośnia zakładowa, drukarnia, hotele robotnicze, elektrociepłownia, straż pożarna, stacja ratownictwa chemicznego, a nawet tuczarnia trzody chlewnej oraz własny przystanek kolejowy Bydgoszcz Żółwin. Pracownicy mogli spędzać wakacje w zakładowym ośrodku w Sopocie lub sanatorium w Ciechocinku. W latach 1974–1984 na Wyżynach wzniesiono stadion i halę sportową zakładowego klubu sportowego Chemik Bydgoszcz.
Ogromny, w dużej części zalesiony teren zakładów ogrodzony był podwójnym płotem z drutu kolczastego, a chronił go uzbrojony w broń (kbk, PM, PW) 100-osobowy oddział Zakładowej Straży Przemysłowej. Straż pilnowała wjazdów, gdzie kontrolowano przepustki, patrole dokonywały obchodu terenu oraz konwojowały transporty materiałów „S” (specjalnych). Przyznawanie przepustek było poprzedzone dokładnym sprawdzeniem osób wchodzących na teren zakładu. Mimo zabezpieczeń i dokładnej weryfikacji pracowników, dochodziło do incydentów, np. w 1969 pracownik Oddziału 100 próbował wynieść z zakładu 1,5 kg trotylu.
Na początku lat 70. XX w. przekazano Zachemowi brytyjską technologię produkcji pianek poliuretanowych, która była częścią zakupu przez PRL kompleksu licencyjnego samochodu Fiat 126p. W 1974 uruchomiono zakład syntezy: instalacje elektrolizy solanki, fosgenu, DNT, toluenodiaminy (TDA) i toluenodiizocyjanianu (TDI – surowiec do produkcji pianek), a w latach 1976–1981 – instalację epichlorohydryny (EPI – do żywic syntetycznych), na podstawie zmodyfikowanej licencji zagranicznej. W drugiej połowie lat 70. w obliczu narastającego kryzysu gospodarczego usiłowano rozwijać tzw. produkcję antyimportową, zastępując zagraniczne surowce i półprodukty krajowymi zamiennikami. Jako produkty uboczne wytwarzano m.in.: folie, wykładziny podłogowe, kleje do wykładzin itp. W 1976 zakład włączono do Zjednoczenia Przemysłu Organicznego „Organika”, co znalazło odzwierciedlenie w nazwie przedsiębiorstwa. W latach 70. XX w. z powodu ograniczonych środków finansowych nie powstały żadne obiekty służące ochronie środowiska.
W latach 70. XX w. 90% całego eksportu z zakładu kierowano do krajów zachodnich, m.in.: Szwajcarii, Włoch, Wielkiej Brytanii, RFN, Holandii, Hiszpanii, Francji, USA i Japonii. Eksportowano głównie półprodukty chemiczne, olej anilinowy, epichlorohydrynę, polwinit oraz barwniki syntetyczne. Pod względem wpływów uzyskanych z eksportu przedsiębiorstwo w 1987 roku zajmowało drugie miejsce w województwie bydgoskim (28 mln dolarów i 8 mln rubli).
W początkach lat 80. XX w. instalacje produkcyjne zakładu były już w znacznej części przestarzałe i wyeksploatowane. Niektóre z nich groziły skażeniem środowiska naturalnego. Drogi, sieci kanalizacyjne i wodociągowe, energetyczne oraz łączności eksploatowano bez remontów od chwili zbudowania w czasie II wojny światowej. W 1983 uruchomiono produkcję płyt ze sztywnej pianki poliuretanowej, a w 1984 nowej grupy barwników metalokompleksowych. Zintensyfikowano również produkcję polwinitów, usprawniono produkcję TDI i epichlorohydryny.
Zakład należał do największych trucicieli środowiska w województwie bydgoskim. Składowano hałdy odpadów (szlamy, smoły, pył paleniskowy, gips), do Wisły wpuszczano 90 tys. m³ ścieków, które poddawano tylko częściowemu oczyszczeniu mechanicznemu, a do atmosfery emitowano wyziewy poprodukcyjne powstające w trakcie wytwarzania fenolu, aniliny, nitrozwiązków, barwników i chloru. W 1963 po raz pierwszy stwierdzono oficjalnie pogorszenie jakości wody w dolinie Wisły poniżej zakładu, co spowodowało, że od 1969 do 2014 mieszkańcom Łęgnowa i Otorowa dostarczano wodę za darmo. Na terenie Zachemu znajdowało się 406 źródeł emisji zanieczyszczeń. Wśród emitowanych związków trujących, paraliżujących i toksycznych znajdowały się takie, jak chlorowodór, amoniak, fosgen czy freon. Wskutek emisji różnych związków chemicznych, w Puszczy Bydgoskiej nastąpiło zamieranie lasu sosnowego na obszarze ponad 60 ha. Zagrożenie było tym większe, że w pobliżu przedsiębiorstwa powstały osiedla mieszkaniowe: Kapuściska, Wyżyny i Glinki, zaliczane wówczas do „sypialni miasta”. W 1985 roku na klatkach schodowych domów Kapuścisk wywieszono instrukcje zachowania się mieszkańców w razie awarii instalacji Zachemu. 28 grudnia 1989 Sąd Wojewódzki w Bydgoszczy nakazał wstrzymanie ze skutkiem natychmiastowym produkcji fenolu. W tym samym roku jako tereny zanieczyszczone ceniono 30 proc. powierzchni Zachemu.
Restrukturyzacja po 1989 roku.
W 1990 zakłady znalazły się wśród 400 przedsiębiorstw państwowych przeznaczonych do powszechnej prywatyzacji, czego jednak nie przeprowadzono z powodu niekonsekwentnej polityki ekip rządowych. Na początku lat 90. zamknięto instalacje szczególnie uciążliwe dla środowiska: fenolu, nitrobenzenu, aniliny, niektórych barwników oraz zaniechano wykorzystywania freonu przy produkcji pianek. Od 1992 rozwijano natomiast instalację produkcji TDI według własnej technologii (z 7 tys. ton w 1992 do 30 tys. ton w 1997), modernizowano technologie przetwórstwa PCW (1998), rozwijano produkcję pianek PUR, polwinitów i epichlorohydryny. Zakład zredukował ilość odpadów stałych i gazów odprowadzanych do atmosfery. Utworzono nowe izolowane składowisko odpadów, centralną stację neutralizacji ścieków (1997) oraz spółkę dla budowy oczyszczalni ścieków „Kapuściska”. W latach 90. wzniesiono zautomatyzowany Zakład Pianki PUR oraz Stację Ratownictwa Chemicznego.
W 1992 część zakładu specjalizująca się w produkcji materiałów wybuchowych została wydzielona i usamodzielniona jako Zakłady Chemiczne „Nitro-Chem”. Po podziale w Zakładach Chemicznych Organika Zachem pracowało 2894 ludzi. Z zakładów wydzielono 16 spółek-córek nie biorących bezpośredniego udziału w produkcji, tworzących tzw. Grupę Zachem m.in. Metalko, Transchem, Transclean, Biprochem, Sopur, Sowir, Regula, Metalkor. We współpracy z kapitałem zagranicznym utworzono spółkę Natural Chemical Products, zajmująca się przetwórstwem poliuretanów.
W 2001 Zachem spełnił wymogi Systemu Zarządzania Środowiskiem wg norm ISO 14001 oraz Systemu Zarządzania Zdrowiem i Bezpieczeństwem wg normy BS 8800. Udział eksportu wynosił 43% sprzedaży firmy. W latach 2001–2003 przeprowadzono gruntowną modernizację instalacji TDI, która pozwoliła na podwojenie zdolności produkcyjnych. W 2005 roku z dawnego Zakładu Barwników utworzono spółkę Zachem Barwniki, która kontynuował produkcję barwników, pigmentów, rozjaśniaczy optycznych i środków dezynfekcyjnych. W tym samym czasie ze struktur firmy wydzieliła się spółka Zachem – UCR, powstała na bazie służb i warsztatów Utrzymania Ciągłości Ruchu (UCR) poszczególnych zakładów produkcyjnych ZCH Zachem oraz pracowników służb technicznych utrzymania instalacji wodno-kanalizacyjnych i przesyłu czynników energetycznych.
Na początku XXI wieku w skład firmy wchodziły cztery samodzielnie bilansujące się zakłady:
Od 1 stycznia 2008 w życie weszła nowa struktura organizacyjna, na mocy której Zakłady Syntezy i EPI zostały połączone we wspólny Kompleks Monomerów.
Zakład posiadał następujące udziały w rynku krajowym:
Najwięcej zysków zakładowi przynosiło TDI, w większości eksportowane oraz pianki poliuretanowe, wykorzystywane do produkcji m.in. elementów tapicerskich, siedzeń samochodowych i materacy. Firma była piątym największym producentem TDI w Europie. Udział w globalnym rynku produktu wynosił 4%.
Prywatyzacja.
Pierwszym krokiem na drodze prywatyzacji Zachemu było utworzenie 5 maja 2003 roku jednoosobowej spółki Skarbu Państwa. W 2006 roku Zachem zatrudniał ok. 1200 pracowników i należał do największych pracodawców w Bydgoszczy. Powierzchnia zakładu to 484 ha. Długość dróg – 120 km, bocznic kolejowych – 70 km, sieci wysokiego napięcia – 200 km. Jako jedyny zakład w Polsce produkował TDI, epichlorohydrynę i chlorek allilu.
Na początku 2006 roku w ramach prywatyzacji Sektora Wielkiej Syntezy Chemicznej, Ciech rozpoczął starania o zakup Zachemu od Nafty Polskiej, która była kontrolowana przez Skarb Państwa. Transakcja została sfinalizowana 20 grudnia 2006. Za 80% akcji Zachemu Ciech zapłacił 80 mln zł, zobowiązując się przeprowadzić do końca 2011 inwestycje w łącznej wysokości 176 mln zł.
Od momentu przejęcia firmy tylko w dwóch pierwszych latach uzyskiwała ona dodatni wynik ekonomiczny. Potem z każdym rokiem generowała coraz większe straty.
Dekoniunktura na rynku związana z kryzysem finansowym, wymusiła znaczne zmiany restrukturyzacyjne. Ciech wykupił z Zachemu część zajmującą się produkcją pianek poliuretanowych i utworzył spółkę Ciech Pianki. Spółka "Boruta – Kolor Sp. z o.o." w Zgierzu została sprzedana Zachemowi, który połączył ją ze swoją spółką zależną "Zachem Barwniki". Część zakładu zajmująca się produkcją tworzyw sztucznych została także sprzedana spółce Polivinyl S.A. Rok 2011 Zachem zakończył ze stratą w wysokości 59 mln zł, co było wynikiem m.in. spadku cen TDI oraz wzrostem cen surowców. Zadłużenie sięgało 450 mln zł. W 2011 roku liczba pracowników spadła do 1000 osób.
W październiku 2012 Ciech poinformował o zawarciu warunkowej umowy sprzedaży rynków i technologii TDI na rzecz firmy BASF, w związku z czym zakład produkcji TDI został zamknięty.
Z końcem 2012 roku firma zakończyła działalność produkcyjną. W chwili zamknięcia posiadała 700-osobową załogę oraz 400 hektarów terenu. Pozostałe po zakładzie instalacje wyłączono i częściowo zdemontowano.
Demontaż instalacji pozostałych po zakładzie trwał przez kilka lat po zamknięciu zakładu; dopiero latem 2020 rozebrano znajdująca się przy ul. Petersona instalację do magazynowania propylenu z czterema stalowymi zbiornikami oznaczonymi symbolami T-51/1, T-51/2, T-51/3, T-51/4. Każdy z nich, o pojemności całkowitej 250 m sześc. i roboczej 200 m sześć., osadzony był na betonowej pięcioramiennej konstrukcji wspartej na pięciu betonowych słupach.
27 czerwca 2013 firma zmieniła nazwę na „Infrastruktura Kapuściska” S.A. i zajęła się zarządzaniem infrastrukturą oraz zaopatrywaniem w media podmiotów gospodarczych.
Upadłość.
30 grudnia 2013 roku zarząd spółki złożył do sądu wniosek o upadłość ze względu na utratę płynności finansowej.
14 marca 2014 roku sąd ogłosił upadłość likwidacyjną spółki „Infrastruktura Kapuściska Spółka Akcyjna” (następcy prawnego dawnego Zachemu). Wartość majątku pozostawionego przez firmę – magazyny, hale, nigdy nie uruchomiona instalacja EPI, infrastruktura drogowa (120 km dróg o powierzchni 30 ha) i sieciowa (w tym znajdująca się w złym stanie sieć wodociągowa z lata 1941–1943 i 1970–75) – syndyk wycenił na 133 mln zł. Całość majątku firmy zaoferowano za 108 mln zł, jednakże w związku z niezłożeniem do 8 lipca 2014 żadnej oferty kupna, rozpoczęto sprzedaż majątku Zachemu w częściach. 21 grudnia 2015 9 km ulic zajmujących powierzchnię 19 ha na terenie upadłego przedsiębiorstwa kupiło za 1,2 mln zł miasto Bydgoszcz, co umożliwiło kursowanie po terenie dawnego zakładu komunikacji miejskiej.
W ramach zagospodarowania terenów upadłego przedsiębiorstwa dokonano szeregu rozbiórek nieużywanych obiektów i instalacji, np. latem 2021 wyburzono kolumny absorpcyjne służące do odzyskiwania kwasu azotowego, znajdujące się w lesie niedaleko obecnej ul. Hechlińskiego na południe od budynku firmy Boruta-Zachem.
Nazwy.
Nazwy zakładu w przekroju historycznym:
Próby wykorzystania budynków po DAG Fabrik Bromberg.
Na terenie Zachemu jako spadek po hitlerowskiej fabryce materiałów wybuchowych DAG Fabrik Bromberg znajdowało się 475 budynków po 5 wydziałach produkcyjnych nitrogliceryny (NGL-Betrieb), nitrocelulozy (NC-Betrieb), prochów strzelniczych (POL-Betrieb), kruszących materiałach wybuchowych (TRI/DI-B Betrieb), elaboracji amunicji (FÜLSTELLE), kwasu siarkowego (LURGI-Betrieb), a ponadto 360 km dróg betonowych lub z kostki granitowej, 40 km torów kolejowych z czterema stacjami przeładunkowymi, kotłownie z elektrowniami (3) o łącznej mocy ok. 50 MW, kolektor wody przemysłowej z Wisły oraz 25 studni głębinowych wody pitnej.
Próby wykorzystania poniemieckich budynków do innych produkcji chemicznych dokonane w Zakładach Chemicznych w latach 1956–1980, tylko częściowo okazały się udane. Dotyczyło to głównie części zakładu produkującej materiały wybuchowe. W ogóle nie wykorzystano obiektów do produkcji nitrogliceryny (NGL) oraz prochów strzelniczych (POL). Kilkaset budynków stało przez lata zarośniętych przez las. Wykorzystano jedynie niektóre duże budynki wydziałów NC oraz TRI/DI-B. W strefie POL-Betrieb, na obszarze 150 ha w latach 70. zbudowano nowy wydział syntezy chemicznej półproduktów do wytwarzania tworzyw sztucznych. Poniemieckie budynki rozkruszono materiałami wybuchowymi, a gruz wywieziono i zasypano nim nieczynne bagniste koryto ujścia Brdy do Wisły.
Kluby sportowe.
Dzisiejsze kluby sportowe: Chemik Bydgoszcz oraz Łuczniczka Bydgoszcz to kontynuacja działań ludzi związanych z Zakładami Chemicznymi Zachem. W 1955 dwa koła sportowe: Wisła Łęgnowo (zał. 1949) i Unia Łęgnowo (zał. 1951) połączyły się i przyjęły wspólną nazwę: Unia-Wisła Łęgnowo. Klub prowadził działalność w dyscyplinach: boks, lekkoatletyka, piłka nożna, siatkówka kobiet i mężczyzn, strzelectwo, sporty wodne. W 1960 nazwę zmieniono na Gryf Bydgoszcz, a w 1969 na KS Zachem Bydgoszcz. 30 stycznia 1976 roku zatwierdzono kolejną zmianę nazwy na Bydgoski Klub Sportowy Chemik oraz jego barwy: biały, niebieski, czerwony. W 2007 drużyna siatkarska Chemika wyodrębniła się jako spółka akcyjna Łuczniczka Bydgoszcz z udziałowcami: BKS Chemik i miasto Bydgoszcz. Zespół w rozgrywkach PlusLigi występował pod nazwą Delecta Bydgoszcz (2007–2013), Transfer Bydgoszcz (2013–2015) i Łuczniczka Bydgoszcz (od 2015).
Osiedle Awaryjne.
Tuż przy granicy Zachemu od strony ul. Hutniczej i Nowotoruńskiej znajduje się tzw. osiedle Awaryjne. Wzniesiono je w latach 1940–1944 dla niemieckiej kadry kierowniczej DAG Fabrik Bromberg, która w razie awarii miała szybko dotrzeć do fabryki. Stąd pochodzi nazwa osiedla. W pobliżu powstało osiedle 100 murowanych i drewnianych baraków dla robotników przymusowych i jeńców wojennych. Po wojnie osiedle (57 budynków) zamieszkiwało 2 tys. pracowników Zachemu. W latach 50. XX w. w ramach Planu Sześcioletniego osiedle zmodernizowano i wyposażono m.in. w bibliotekę, kino, żłobek, przychodnię, stołówkę, bar mleczny, basen odkryty. W latach 60. XX w. budowano tu kolejne bloki zakładowe. W latach 80. XX w. niektóre obiekty użyteczności publicznej zamieniono na mieszkania, a basen zamknięto. Osiedle znajdowało się tzw. strefie zagrożonej przez wyziewy z instalacji chemicznych Zachemu.
Zanieczyszczenia.
W latach 70. i 80. XX w. Zachem emitował do atmosfery 70 różnych substancji, 1300 ton gazów rocznie. Z wydziału barwników woda odprowadzana była kaskadową strugą do odstojników w Łęgnowie. Po kolorze wody można było poznać, jaki akurat barwnik jest w produkcji. Wokół instalacji fenolu zamarła sosna. Z kolei w oddziale syntezy ulatniały się z instalacji chlor i fenol, które uśmiercały ptaki przebywające w tym rejonie. W 1990 Zachem znajdował się na „Liście 80 zakładów najbardziej uciążliwych dla środowiska” w Polsce, z której skreślono go w 2001 roku po zrealizowaniu szeregu inwestycji służących ochronie środowiska. Osiągnięcia ekologiczne lat 90. to m.in. zmniejszenie ilości ścieków i odpadów o 80% oraz zanieczyszczeń atmosfery o 73%. Największą inwestycją proekologiczną firmy był 45% udział w budowie oczyszczalni ścieków „Kapuściska” w Bydgoszczy, oddanej do użytku w 2001 roku.
Po upadłości przedsiębiorstwa, Akademia Górniczo-Hutnicza (od 2011–2012) oraz Regionalna Dyrekcja Ochrony Środowiska (od 2015) przeprowadziły analizę stanu środowiska na terenach należących do zlikwidowanych zakładów. Według naukowców pierwszej z nich rejon dawnych zakładów jest jednym z najbardziej zanieczyszczonych obszarów przemysłowych na świecie.
AGH i RDOŚ zidentyfikowały odpowiednio 17 i 19 stref, z których zanieczyszczenia mogą ciągle przedostawać się do gruntów i wód podziemnych. Za najbardziej niebezpieczne źródła zanieczyszczeń uznano składowisko "Zielona" (11 ha), gdzie bezpośrednio na gruncie złożono kilkadziesiąt tysięcy ton siarczynu pofenolowego, a poziom fenolu w jego sąsiedztwie przekracza normę dla wód pitnych ponad 150 tysięcy razy. Innymi groźnymi źródłami zanieczyszczeń są: składowisko "Lisia" (dwa betonowe osadniki o długości blisko 500 m, szerokości 20 m i głębokości około 3 m zlokalizowane na działce 7/186 o pow. ok. 1 ha), składowisko odpadów z produkcji EPI (dawny staw sedymentacyjny (osadowy) epichlorohydryny (SOE) o pow. 3 ha z 1977; zasypany do wysokości wału, wokół którego ułożono betonowe płyty), obszar placu hałdowego i osadników szlamu poanilinowego (dół ziemny, w którym składowano szlamy solankowe oraz popioły i żużle z elektrociepłowni), rejon tzw. soczewki nitrobenzenu, obszar zanieczyszczony toluenodiaminą i toluenodiizocyjanianem (TDA i TDI) oraz obszar instalacji dinitrotoluenu. Pochodzące z nich zanieczyszczenia (głównie fenol, anilina i toluidyna) w tempie 20 metrów na rok rozpływają się wraz z wodami podziemnymi w kierunku Wisły i Brdy, co powoduje zagrożenie ekologiczne terenów położonych w granicach osiedla Łęgnowo Wieś. W próbkach z pozachemowskich terenów do dziś wykrywane są toksyczne i rakotwórcze substancje, poza wymienionymi wyżej także takie jak toluen, nitrobenzen, naftalen, antracen, piren i fluoren.
Także do stawu na składowisku EPI (SOE) zrzucano prawdopodobnie szlam solankowy (co spowodowało wzrost odczynu pH wody z 7,4-7,7 do 11,3-11,5). W rezultacie na tym obszarze występują zanieczyszczenia zarówno nieorganiczne, jak i organiczne o charakterze kancerogennym, mutagennym i toksycznym (fenole, nitrobenzen, toluidyna, nitrotoluen). W szczególności chlorki skaziły wody podziemne czwartorzędowego piętra wodonośnego, co stwierdzono już w 2008.
Kompleks składowisk syndyk sprzedał prywatnemu przedsiębiorcy. Od 2014 r. nie działa ujęcie barierowe, w wyniku czego przepływ zanieczyszczeń następuje w sposób niekontrolowany, pomimo tego, że w 2016 r. RDOŚ nałożyła obowiązek uruchomienia ujęcia wraz z przeprowadzeniem badań gleby, ziemi i wód (decyzję tą Generalny Dyrektor Ochrony Środowiska uchylił w 2017 r.), a w 2018 przeprowadzenia działań zapobiegawczych w rejonie kompleksu Zielona. AGH postuluje budowę sarkofagów, których koszt szacuje się na 2 mld zł. Szacuje się, że zanieczyszczenia ze składowiska "Zielona" skaziły obszar o łącznej powierzchni ok. 300 ha.
Innym miejscem, które uległo zanieczyszczeniu, jest plac spalań w Żółwinie, użytkowany przez kilka dekad od 1950 (wcześniej odpady spalano na placyku przy ul. Dąbrowa) i zlokalizowany na nachylonej ku północy, porośniętej trawami wydmie. Znajdował się on w opuszczonej wsi na skrzyżowaniu z dawną drogą na trasie Bydgoszcz – Toruń, która w latach 50. biegła przez środek Żółwina. Plac spalań znajdował się kilkaset metrów od wschodniego płotu zakładu. Dojazd zapewniała betonowa, zachowana do dzisiaj droga, wybudowana na potrzeby D.A.G. Fabrik Bromberg.
Utylizowano tu odpady poprodukcyjne, spalając je w dołach wykopanych w ziemi. Nieznana jest data zakończenia tego procesu; nie wiadomo też, czego konkretnie w tym miejscu się pozbywano.
W 2018 r. zaaprobowano projekt oczyszczenia terenów dawnego Zachemu w latach 2018–2023. Przeznaczono na ten cel 93,4 mln zł, z czego 85% pochodzi ze środków UE.
W 2021 r. polsko-francuskie konsorcjum Remea Societe Par Actions Simplifiee a Associe Unique, Remea Sp. z o.o. oraz Menard Sp. z o.o. przystąpiło do budowy instalacji do remediacji zanieczyszczonych terenów w rejonie dawnego Zachemu. Instalacja przynajmniej do 2023 zabezpieczy dzielnicę Łęgnowo, zapobiegając rozprzestrzenianiu się zanieczyszczeń ze składowiska toksycznych odpadów „Zielona” oraz oczyści glebę i wody podziemne na powierzchni ponad 26 ha ze szkodliwych substancji. Cały projekt remediacji pochłonie 90 mln zł.
Obelisk upamiętniający pracowników, którzy zginęli w czasie pracy.
W 1981 roku z inicjatywy organizacji NSZZ „Solidarność” w Zachemie postawiono krzyż, na którym znalazły się wszystkie nazwiska pracowników, którzy zginęli w związku z wypadkami w pracy na terenie zakładów. Pomimo oporu ówczesnych władz, obawiających się w tym miejscu solidarnościowych demonstracji, monument został ostatecznie postawiony w rejonie bramy zakładu przy ul. Wojska Polskiego.

</doc>
<doc id="457295" url="https://pl.wikipedia.org/wiki?curid=457295" title="Wydział Filmowy i Telewizyjny Akademii Sztuk Scenicznych w Pradze">
Wydział Filmowy i Telewizyjny Akademii Sztuk Scenicznych w Pradze

Wydział Filmowy i Telewizyjny Akademii Sztuk Scenicznych w Pradze (, ) – wydział Akademii Sztuk Scenicznych w Pradze, gdzie studenci uczą się zawodów związanych z filmem, telewizją, radiem i tradycyjnymi środkami masowego przekazu.
Kierunki na FAMU.
Na uczelni można studiować kilka kierunków:

</doc>
<doc id="457301" url="https://pl.wikipedia.org/wiki?curid=457301" title="Gerard Langner">
Gerard Langner

Gerard (Gerd) Langner (ur. 15 lutego 1943 w Szopienicach) - polski hokeista grający na pozycji obrońcy, olimpijczyk.
Zawodnik Startu, Baildonu Katowice i Legii Warszawa. Mistrz Polski z 1964. 
25 razy zagrał w reprezentacji Polski zdobywając 1 bramkę. Uczestnik Igrzysk Olimpijskich w Innsbrucku w 1964 oraz Mistrzostw Świata w 1969 w Lublanie.

</doc>
<doc id="457304" url="https://pl.wikipedia.org/wiki?curid=457304" title="JPMorgan Chase">
JPMorgan Chase

JP Morgan Chase &amp; Co. – jeden z największych holdingów finansowych na świecie z aktywami wartymi 2,5 bln dolarów amerykańskich (2016), działający w ponad 50 krajach. Jest liderem w zakresie bankowości inwestycyjnej oraz usługach dla klientów biznesowych.
Jego nazwa pochodzi od amerykańskiego bankiera Johna Pierponta Morgana oraz od przejętego w roku 2000 banku "Chase Manhattan Bank".
Pod koniec roku 2000 holding miał ponad 120 milionów klientów i około 275 tysięcy pracowników.
W 2004 JPMorgan Chase &amp; Co. przejął duży amerykański bank Bank One, a w kolejnych latach Washington Mutual i Bear Stearns.
Siedziba.
Siedziba banku znajduje się w budynku One Chase Manhattan Plaza na Dolnym Manhattanie. Tam też przeprowadza się większość operacji banku. Spora część działalności wykonywana jest w budynku JPMorganChase Tower w Houston w Teksasie, który został odziedziczony po przejętym banku Texas Commerce Bank.
JPMorgan w Polsce.
Przedstawicielstwo JPMorgan Chase &amp; Co. znajduje się w Warszawie, oddział JPMorgan Chase Vastera w Bydgoszczy.
J.P. Morgan AG jest członkiem GPW, który spełnia wymagania Kategorii 3 Regulacji S oraz Zasady 144A na podstawie amerykańskiej Ustawy o papierach wartościowych z 1933 r., z późn. zm. (ang. Regulation S under the United States Securities Act of 1933). Dzięki temu może działać w segmencie akcji spółek amerykańskich podlegających ograniczeniom z powodu amerykańskiego prawa papierów wartościowych.
Podejrzenia o manipulacje giełdowe.
Wszczęto śledztwo w sprawie domniemanej manipulacji z 12 listopada 2008 na warszawskiej Giełdzie Papierów Wartościowych, która miała polegać na sztucznym zawyżeniu wartości indeksu WIG20 poprzez przeprowadzenie transakcji giełdowych o wartości 130 mln zł na fixingu sesji przez pracownika JP Morgan Chase &amp; Co.

</doc>
<doc id="457310" url="https://pl.wikipedia.org/wiki?curid=457310" title="Bruno Bellone">
Bruno Bellone

Bruno Bellone (ur. 14 marca 1962 w Tulonie), były francuski piłkarz występujący na pozycji napastnika. Z reprezentacją Francji, w której barwach rozegrał 34 mecze, zdobył mistrzostwo Europy w 1984 roku oraz wywalczył III miejsce na mistrzostwach świata 1986.
Kariera piłkarska.
W latach 1980–1987 był zawodnikiem AS Monaco, gdzie zyskał miano jednego z najciekawszych i najskuteczniejszych napastników swojego pokolenia. W ciągu tego okresu zdobył mistrzostwo i Puchar Francji, a z reprezentacją, w której zadebiutował w 1981 roku, wywalczył mistrzostwo Europy oraz startował na dwóch turniejach o Puchar Świata.
W 1987 roku odszedł do AS Cannes, ale niemal cały sezon spędził na leczeniu kontuzji. Podobnie było w Montpellier HSC, dokąd przeszedł rok później.
Bruno Bellone w 1990 roku, w wieku dwudziestu ośmiu lat, zmuszony został z powodu poważnego urazu zakończyć piłkarską karierę.
Sukcesy piłkarskie.
W reprezentacji Francji od 1981 do 1988 roku rozegrał 34 mecze i strzelił 2 gole – mistrzostwo Europy w roku 1984, wywalczył III miejsce na Mundialu 1986 oraz IV miejsce na Mistrzostwach Świata 1982.

</doc>
<doc id="457316" url="https://pl.wikipedia.org/wiki?curid=457316" title="Kora śródwęchowa">
Kora śródwęchowa

Kora śródwęchowa (kora entorynalna, łac. "cortex entorhinalis", ang. "entorhinal cortex") jest obszarem kory mózgu ssaków zaliczanym do obszarów przejściowych, w tym przypadku do "periarchicortex", czyli kory graniczącej z korą starą (czyli "archicortex", do której zaliczamy głównie obszary korowe formacji hipokampa). Kora śródwęchowa jest położona w obszarze płata skroniowego, a u ssaków, które go nie posiadają, występuje w części tylno-brzuszno-przyśrodkowej kresomózgowia. Jest ściśle powiązana anatomicznie i funkcjonalnie z formacją hipokampa, a także ze strukturami węchowymi kresomózgowia, ciałem migdałowatym oraz obszarami kory asocjacyjnej. Pełni funkcje związane z procesami pamięciowymi, przetwarzaniem węchowym, a prawdopodobnie także z innymi procesami.
Położenie.
Kora śródwęchowa jest położona w podstawno-przyśrodkowej części płata skroniowego u ludzi i innych naczelnych oraz u pozostałych zwierząt z wyróżnionym płatem skroniowym. U pozostałych znajduje się ona w części tylno-brzuszno-przyśrodkowej kresomózgowia. Na ogół graniczy w części przedniej z korą gruszkowatą, przyśrodkowo z parasubiculum, bocznie z korą transentorynalną, perirynalną i parahipokampalną u naczelnych, u pozostałych z korą perirynalną i postrynalną.
Budowa.
Kora śródwęchowa ma charakterystyczną budowę cytoarchitektoniczną, widoczną na przekroju poprzecznym do warstw komórkowych. Składa się z sześciu warstw, w tym warstwa I i IV to warstwy drobinowe, skąpokomórkowe, składające się głównie z wypustek neuronów, natomiast warstwy II-III i V-VI to warstwy komórkowe. Warstwa IV, zwana z łaciny „lamina dissecans”, oddziela blaszkę powierzchniową (warstwy I-III) od blaszki głębokiej (wartswy V-VI). W warstwie II często można wyróżnić zgrupowania komórek zwane wyspami. Wyspy te są na tyle duże, że na powierzchni kory śródwęchowej u człowieka widoczne są w postaci brodawkowatych wypukłości.
Ze względu na różnice w budowie cytoarchitektonicznej, ale także różnice w połączeniach i fizjologii, kora śródwęchowa jest na ogół dzielona na dwie części – boczną i przyśrodkową korę śródwęchową. Istnieją też podziały na większą liczbę podobszarów kory śródwęchowej.
Połączenia.
Kora śródwęchowa posiada liczne połączenia z innymi strukturami w mózgu. Można je podzielić na kilka grup:
Fizjologia.
Fizjologia kory śródwęchowej nie jest dobrze znana, wiadomo jednak, że posiada ona pewne szczególne właściwości. Po pierwsze, część neuronów tego obszaru wytwarza podprogowe oscylacje potencjału błonowego, co ułatwia wytwarzanie synchronicznej aktywności w sieciach nerwowych (rytmogenezę). Po drugie, istnieje różnica w częstości filtrowania sygnałów pomiędzy neuronami warstw II i III, co przyczynia się do tego, że inne sygnały trafiają do zakrętu zębatego, a inne do pola CA1 i subiculum w hipokampie. Po trzecie, w korze śródwęchowej odkryto nowy mechanizm komórkowy związany z pamięcią. Polega on na tym, że neurony kory śródwęchowej „zapamiętują” sumaryczny wkład impulsów, jakie otrzymały od innych neuronów, i odpowiednio do tego wkładu zmieniają swoją aktywność. W korze śródwęchowej odkryto również występowanie zarówno długotrwałego wzmocnienia synaptycznego (LTP), jak i długotrwałego osłabienia synaptycznego (LTD).
Udział w zachowaniu.
Kora śródwęchowa, jako struktura związana anatomicznie i czynnościowo z formacją hipokampa, jest uważana za kluczową część zaangażowaną w funkcjonowanie niektórych form pamięci, takich jak pamięć przestrzenna lub pamięć epizodyczna. Jak do tej pory jej wkład w te procesy nie jest jednoznaczny i wymaga gruntownych badań, ponieważ wyniki doświadczeń zarówno na gryzoniach, jak i na małpach, są niejasne. Wydaje się, że kora śródwęchowa jest zaangażowana w subtelne formy rozumowania, co wykazano w badaniach na małpach za pomocą odpowiednich testów.

</doc>
<doc id="457318" url="https://pl.wikipedia.org/wiki?curid=457318" title="Gizela Bawarska">
Gizela Bawarska

Gizela Bawarska (ur. ok. 985 w Burg Abbach nieopodal Ratyzbony, zm. 7 maja 1059 roku w Pasawie) – księżniczka bawarska, a od 1000 roku królowa Węgier, ksieni, błogosławiona Kościoła katolickiego.
Gizela była córką księcia bawarskiego Henryka II Kłótnika z dynastii Ludolfingów i Gizeli Burgundzkiej. W 996 roku poślubiła Świętego Stefana. Miała z nim dwoje dzieci: Ottona (zm. przed 1010) i Emeryka, następcę tronu (zm. 1031).
W 1045 roku wyjechała z Węgier i wstąpiła do klasztoru w Niederburgu, w pobliżu Pasawy, w którym później zmarła. W XVIII wieku bezskutecznie zabiegano o kanonizację Gizeli. W 1975 roku Gizela została ogłoszona błogosławioną.
Kult.
W ikonografii przedstawiana jest jako królowa w koronie.
Jej atrybutami są: model kościoła i różaniec.
Jej wspomnienie liturgiczne w Kościele katolickim obchodzone jest 7 maja.

</doc>
<doc id="457319" url="https://pl.wikipedia.org/wiki?curid=457319" title="Mielizna">
Mielizna

Mielizna – piaszczyste lub żwirowe płytkie miejsce w rzece, jeziorze lub obszarach szelfowych morza. Przyczyną jej powstania jest osadzanie materiału przenoszonego przez wodę przy miejscowym zmniejszeniu szybkości jej płynięcia. W morzach występuje w miejscach dochodzenia wzniesienia szelfu blisko powierzchni morza.
Mielizna jest zagrożeniem dla żeglugi morskiej i śródlądowej. Na mapach morskich mielizny oznaczane są izobatami (1 lub 2 m).
Mielizna może być częścią obszaru większej ławicy.

</doc>
<doc id="457323" url="https://pl.wikipedia.org/wiki?curid=457323" title="Didier Six">
Didier Six

Didier Six (ur. 21 sierpnia 1954 roku w Lille), były francuski piłkarz występujący na pozycji napastnika. Z reprezentacją Francji, w której barwach wystąpił 52 razy, zdobył w 1984 roku mistrzostwo Europy.
Sukcesy piłkarskie.
W reprezentacji Francji od 1976 do 1984 roku rozegrał 52 mecze i strzelił 13 bramek – mistrzostwo Europy 1984, IV miejsce na mistrzostwach świata 1982 oraz start w Mundialu 1978.

</doc>
<doc id="457327" url="https://pl.wikipedia.org/wiki?curid=457327" title="Roger Guerreiro">
Roger Guerreiro

Roger Guerreiro (ur. 25 maja 1982 w São Paulo) – brazylijsko-polski piłkarz występujący na pozycji lewego lub ofensywnego pomocnika. Były reprezentant Polski.
Występy w rozgrywkach brazylijskich.
Mimo tego, że Roger wychował się w AD São Caetano, to nigdy nie było mu dane zadebiutować w oficjalnym meczu tego zespołu. Dopiero po transferze do Corinthians Paulista, w sezonie 2003 brazylijskiej Campeonato Brasileiro Série A, rozegrał pięć spotkań w lidze. Na początku sezonu 2004 brazylijskiej Série A, został wypożyczony do trenowanego przez Abela Bragę CR Flamengo.
W barwach Flamengo, podczas derbów Rio de Janeiro (znanych jako „Fla – Flu” – rozgrywanych na stadionie Maracanã), w których rywalem było Fluminense FC, Roger zdobył pierwszego gola w Série A. Roger zajął wraz z Flamengo 17. miejsce w brazylijskiej Série A z dorobkiem 36 meczów i 3 goli.
W 2004 roku Roger wraz z Flamengo triumfował w rozgrywkach Campeonato Carioca – ligowych mistrzostwach stanu Rio de Janeiro. Klub Rogera, w finałowym dwumeczu pokonał CR Vasco da Gama (2:1 i 3:1).
W finałowym meczu o Taça Guanabara 2004 między Flamengo a Fluminense Roger zdobył dwa gole, a jego drużyna pokonała rywali 4:3.
Segunda División.
Po udanym sezonie we Flamengo na początku 2005 roku, Roger został wypożyczony do walczącej o awans do Primera División Celty Vigo. W hiszpańskim drugoligowcu, Roger wystąpił w 13 spotkaniach, pomagając drużynie Celty w powrocie do Primera División.
Ostatecznie, ówczesny trener Celty, Fernando Vázquez, nie zdecydował się na definitywne wykupienie Rogera.
Po powrocie do Brazylii trafił do EC Juventude grającego w najwyższej lidze brazylijskiej.
Będąc już zawodnikiem Juventude, Roger wystąpił w ostatnich 21 meczach sezonu 2005 Campeonato Brasileiro Série A, zdobywając jednego gola (w meczu przeciwko Paraná Clube).
Legia Warszawa.
W grudniu 2005 roku Roger został wypożyczony na rok do Legii Warszawa, do której trafił z polecenia menadżera Mariusza Piekarskiego. Klauzula wypożyczenia zawierała opcję pierwokupu, z której warszawski klub skorzystał pod koniec 2006 roku, wykupując Rogera z Juventude.
Na polskich boiskach Roger zadebiutował 3 marca 2006 roku, w meczu 18. kolejki Orange Ekstraklasy przeciwko GKS Bełchatów (1:0). Pierwszą bramkę dla Legii, strzelił już w 19. kolejce Ekstraklasy, w wyjazdowym meczu przeciwko Groclinowi Grodzisk Wielkopolski (0:4).
Już w pierwszym sezonie na boiskach Ekstraklasy Roger wraz z Legią zdobył tytuł Mistrza Polski 2005/2006, strzelając trzy gole w trzynastu meczach w rundzie wiosennej rozgrywek.
W następnym sezonie, już nie tak udanym dla Legii, Roger wystąpił w 29 spotkaniach (z 30 możliwych), strzelając w nich 6 bramek.
Po objęciu Legii przez nowego trenera, Jana Urbana, Roger w sezonie 2007/2008 Orange Ekstraklasy, grał na nowej pozycji – środkowego pomocnika. Udane występy sprawiły, że Rogerem zainteresował się selekcjoner Reprezentacji Polski, Leo Beenhakker.
W barwach Legii rozegrał 101 meczów w Ekstraklasie, w których zdobył dziewiętnaście bramek.
AEK Ateny.
27 sierpnia 2009, na 4 miesiące przed wygaśnięciem kontraktu z Legią strona greckiego klubu AEK Ateny ogłosiła, że Roger Guerreiro podpisał umowę z tamtejszym klubem. Zgodnie z czteroletnią umową Brazylijczyk z polskim paszportem ma otrzymywać 350 tys. € rocznie. Warszawski klub zgodził się na 250 tys. euro odstępnego, jako że po upłynięciu kontraktu Roger mógłby zmienić klub za darmo.
W roku 2010 i 2012 AEK z Rogerem w składzie kończył rozgrywki ligowe na 3. pozycji, natomiast w roku 2011 reprezentant Polski zdobył z drużyną klubową Puchar Grecji
Po spadku AEK z najwyższej klasy rozgrywkowej, latem 2013 Roger opuścił klub. W tym samym roku związał się z drugoligowym brazylijskim zespołem Guaratingueta, jednak nie zagrał w tym zespole ani jednej minuty. Roger pozostał w Brazylii i od 2014 roku grał w drużynie grającej w rozgrywkach stanu São Paulo – Comercial FC.
Reprezentacja Polski.
28 stycznia 2008 roku Przegląd Sportowy poinformował, że od kilku miesięcy trwają rozmowy między Polskim Związkiem Piłki Nożnej a Kancelarią Prezydenta RP Lecha Kaczyńskiego, w sprawie przyznania Rogerowi polskiego obywatelstwa w kontekście powołania go przez Leo Beenhakkera do reprezentacji Polski na finały Mistrzostw Europy 2008. Wniosek o nadanie obywatelstwa został złożony do wojewody mazowieckiego 26 lutego 2008.
26 marca 2008 roku Przegląd Sportowy poinformował, że MSWiA pozytywnie zaopiniowało wniosek Brazylijczyka o przyznanie mu polskiego obywatelstwa. Wniosek Rogera o nadanie trafił do Kancelarii Prezydenta RP, który zdecydował o jego przyznaniu i nadał je postanowieniem z dnia 17 kwietnia 2008 roku.
Roger Guerreiro zadebiutował w barwach reprezentacji Polski 27 maja 2008, w meczu przeciwko reprezentacji Albanii (wygranym 1:0, po golu Macieja Żurawskiego w 3. minucie). Następnie zagrał 1 czerwca 2008 w towarzyskim meczu z Danią.
28 maja 2008 został powołany na Euro 2008. Na turnieju rozegrał trzy mecze. W 30. minucie spotkania Polska – Austria (12 czerwca 2008) strzelił swojego pierwszego gola dla Polski. Była to wówczas pierwsza i jedyna bramka jaką reprezentacja Polski strzeliła w tych finałach Mistrzostw Europy.
W latach 2008–2009 wystąpił w 22 meczach reprezentacji i zdobył 4 bramki.
W styczniu 2011 roku, po ponadrocznej przerwie, został powołany na mecz z reprezentacją Norwegii.
Po zakończeniu kariery piłkarskiej.
W 2017 zakończył karierę piłkarską. W tym samym roku na stałe powrócił do Brazylii, gdzie zamieszkał w mieście São Paulo. W wywiadzie udzielonym w 2020 serwisowi "sport.pl" wyznał, że przez pierwsze 4 miesiące po powrocie w rodzinne strony pracował jako kierowca samochodu dostawczego. Od 2017 prowadzi również w Brazylii własną szkółkę piłkarską. Polskę po raz ostatni odwiedził w 2016.

</doc>
<doc id="457328" url="https://pl.wikipedia.org/wiki?curid=457328" title="Zygmunt Czerny">
Zygmunt Czerny

Zygmunt Bronisław Czerny (ur. 24 lipca 1888 we Lwowie, zm. 18 lutego 1975 w Krakowie) – polski filolog romanista.
Życiorys.
Urodził się 24 lipca 1888 we Lwowie, w rodzinie Bronisława i Wandy z Lisowskich. W 1907 roku ukończył Gimnazjum Klasyczne we Lwowie i podjął studia w zakresie filologii polskiej i romańskiej oraz historii sztuki na Uniwersytecie Lwowskim. Jego wykładowcami byli m.in. Edward Porębowicz, Kazimierz Twardowski i Jan Bołoz Antoniewicz. W latach 1911–1913 pracował jako nauczyciel w lwowskiej szkole średniej. W 1913 roku doktoryzował się na podstawie rozprawy "L'ètude stylometrique sur "Les Narbonnais"". W latach 1913–1920 odbywał studia uzupełniające w Paryżu, Grenoble i Genewie, uzyskując dyplom "Études Superieures de Littérature Française". W 1920 roku habilitował się na Uniwersytecie Jana Kazimierza na podstawie rozprawy "L'esthétique de Louis-Claude de Saint Martin". W 1916 roku był współzałożycielem Związku Polaków we Francji, w 1919 roku pracował w Polskim Biurze Prac Kongresowych w Paryżu.
W 1920 roku wstąpił ochotniczo do Wojska Polskiego. Przez krótki czas nauczał w Państwowym Gimnazjum w Rawie Ruskiej. Od 1921 roku pracował jako docent na Uniwersytecie Jana Kazimierza. W 1924 roku otrzymał stanowisko profesora filologii francuskiej, a w 1933 roku tytuł profesora zwyczajnego. Przez dwie kadencje pełnił funkcję dziekana Wydziału Humanistycznego UJK (w tym 1937/1938), był też członkiem Senatu Akademickiego. Wykładał również w Wyższej Szkole Handlu Zagranicznego we Lwowie (w latach 1925–1939).
W 1938 został mianowany członkiem Okręgowej Komisji Wyborczej nr 70 we Lwowie przed wyborami parlamentarnymi w 1938. Za zasługi dla sprawy zbliżenia między Polską a Francją otrzymał Legię Honorową. Otrzymał także tytuł doktora "honoris causa" Sorbony.
Po wybuchu II wojny światowej zaangażował się w tajne nauczanie, był prorektorem tajnego uniwersytetu działającego we Lwowie. W latach 1944–1945 pracował na Uniwersytecie Iwana Franki.
Po wojnie pracował jako profesor kontraktowy na Uniwersytecie Poznańskim (1945–1946) i Wrocławskim (1946–1948), potem osiadł w Toruniu, gdzie współtworzył Uniwersytet Mikołaja Kopernika. Od 1 stycznia 1946 do 1952 roku kierował Katedrą Filologii Romańskiej na Wydziale Humanistycznym. W latach 1948–1951 był prorektorem uczelni.
W 1952 roku przeniósł się do Krakowa, gdzie pracował jako profesor filologii romańskiej na Uniwersytecie Jagiellońskim.
Od 24 lipca 1913 był mężem Anny Ludwiki z Pierożyńskich.
Pochowany został na Cmentarzu Salwatorskim w Krakowie (sektor SC3-1-17).

</doc>
<doc id="457337" url="https://pl.wikipedia.org/wiki?curid=457337" title="Kurułtaj">
Kurułtaj

Kurułtaj - rada chanów mongolskich zbierająca się dla odbycia narad politycznych lub wyboru nowego wielkiego chana. Kompetencje tej rady nie były ściśle wyznaczone.
Profesor Peter Jackson znaczenie słowa kurułtaj (w polskojęzycznej wersji jego książki zastosowano zapis "kuryłtaj") określa jako: "zgromadzenie książąt, księżniczek i dowódców, zwołane w celu dokonania wyboru kagana lub by rozważyć inne ważne sprawy, takie jak zbliżające się kampanie".
Zobacz też.
Karakorum

</doc>
<doc id="457338" url="https://pl.wikipedia.org/wiki?curid=457338" title="HFS+">
HFS+

HFS+ lub HFS Plus – system plików rozwijany przez firmę Apple Inc. zastępujący starszy format HFS ("Hierarchical File System") jako główny system plików wykorzystywany w komputerach Mac z zainstalowanym systemem operacyjnym Mac OS. HFS+ jest również wykorzystywany przez przenośny odtwarzacz multimedialny iPod w przypadku, gdy odtwarzacz został skonfigurowany pod kontrolą systemu OS X.
HFS+ jest również znany jako Mac OS Extended (lub też błędnie "HFS Extended"), podczas gdy jego poprzednik HFS jako Mac OS Standard (lub błędnie "HFS Standard"). W czasie prac projektowych firma Apple dla oznaczenie tego systemu plików posługiwała się nazwą kodową "Sequoia".
HFS+ jako udoskonalona wersja systemu HFS obsługuje znacznie większe pliki (adresy bloków alokacji mają długość 32 bitów zamiast 16 bitów) oraz korzysta z Unikodu przy zapisywaniu nazw plików oraz folderów. Nazwy plików w HFS+ mogą mieć maksymalną długość 255 znaków, w odróżnieniu od 31 znaków w starszej wersji. Podobnie jak HFS, HFS+ używa struktury B-drzewa do przechowywania metadanych.

</doc>
<doc id="457339" url="https://pl.wikipedia.org/wiki?curid=457339" title="Certhia familiaris">
Certhia familiaris



</doc>
<doc id="457341" url="https://pl.wikipedia.org/wiki?curid=457341" title="Marcin Klatt">
Marcin Klatt

Marcin Klatt (ur. 4 maja 1985 w Poznaniu) – polski piłkarz, grający na pozycji napastnika.
Marcin Klatt rozpoczynał piłkarską karierę w Lechu Poznań, w którego barwach zadebiutował w Ekstraklasie. Po zakończeniu sezonu 2002/2003 nie zgodził się na podpisanie pięcioletniego kontraktu, co spowodowało, że odszedł do Kujawiaka Włocławek. W nowym zespole szybko wywalczył sobie miejsce w podstawowym składzie, a swoją wysoką skutecznością pomógł mu wywalczyć pierwszy, historyczny awans do drugiej ligi.
W 2005 odszedł do Legii Warszawa, z którą zdobył mistrzostwo Polski w sezonie 2005/2006, jednak grał sporadycznie, ponieważ przez pół roku leczył kontuzję zerwania więzadeł krzyżowych przednich w kolanie. W lipcu został wypożyczony do Korony Kielce, w której wystąpił w trzech meczach, po czym został wyrzucony z powodu podejrzenia prowadzenia samochodu pod wpływem alkoholu i w konsekwencji niestawienia się na zbiórkę przed wyjazdem na spotkanie z Pogonią Szczecin.
Następnie był zawodnikiem Zawiszy Bydgoszcz (2), gdzie prezesem był jego ojciec, oraz ŁKS-u Łódź. W obu klubach nie potrafił jednak odnaleźć swojej formy strzeleckiej. W 2008 podpisał kontrakt z Wartą Poznań, w której początkowo również raził nieskutecznością. Pod koniec sezonu 2008/2009 zaczął jednak regularnie zdobywać gole, a w rundzie jesiennej kolejnych rozgrywek stanowił o sile swojego zespołu – w 17 meczach strzelił 10 bramek. W styczniu 2010 został zawodnikiem Pogoni Szczecin.
Grał regularnie w reprezentacji Polski do lat 21, w której występował u boku przyszłych reprezentantów kraju, m.in. Pawła Brożka czy jego brata Piotra. W lipcu 2005 zagrał w meczu kadry B z Austrią, w którym precyzyjnym strzałem z pola karnego strzelił gola i ustalił wynik meczu na 2:0.
Życie prywatne.
Marcin Klatt urodził się 4 maja 1985 w Poznaniu jako syn Wojciecha i Renaty. Jego ojciec, napastnik w hokeju na trawie, w reprezentacji Polski rozegrał 111 meczów i strzelił 17 goli. Następnie był grającym trenerem oraz prezesem Startu Gniezno. Później związany był z żużlem oraz piłką nożną jako dyrektor Kujawiaka Włocławek, a następnie prezes Zawiszy Bydgoszcz (2). We wrześniu 2006 został zatrzymany przez wrocławskich policjantów pod zarzutem korupcji w polskiej piłce nożnej.
Matka Klatta również czynnie uprawiała sport – była koszykarką. Rodzice zawodnika nie wywierali nań żadnych nacisków, więc już jako dziecko chciał zostać piłkarzem, choć co prawda ciągnęło go do tego, aby w przyszłości być żużlowcem. Jeździł kiedyś na motocyklu, jednak matka nie pozwoliła mu na większe zaangażowanie się w ten sport.
Kariera klubowa.
Lech Poznań (2002–2003).
Marcin Klatt rozpoczynał piłkarską karierę w Lechu Poznań, do którego na pierwsze treningi zaczął uczęszczać w 1993 w wieku ośmiu lat. W jego barwach 9 kwietnia 2003 zadebiutował w Ekstraklasie w zremisowanym bezbramkowo wyjazdowym spotkaniu z Wisłą Płock, w którym na boisku przebywał przez ostatnie 10 minut. Do końca sezonu 2002/2003 dostał szanse zaprezentowania swoich umiejętności w jeszcze sześciu innych meczach. W każdym z nich pojawiał się na placu gry w drugiej połowie, a w pojedynku z Wisłą Kraków, który kończył ligowe rozgrywki, zagrał najdłużej&lt;ref name="2002/2003"&gt;&lt;/ref&gt;. Lech uplasował się w tabeli na 11. miejscu.
Kujawiak Włocławek (2003–2005).
Latem 2003 nie porozumiał się z działaczami poznańskiej drużyny w sprawie przedłużenia kontraktu (nie chciał zgodzić się na pięcioletnią umowę) i odszedł do trzecioligowego Kujawiaka Włocławek. Z Lechem zawarł słowną umowę, że jeśli rozwinie swoje umiejętności, to wróci. Pod koniec 2003 wyjechał na Wyspy Brytyjskie, gdzie przez tydzień trenował w dwóch angielskich klubach – Fulham oraz Southampton. Celem wyjazdu było pokazanie się przed angielskimi menadżerami, którzy oglądali jego oraz kilkunastu innych młodych piłkarzy. Po powrocie do Polski, strzelając 16 goli, został najskuteczniejszym zawodnikiem Kujawiaka. Poprowadził swój zespół do awansu do drugiej ligi. Latem 2004 zainteresowanie zawodnikiem wyraziły Legia Warszawa, Lech Poznań i Wisła Płock, która szukała młodego i perspektywicznego pomocnika dla Ireneusza Jelenia.
W swoim pierwszym, historycznym meczu w drugiej lidze Kujawiak pokonał Świt Nowy Dwór Mazowiecki 1:0 po gola Klatta. Do końca sezonu młody napastnik utrzymywał wysoką formę strzelecką. Zapewnił zwycięstwo swojemu zespołowi w spotkaniu z między innymi RKSem Radomsko. Gdy w październiku doznał kontuzji, Kujawiak grał słabiej. Absencja Klatta w pucharowym meczu w Łodzi z ŁKS-em oraz w pojedynku z Ruchem w Chorzowie skończyła się dwiema porażkami zespołu prowadzonego przez Piotra Tyszkiewicza. Piłkarz w jednym spotkaniu potrafił udowodnić, że dobrze gra głową, umiał także uderzyć z dystansu. Każde jego dojście do piłki w polu karnym stanowiło zagrożenie. Ostatecznie rozgrywki zakończył z trzynastoma golami na koncie, które dały mu piąte miejsce w klasyfikacji najlepszych strzelców (koronę króla strzelców zdobył wówczas Grzegorz Piechna).
Legia Warszawa (2005–2006).
Latem 2005 zainteresowane piłkarzem były Cracovia i Korona Kielce, zaś menadżer Groclinu Grodzisk Wielkopolski, Jerzy Kopa, był umówiony z Kujawiakiem i zawodnikiem na rozmowy w sprawie podpisania kontaktu. Mimo to został zawodnikiem Legii Warszawa, z którą związał się pięcioletnią umową i w której miał zostać następcą Marka Saganowskiego (latem 2005 Saganowski odszedł do Vitória SC za 600 tys. euro). W stołecznym zespole zadebiutował w meczu z Arką Gdynia&lt;ref name="2005/2006"&gt;&lt;/ref&gt;. W trzeciej ligowej kolejce Legia pokonała na wyjeździe GKS Bełchatów 3:0, a Klatt, który na boisku pojawił się w 22 minucie, strzelił wszystkie trzy bramki (zdobywając tego hat-tricka miał 20 lat trzy miesiące i jeden dzień, co dawało mu wówczas czwarte miejsce w klasyfikacji najmłodszych graczy, którzy w polskiej Ekstraklasie zdobyli w jednym meczu trzy gole). Sześć dni po zwycięstwie nad GKS-em Klatt po raz pierwszy wystąpił w europejskich pucharach – zagrał w spotkaniu z FC Zürich. Mimo udanego początku nie potrafił na dłużej zagościć w podstawowym składzie, a w październiku doznał kontuzji (zerwanie więzadeł krzyżowych przednich w kolanie), która wykluczyła go z występów na długi okres. Do gry powrócił dopiero w jednym z kwietniowych meczów rezerw w trzeciej lidze. Następnie zagrał w dwóch spotkaniach pierwszego zespołu, z Wisłą Płock oraz Zagłębiem Lubin. Po wygranym pojedynku z Górnikiem Zabrze, rozegranym w przedostatniej kolejce, Legia zapewniła sobie tytuł mistrza Polski. W czerwcu stołeczny klub zadecydował o wypożyczeniu Klatta do innego klubu.
Korona Kielce (2006).
W czerwcu 2006 zainteresowanie nim wyrazili działacze Korony Kielce i w lipcu piłkarz trafił do świętokrzyskiego klubu na zasadzie rocznego wypożyczenia. Kielecki zespół, w przypadku dobrej postawy napastnika, zapewnił sobie jego prawo pierwokupu i podpisanie trzyletniej umowy. W nowym zespole zadebiutował 6 sierpnia w zremisowanym bezbramkowo meczu z Wisłą Płock. Następnie zagrał w pojedynkach z Lechem Poznań i Wisłą Kraków&lt;ref name="2006/2007"&gt;&lt;/ref&gt;. Pod koniec sierpnia kierowany przez niego peugeot 307 w godzinach nocnych wpadł w ogrodzenie jednej z posesji przy ulicy Rajtarskiej w Kielcach. Klatt stwierdził, że nie mógł wyjechać, bo auto się zakleszczyło. Zostawił więc samochód i poszedł do domu. Z policją spotkał się rano i powiedział jej, że nad ranem wypił dwa piwa, bo był zdenerwowany. Cztery razy zbadano go alkomatem. Pierwsza próba o godzinie 7:30 wykazała promil alkoholu, kolejna o 7:45 było nieco wyższa, dwie pozostałe malejące. Następnego dnia kielecki klub zawiesił go w prawach zawodnika i rozwiązał z nim kontrakt. Rzecznik Korony Maciej Topolski stwierdził, że „niedopuszczalnym zachowaniem jest już to, że spowodował stłuczkę i uciekł z miejsca zdarzenia. A jeśli nawet okaże się, że pił rano, to rozładowywanie przez zawodnika, sportowca, stresu w ten sposób jest karygodne”. Piłkarz nie wrócił jednak do Legii, ponieważ stołeczny zespół nie chciał mieć u siebie zawodnika, którego zachowanie, według Jarosława Ostrowskiego, członka zarządu, było skandaliczne.
Zawisza Bydgoszcz (2) (2006–2007).
Po odejściu z Korony i braku możliwości powrotu do Legii wyraził chęć gry w Zawiszy Bydgoszcz (2) – klubie, który w przerwie zimowej sezonu 2005/2006 przeniósł swoją siedzibę z Włocławka (Kujawiak Włocławek) do Bydgoszczy i w którym jego ojciec był wówczas prezesem. W Zawiszy zadebiutował w przegranym 0:1 meczu z Miedzią Legnica, w którym na boisku pojawił się w drugiej połowie, zmieniając Adama Majewskiego. W spotkaniu następnej kolejki z ŁKS Łomża zagrał od pierwszych minut, a w 45 strzelił gola, który przypieczętował zwycięstwo jego klubu 3:1. Później wystąpił jeszcze w trzech innych pojedynkach, a w meczu na szczycie z Jagiellonią Białystok został ukarany przez sędziego czerwoną kartką. Po zakończeniu rundy jesiennej, po której Zawisza był wiceliderem drugiej ligi, klub został – na znak protestu przeciwko złu i korupcji w polskim futbolu – wycofany z rozgrywek. Klatt miał początkowo przejść do Unii Janikowo, ale ostatecznie nie podpisał kontraktu z trzecioligowym zespołem, ponieważ przepisy nie pozwalały wówczas na grę w trzech klubach w jednym sezonie, przez co rundę wiosenną sezonu 2006/2007 spędził jako zawodnik niezrzeszony. Trenował również z Pogonią Szczecin.
ŁKS Łódź (2007–2008).
Pod koniec maja 2007 rozpoczął treningi z Warta Poznań. Jej dyrektor sportowy Zbigniew Śmiglak stwierdził, że jeżeli klub awansuje do drugiej ligi, to napastnik będzie występował w poznańskim zespole. Pomimo wywalczenia promocji przez Wartę Klatt został piłkarzem ŁKS-u Łódź, z którym związał się roczną umową. Po podpisaniu kontraktu stwierdził, że miał również wiele innych ofert jednak to w ŁKSie chce odbudować formę, którą prezentował w Legii. W łódzkim klubie zadebiutował 28 lipca w meczu z Odrą Wodzisław Śląski. Na boisku pojawił się w 60 minucie, a do 88 jego zespół prowadził 2:0. W ciągu stu sekund stracił jednak dwa gole i ostatecznie zremisował 2:2. Przez następne dwa ligowe mecze nie mógł wywalczyć sobie miejsca w podstawowym składzie, ponieważ w ataku występował Ensar Arifović. Pierwszą szansę zagrania od początku dostał w pojedynku czwartej kolejki, w którym ŁKS zmierzył się w warszawską Legią. Klatt wystąpił przez 68 minut, jednak nie potrafił pokonać bramkarza rywali. Jego słaba dyspozycji strzelecka w pierwszym zespole powodowała, że grał również w drużynie Młodej Ekstraklasy. W jednym ze spotkań młodego zespołu, rozegranym w sierpniu przeciwko Cracovii, strzelił dwie bramki, lecz mimo to ŁKS przegrał 2:3. We wrześniu wystąpił również w meczu z Zagłębiem Lubin, w którym strzelił honorowego gola. Po zakończeniu rundy jesiennej nowy trener łódzkiej drużyny, Mirosław Jabłoński, stwierdził, że klubowi najbardziej potrzebny jest skuteczny napastnik, ponieważ Klatt i Arifović zawiedli.
W listopadzie 2007 zainteresowanie piłkarzem po raz kolejny wyraziła Warta Poznań. Trener tego klubu, Bogusław Baniak, powiedział, że dobrze by było, gdyby Wartę zasilali piłkarze z wielkopolskimi korzeniami (Klatt urodził się w Poznaniu). W lutym 2008 dyrektor sportowy ŁKS-u, Marek Chojnacki, stwierdził, że trenerzy łódzkiego zespołu biorą Klatta pod uwagę, w budowie drużyny na rundę wiosenną. Sam piłkarz po powrocie ze zgrupowania w Turcji nie ukrywał tego, że chce odejść. 22 lutego napastnik wystąpił przez ostatnie 9 minut ligowego meczu z Jagiellonią Białystok, który ŁKS bezbramkowo zremisował. W doliczonym czasie miał dobrą okazję do zdobycia zwycięskiego gola. Do bramki miał trzy metry, jednak źle uderzył piłkę i ta wyleciała poza boisko. Po spotkaniu na jego prośbę rozwiązano z nim kontrakt.
Warta Poznań (2008–2009).
Po rozwiązaniu umowy z ŁKS-em trafił do Warty Poznań. Przed rozpoczęciem rundy wiosennej w drugiej lidze doznał lekkiej kontuzji i poprosił trenera Bogusława Baniaka o kilka dni wolnego na wyleczenie urazu. Ligowe rozgrywki Warta rozpoczęła od derbów wielkopolski, czyli spotkania z Turem Turek. Miał w nim nie zagrać, ponieważ rolę wysunięte napastnika miał pełnić Paweł Iwanicki. Piłkarz wystąpił jednak od początku, lecz nie wyróżnił się niczym szczególnym. W 71. minucie został zmieniony przez Damiana Pawlaka, a brutalny mecz zakończył się bezbramkowym remisem. W kolejnym pojedynku z Wisłą Płock Klatt opuścił murawę w 9. minucie z powodu kontuzji. Poprzez uraz musiał pauzować przez ponad miesiąc. Treningi rozpoczął w połowie kwietnia, zaś gotowość do gry zgłosił na mecz z Lechią Gdańsk, w którym zagrał przez ostatnie pięć minut. Na ostatnie kilka spotkań wrócił do podstawowego składu, jednak nie strzelił żadnego gola&lt;ref name="2007/2008"&gt;&lt;/ref&gt;. Warta na koniec sezonu zajęła w tabeli czternaste miejsce i utrzymała się w drugiej lidze.
Oficjalne występy w sezonie 2008/2009 rozpoczął od meczu ze Stalą Stalowa Wola, w którym na boisku pojawił się w drugiej połowie, zmieniając w 66 minucie Pawła Iwanickiego. Wniósł dużo do gry – po faulu na nim czerwoną kartkę otrzymał obrońca rywali Jacek Maciorowski. Wyrównane spotkanie zakończyło się zwycięstwem Warty, która po dwóch golach Filipa Burkhardta wygrała 2:1. Od pojedynku następnej kolejki z Podbeskidziem Bielsko–Biała Klatt wrócił do podstawowego składu&lt;ref name="2008/2009"&gt;&lt;/ref&gt;, a w meczu z Turem Turek strzelił w barwach Warty pierwszego gola. Następnie zdobył dwie bramki w spotkaniu przeciwko GKSowi Katowice. Bramkarza rywali, Jacka Gorczycę, pokonał w 76. i 78. minucie, czym wyprowadził swój zespół na prowadzenie. Piłkarze GKS-u zdołali jednak pod koniec wyrównać i pojedynek zakończył się remisem 3:3. Trzy dni później strzelił gola głową w meczu pucharu Polski z Huraganem Morąg. Trzecioligowy zespół doprowadził później do wyrównania i był bliski sprawienia sensacji, jednak w dogrywce Marcin Wojciechowski zapewnił awans Warcie. W 1/16 poznański klub przegrał 0:2 z Ruchem Chorzów i odpadł z rozgrywek (Klatt wystąpił w tym meczu przez pełne 90 minut). Jesienią doznał lekkiej kontuzji i nie mógł po niej wrócić do normalnej formy. Rozpoczął więc indywidualne treningi, ze swoim prywatnym trenerem, kolegą jeszcze z czasów gry w Kujawiaku, Leszkiem Chybiakiem. Po porannych, półtoragodzinnych zajęciach grał również w tenisa i squasha. W styczniu 2009 wystąpił ze swoim klubem na charytatywnym turnieju na rzecz Wielkiej Orkiestry Świątecznej Pomocy, w którym został wybrany najlepszym zawodnikiem. W rundzie wiosennej początkowo nie zachwycał swoją grą oraz nie był skuteczny, jednak w ostatnich pięciu meczach strzelił pięć goli, w tym dwa w spotkaniu z Flotą Świnoujście, zaś cały sezon zakończył z dorobkiem 9 trafień na swoim koncie. Warta, która do rundy wiosennej, mogła nie przystąpić z powodu kłopotów finansowych, uplasowała się na koniec rozgrywek na 10. miejscu w tabeli.
W czerwcu 2009 rozpoczął poszukiwania nowego klubu za granicą. Przebywał na testach w grającym w 2. Bundeslidze Karlsruher SC, z którym trenował, jednak nie zagrał w sparingu i wrócił do Polski, gdzie podpisał nowy kontrakt z Wartą Poznań. W inauguracyjnym meczu sezonu 2009/2010 poznański zespół spotkał się z Motorem Lublin. Warta wygrała 4:1, zaś trzy gole zdobył Klatt. 29 sierpnia strzelił bramkę w meczu z KSZO Ostrowiec Św. Poznańska drużyna odniosła wówczas swoje najwyższe zwycięstwo w historii występów na zapleczu ekstraklasy – wygrała 6:0. Do końca rundy jesiennej wraz z doświadczonym Piotrem Reissem tworzył skuteczny duet napastników. Razem strzelili 21 goli, czym w dużym stopniu przyczynili się do zajęcia przez Wartę dziewiątego miejsca po 19 ligowych kolejkach.
Pogoń Szczecin (2009-2011).
W grudniu 2009 chęć pozyskania zawodnika wyraziła Pogoń Szczecin i wkrótce Klatt uzgodnił z nią warunki kontraktu oraz przeszedł badania medyczne. Umowa została jednak podpisana dopiero w styczniu, ponieważ działacze Pogoni czekali, aż jego kontrakt z Wartą wygaśnie i Klatt zostanie wolnym zawodnikiem. Po transferze piłkarz przyznał, że miał również oferty z Jagiellonii Białystok oraz Korony Kielce, jednak wybrał ofertę szczecińskiego klubu, ponieważ działacze tej drużyny bardzo poważnie podeszli do sprawy jego przejścia do ich zespołu.
Reprezentacja Polski U–21.
Do reprezentacji Polski U–21 po raz pierwszy Klatt został powołany latem 2004, gdy był zawodnikiem Kujawiaka Włocławek. Zadebiutował w niej 10 lipca, w towarzyskim spotkaniu z Ukrainą, w którym wyszedł w podstawowym składzie. W 59 minucie został zastąpiony przez Klaudiusza Ząbeckiego, a wcześniej otrzymał żółtą kartkę. Polacy wygrali 1:0 po golu Karola Gregorka. W sierpniu został desygnowany przez trenera Władysława Żmudę na mecz z Danią, który miał być ostatnim sprawdzianem przed pojedynkiem eliminacji młodzieżowych mistrzostw Europy z Anglią. Kilka dni przed rozpoczęciem spotkania Duńska Federacja Piłkarska poinformowała, że z powodu rozpoczynającego się strajku piłkarzy ich drużyna nie przyjedzie do Polski. W zaistniałej sytuacji zespół do lat 21 rozegrał 17 sierpnia sparingowy mecz z Dyskobolią Grodzisk Wielkopolski, w którym Klatt wystąpił od 11. minuty, kiedy to zmienił Karola Gregorka, zaś Polska kadra zwyciężyła 1:0 po bramce Piotra Brożka z podania Grzegorza Wojtkowiaka.
Pod koniec sierpnia 2004 został powołany na mecz eliminacji młodzieżowych mistrzostw Europy z Anglią. Zgrupowanie przed pojedynkiem kolidowało z terminem ligowego spotkania Kujawiaka z MKSem Mława. Działacze włocławskiego klubu chcieli nawet przełożyć mecz, ale na takie rozwiązanie nie zgodzili się rywale. W trakcie wrześniowego zgrupowania Polacy rozegrali sparingowy pojedynek z drużyna złożoną z piłkarzy pszczyńskich zespołów. W pierwszej połowie rywalami podopiecznych trenera Władysława Żmudy był grający w piątej lidze zespół Iskry Pszczyna, a w drugiej drużyna występująca pod nazwą Hotel Imperium. Klatt w spotkaniu nie zagrał, zaś Polska kadra młodzieżowa wygrała 10:0. W meczu z Anglikami Klatt wystąpił przez ostatnie osiem minut, zaś Polacy przegrali 1:3.
W październiku zagrał przez ostatni kwadrans w meczu z Austrią, który Polacy wygrali 3:0, a hat-tricka zdobył Paweł Brożek. W listopadzie wystąpił w zremisowanym 1:1 spotkaniu z Niemcami. Do końca eliminacji Klatt jeszcze kilka razy powoływany był na spotkania. Polska drużyna młodzieżowa ostatecznie zajęła w tabeli grupy 6 trzecie miejsce i nie wywalczyła promocji do turnieju głównego, rozegranego w Portugalii. W lipcu 2005 został desygnowany na pojedynek drugiej reprezentacji z Austrią. Na boisko wszedł w 68. minucie za Pawła Brożka, a cztery minuty później precyzyjnym strzałem z pola karnego zdobył gola, ustalając wynik na 2:0.

</doc>
<doc id="457343" url="https://pl.wikipedia.org/wiki?curid=457343" title="Archelais">
Archelais

Archelais – ruiny starożytnego miasta położone w odległości 12 km na północ od miasta Jerycho w Dolinie Jordanu, w środkowej części Zachodni Brzega.
Archeologia.
Miasto jest identyfikowane z "Audża at Tahta", które zostało założone przez etnarchę Judei, Samarii i Idumei Heroda Archelaosa, syna Heroda I Wielkiego.
Mieszkali w nim robotnicy pracujący na plantacji palm daktylowych. Wspomina o nim w swoich "Dawnych dziejach Izraela" historyk żydowski Józef Flawiusz (17,340 oraz 18,31) oraz Ptolemeusz w swej "Geografii" (5,15.5). Istniało jeszcze w czasach bizantyjskich, o czym świadczy fakt przedstawienia go na mozaikowej mapie z Madaby w Jordanii (VI w.).
Jak wykazały przeprowadzone wykopaliska, w tym czasie przynajmniej część mieszkańców musiała być chrześcijanami. Odkryto pozostałości wczesnobizantyjskiego kościoła z pojedynczą absydą. Odnalezione inskrypcje pozwalają datować powstanie kościoła na drugą połowę V wieku.

</doc>
<doc id="457345" url="https://pl.wikipedia.org/wiki?curid=457345" title="Czarnuchowate">
Czarnuchowate

Czarnuchowate, mączniki (Tenebrionidae) – rodzina chrząszczy z podrzędu wielożernych, infrarzędu Cucujiformia i nadrodziny Tenebrionoidea. Należy tu około 20 tysięcy gatunków. W ich ubarwieniu dominuje czerń. Cechują się przykryciem od góry nasad czułków przez listewki. Kosmopolityczne, wiele gatunków pustynnych i półpustynnych. Odżywiają się najczęściej martwą materią organiczną. Należą tu także gatunki synantropijne, w tym szkodniki magazynowe zbóż i ich przetworów, mające duże znaczenie gospodarcze.
Opis.
Imago.
Należą tu chrząszcze od drobnych po duże, w faunie środkowoeuropejskiej przedstawiciele tej rodziny osiągają długość ciała od 1,3 do 40 mm. Długość ciał osobników niektórych gatunków w innych częściach świata może dochodzić do 80 mm. Kształty ciała mają skrajnie różnorodne. Spotyka się gatunki o ciele wydłużonym, owalnym lub krótkim; spłaszczonym, cylindrycznym lub silnie wysklepionym. Powierzchnia ciała od gładkiej do bogato urzeźbionej; może być naga bądź pokryta łuskami, włoskami lub szczecinkami. Urzeźbienie może występować w postaci zmarszczek, mikrogranulowania, punktowania, dołków, wgłębień, żeberek czy rogów. Przeważają gatunki o jednolicie czarnym ubarwieniu, ale występują też czerwonobrunatne, brunatne bądź z czerwonym, pomarańczowym lub żółtym wzorem. Wierzch ciała może być matowy lub z metalicznym, zielonym, niebieskim lub fioletowym połyskiem.
Głowa prognatyczna, często wciągana w przedplecze. Nadustek zrośnięty z czołem, przy czym szew czołowo-nadustkowy przeważnie dobrze widoczny. Nasadowe człony czułków przykryte od góry listewkami. Policzki często tworzą "canthus" przedzielający częściowo lub w całości oko. Czułki 11-członowe, zwieńczone mogą być 3-8-członową buławką. Rzadko czułki mogą być złożone z 10 lub 9 członów.
Przedplecze różnego kształtu, często obrzeżone listewką. Przedpiersie rozbudowane, opatrzone wyrostkiem rozdzielającym przednie biodra. Przednie i środkowe stopy są pięcioczłonowe, tylne zaś czteroczłonowe. Istnieją też gatunki o wszystkich stopach cztero- lub trójczłonowych. Tarczka widoczna lub niewidoczna, czasem zredukowana lub nieobecna. Tylne skrzydła mogą być dobrze rozwinięte lub zanikłe. U gatunków nielotnych pokrywy są zrośnięte wzdłuż szwu i mogą być zakończone "mucro". U gatunków latających epipleury wąskie, a u nielotnych bardzo szerokie, tworzące pseudoepipleury.
Liczba widocznych sternitów (wentrytów) odwłoka wynosi od 5 do 7. Samcze narządy kopulacyjne złożone są zwykle z tegmenu, ruchomo połączonych z nim paramer i penisa.
Poczwarka.
Poczwarki typu wolnego.
Larwa.
Larwy najczęściej elateroidalne, przypominające drutowce, o ciele walcowatym lub wrzecionowatym. Głowa hipognatyczna, opatrzona trójczłonowymi czułkami i pięcioma oczkami po bokach. Szew epikranialny V-kształtny lub U-kształtny. Na drugim członie czułków obecny stożek lub pólko zmysłowe. Nadgębie silnie, a podgębie dobrze zesklerotyzowane. "Epitorma" z pólkami i szczecinkami zmysłowymi. Żuwaczki z 2-3 zębami. Żuwka zewnętrzna zrośnięta z żuwką wewnętrzną w łopatkę ("mala"). Odnóża 4-członowe. Goleniostopy opatrzone pazurkiem. Odwłok z 9 pełnymi segmentami, a dziesiątym zredukowanym do tergitu tworzącego płaty przyodbytowe lub nóżki.
Biologia i ekologia.
Długość trwania cyklu rozwojowego jest różna, przeważnie wynosi od 2 miesięcy do 2 lat. Również liczba stadiów larwalnych jest różna: u trojszyków jest ich 6-7, zaś u mącznika młynarka 10-16. Większość larw odżywia się materiałem roślinnym, często rozkładającym się. W skład pożywienia wchodzą też rozkładające się materiały pochodzenia zwierzęcego. Wiele gatunków to mycetobionty i mycetofile, przechodzące rozwój w grzybach nadrzewnych. Inne przechodzą rozwój w drewnie zainfekowanym grzybami. Można je spotkać w przegniłych pniakach, gałęziach oraz w korytarzach żerowisk ksylofagów. Kolejną grupę stanowią gatunki przechodzące rozwój w glebie. Ich larwy żywią się drobnymi szczątkami organicznymi i spotykane są głównie w miejscach ciepłych, o glebach piaszczystych lub lessowych. Następną grupę stanowią gatunki, których larwy żywią się żywymi roślinami, głównie ich częściami przykrytymi glebą. Stosunkowo liczną grupę stanowią gatunki synantropijne, które przystosowały się do przebywania w sąsiedztwie człowieka. W rodzinie tej znaleźć można również gatunki myrmekofilne.
Rozprzestrzenienie.
Rodzina kosmopolityczna, przy czym najwięcej gatunków żyje na obszarach pustynnych i półpustynnych oraz w ciepłych rejonach Holarktyki. 131 gatunków wykazano z Europy Środkowej. W Polsce występują 73 gatunki, a 28 kolejnych zostało wykazanych, ale ich obecność jest wątpliwa lub wymaga potwierdzenia.
Systematyka.
Karol Linneusz w 10. wydaniu "Systema Naturae" opisał 12 gatunków i 1 rodzaj obecnie zaliczany do czarnuchowatych. Takson w randze rodziny wprowadził w 1802 roku Pierre André Latreille. Cisawkowate i omiękowate, które funkcjonowały jako niezależne rodziny, zostały włączone do czarnuchowatych przez Lewrence'a i Newtona w 1995 roku. Bouchard i współpracownicy w 2005 roku zaproponowali podział czarnuchowatych na 10 podrodzin. W pracy z 2011 roku Bouchard i 10 innych badaczy wprowadziło podział na 9 następujących podrodzin:
Do rodziny tej należy około 20 tysięcy gatunków.
Znaczenie.
Gatunki saproksyliczne i grzybożerne odgrywają pożyteczną rolę w ekosystemach leśnych, biorąc udział w rozkładzie drewna na różnych etapach i tym samym włączaniu zawartych w nim substancji w glebę. Larwy omiękowatych odżywiające się opadłymi liśćmi również odgrywają pozytywną rolę, przetwarzając zawarte w nich substancje na przyswajalne dla roślin.
W gospodarce człowieka największe znaczenie mają gatunki synantropijne, zdolne do przechodzenia całego swojego cyklu rozwojowego w zbożach i jego przetworach. Należą tu żyjące w mieszkaniach i magazynach szkodniki, jak np. mącznik młynarek czy trojszyki. W cieplejszych rejonach pewne szkody w rolnictwie wyrządzać mogą gatunki glebowe, nie dotyczy to jednak Europy Środkowej.

</doc>
<doc id="457346" url="https://pl.wikipedia.org/wiki?curid=457346" title="Audża at-Tahta">
Audża at-Tahta



</doc>
<doc id="457347" url="https://pl.wikipedia.org/wiki?curid=457347" title="Joachim Litawor Chreptowicz">
Joachim Litawor Chreptowicz

Joachim Litawor Chreptowicz herbu Odrowąż, pseud.: "Jeden z współziomków", (ur. 4 stycznia 1729 w Jasieńcu, zm. 4 marca 1812 w Warszawie) – kanclerz wielki litewski w 1793 roku, podkanclerzy litewski w 1773 roku, minister spraw zagranicznych Straży Praw, starosta starodubowski w 1767 roku, sekretarz wielki litewski w 1764 roku, stolnik nowogródzki w 1752 roku, pułkownik roty petyhorskiej Buławy Wielkiej Wielkiego Księstwa Litewskiego w 1764 roku, starosta orszański i zośleński w 1775 roku, członek Komisji Edukacji Narodowej w latach 1773-1781, publicysta, poeta i tłumacz.
Życiorys.
Joachim Chreptowicz urodził się w Jasieńcu nad rzeką Serwecz koło Nowogródka. Jego rodzicami byli Marcjan, starosta werbelski i Regina Wojnianka (z Woynów), podczaszanka nowogródzka. Lata dziecięce spędził u babki Teofili z de Reasów, żony Kazimierza Niesiołowskiego. Pierwsze nauki pobierał w domu rodzinnym w Szczorsach, a następnie u jezuitów w Akademii Wileńskiej. Przez kolejne 3 lata kształcił się w Braniewie. Po powrocie na Litwę służył w chorągwi husarskiej królewicza Karola.
W roku 1752 został stolnikiem nowogródzkim, w 1753 deputatem grodzkim na Trybunału Głównego Wielkiego Księstwa Litewskiego,w 1754 posłem na sejm. Został wówczas stronnikiem familii Czartoryskich. Marszałek województwa nowogródzkiego w konfederacji generalnej Wielkiego Księstwa Litewskiego w 1764 roku. Był posłem na sejm konwokacyjny (1764). Był marszałkiem nowogródzkich sejmików 1764 roku: konfederackiego, przedelekcyjnego, przedkoronacyjnego oraz sejmiku gromnicznego 1765 roku. Jako poseł województwa nowogródzkiego na sejm elekcyjny był elektorem Stanisława Augusta Poniatowskiego w 1764 roku z województwa nowogródzkiego. W 1764 roku na sejmie koronacyjnym wyznaczony do komisji do "compositio inter status". Na sejmie koronacyjnym 1764 został sekretarzem wielkim litewskim. W 1765 roku został marszałkiem Trybunału Głównego Wielkiego Księstwa Litewskiego. W 1765 został kawalerem Orderu Świętego Stanisława. W 1766 roku był posłem na Sejm Czaplica z województwa nowogródzkiego. W końcu 1769 roku i na początku 1770 zabiegał we Francji (z polecenia Stanisława Augusta) o wsparcie dyplomatyczne dla Polski.
W 1773 został podkanclerzym litewskim. Członek konfederacji 1773 roku. Na Sejmie Rozbiorowym 1773-1775 wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Został członkiem Komisji Rozdawniczej Litewskiej, ustanowionej dla likwidacji majątku skasowanego w Rzeczypospolitej zakonu jezuitów. Był jednym z twórców Komisji Edukacji Narodowej. Przez 2 lata wchodził do Rady Nieustającej jako przewodniczący Departamentu Interesów Cudzoziemskich. Członek konfederacji Andrzeja Mokronowskiego w 1776 roku. Był członkiem konfederacji Sejmu Czteroletniego. We wrześniu 1789 roku wszedł w skład Deputacji do Formy Rządu, powołanej przez Sejm Czteroletni dla określenia ustroju Rzeczypospolitej. W 1790 oczynszował i rozkolonizował swoich poddanych we włościach szczorsowskich. W czasie obowiązywania konstytucji 3 maja został 8 czerwca 1791 ministrem spraw zagranicznych Rzeczypospolitej i wszedł w skład Straży Praw. W czasie wojny polsko-rosyjskiej 1792 nakłaniał króla Stanisława Augusta do przystąpienia do konfederacji targowickiej. Król za jego pośrednictwem tajnie negocjował warunki zaprzestania działań wojennych z pozostałym w Warszawie posłem rosyjskim Jakowem Bułhakowem. 14 czerwca 1792 został z mianowania targowiczan kanclerzem wielkim litewskim. Sejm grodzieński (1793) nominował go do Komisji Edukacji Narodowej. Sędzia sądu sejmowego sejmu grodzieńskiego 1793 roku z Ministerium. W 1795 zamieszkał w Warszawie, oddając się pracy naukowej. Był jednym z najwybitniejszych w Polsce fizjokratów.
Interesował się również pszczelarstwem i w tej dziedzinie wypowiedział wiele nowych myśli, np.: że matka pszczela jest jedyną płodną samicą w rodzinie pszczelej, robotnice są samicami niepłodnymi, a trutnie samcami. Zajmował się również konstrukcjami uli.
W Szczorsach wybudował pałac w stylu francuskim, w którym zgromadził pokaźną bibliotekę. W 1790 jako pierwszy na Litwie oczynszował chłopów ze swoich włości.
W 1773 odznaczony Orderem Orła Białego.
Twórczość.
Ważniejsze utwory.
Kilka wierszy podpisanych nazwiskiem Chreptowicza zawiera rękopis Biblioteki PAN Kraków, sygn. 2059 (Hymn do piękności; Dąb i trzcina; Wiersze, które Anglik jeden napisał). Wiersz pt. "Portret Kiopka szpica" ogł. "Tygodnik Wileński" 1818, t. 4, s. 112, przedr. J. W. Gomulicki, "Stolica" 1962, nr 36
Listy i materiały.
Ponadto obszerna korespondencja z różnymi osobami znajdowała się w archiwum w Szczorsach, które w roku 1915 zostało wywiezione do Moskwy (później, częściowo zachowane w Bibliotece Akademii Nauk USRR w Kijowie).

</doc>
<doc id="457348" url="https://pl.wikipedia.org/wiki?curid=457348" title="Zofia von Chotek">
Zofia von Chotek

Zofia von Hohenberg, "Sophie Maria Josephine Albina Chotek" (ur. 1 marca 1868 w Stuttgarcie, zm. 28 czerwca 1914 w Sarajewie) – hrabianka pochodząca z czeskiej rodziny szlacheckiej Chotek z Chotkowa i Wojnina. Córka hrabiego Bogusława Chotka i hrabianki Wilhelminy z Kinskich na Tetowie. Od 1 lipca 1900 r. żona arcyksięcia Franciszka Ferdynanda. Poznali się prawdopodobnie w Pradze, następnie kontynuowali znajomość w Bratysławie, gdzie Zofia była damą dworu arcyksiężnej Izabeli. Zofia została śmiertelnie ranna w wyniku zamachu w Sarajewie, 28 czerwca 1914.
Życiorys.
Franciszek Ferdynand spotkał swoją przyszłą żonę u kuzyna, arcyksięcia Fryderyka. Bywał u niego często, co zachwycało żonę arcyksięcia, która miała nadzieję, iż poślubi jedną z jej córek. Jednak Ferdynand ulokował swe uczucia w jej lektorce, Zofii. Uczucie Franciszka Ferdynanda dla hrabianki, którą przeciwności losu zmusiły do przyjęcia tej skromnej posady, było tak silne, że zlekceważył wszelkie sprzeciwy, nawet wyrażone przez cesarza. 1 lipca 1900 roku zawarł morganatyczne małżeństwo.
Nowo zaślubiona para żyła w Belwederze, z dala od wiedeńskiego zgiełku. Franciszek Józef zmusił swego bratanka – w trakcie przykrej ceremonii – do złożenia przysięgi: ani żona, ani żadne z trojga dzieci nie będzie nigdy rościć sobie praw do austro-węgierskiego tronu. Cesarz w pewien sposób szykanował Zofię: nie mogła siadać w dworskiej loży w teatrach ani korzystać z powozów należących do dworu, nie wolno jej było zajmować miejsca obok męża w oficjalnym orszaku, musiała iść z tyłu, za rodziną.
Aby mogła bywać na dworze wiedeńskim, Franciszek Józef nadał jej tytuł księżnej Hohenberg. Zofia jednak niezmiernie rzadko pojawiała się w Schönbrunn i Hofburgu, natomiast bardzo chętnie wybierała się z mężem na manewry i oficjalne podróże, jak choćby do Sarajewa, podczas których nie przestrzegano rygorystycznie dworskiej etykiety. Również cesarz niemiecki Wilhelm II, mając na celu związanie na stałe Austro-Węgier z Rzeszą i chcąc pozyskać sobie Franciszka Ferdynanda jako sojusznika, nakazał, aby w czasie wizyt arcyksięcia w Niemczech traktować jego małżonkę jako pełnoprawnego członka rodziny panującej.
Ambitna Zofia postępowała bardzo umiejętnie ze swoim małżonkiem. Wyrażała zadowolenie z poparcia, jakim arcyksiążę cieszył się w kołach wojskowych, wspierała go także w żarliwej wierze katolickiej, .
Zofia została zamordowana wraz z mężem w 1914 roku przez zamachowca Gawriła Principa. Po oddaniu strzałów w ich kierunku księżna Zofia osunęła się na kolana męża, który nadal siedział wyprostowany jak świeca. Towarzyszący im generał Potiorek uznał, że strzały ominęły książęcą parę, a Zofia po prostu zemdlała. Przytomny hrabia Harrach szybko odkrył, że książę siedzi w kałuży krwi, a jego żonę trafiono w brzuch. Śmiertelnie rannych nie odwieziono jednak do szpitala, lecz – nie wiadomo dlaczego – do ratusza, gdzie zmarli, nieopodal stołów zastawionych butelkami szampana.
Podczas ceremonii pogrzebowej trumna hrabiny stała poniżej trumny męża. Na niej zaś leżały rękawiczki i wachlarz, oznaki panien dworskich.
Potomstwo.
Para miała czworo dzieci:

</doc>
<doc id="457349" url="https://pl.wikipedia.org/wiki?curid=457349" title="Rekin wielkogębowy">
Rekin wielkogębowy

Rekin wielkogębowy ("Megachasma pelagios") – gatunek morskiej ryby lamnokształtnej, jedyny żyjący przedstawiciel rodziny Megachasmidae i rodzaju Megachasma. Zamieszkuje subtropikalne i tropikalne wody Oceanu Atlantyckiego, Indyjskiego i Spokojnego. Prowadzi pionowe dobowe migracje podążając za ławicami kryla – za dnia przebywa w głębszych wodach, w nocy podpływa bliżej powierzchni. Jest to jeden z trzech poznanych planktonożernych gatunków rekinów, obok długoszpara i rekina wielorybiego. Głównym składnikiem jego diety są szczętki, choć odżywia się również innymi drobnymi skorupiakami, małymi rybami i meduzami. Posiada długie, masywne, zwężające się ku tyłowi ciało z dużą tępo zakończoną głową. Zwyczajowa nazwa gatunkowa pochodzi od wielkiego otworu gębowego tego rekina. Dorosłe samice osiągają nawet ponad 5,7 metra długości, choć istnieją niepotwierdzone dane na temat osobników mierzących nawet 7,6 m. Wielkość jest cechą dymorfizmu płciowego.
Pierwszy osobnik został zauważony w listopadzie 1976 roku przez okręt Marynarki Wojennej Stanów Zjednoczonych. Po przebadaniu okazało się, że jest to całkiem nowy, nieznany jeszcze nauce gatunek. Do sierpnia 2015 roku odnotowano zaledwie 102 osobniki, z czego najmłodszy mierzył zaledwie 177 cm. Analizy filogenetyczne wykazują, że rekin ten nie jest blisko spokrewniony z długoszparem, co wskazuje, że cechy takie jak podobieństwo w sposobie pobierania i filtracji pokarmu u obu gatunków powstały w wyniku ewolucji konwergentnej. Rekin ten pada niekiedy ofiarą ataków kaszalotów oraz rekina foremkowego. Wśród pasożytów tego gatunku poznano kilka gatunków tasiemców i myksosporidiowców. Międzynarodowa Unia Ochrony Przyrody uznała rekina wielkogębowego za gatunek najmniejszej troski.
Odkrycie i taksonomia.
Pierwszy okaz rekina wielkogębowego został schwytany 15 listopada 1976 roku przez statek Marynarki Wojennej Stanów Zjednoczonych – „AFB-14” – 40 kilometrów od wybrzeża wyspy Kāneʻohe na Hawajach. Osobnik ten, którego długość ciała wynosiła 4,5 metra, a masa 750 kg, zaplątał się w linę dryfkotwy. Po zbadaniu przez Leightona Taylora, amerykańskiego specjalistę od hawajskich spodoustych, okazało się, że jest to nieznany wcześniej gatunek rekina, co czyni go – obok latimerii – jednym z bardziej sensacyjnych odkryć XX-wiecznej ichtiologii. Takson ten opisany został w 1983 roku przez Leightona Taylora, Leonardo Compagno i Paula Struthsakera jako "Megachasma pelagios" na łamach periodyku "Proceedings of the California Academy of Sciences". Holotyp (okaz typowy) trafił do zbiorów Muzeum Bishopa w Honolulu (Hawaje) i został oznaczony numerem katalogowym BPBM 22730. Nazwa rodzajowa jest połączeniem greckich słów „mega” (wielki) i „chasma” (otwór gębowy, otwarte usta), epitet gatunkowy "pelagios" pochodzi od greckiego słowa oznaczającego „pochodzący z otwartego morza”.
Oprócz gatunku typowego "M. pelagios" na podstawie skamieniałych zębów wyróżniono jeszcze dwa gatunki rodzaju "Megachasma": "M. applegatei", datowany na późny oligocen-wczesny miocen oraz eoceński gatunek "M. alisonae", opisany na podstawie pojedynczego zęba odkrytego w osadach duńskiej formacji Søvind Marl. W przeszłości do rodzaju "Megachasma" zaliczany był jeszcze znany z kredowych osadów gatunek "M. comanchensis"; jego przynależność do rodzaju "Megachasma" była jednak kwestionowana i ostatecznie gatunek ten został przeniesiony do odrębnego rodzaju "Pseudomegachasma". "M. applegatei" opisany został w 2014 roku, na podstawie zębów z formacji Skooner Gulch w Kalifornii i formacji Yaquina w Oregonie. Pierwsze skamieniałości należące do tego gatunku odkryte zostały w 1961 roku, czyli na 15 lat przed odkryciem pierwszego osobnika "M. pelagios". Spośród pozostałych skamieniałości mogących należeć do przedstawicieli "Megachasma" wyróżnić można pochodzące z wczesnego miocenu zęby odkryte w Belgii czy odkryte w osadach formacji Yorktown w Północnej Karolinie plioceńskie pozostałości należące najprawdopodobniej do obecnie żyjącego gatunku, "M. pelagios".
Filogeneza.
John Maisey w 1985 roku uznał, że "Megachasma" tworzy monofiletyczny klad i wraz z "Cetorhinus" pochodzi od wspólnego przodka. Leonard Compagno w 1990 roku uznał rekina wielkogębowego za takson zajmujący pośrednią pozycję na drzewie ewolucyjnym lamnokształnych, obok zaawansowanych rodzajów "Alopias", "Lamna", "Carcharodon", "Isurus", "Cetorhinus" i bardziej bazalnych "Pseudocarcharias", "Odontaspis", "Carcharias" i "Mitsukurina". Analiza filogenetyczna sekwencji genów cytochromu B przeprowadzona przez Andrew Martina i Gavina Naylora w 1997 roku wykazała, że takson ten jest najbliżej spokrewniony z "Alopias pelagicus" i "A. vulpinus", choć badania przeprowadzone przez Naylora i współpracowników w 2012 roku ukazują, że "Megachasma" jest jednym z bardziej prymitywnych przedstawicieli Lamniformes, najbliżej spokrewnionym z "Odontaspis ferox", "O. noronhai", "Pseudocarcharias kamoharai" i "Alopias superciliosus". 
Sun Kim w 2010 roku, w pracy dotyczącej morfologii i ewolucji płetw ogonowych u lamnokształtnych, wykazał na podstawie molekularnej analizy filogenetycznej, że "M. pelagios" jest taksonem siostrzanym z "P. kamoharai" i tworzy wraz z nim i gatunkami z rodzajów "Alopias" i "Odontaspis" wspólny klad. Badanie filogenetyczne na podstawie cech morfologicznych wykazało bliższe pokrewieństwo z "Alopias", niż z "Pseudocarcharias". Wyniki te wskazują, że cechy takie jak podobieństwo w sposobie pobierania i filtracji pokarmu oraz wytworzenie wyrostków filtracyjnych na łukach skrzelowych występujących zarówno u długoszpara, jak i rekina wielkogębowego, powstały w wyniku ewolucji konwergentnej.
Cechy morfologiczne.
Rekin ten posiada długie, masywne, zwężające się ku tyłowi ciało z dużą, tępo zakończoną głową. Na przodzie pyska znajduje się bardzo duży otwór gębowy (stąd zwyczajowa nazwa gatunkowa). W szczęce i w żuchwie znajduje się kilkadziesiąt (zwykle około 50) rzędów bardzo małych i gęsto usianych zębów, z których jedynie pierwsze trzy zęby w każdym z rzędów są funkcjonalne. Samice posiadają mniej zębów niż samce. W miejscu spojenia szczęki i żuchwy rekin wielkogębowy posiada bezzębną płaszczyznę (większą w szczęce). Zęby żuchwy są większe od zębów szczęki, zarówno te z przodu jak i z tyłu pyska. Ryba ta posiada heterodontyczne uzębienie. Z przodu pyska mieszczą się proste ostre zęby o stożkowatym kształcie, dalej po bokach zęby stają się większe i mocno zakrzywione do tyłu (haczykowate). Na samym tyle znajdują się płaskie zęby posiadające proporcjonalnie dużą podstawę. Duży język pokryty jest wieloma drobnymi ostrymi ząbkami śluzowymi. Wokół otworu gębowego umiejscowione są duże mięsiste wargi. Nad nimi znajdują się podłużne nozdrza. Stosunkowo duże okrągłe oczy o okrągłych źrenicach wyposażone są w fałdy półksiężycowate spojówek, lecz nie posiadają błony migawkowej. Umiejscowione są nad tylną krawędzią szczęk. Tuż za oczami znajdują się małe okrągłe tryskawki. Rekin ten posiada pięć równych szerokich szczelin skrzelowych. Łuki skrzelowe wyposażone są w wyrostki filtracyjne służące do filtrowania planktonu. Na spodzie pyska widoczne są liczne elektroreceptory zwane ampułkami Lorenziniego.
Tępo zakończona pierwsza, stosunkowo niska, romboidalna płetwa grzbietowa ma niepołączoną z grzbietem trójkątną dalszą końcówkę. Mniejsza druga płetwa grzbietowa ma podobny kształt, lecz stosunkowo szerszą podstawę. Jest ona umiejscowiona za płetwami brzusznymi, a przed płetwą odbytową. Pomiędzy płetwami grzbietowymi rekin ten nie posiada wyraźnego międzygrzbietowego łuku. Zaokrąglone na końcach proste płetwy piersiowe są długie i szerokie. Ulokowane są tuż za ostatnią parą szczelin skrzelowych. W porównaniu do sztywnych płetw szybkopływających rekinów płetwy piersiowe żarłacza wielkogębowego są elastyczne i bardzo mobilne, co umożliwia rekinowi stabilne pływanie przy małych prędkościach oraz poprawia zwrotność i dynamiczność ruchów pionowych zwierzęcia. Większe od drugiej płetwy grzbietowej płetwy brzuszne mają romboidalny kształt i szeroką podstawę. U samca z wewnętrznej, tylnej części płetw brzusznych wykształcił się narząd kopulacyjny zwany pterygopodium. Drobna niska płetwa odbytowa ma trójkątny kształt i posiada ostrą wolną górną końcówkę. Na końcu ogona mieści się proporcjonalnie duża, heterocerkiczna i asymetryczna płetwa ogonowa. Na końcu jej górnego łuku, kilkukrotnie dłuższego od dolnego, mieści się niewielki trójkątny fałd skórny poprzedzony wyraźnym wcięciem. U podstawy płetwy ogonowej widoczna jest mała skórna bruzda. Krawędzie górnego łuku jak i cały dolny łuk są wolne i nieusztywnione.
Skórę pokrywają romboidalne połyskujące łuski plakoidalne – w zależności od położenia na ciele różnią się rozmiarem i kształtem. Grzbiet rekina ma jasnoszarą, ciemnoszarą, brunatną lub ciemnoniebieską barwę, niekiedy z ciemniejszymi odbarwieniami. Spód i boki są nieco jaśniejsze, zwykle barwy białej lub srebrnej, choć spotyka się osobniki o różowym lub czerwonym spodzie pyska. Płetwy piersiowe, płetwa ogonowa oraz dystalna krawędź płetwy grzbietowej są ciemniejsze od korpusu. Między górną wargą, a szczęką posiada podłużny biały płat skóry, widoczny w momencie wysunięcia szczęki i żuchwy. Na bokach i grzbiecie ciała występują nieregularne ciemne plamki wytworzone przez komórki pigmentowe. 
Wielkość.
Samice są nieco większe od samców. 21 lutego 1998 roku w wodach Zatoki Macajalar u wybrzeży Filipin wyłowiono największego dotychczas samca, który mierzył 549 cm długości. Trzy lata później, 19 października 2001 roku, u wybrzeży Kalifornii, w sieci wpadł podobnej wielkości samiec, mierzący 548 cm. Po przebadaniu i zmierzeniu został wypuszczony na wolność. Inny duży samiec – mierzący 539 cm – został wyrzucony martwy na brzeg plaży w brazylijskim mieście Praia Grande w lipcu 2009. Analiza zwłok wykazała, że jego żołądek był pusty i zwierzę zmarło z przyczyn naturalnych. 
Największa znana samica, wyłowiona i zabita u wschodnich wybrzeży Japonii 6 września 2013 roku, mierzyła 577 cm długości. Niewiele mniejszy osobnik został wyłowiony w wodach Morza Wschodniochińskiego w styczniu 2012. Płeć zwierzęcia nie została potwierdzona, lecz była to prawdopodobnie samica, której długość podaje się między 565 a 570 cm. 2 maja 2006 roku znaleziono równie dużą samicę – mierzącą 570 centymetrów – zaplątaną w przybrzeżne sieci w wodach japońskiej Zatoki Sagami. Zwierzę zdechło, zanim udało się je oswobodzić. Okaz ten trafił na wystawę parku morskiego Keikyu Aburatsubo.
Istnieją niepotwierdzone doniesienia na temat większych osobników, których długość przekraczała 6 metrów (6,1-6,4, a nawet 7,6 m). Najmniejszym poznanym osobnikiem był mierzący 177 centymetrów młody samiec, którego morze wyrzuciło na brzeg plaży Gapang na Sumatrze 13 marca 2004 roku. Osobnik został zabezpieczony, zamrożony i przekazany do badań. Dorosłe rekiny wielkogębowe ważą zwykle od 600 do 870 kg, choć mogą osiągać wagę ponad tony (najcięższy potwierdzony osobnik ważył ponad 1215 kg).
Występowanie i środowisko.
Gatunek ten zamieszkuje tropikalne i subtropikalne wody Oceanu Spokojnego, Indyjskiego i Atlantyckiego, od 40°N do 40°S. Spośród 102 osobników odnotowanych do 2015 roku najwięcej zaobserwowano w północno-zachodnich wodach Oceanu Spokojnego u wybrzeży Japonii, Chin, Tajwanu i Filipin, w wodach Morza Wschodniochińskiego, Morza Południowochińskiego, Morza Japońskiego, Morza Celebes oraz wzdłuż Rowu Filipińskiego. Na wschodzie Pacyfiku spotykany u wybrzeży Kalifornii, Meksyku oraz Ekwadoru. W wodach Atlantyku "M. pelagios" zanotowano w przybrzeżnych wodach południowej Brazylii na zachodzie oraz Senegalu i Południowej Afryki na wschodzie. W wodach Oceanu Indyjskiego spotykany u wybrzeży Sri Lanki, Sumatry, Jawy, Nikobarów oraz południowo-zachodniej Australii. 
W porównaniu do pozostałych dwóch gatunków planktonożernych rekinów obszar występowania rekina wielkogębowego pokrywa się z obszarem występowania rekina wielorybiego, w przeciwieństwie do długoszpara, który preferuje chłodniejsze akweny bliżej biegunów. Nie ma informacji na temat długodystansowych migracji, choć prawdopodobnie jak pozostałe planktonożerne gatunki rekinów przemierza on duże obszary w poszukiwaniu odpowiedniego pożywienia. Dzięki trzydniowym obserwacjom oraz umieszczeniu radiowego nadajnika na grzbiecie szóstego poznanego osobnika, zaobserwowanego 21 października 1990 roku w pobliżu Dana Point u wybrzeży Kalifornii, naukowcy stwierdzili, że przedstawiciele tego gatunku rekina odbywają pionowe migracje, podążając za krylem, którym się odżywiają. W ciągu dnia przebywają w głębszych wodach, by w nocy wypływać bliżej powierzchni – zachowanie to pokrywa się z dobowymi migracjami skorupiaków z gatunków "Euphausia pacifica" i "Nematoscelis difficilis". Rekin wielkogębowy przebywa zwykle na głębokości 120-160 metrów, choć może schodzić na większe głębokości, nawet od 600 do 1000 metrów.
Relacje międzygatunkowe.
30 sierpnia 1998 roku około godziny 10:00 grupa naukowców i wolontariuszy z włoskiego World Wide Fund for Nature zajmująca się poszukiwaniem i obserwacją wielorybów w naturalnym środowisku zaobserwowała atak kaszalotów spermacetowych ("Physeter macrocephalus") na rekina wielkogębowego u wybrzeży filipińskiego miasta Cagayan de Oro. Trzy duże walenie okrążały rekina, trącając i podgryzając jego płetwy i ogon. Gdy łódź zbliżyła się na mniej niż 20 metrów, wieloryby odpłynęły. Na skrzelach i płetwach rekina widoczne były rany po ugryzieniach kaszalotów. Jest to wyjątkowa sytuacja, ponieważ kaszaloty żywią się głównie głowonogami, dodatkowo rekin wielkogębowy spędza zwykle dnie na dużych głębokościach, co utrudnia obserwacje. 
U większości poznanych osobników rekina wielkogębowego zaobserwowano rany lub blizny po ugryzieniach rekina foremkowego ("Isistius brasiliensis"), niekiedy bardzo liczne. Zwierzę to pasożytuje na waleniach i dużych gatunkach ryb, przysysając się do boków ofiary i odgryzając za pomocą dużych ostrych zębów okrągłe kawałki ciała. Podobnie jak "M. pelagios", rekin ten migruje pionowo w ciągu doby, przebywając za dnia w głębszych wodach i bliżej powierzchni w nocy. Dzięki temu oraz z uwagi na wolne tempo pływania rekin wielkogębowy stanowi łatwą ofiarę dla rekina foremkowego. 
Wśród parazytów "M. pelagios" wyróżnia się tasiemce z gatunku "Corrugatocephalum ouei" i "Mixodigma leptaleum" (gnieżdżące się w jelitach) oraz myksosporidiowce z rodzaju "Chloromyxum", pasożytujące w tkance pęcherzyka żółciowego. W jelitach jednego osobnika znajdować może się nawet kilkanaście tasiemców.
Cykl życiowy.
Niewiele wiadomo na temat cyklu życiowego i rozmnażania tego gatunku. U samca z wewnętrznej tylnej części obu płetw brzusznych wykształcił się narząd kopulacyjny zwany pterygopodium ("clasper", penis). Samice w miejscu złączenia płetw brzusznych obok kloaki posiadają waginę, prowadzącą dalej do podwójnej macicy. Drugi poznany osobnik, wyłowiony 29 listopada 1984 roku u wybrzeży Kalifornii, oraz osobnik obserwowany przez naukowców 21-23 października 1990 roku w pobliżu Dana Point były dorosłymi samcami. U obu osobników odkryto dowody niedawnej kopulacji. U jednego z nich zaobserwowano sączący się z klaspera spermatofor. Narząd kopulacyjny drugiego samca był obtarty i krwawił, co jest częste u rekinów po odbytej kopulacji. Dodatkowo osobnik ten posiadał w okolicach żuchwy świeże rany po ugryzieniach, które przypominały te u innych gatunków rekinów, związane z podgryzaniem i przytrzymywaniem się rekinów w czasie zapłodnienia. Obie obserwacje miały miejsce podczas miesięcy jesiennych, co sugeruje, że jest to okres reprodukcyjny dla rekinów wielkogębowych u wybrzeży Kalifornii. Samica mierząca 471 cm, wyłowiona w wodach japońskiej zatoki Hakata w listopadzie 1994 została dokładnie przebadana przez naukowców. Na podstawie wielkości macicy i stopnia rozwinięcia jajników uznano, że jest to osobnik niedojrzały płciowo. 23 kwietnia 1998 roku – również u wybrzeży Japonii – wyłowiono i przebadano dojrzałą samicę mierzącą 549 cm. Jej macica była powiększona i mierzyła 260 mm, a w prawym jajniku znajdowało się dużo (prawdopodobnie zapłodnionych) białożółtych jaj. Dodatkowo posiadała świeże blizny w okolicy pyska związane z kopulacją, które zaobserwowano również u samic wyłowionych w styczniu 2003 w okolicy Filipin i maju 2006 w wodach Japonii. Dane te wskazują, że okres godowy tego gatunku może trwać cały rok lub jest ściśle powiązany z położeniem geograficznym.
Podobnie jak inne lamnokształtne, rekin wielkogębowy jest prawdopodobnie lecytotroficznie żyworodny (jajożyworodny). Oznacza to, że po zapłodnieniu wewnętrznym zarodki pozostają jakiś czas w błonach jajowych wewnątrz organizmu matki, lecz rodzą się zdolne do swobodnego pływania i pobierania pokarmu. W macicy matki może zachodzić kanibalizm (konkurencja i wzajemne zjadanie się młodych, dzięki czemu na świat przychodzą jedynie najsilniejsze nieliczne osobniki) lub oofagia (pierwszy osobnik zjada pozostałe niewyklute jaja). Dane wskazują, że samce dojrzewają przy długości około 4 lub 4,5 m, samice zaś po przekroczeniu 5 m. Nowo narodzone młode mierzą mniej niż 177 cm długości.
Odżywianie.
Dieta rekina wielkogębowego składa się głównie z małych gatunków szczętek z rodziny Euphausiidae, w tym "Euphausia pacifica", "Nematoscelis difficilis" i "Thysanopoda pectinata". Yano i inni w 1997 roku podali na podstawie zawartości żołądka osobnika wyłowionego 29 listopada 1994 roku w japońskiej zatoce Hakata, że w skład pożywienia wchodzi również gatunek "Euphausia nana", lecz identyfikacja ta jest wątpliwa, gdyż podana w pracy długość ciała 20-30 mm jest znacznie za duża dla tego gatunku kryla, który osiąga maksymalnie 7-10 mm. Rekin ten żywi się niekiedy również widłonogami, drobnymi rybami kostnoszkieletowymi oraz meduzami (w tym "Atolla vanhoeffeni"). 
Zwierzę to jest aktywne przez cały dzień. Obserwacje dowiodły, że "M. pelagios" pionowo migruje, podążając za krylem, wchodzącym w skład jego diety. Za dnia przebywa w głębszych wodach, by w nocy wypływać bliżej powierzchni. Nigdy nie zaobserwowano momentu żywienia rekina wielkogłowego. Na podstawie małej sprężystości i dużej gęstości chrząstki gnykowej (głównie "ceratohyal cartilage") udowodniono, że rekin ten nie zasysa pokarmu, lecz pobiera go za pomocą dynamicznej filtracji, pływając z otwartym pyskiem i filtrując wodę za pomocą aparatu filtracyjnego. Technika ta zapewnia dużą skuteczność, nawet przy względnie niewielkim zagęszczeniu planktonu w wodzie, a jednocześnie praktycznie uniemożliwia żywienie się nektonem i uzależnia rekina od pokarmu planktonicznego. W momencie wysunięcia szczęki i żuchwy na zewnętrznej powierzchni szczęki ukazuje się duży, podłużny biały płat skórny. Być może służy on zwierzęciu do zwabienia pokarmu w głębszych ciemnych wodach lub też do komunikacji z osobnikami swojego gatunku lub innych gatunków.
Relacje z ludźmi.
Do sierpnia 2015 roku odnotowano doniesienia jedynie o 102 osobnikach. Część z nich została wyrzucona martwa na brzeg, inne zaplątały się w sieci rybackie lub sieci ochraniające kąpieliska przed rekinami. Jedynie cztery osobniki zostały wypuszczone po uwolnieniu z sieci lub obserwowane bez ingerencji człowieka. Niektóre zwierzęta zostały przekazane do muzealnych kolekcji w celu badań, pozostałe osobniki zostały sprzedane i skonsumowane. Prawdopodobnie zwierzę to spotykane było przez człowieka dużo więcej razy, lecz brak na to potwierdzonych informacji. Międzynarodowa Unia Ochrony Przyrody uznała rekina wielkogębowego za gatunek najmniejszej troski.

</doc>
<doc id="457355" url="https://pl.wikipedia.org/wiki?curid=457355" title="Cykl metaboliczny">
Cykl metaboliczny

Cykl metaboliczny – seria następujących po sobie reakcji enzymatycznych, w których produkt jednej reakcji jest substratem następnej, przebiegających w ten sposób cykliczny, tzn. że ostatnia reakcja cyklu odtwarza związek chemiczny wyjściowy tego cyklu. 
Przykłady: cykl kwasu cytrynowego, cykl Calvina.

</doc>
<doc id="457356" url="https://pl.wikipedia.org/wiki?curid=457356" title="Magnolia drzewiasta">
Magnolia drzewiasta

Magnolia drzewiasta ("Magnolia acuminata" (L.) L.) – gatunek drzewa należący do rodziny magnoliowatych. Magnolia ta rośnie w Ameryce Północnej (we wschodnich stanach USA). Sprowadzona została do Europy na początku XVIII wieku. W Polsce jest czasami sadzona, jako roślina ozdobna. Przez skrzyżowanie tej magnolii z magnolią nagą ("M. denudata") otrzymano magnolię brooklińską mającą piękne cytrynowożółte kwiaty. Wyhodowano również mieszańce tej magnolii z magnolią purpurową ("M. liliflora"), czyli magnolię pośrednią oraz krzyżówkę z magnolią gwiaździstą ("M. stellata").
Uprawa.
Gatunek bardziej wytrzymały na mróz od innych magnolii (wytrzymuje temp. do –30 °C). Również późne jej kwitnienie jest zaletą, gdyż nie przemarzają jej kwitnące kwiaty, jak zdarza się to u magnolii kwitnących wczesną wiosną.

</doc>
<doc id="457361" url="https://pl.wikipedia.org/wiki?curid=457361" title="Władysław arcybiskup Salzburga">
Władysław arcybiskup Salzburga



</doc>
<doc id="457362" url="https://pl.wikipedia.org/wiki?curid=457362" title="Łamany dach polski">
Łamany dach polski

Łamany dach polski – odmiana dachu łamanego, uskokowego. Łamany dach polski jest dachem czterospadowym, składającym się z dwóch części o jednakowym lub bardzo zbliżonym kącie nachylenia połaci. Części dolna i górna dachu oddzielone są niewielką ścianką. Stosowany od początków XVII wieku, najczęściej w architekturze rezydencjonalnej (w dworach) lub usługowej (w karczmach), niekiedy spotykany w architekturze sakralnej. 
Odmianą dachu łamanego polskiego jest dach krakowski, w którym wstawka oddzielająca dolną i górną część dachu jest szersza, często zdobiona profilowanymi listwami lub dekoracją malarską.

</doc>
<doc id="457364" url="https://pl.wikipedia.org/wiki?curid=457364" title="Osiedle Europejskie">
Osiedle Europejskie

Osiedle Europejskie – osiedle mieszkaniowe w Dzielnicy VIII Dębniki miasta Krakowa, niestanowiące jednostki pomocniczej niższego rzędu w ramach dzielnicy. Inwestorem osiedla jest międzynarodowa grupa developerska AFI Europe NV. Budowa osiedla rozpoczęła się w 2002 na dawnych terenach użytkowanych rolniczo. Od tego czasu powstało 11 etapów inwestycji.
Położenie.
Osiedle położone jest w dzielnicy Dębniki, w południowej części Ruczaju, przy ul. M. Bobrzyńskiego oraz bocznych ulicach: Czerwone Maki, Lubostroń i dr J. Piltza.
Otoczenie osiedla.
Po drugiej stronie ul. M. Bobrzyńskiego znajduje się pętla tramwajowa Czerwone Maki, otwarta w 2012. Obok niej rozciąga się podstrefa Kraków-Pychowice specjalnej strefy ekonomicznej zarządzanej przez Krakowski Park Technologiczny, a w której zlokalizowane są biurowce firm: Motorola, Nokia i Ericpol. Dalej na północ znajduje się Kampus UJ.
W pobliżu osiedla, na wschód od niego, planowane jest powstanie parku Park Ruczaj-Lubostroń. Na tym terenie mieści się Krakowski Klub Jazdy Konnej. Na północ od osiedla, za terenami strefy, rozciągają się łąki wchodzące w skład Bielańsko-Tynieckiego Parku Krajobrazowego. Z osiedla widoczne są tereny zielone po drugiej stronie Wisły: Lasek Wolski i Kopiec Kościuszki.
Na południe od osiedla znajduje się cmentarz komunalny Kobierzyn-Maki Czerwone, powiązany z położonym nieco dalej na południe szpitalem psychiatrycznym w Kobierzynie.
Etapy inwestycji.
Budowa osiedla została podzielona przez inwestora na etapy. Każdy z nich nosi nazwę jednego ze znanych miast europejskich (głównie stolic). Pierwszy etap – Londyn – powstał w 2002 roku. Kolejne to Paryż, Rzym, Barcelona, Wiedeń, Praga, Ateny, Amsterdam, Lizbona, Bruksela, Kopenhaga i Reykjavik. Najnowszym etapem inwestycji są Helsinki ukończone w 2021 roku.
Architektura.
Osiedle Europejskie ma charakter osiedla zamkniętego. Charakteryzuje się spójną architekturą pięciokondygnacyjnych budynków w stylu neomodernistycznym o dużej gęstości zabudowy. Za projekt odpowiedzialna jest pracownia architektoniczna B2 Studio.
Osiedle, podobnie jak pozostała część Ruczaju, krytykowane jest za niską jakość planowania przestrzennego. Wskazuje się na problemy z miejscami parkingowymi, chodnikami oraz niedobór terenów zielonych
Komunikacja.
W bezpośrednim sąsiedztwie osiedla ulokowana jest pętla autobusowo-tramwajowa komunikacji miejskiej "Czerwone Maki P+R", z której odjeżdżają tramwaje na jednej z tras Krakowskiego Szybkiego Tramwaju w kierunku centrum Krakowa, jak i autobusy miejskie i pozamiejskie. W pobliżu pętli znajduje się parking samochodowy w systemie Parkuj i Jedź.

</doc>
<doc id="457365" url="https://pl.wikipedia.org/wiki?curid=457365" title="Ferdynand VI">
Ferdynand VI

Ferdynand VI (ur. 23 września 1713 w Madrycie, zm. 10 sierpnia 1759 w Villaviciosa de Odón) – król Hiszpanii w latach 1746–1759 z dynastii Burbonów. Syn króla Hiszpanii Filipa V i Marii Ludwiki Sabaudzkiej, księżniczki Sardynii.
Jego młodość nie należała do najszczęśliwszych. Druga żona jego ojca – Elżbieta Farnese była kobietą despotyczną, a uczuciem darzyła jedynie swoje dzieci, swojego pasierba zaś traktowała jako przeszkodę na jej drodze. W 1729 Ferdynand poślubił Marię Barbarę de Braganza – córkę króla Portugalii, Jana V Braganzy. Maria Barbara była brzydka i podobno Ferdynand przeżył szok, kiedy zobaczył ją po raz pierwszy. Para nie miała dzieci.
Ferdynand miał melancholijne usposobienie, był też nieśmiały i nie ufał swoim zdolnościom. W pewnym stopniu kierowała nim żona i jego spowiednik, ojciec Ravago. Jako król prowadził politykę pokojową i neutralną. Wystrzegał się prowadzenia wojen z Francją lub Anglią. Wprowadził jednak wiele reform, m.in.: spis gruntów i nieruchomości, uregulował stosunki z Państwem Kościelnym, podpisując w 1753 konkordat. Wśród jego ministrów ważne miejsce zajmował Ensenada, który podejmował wiele działań reformatorskich.
W jego życiu prywatnym wszystko musiało być uporządkowane. Ferdynand nie lubił podejmować żadnych decyzji i zawsze w czasie konfliktów – wycofywał się jako pierwszy. Był niezdolny do pracy zespołowej. Jego jedynymi pasjami było strzelanie i muzyka. Ferdynand był hojnym patronem słynnego śpiewaka – Farinelli, którego głos potrafił ukoić jego melancholię. Śmierć Marii Barbary złamała mu serce, ponieważ zdążył bardzo się do niej przywiązać. Od momentu jej śmierci (w 1758) pogrążony był w stanie odrętwienia – nie ubierał się, nie golił, nie mył i tak spacerował po parku – ubrany w koszulę nocną.

</doc>
<doc id="457368" url="https://pl.wikipedia.org/wiki?curid=457368" title="Dodge (ujednoznacznienie)">
Dodge (ujednoznacznienie)

Gminy w USA:
Hrabstwa w USA:
Miejscowości w USA:
Nazwiska:

</doc>
<doc id="457371" url="https://pl.wikipedia.org/wiki?curid=457371" title="Stanisław mazowiecki">
Stanisław mazowiecki

Stanisław mazowiecki (ur. 17 maja 1500, zm. 8 sierpnia 1524) – książę mazowiecki, razem z bratem panujący w Czersku, Warszawie, Liwie, Zakroczymiu i Nurze w latach 1503-1524 (do 1518 r. regencja).
Życiorys.
Stanisław był starszym synem księcia mazowieckiego (warszawskiego) Konrada III i Anny Radziwiłł, córki wojewody wileńskiego Mikołaja. W momencie śmierci ojca w 1503 r., małoletni Stanisław wraz z młodszym bratem Januszem III znalazł się pod opieką regencji kierowanej przez matkę.
Większość dziedzictwa mazowieckiego (z wyjątkiem Czerska, w którym książęta na mocy układu z 1495 r. panowali dziedzicznie) początkowo była silnie zagrożona inkorporacją przez Polskę i dopiero 14 marca 1504 na mocy decyzji króla Aleksandra młodzi książęta otrzymali całość ojcowizny w lenno.
Samodzielne rządy Stanisław razem z bratem Januszem objął dopiero w 1518 r. (w wieku osiemnastu lat, za sprawą rozruchów szlachty). Pomimo tego Anna Radziwiłł aż do swojej śmierci w marcu 1522 r. zachowała realną władzę na Mazowszu.
W 1518 książęcy bracia uczestniczyli uroczystościach zaślubin Zygmunta Starego z Boną Sforza w Krakowie.
W 1519 spełniając swój obowiązek lenny, Stanisław i Janusz III włączyli się do wojny polsko-krzyżackiej, wysyłając oddziały posiłkowe królowi polskiemu, a zimą z 1519 na 1520 r. już na własną rękę zdobywając kilka miejscowości na Mazurach. Jednocześnie Stanisław prowadził po kryjomu rozmowy z Krzyżakami w sprawie zawieszenia broni zawartego ostatecznie w grudniu 1520, na parę miesięcy przed układem polsko-krzyżackim kończącym ostatnią w historii wojnę tych państw.
W życiu prywatnym Stanisław, podobnie jak Janusz III, nie stronił od mocnych trunków i kobiet, co najprawdopodobniej przyczyniło się do jego przedwczesnego zgonu 8 sierpnia 1524. Książę zmarł w Mansjonarii – kamienicy na rogu placu Zamkowego i ul. Świętojańskiej.
Został pochowany w kolegiacie św. Jana w Warszawie. Nie zdążył się ożenić i nie pozostawił potomstwa.
Nagłe zgony Stanisława i dwa lata później Janusza III, młodych dwudziestoparoletnich książąt, wywołały u współczesnych wrażenie ich nienaturalności. Główną podejrzaną była wojewodzianka płocka Katarzyna Radziejowska, która z zazdrości z powodu nieodwzajemnionej miłości miała zlecić otrucie najpierw matki książąt Anny Radziwiłł, następnie Stanisława, wreszcie Janusza. Dokonać tego miała za pośrednictwem szlachcianki Kliczewskiej. Tę ostatnią wraz z jej pomocnicą żywcem spalono. Obie nago przywiązano na łańcuchach do słupa, który obłożono dookoła drewnem, a następnie podpalono. Kobiety "piekły się cztery godziny niźli pomarły". Wojewodzianki nie odważono się sądzić. Zaczęto jednak szeptać, iż Katarzyna Radziejowska miała potężnych zauszników i że do zbrodni nakłaniać ją miała królowa Bona. Podejrzenia były na tyle poważne, że Zygmunt I Stary, chcąc raz na zawsze sprawę wyjaśnić, polecił przeprowadzić śledztwo, w wyniku którego ogłoszono specjalnym edyktem z 9 lutego 1528, że "książęta nie sztuką ani sprawą ludzką, lecz z woli Pana Wszechmogącego z tego świata zeszli".

</doc>
<doc id="457372" url="https://pl.wikipedia.org/wiki?curid=457372" title="Désiré-Joseph Mercier">
Désiré-Joseph Mercier

Desiré Felicien François Joseph Mercier (ur. 21 listopada 1851 w Castegier, zm. 23 stycznia 1926 w Brukseli) – belgijski duchowny katolicki, arcybiskup Mechelen, kardynał.
Życiorys.
Urodzony w wielodzietnej rodzinie, w 1863 wyjechał do szkół w Mechelen. Uczęszczał m.in. do niższego i wyższego seminarium, 4 kwietnia 1874 otrzymał w Brukseli święcenia kapłańskie. Kontynuował następnie naukę na uniwersytecie w Lowanium, gdzie obronił licencjat z teologii (1877) i doktorat z psychologii. Kurs z psychologii odbył również w paryskiej klinice Charcota. W latach 1877-1882 wykładał filozofię i był dyrektorem duchowym niższego seminarium w Mechelen. Po otrzymaniu tytułu doktora teologii (na mocy listu apostolskiego Leona XIII) we wrześniu 1882 przeniósł się na uniwersytet w Lowanium, gdzie objął katedrę psychologii. Kierował na tej uczelni także Wyższym Instytutem Teologii. Papież Leon XIII obdarzył go tytułem prałata domowego w maju 1887. W latach 1892-1906 ks. Mercier stał na czele Seminarium im. Leona XIII w Mechelen. Był redaktorem pisma teologicznego "Revue Néoscolastique" oraz kanonikiem kapituły katedralnej w Mechelen.
W lutym 1906 został mianowany arcybiskupem Mechelen. Święceń biskupich udzielił mu 25 marca 1906 w Malines ówczesny nuncjusz w Belgii, arcybiskup Antonio Vico. Rok później w kwietniu 1907 papież Pius X powołał Merciera w skład kolegium kardynalskiego, z tytułem kardynała prezbitera San Pietro in Vincoli. Jako kardynał Mercier uczestniczył dwukrotnie w konklawe - w 1914 po śmierci Piusa X i w 1922 po śmierci Benedykta XV. W czasie I wojny światowej, kiedy okupowaną przez wojska niemieckie Belgię opuściły władze z królem Albertem I na czele, kardynał był nieformalnym przywódcą antyniemieckiego oporu. W okresie powojennym zainicjował działalność Międzynarodowej Unii Badań Społecznych (1920) oraz rozmowy ekumeniczne w Mechelen z przedstawicielami anglikanizmu. W publikacjach naukowych występował jako zwolennik neotomizmu.
Zmarł w Brukseli w wieku 74 lat, został pochowany w katedrze w Mechelen.
W czerwcu 1912 udzielił święceń kapłańskich Polakowi, Kazimierzowi Lutosławskiemu, przyszłemu opiekunowi duchowemu harcerstwa. W 1918 otrzymał doktorat "honoris causa" Uniwersytetu Jagiellońskiego a w 1921- Order Orła Białego. Otrzymał także tytuł doktora "honoris causa" Uniwersytetu Jana Kazimierza we Lwowie.

</doc>
<doc id="457374" url="https://pl.wikipedia.org/wiki?curid=457374" title="Czesław Rybka">
Czesław Rybka

Czesław Rybka (ur. 10 września 1957 w Łukowie) – polski polityk, nauczyciel, samorządowiec, senator VI kadencji.
Życiorys.
Ukończył studia na Wydziale Matematyki, Fizyki i Chemii na Uniwersytecie Łódzkim. Do 2002 pracował jako nauczyciel fizyki, następnie do 2005 zajmował stanowisko zastępcy prezydenta Zduńskiej Woli.
Należał do Stronnictwa Konserwatywno-Ludowego, z którego przeszedł do Przymierza Prawicy, dołączając następnie do Prawa i Sprawiedliwości. W 2005 z listy PiS uzyskał mandat senatorski w okręgu sieradzkim. W wyborach parlamentarnych w 2007 bezskutecznie ubiegał się o reelekcję. W 2008 przystąpił do stowarzyszenia Ziemia Łódzka XXI, lokalnego odłamu Polski XXI. Powrócił później do PiS, w 2014 bez powodzenia ubiegał się o prezydenturę Zduńskiej Woli, uzyskał natomiast mandat radnego powiatu zduńskowolskiego. W grudniu 2014 ponownie objął stanowisko zastępcy prezydenta Zduńskiej Woli, zajmował je do 2016.
W 2017 został członkiem zarządu, a następnie prezesem zarządu kontrolowanych przez Skarb Państwa Zakładów Artykułów Technicznych „Artech”.

</doc>
<doc id="457375" url="https://pl.wikipedia.org/wiki?curid=457375" title="Grand Prix Malezji 2006">
Grand Prix Malezji 2006

Wyniki Grand Prix Malezji, drugiej rundy Mistrzostw Świata Formuły 1 w sezonie 2006.
Opis.
Giancarlo Fisichella (Renault) i Jenson Button (Honda) wystartowali bardzo dobrze, utrzymując się bez problemu na czołowych miejscach. Na trzecią pozycję po rewelacyjnym starcie awansował tymczasem drugi kierowca Renault, Fernando Alonso, wyprzedzając jeszcze przed pierwszym zakrętem kierowców z zespołów McLaren i Williams. Nico Rosberg i Mark Webber stoczyli "bratobójczy" pojedynek tuż po starcie, z którego zwycięsko wyszedł bardziej doświadczony Webber. Tym samym Australijczyk zdołał się utrzymać na czwartej pozycji (jedno stracone i jedno zyskane miejsce), natomiast jego partner z zespołu Williams znalazł się wkrótce pod presją ze strony Kimi Raikkonena, który z kolei tuż po starcie wyprzedził swojego partnera, Juana Pablo Montoyę.
Nie był to jednak koniec walki o piątą pozycję, bowiem Rosberg, Raikkonen i Montoya do czwartego zakrętu (w prawo) dotarli jadąc w jednej linii! Jadący po zewnętrznej Rosberg opóźnił bardzo hamowanie i na wyjściu z zakrętu wyniosło go na pobocze. Tymczasem Montoya udanie zaatakował po wewnętrznej Raikkonena i korzystając z kłopotów Rosberga powrócił na swoją pierwotną pozycję startową (P5). Raikkonen także wyminąłby bez problemu Rosberga, jednakże w tył jego bolidu na czwartym zakręcie uderzył Christian Klien (Red Bull), doprowadzając do uszkodzenia zawieszenia w obydwu bolidach. Raikkonen próbował kontynuować jazdę, jednak wkrótce stracił panowanie nad niesterownym autem i wypadł z toru na piątym zakręcie, uderzając tyłem bolidu w bandę. Klien było w nieco lepszej sytuacji, gdyż ze skrzywionym przednim kołem był w stanie dowlec się do boksów, ale tak czy inaczej był to dla niego koniec szans na dobry wynik.
Na szóstej pozycji zaraz za czwartym zakrętem znalazł się Nick Heidfeld, który tuż po starcie wyprzedził swojego partnera z zespołu BMW Sauber, Jacques'a Villeneuve'a oraz Jarno Trullego (Toyota), a następnie skorzystał z kolizji pomiędzy Raikkonenem i Klienem, wymijając na koniec wracającego z pobocza Rosberga. Trulli i Villeneuve ostatecznie znaleźli się za kierowcą Williamsa na ósmej i dziewiątej pozycji, natomiast pierwszą dziesiątkę zamykał w tym momencie Michael Schumacher. Kierowca Ferrari po uwzględnieniu wszystkich kar za wymianę silników wystartował jednak z 14 pozycji, a nie tak jak przypuszczano z 11, ale tuż po starcie wyprzedził obydwu kierowców Toro Rosso, a następnie skorzystał z kolizji pomiędzy Raikkonenem i Klienem, tak więc w sumie zyskał cztery miejsca na pierwszym okrążeniu.
Scotta Speeda oraz Vitantonio Liuzziego zdołał także wyprzedzić David Coulthard (Red Bull), któremu tuż po starcie z 19 pozycji bez trudu udało się wyminąć kierowców z zespołów Super Aguri i MF1 Racing. W połączeniu z odpadnięciem z walki Raikkonena i kłopotami Kliena zapewniło to Szkotowi awansował w sumie aż o osiem miejsc. Jeszcze większym zyskiem mógł się pochwalić Ralf Schumacher – kierowca Toyoty po starcie z ostatniej pozycji za czwartym zakrętem był już trzynasty, siedząc na ogonie Speeda. Startujący wraz z młodszym braci Schumacherów z ostatniego rzędu Felipe Massa awansował na 14 pozycję, a tuż za plecami kierowcy Ferrari znalazł się Rubens Barrichello (Honda), który na pierwszym okrążeniu zyskał pięć miejsc.
Tymczasem Liuzzi po uderzeniu w tył bolidu jednego ze swoich rywali (najprawdopodobniej Trullego) musiał zjechać do boksów pod koniec pierwszego okrążenia po nowe przednie skrzydło i spadł na 20 pozycję. Przed nim na pozycjach od 16 do 19 znaleźli się Takuma Sato, Christijan Albers, Tiago Monteiro i Yūji Ide (Sato popisał się dosyć udanym startem, wyprzedzając obydwu kierowców Midland). Pod koniec pierwszego okrążenia w boksach znalazł się także Klien, jednak po trwającej ponad 11 minut naprawie zawieszenia na tor powrócił dopiero na ósmym okrążeniu, mając już sześć okrążeń straty do lidera.
Na początku drugiego okrążenia Ralf Schumacher wyprzedził Speeda i awansował na 12 pozycję. W chwilę później Monteiro pokonał Ide i znalazł się tuż za swoim partnerem, Albersem, na 18 pozycji. Ide zdołał co prawda odzyskać jeszcze na chwilę stracone miejsce, ale ostatecznie musiał uznać wyższość bolidu M16. W międzyczasie Speeda zdołał także pokonać Massa i Amerykanin spadł na 14 pozycję. Walka toczyła się również o trzecią pozycję pomiędzy Webberem i Alonso, ale na razie aktualny mistrz świata był w stanie utrzymać za swoimi plecami kierowcę Williamsa. Tymczasem partner Webbera, Rosberg, na piątym okrążeniu skorzystał z błędu popełnionego przez Heidfelda i awansował na szóstą pozycję. Radość Rosberga nie trwała jednak zbyt długo, gdyż dwa okrążenia później w jego bolidzie nastąpiła awaria silnika. Ponadto na siódmym okrążeniu Liuzzi wyprzedził Ide i przesunął się na 18 pozycję.
Po 10 okrążeniach przewaga jadącego od startu na prowadzeniu Fisichelli nad Buttonem wynosiła niewiele ponad cztery sekundy. Trzeci Alonso miał blisko 10 sekund straty do Buttona, a tuż za nim jak cień podążał cały czas Webber. Kolejni dwaj kierowcy – Montoya i Heidfeld – tracili już do lidera blisko 20 sekund. Na pozostałych miejscach punktowanych podążali Trulli i Villeneuve, natomiast pierwszą dziesiątkę zamykali bracia Michael i Ralf Schumacherowie. Ten ostatni skorzystał na 10 okrążeniu z awarii hydrauliki w bolidzie Coultharda, która wyeliminowała kierowcę Red Bull z walki. W międzyczasie w boksach ponownie znalazł się Klien, tym razem spędzając tam pięć minut na dalszych naprawach. Na jedenastym okrążeniu Michael Schumacher wyprzedził Villeneuve'a i awansował do punktowanej ósemki.
Pod koniec 13 okrążenia pierwszą rundę postojów w boksach zapoczątkowali Ralf Schumacher i Monteiro. Wkrótce na pierwszy postój zjechał także Webber, jednak na 16 okrążeniu z walki wyeliminowała go awaria hydrauliki. Tym samym w wyścigu nie uczestniczył już ani jeden kierowca z zespołu Williams. Okrążenie wcześniej Michael Schumacher wyprzedził Trullego, co w połączeniu z postojem Webbera zapewniło mu awans na szóstą pozycję, natomiast Sato został pokonany przez Albersa, ale dzięki kłopotom Webbera utrzymał się na 14 pozycji. Na 17 okrążeniu Trullego zdołali także wyprzedzić Villeneuve i Massa, tak więc Włoch spadł aż na dziewiątą pozycję.
Pod koniec 17 okrążenia w boksach zjawił się dotychczasowy lider wyścigu, Fisichella. Po postoju Włoch znalazł się tymczasowo na trzeciej pozycji, by prowadzenie odzyskać na 27 okrążeniu, kiedy to swój pierwszy postój zaliczył drugi kierowca Renault, Alonso. Hiszpan zgodnie z przewidywaniami wystartował z dużo większą ilością paliwa, jednakże nie umożliwiło mu to przeskoczenia podczas pierwszej rundy postojów Buttona, który powrócił na 27 okrążeniu na drugą pozycję. Strata kierowcy Hondy do Fisichelli wynosiła w tym momencie ponad osiem sekund, natomiast Alonso tracił do lidera ponad 16 sekund.
Na czwartą pozycję awansował tymczasowo Massa, nie mając jeszcze na swoim koncie ani jednego postoju w boksach (Brazylijczyk obrał najprawdopodobniej jednostopową strategię). Na kolejnych trzech pozycjach jazdę kontynuowali Montoya, Heidfeld i Michael Schumacher, a tuż za nimi znalazł się kolejny po Massie kierowca bez ani jednego postoju na swoim koncie, Barrichello. Stawkę 18 kierowców po 27 okrążeniach zamykali Villeneuve, Trulli, Ralf Schumacher (Niemiec miał już na swoim koncie dwa postoje), Speed, Albers, Sato, Liuzzi, Monteiro, Ide i Klien. Sato od kilku okrążeń odpierał dzielnie ataki Liuzziego i nawet po chwilowej utracie miejsca udało mu się wyprzedzić kierowcę Toro Rosso pod koniec ostatniej prostej. W końcu jednak opóźnił zbytnio hamowanie przed czwartym zakrętem na 28 okrążeniu i spadł na 15 pozycję. Tym niemniej postawa Japończyka była godna pochwały.
Massa i Barrichello swoje jedyne postoje zaliczyli odpowiednio na 29 i 31 okrążeniu. Massa w trakcie postoju został wyprzedzony przez Montoyę, Heidfelda oraz Michaela Schumachera i na tor powrócił na siódmej pozycji, natomiast przed Barrichello, który wylądował na 11 pozycji, znaleźli się Villeneuve, Trulli i Ralf Schumacher. Pod koniec 35 okrążenia w bolidzie jadącego na ostatniej pozycji Kliena wysiadła hydraulika i mający już w tym momencie dziewięć okrążeń straty do lidera Austriak musiał w końcu wycofać się z wyścigu. W chwilę później z rywalizacji odpadł również Ide i na torze pozostało 16 z 22 kierowców.
Pod koniec 37 okrążenia drugą rundę postojów zapoczątkował Trulli. W boksach znalazł się także Barrichello, który jak się okazało przekroczył limit prędkości obowiązujący w boksach podczas swojego postoju na 31 okrążeniu i to dosyć znacznie, gdyż został za to ukarany 10-sekundowym postojem w boksach. Po odbyciu kary Brazylijczyk spadł na 12 pozycję. Pozostali kierowcy ostatnie postoje zaliczyli do 45 okrążenia włącznie. Fisichella nadal był liderem wyścigu, a tymczasem na drugą pozycję dzięki późniejszemu aż pięć okrążeń od Buttona postojowi awansował Alonso. Button został w międzyczasie przyblokowany przez jednego z dublowanych kierowców, ale i tak nie miał prawdopodobnie szans na odzyskanie drugiego miejsca.
Na czwartej i piątej pozycji utrzymali się Montoya i Heidfeld, natomiast na szóstą pozycję awansował Massa po drugim postoju swojego partnera z zespołu Ferrari, Michaela Schumachera. Na ostatniej pozycji punktowanej jazdę kontynuował Villeneuve, mając za swoimi plecami kierowców Toyoty, Ralfa Schumachera i Trullego, którzy zamienili się miejscami podczas ostatniej rundy postojów. Na pozostałych miejscach jechali Barrichello, Albers, Liuzzi, Monteiro i Sato (Japończyk został w końcu pokonany także i przez drugiego kierowcę Midland). Jazdy nie kontynuował już tymczasem Speed, którego pod koniec 42 okrążenia z walki wyeliminowała awaria dźwigni sprzęgła przy kierownicy.
Na 49 okrążeniu w bolidzie jadącego na piątej pozycji Heidfelda nastąpiła awaria silnika i kierowca zespołu BMW Sauber odpadł z wyścigu. Na pozycje od piątej do ósmej awansowali w tym momencie Massa, Michael Schumacher, Villeneuve i Ralf Schumacher. Ostatnim zdarzeniem w tegorocznej Grand Prix Malezji był na 51 okrążeniu udany atak Liuzziego na 11 pozycję zajmowaną przez Albersa. Wyścig zakończył się tymczasem trzecim zwycięstwem Fisichelli w karierze.
Wyścig.
 
 
 
 
 
 
 
 
 
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="457376" url="https://pl.wikipedia.org/wiki?curid=457376" title="Sejm koronacyjny">
Sejm koronacyjny

 
Sejm koronacyjny – w I Rzeczypospolitej był to sejm, poprzedzający koronację elekta.
Odbywał się w Krakowie (wyjątkiem był sejm koronacyjny warszawski Stanisława Augusta Poniatowskiego). Na sejmie tym elekt dopełniał wszystkich formalności przygotowujących jego koronację. Zaprzysięgał on artykuły henrykowskie i "pacta conventa".

</doc>
<doc id="457377" url="https://pl.wikipedia.org/wiki?curid=457377" title="Jan Kowalczyk (jeździec)">
Jan Kowalczyk (jeździec)

Jan Franciszek Kowalczyk (ur. 18 grudnia 1941 w Drogomyślu, zm. 24 lutego 2020 w Warszawie) – polski sportowiec, jeździec i trener, mistrz olimpijski z 1980, kontynuator polskiej szkoły jazdy; starszy chorąży sztabowy w stanie spoczynku Sił Zbrojnych Rzeczypospolitej Polskiej.
Kariera sportowa.
Syn Jana i Jadwigi. Nieopodal rodzinnego Drogomyśla mieściło się Państwowe Stado Ogierów i tam właśnie Jan Kowalczyk zaczął stawiać pierwsze kroki w jeździectwie. Po raz pierwszy wystartował w zawodach kiedy miał 14 lat. Kariera jeździecka trwała od 1955 do 1991. Startował w zawodach jeździeckich na hipodromach niemal całego świata. Wygrał 650 konkursów w konkurencjach skoków przez przeszkody i WKKW. 
17 razy wygrywał mistrzostwa Polski, a trzykrotnie był wicemistrzem kraju.
Trzykrotnie startował w letnich igrzyskach olimpijskich w 1968, 1972 i 1980.
Na igrzyskach olimpijskich w Moskwie w 1980 został mistrzem olimpijskim w konkurencji skoków przez przeszkody na koniu Artemor w konkursie indywidualnym i wicemistrzem w zawodach drużynowych.
Zasłużony Mistrz Sportu, żołnierz, zawodnik CWKS Legia Warszawa. 10 października 1983 Szef Sztabu Generalnego WP gen. broni Florian Siwicki, w zastępstwie Ministra Obrony Narodowej, wyróżnił jeźdźca wpisem do Honorowej Księgi Czynów Żołnierskich.
Pochowany na cmentarzu komunalnym Północnym w Warszawie.

</doc>
<doc id="457378" url="https://pl.wikipedia.org/wiki?curid=457378" title="Grupa topologiczna">
Grupa topologiczna

Grupa topologiczna – grupa na której określona jest jednocześnie struktura przestrzeni topologicznej w taki sposób, że zarówno działanie grupowe, jak i operacja brania elementu odwrotnego są funkcjami ciągłymi.
Definicja.
Niech formula_1 będzie grupą, a formula_2 będzie przestrzenią topologiczną. Jeżeli odwzorowania mnożenia
oraz brania elementu odwrotnego
z grupy są ciągłe, to strukturę formula_5 nazywa się grupą topologiczną.
Właściwości.
Na formula_6 należy określić naturalną topologię iloczynu przestrzeni. W zastosowaniach na ogół zakłada się, że formula_2 jest przestrzenią Hausdorffa. Większość badanych w analizie przestrzeni ma strukturę grupy topologicznej.
Podstawowe własności.
Zadane na grupie struktury algebraiczna i topologiczna przeplatają się w nietrywialny sposób. Na przykład składowa jedynki, czyli składowa spójności zawierająca jedynkę grupy, jest zawsze domkniętą podgrupą normalną.
Operacja brania elementu odwrotnego grupy jest homeomorfizmem grupy na siebie. Podobnie, homeomorfizmem jest odwzorowanie polegające na mnożeniu przez ustalony element grupy.
Dowolna grupa topologiczna jest przykładem przestrzeni jednostajnej. Okazuje się, że zarówno mnożenie lewostronne, jak i prawostronne są odwzorowaniami jednostajnie ciągłymi, przy czym w przypadku grupy nieabelowej „jednostajność lewostronna” nie musi pokrywać się z „jednostajnością prawostronną”. Struktura jednostajna na grupie pozwala badać zupełność, jednostajną ciągłość i jednostajną zbieżność.
Z jednostajności wynika, że każda grupa topologiczna jest przestrzenią całkowicie regularną. W szczególności, jeśli grupa jest przestrzenią formula_16 to jest również przestrzenią formula_17 czyli Hausdorffa.
Okazuje się też, że klasa grup topologicznych z ciągłymi homomorfizmami grupowymi jako morfizmami, tworzy kategorię.
Dowolna podgrupa grupy topologicznej jest zarazem grupą topologiczną w topologii podprzestrzeni. Również domknięcie podgrupy jest podgrupą, a domknięcie podgrupy normalnej – podgrupą normalną.
Jeżeli formula_18 to zbiór warstw lewostronnych formula_19 z topologią ilorazową (tj. najsilniejszą topologią, w której rzutowanie formula_20 jest ciągłe) jest przestrzenią topologiczną. W przypadku gdy formula_21 jest podgrupą normalną, to grupa ilorazowa formula_19 w opisanej wyżej topologii również staje się grupą topologiczną, a znane twierdzenia o izomorfizmach pozostają prawdziwe (tj. odpowiednie morfizmy opisane w tych twierdzeniach są ciągłe).
Niestety, jeśli formula_21 nie jest podgrupą domkniętą, formula_19 na ogół nie jest przestrzenią formula_16 nawet wtedy, gdy grupa formula_26 jest taką. Dlatego w teorii grup topologicznych naturalnym jest ograniczenie rozważań do kategorii grup będących przestrzeniami formula_27 i zawężenie pojęcia podgrupy normalnej do domkniętej podgrupy normalnej.
Zastosowania.
Grupy topologiczne rozważane w analizie harmonicznej są lokalnie zwarte. Wynika to z faktu, że można określić na nich w naturalny sposób miarę Haara i w konsekwencji całkę. Pozwala to uogólniać na rozmaite sposoby wyniki otrzymane w teorii grup przeliczalnych, podobnie jak to ma miejsce w przypadku analogii pojęć „zwarty-skończony”. Teoria reprezentacji grup jest w wielu miejscach identyczna dla grup skończonych i zwartych.

</doc>
<doc id="457379" url="https://pl.wikipedia.org/wiki?curid=457379" title="Paul Müller">
Paul Müller

Paul Hermann Müller (ur. 12 stycznia 1899 w Olten w kantonie Solura, zm. 12 października 1965 w Bazylei) – szwajcarski chemik, laureat Nagrody Nobla w dziedzinie medycyny i fizjologii w 1948 roku.
Po uzyskaniu tytułu doktora pracował dla J.R. Geigy A.G. w Bazylei. W 1935 roku rozpoczął opracowywanie środka owadobójczego, który zwalczałby większość szkodliwych owadów będąc neutralnym dla środowiska. W założeniach środek ten miał być tani w produkcji oraz chemicznie stabilny. Jesienią 1939 roku Müller otrzymał dichlorodifenylotrichloroetan (DDT), który znany był już od 1873 roku, lecz nie miał żadnego praktycznego zastosowania. W tym samym roku przeprowadzono pierwsze testy z użyciem DDT na owadach, które potwierdziły wysoką skuteczność tego środka. DDT znalazł zastosowanie nie tylko w rolnictwie, ale także w innych dziedzinach gospodarki, m.in. przyczynił się do zatrzymania epidemii tyfusu plamistego. W 1969 roku użyto około 450 tys. ton tego środka. W 1940 uzyskał na niego patent szwajcarski, w kolejnych latach w innych krajach.
W 1948 roku otrzymał nagrodę Nobla „za odkrycie wysokiej skuteczności DDT w zwalczaniu niektórych stawonogów”.
W późniejszych latach ujawniły się negatywne dla środowiska naturalnego skutki stosowania DDT i jego użycie zostało w znacznym stopniu ograniczone.

</doc>
<doc id="457385" url="https://pl.wikipedia.org/wiki?curid=457385" title="Tostedt">
Tostedt

Tostedt (dolnoniem. "Töst") – gmina w Niemczech, w kraju związkowym Dolna Saksonia, w powiecie Harburg, siedziba gminy zbiorowej Samtgemeinde Tostedt, obejmującej dziewięć okolicznych gmin. Posiada ponad 900-letnią historię. Tostedt poza funkcją centrum mikroregionu jest też sypialnią Hamburga – ponad 4 tys. osób dojeżdża codziennie do pracy w metropolii. Miasto tonie w zieleni, okolica sprzyja pieszym i rowerowym wędrówkom.

</doc>
<doc id="457388" url="https://pl.wikipedia.org/wiki?curid=457388" title="Glista">
Glista



</doc>
<doc id="457389" url="https://pl.wikipedia.org/wiki?curid=457389" title="Rafał Maszkowski">
Rafał Maszkowski

Rafał Maszkowski (ur. 8 czerwca 1967 w Szczecinku) – astronom, jeden z pionierów Internetu w Polsce. 
Potomek Rafała Ludwika Maszkowskiego.
Życiorys.
Na przełomie lat 80. i 90. studiował astronomię na Uniwersytecie Mikołaja Kopernika w Toruniu. Działał wtedy w opozycji: pod koniec lat 80. był podziemnym drukarzem, brał udział w reaktywacji NZS-u (1988) r. i samorządu studenckiego na UMK. Został wiceprzewodniczącym Zarządu Uczelnianego NZS i przedstawicielem NZS UMK w Krajowej Komisji Koordynacyjnej NZS. 
Od roku 1992 aktywnie współtworzył kształt polskiego Internetu: uruchomił na UMK węzeł Fidonetu, który wymieniał pocztę z Internetem.
Po studiach zajmował się radioastronomią w Szwecji – w Göteborgu oraz pobliskiej Onsali, gdzie m.in. tworzył oprogramowanie sterujące 32-metrowym teleskopem w "Onsala Rymdobservatorium". W tym czasie współpracował też z „Pigułkami” – jedną z pierwszych polskich elektronicznych gazet, uruchomioną w roku 1990 przez Marka Zielińskiego i Dave’a Philipsa. Prowadził w niej dział kontaktów sieciowych. 
W roku 1994 był współzałożycielem jednego z pierwszych dostawców Internetu w Polsce – PDi (Publiczny Dostęp do Internetu), pracował w niej do roku 1998. Współtworzył i w 1995 roku został członkiem zarządu stowarzyszenia Polska Społeczność Internetu, a w 2000 r.
Od roku 1996 do początku roku 2006 był koordynatorem polskiej części "GNU Translation Project". 
Od 2009 roku współpracował z redakcją magazynu „NIGDY WIĘCEJ”. 
Prowadził serwis internetowy przedstawiający krytyczną analizę Radia Maryja. Obecnie zatrudniony jest w Interdyscyplinarnym Centrum Modelowania Matematycznego i Komputerowego Uniwersytetu Warszawskiego. 
Odznaczenia.
W 2011 roku odznaczony Złotym Krzyżem Zasługi.

</doc>
<doc id="457391" url="https://pl.wikipedia.org/wiki?curid=457391" title="Pseudocarcharias kamoharai">
Pseudocarcharias kamoharai

Pseudocarcharias kamoharai – gatunek morskiej ryby lamnokształtnej, jedyny przedstawiciel rodziny Pseudocarchariidae i rodzaju "Pseudocarcharias". Gatunek głębinowy, odkryty w 1936. Zamieszkuje ciepłe wody oceaniczne.
Cechy charakterystyczne.
Ciało dołem wrzecionowate, grzbiet wyprostowany. Długi pysk z otworem gębowym zachodzącym za oczy. Dwie płetwy grzbietowe bez kolców. Heterocerkalna płetwa ogonowa. Pięć par długich szczelin skrzelowych. Duże oczy. Dorastają do 1 m długości.

</doc>
<doc id="457393" url="https://pl.wikipedia.org/wiki?curid=457393" title="Wzgórza Wyrębińskie">
Wzgórza Wyrębińskie

Wzgórza Wyrębińskie – małe pasmo górskie w południowo-zachodniej części Sudetów Środkowych w Górach Sowich w południowo-zachodniej Polsce w województwie dolnośląskim.
Opis.
Wzgórza Wyrębińskie – niedługie trójczłonowe pasmo wzgórz rozciągające się równolegle po południowej stronie głównego pasma Gór Sowich. Po stronie wschodniej oddzielone są od macierzystego masywu obniżeniem Jugowa, a po stronie zachodniej graniczą z głównym pasmem na wysokości góry Sokół oddzielone Przełęczą Sokolą. Dalej na południe poprzez dolinę Włodzicy graniczą ze Wzgórzami Włodzickimi. Pasmo położone między Górami Sowimi a Wzgórzami Włodzickimi ciągnie się w kierunku południowo-wschodnim na długości ponad 10 km od miejscowości Kolce do wsi Przygórze, maksymalna szerokość pasma 2,6 km. Pasmo podzielone jest na trzy części dolinami potoków Jugowskiego i Sowiego Potoku. Część środkowa z górą Gontowa (723 m n.p.m.) jest najwyższa pozostałe dwie części są znacznie niższe.
Rzeźba.
Cały obszar pasma jest górzysty poprzecinany w poprzek dolinami potoków górskich na trzy segmenty z wyraźnie zaznaczonymi wzniesieniami, rzadko zaludniony, o zalesionych szczytach.
Krajobraz.
Krajobraz niskich gór, wyżyn i wysoczyzn, silnie rozciętych przez potoki i systemy ich bocznych dolinek. Szczyty kopulaste z wyraźnym podkreśleniem zboczy. Większość obszaru zajmują łąki. Krajobraz częściowo przeobrażony, pierwotny niskogórski charakter krajobrazu w większości został zachowany.
Budowa geologiczna.
Wzgórza powstały na oderwanym i wypiętrzonym fragmencie Masywu Czeskiego. Zajmują północno-wschodni fragment niecki śródsudeckiej oraz południowo-zachodni bloku sowiogórskiego. W północnej części budowane są z górnokarbońskich zlepieńców, w których występują pokłady węgla kamiennego, a w południowej z utworów czerwonego spągowca, głównie piaskowców, zlepieńców i łupków. W skałach tworzących wzgórza, oprócz węgla, występuje piryt i uraninit. W części zbudowanej ze skał metamorficznych najbardziej rozpowszechnione są paragnejsy, powstałe przez metamorfozę łupków ilastych i szarogłazów. Dominującym rodzajem skały są gnejsy oligoklazowo-biotytowe, występujące najczęściej w postaci miagmatytów. Nieckę Włodzicy w dolnym biegu wypełniają osady czwartorzędowe.
Klimat.
Na opisywanym obszarze brakuje stacji meteorologicznych co utrudnia szczegółowsze określenie panujących tu warunków klimatycznych. Są one zbliżone do terenów sąsiednich. Najkorzystniejsze warunki klimatycznie są u podnóża Gór Sowich oraz w piętrze do około 400-500 m n.p.m. Średnia temperatura roczna oscyluje tu w granicach 7 °C. Najcieplejszym miesiącem jest lipiec, najzimniejszym styczeń. Okres wegetacyjny ma zróżnicowaną długość w zależności od wysokości terenu i trwa od ok. 210 dni w dolinach do ok. 170 dni na północnych zboczach szczytowych.
Wody.
Wzgórza należą do zlewiska Morza Bałtyckiego. Głównymi rzekami odwadniającymi wzgórza są od południowej strony Włodzica i Bystrzyca zbierająca wody z północno-zachodniej części. Odwadniające dolinę potoki przebijają się przez góry dolinami do ujść.
Roślinność i zwierzęta.
Wyższe partie Wzgórz Wyrębińskich porastają lasy świerkowe i świerkowo-bukowe, miejscami z domieszką brzozy, modrzewia i innych gatunków.
Na terenie wzgórz występują skupiska roślinności górskiej objęte prawną ochroną. Na uwagą zasługują: oset górski – dziewięćsił bezłodygowy, wawrzynek wilczełyko, liczne storczyki, goryczki, pierwiosnki, lilia złotogłów oraz kilka gatunków traw.
Świat zwierzęcy nie różni się specjalnie od innych części Sudetów. Z większych zwierząt mają tu swoje siedliska: jeleń, sarna i dzik. Z mniejszych ssaków można spotkać nietoperze, lisa, łasicę, wiewiórkę. W zróżnicowanym dla Sudetów świecie ptaków, na terenie wzgórz występuje: jarząbek, włochatka, pluszcz, krzyżodziób świerkowy, kilka gatunków jastrzębi.
Komunikacja.
przez wzgórza prowadzą w poprzek trzy drogi lokalne. Dolinią Włodzicy u podnóża południowego zbocza prowadzi
szlak kolejowy.
czynna w ruchu pasażerskim linia kolejowa nr 286 z Kłodzka do Wałbrzycha
drogi główne.
Droga wojewódzka nr 381 – Kłodzko – Wałbrzych
lokalne.
Nowa Ruda – Jugów, Ludwikowice Kłodzkie – Sokolec, Jugów – Sokolec – Walim, Ludwikowice Kłodzkie – Jugów.
Miejscowości.
Jugów, Ludwikowice Kłodzkie, Sokolec, Bartnica, Sierpnica
Szlaki turystyczne.
Przez wzgórza prowadzą szlaki turystyczne: ze Świerków oraz Ludwikowic Kłodzkich na Wielką Sowę i Przełęcz Jugowską.

</doc>
<doc id="457395" url="https://pl.wikipedia.org/wiki?curid=457395" title="The Game">
The Game



</doc>
<doc id="457396" url="https://pl.wikipedia.org/wiki?curid=457396" title="Certhia brachydactyla">
Certhia brachydactyla



</doc>
<doc id="457400" url="https://pl.wikipedia.org/wiki?curid=457400" title="Hameln">
Hameln

Hameln – miasto w północnych Niemczech, w południowo-wschodniej części kraju związkowego Dolna Saksonia nad rzeką Wezerą na Pogórzu Wezerskim, siedziba powiatu Hameln-Pyrmont.
Miasto znane jest na świecie za sprawą braci Grimm i ich baśni Flecista z Hameln opisującej wydarzenie, które ponoć naprawdę miało miejsce w 1284 r., choć w rzeczywistości przebiegło inaczej, niż opisuje to legenda.
Historia.
Początki miasta sięgają 851, kiedy to w Hameln powstał klasztor, a następnie wieś w jego sąsiedztwie. Rozwój miejscowości spowodował, iż Hameln otrzymało prawa miejskie w XII wieku. W XV i XVI wieku miasto było członkiem Ligi Hanzeatyckiej. Wydarzenia tzw. "Exodus Hamelensis" zapoczątkowane na tych ziemiach w roku 1284 dały początek saskiemu osadnictwu na ziemiach polskich i czeskich.
W 1945 r. w Hameln utworzono więzienie, w którym po wojnie wykonano ponad 200 wyroków śmierci na niemieckich zbrodniarzach i zbrodniarkach wojennych skazanych w procesach: norymberskim, załogi Bergen-Belsen, załogi Ravensbrück.
Transport.
W mieście znajduje się stacja kolejowa.

</doc>
<doc id="457403" url="https://pl.wikipedia.org/wiki?curid=457403" title="Kiss and cry">
Kiss and cry

Kiss and cry – w żargonie łyżwiarskim określenie strefy przy lodowisku, w której po zakończonym występie zawodnicy wraz z trenerami wspólnie czekają na wyniki występu oraz niekiedy przeprowadzane są z nimi wywiady po zakończeniu zawodów.
Obszar ten zazwyczaj znajduje się w rogu lub na końcu lodowiska i jest wyposażony w ławkę lub krzesła dla łyżwiarzy, trenerów i monitory na których wyświetlane są wyniki. Kiss and cry jest często udekorowane kwiatami, reklamami sponsorów lub innym tłem, które jest często pokazywane w transmisji telewizyjnej zawodów. W podobnym otoczeniu oceniani są również łyżwiarze synchroniczni i gimnastycy.
Nazwa tego miejsca pochodzi od wielu emocji, zarówno pozytywnych jak i negatywnych, które towarzyszom łyżwiarzom po udanym lub nieudanym występie.

</doc>
<doc id="457405" url="https://pl.wikipedia.org/wiki?curid=457405" title="Kiss and Cry">
Kiss and Cry



</doc>
<doc id="457408" url="https://pl.wikipedia.org/wiki?curid=457408" title="Mechanizm przerzutowy">
Mechanizm przerzutowy

Mechanizm przerzutowy – mechanizm wprowadzający wątek do przesmyku, stosowany na krosnach czółenkowych i chwytakowych. Mimo zupełnie odmiennej konstrukcji i zasady działania, nazwy tej używa się również w odniesieniu do mechanizmów wprowadzających wątek w krosnach pneumatycznych i hydraulicznych.
Informacje ogólne.
W krosnach czółenkowych występują dwa mechanizmy przerzutowe umieszczone po obu stronach bidła. W konstrukcjach jednoczółenkowych lewy mechanizm jest lustrzanym odbiciem prawego. W mechanizmach wieloczółenkowych mogą wystąpić dwa przypadki:
W krosnach chwytakowych, pneumatycznych i hydraulicznych mechanizm przerzutowy montowany jest tylko z jednej (najczęściej lewej) strony. 
Podział.
Rozróżnia się trzy podziały mechanizmów przerzutowych:
Budowa.
Budowa mechanizmu przerzutowego zależy od typu krosna. Pewne elementy są wspólne lub bardzo podobne, inne występują tylko w danym typie krosna. 
Urządzenie odmierzające i wyrzutnia są na stałe zamontowane na szkielecie krosna i nie są związane z bidłem. Nożyczki zamontowane są na bidle. 
Na bidle znajduje się kanał przerzutowy utworzony z otwartych pierścieni rozmieszczonych na całej szerokości bidła w odległości 2-3 mm od siebie. Kanał ten zapobiega rozpraszaniu się strumienia powietrza i ułatwia wprowadzenie wątku. Przez szczeliny w pierścieniach wątek wysuwa się z kanału w momencie przybicia. Cały układ mechanizmu przerzutowego zasilany jest z oddzielnie zainstalowanej sprężarki za pośrednictwem instalacji rurowej. Przy każdym krośnie znajduje się reduktor ciśnienia.

</doc>
<doc id="457409" url="https://pl.wikipedia.org/wiki?curid=457409" title="Rybna (Tarnowskie Góry)">
Rybna (Tarnowskie Góry)

Rybna (niem. "Rybna") – część miasta i dzielnica Tarnowskich Gór.
Położenie.
Rybna jest położona w zachodniej części miasta. Obejmuje większą część dawnej wsi i gminy Rybna. Od zachodu graniczy z sołectwem Miedary w gminie Zbrosławice, zaś z pozostałych stron z innymi dzielnicami Tarnowskich Gór:
Nazwa.
Nazwa wsi została wymieniona w 1415 roku w dokumencie erygującym parafię w Tarnowicach. Nie ulega wątpliwości, że odnosi się do bezpośredniej bliskości rzeki bogatej w ryby. Topograficzny opis Górnego Śląska z 1865 roku notuje miejscowość jako samodzielną wieś pod obecnie używaną, polską nazwą "Rybna".
Historia.
W 1865 roku we wsi było 2 młynarzy, 3 rolników, 20 ogrodników oraz 2 posiadaczy ziemskich.
Herb.
Dzielnica posiada też własny herb z rodu rodziny Warkotsch.
Według statutu dzielnicy Rybna do 2015 roku herbem dzielnicy był:
Zabytki.
W tej dzielnicy znajduje się Pałac w Rybnej – wybudowany w 1796 roku w stylu barokowym i klasycystycznym. Odbywają się w nim koncerty muzyki poważnej.
Transport.
Transport drogowy.
Najważniejszą ulicą przebiegającą przez dzielnicę jest ulica Powstańców Warszawskich o długości ok. 2,5 km. Tworzy ona układ ulicówkowy dawnej wsi, współcześnie stanowi drogę powiatową nr 3239S powiatu tarnogórskiego. Rozpoczyna swój bieg na skrzyżowaniu z ulicą Zagórską na terenie Strzybnicy, następnie prowadzi w kierunku południowym, by po ok. 1,5 km skręcić na zachód. Kilometr dalej kończy się na granicy Tarnowskich Gór z Miedarami w gminie Zbrosławice.
Ulica Zagórska, będąca częścią drogi krajowej nr 11, przebiega przez północno-wschodnią część Rybnej i łączy dzielnicę z centrum miasta.
Od ulicy Powstańców Warszawskich odchodzą w kierunku wschodnim i południowo-wschodnim ulice Starowapienna (część drogi powiatowej nr 3310S) i Polarna (droga gminna nr 270 199 S) łączące Rybną z Opatowicami, a w kierunku południowym ulica Laryszowska (droga gminna nr 270 114 S) kończąca się na granicy miasta z Laryszowem.
Transport kolejowy.
Północną granicę dzielnicy tworzy linia kolejowa nr 144 łącząca stacje Tarnowskie Góry i Opole Główne. W Strzybnicy, tuż przy granicy z Rybną, znajduje się stacja Tarnowskie Góry Strzybnica, na której ruch pasażerski został zawieszony w grudniu 2011 roku wraz z wejściem w życie nowego rozkładu jazdy likwidującego cztery pary pociągów relacji Tarnowskie Góry – Zawadzkie – Opole Główne. Powodem jest wycofanie się województwa śląskiego z organizacji przewozów na tej linii spowodowane niską frekwencją w pociągach.
Komunikacja miejska.
Publiczny transport zbiorowy na terenie dzielnicy obejmuje przewozy autobusowe, których organizatorem od 1 stycznia 2019 jest Zarząd Transportu Metropolitalnego.
W granicach administracyjnych dzielnicy znajdują się przystanki: "Rybna Lotników", "Rybna Szkoła", "Rybna Pałac", "Rybna", "Rybna Tołstoja", "Rybna Starowapienna" i "Strzybnica Zawiszy" oraz przystanki na żądanie: "Rybna Przepompownia", "Rybna Posesja 68" i "Strzybnica Ogrodnictwo".
Według stanu z grudnia 2022 przez Rybną przejeżdżają i zatrzymują się autobusy kursujące na liniach:

</doc>
<doc id="457412" url="https://pl.wikipedia.org/wiki?curid=457412" title="Czop (miasto)">
Czop (miasto)

Czop (ukr. Чоп, węg. "Csap", słow. "Čop") – miasto na prawach powiatu w obwodzie zakarpackim Ukrainy (na Zakarpaciu). Leży na Nizinie Zakarpackiej, w miejscu największego zbliżenia rzek Latoricy i Cisy, w pobliżu zbiegu granic Ukrainy, Węgier i Słowacji.
Historia.
Czop dzielił losy Zakarpacia. Od połowy XI wieku należał do Królestwa Węgier, przejściowo w XVI i w XVII wieku do Księstwa Siedmiogrodu, jako część komitatu Ung. W latach 1919–1938 należał do Czechosłowacji (mimo że jeszcze w 1910 mieszkali tam niemal sami Węgrzy). Wraz z południowym pasem ziem Rusi Podkarpackiej 2 listopada 1938 roku został przyłączony do Węgier, by w 1944 roku znów wrócić pod władzę Czechosłowacji, a w 1945 przejść do sowieckiej Ukrainy.
Status miasta od 1957.
W 1989 liczyło 9639 mieszkańców.
W 2013 liczyło 8994 mieszkańców – 40% stanowią Ukraińcy, 39,2% Węgrzy a 20,8% Romowie, Rosjanie, Słowacy, Białorusini i Żydzi.
Stanowi ważny węzeł kolejowy – tu rozdzielają się linie kolejowe ze Lwowa do Koszyc i Budapesztu. W mieście znajdują się trzy przejścia graniczne: kolejowe na granicy ze Słowacją (Czop – Čierna nad Tisou) oraz kolejowe i drogowe na granicy z Węgrami (Czop – Záhony). W mieście łączą się ukraińska droga znaczenia międzynarodowego M06 i węgierska droga krajowa nr 4. Ich szlakami biegnie trasa E573.

</doc>
<doc id="457416" url="https://pl.wikipedia.org/wiki?curid=457416" title="Mistrzostwa Świata w Piłce Nożnej Kobiet 1991">
Mistrzostwa Świata w Piłce Nożnej Kobiet 1991

Mistrzostwa świata w piłce nożnej kobiet 1991 (ang. FIFA Women’s World Cup China 1991) zostały rozegrane w Chinach w dniach 16-30 listopada na 6 stadionach w czterech miastach. Były to pierwsze w historii mistrzostwa świata kobiet. Tytuł zdobyły piłkarki Stanów Zjednoczonych. W turnieju finałowym wystartowało 12 drużyn narodowych. FIFA wybrała na gospodarza turnieju Chiny, który trzy lata wcześniej zorganizowały międzynarodowy zaproszeniowy turniej piłkarski kobiet FIFA Women’s Invitation Tournament protoplasty mistrzostw świata. Turniej odbył się w czterech miastach prowincji Guangdong. Rozgrywki były sponsorowane przez firmę Mars Incorporated dlatego oficjalna nazwa turnieju to 1st FIFA World Championship for Women’s Football for the M&amp;M's Cup. Regulaminowy czas meczu podczas mistrzostw to 80 minut.
Pierwszą bramkę turnieju oraz pierwszą bramkę w historii mistrzostw świata zdobyła Chinka Ma Li w meczu przeciwko Norweżkom.

</doc>
<doc id="457429" url="https://pl.wikipedia.org/wiki?curid=457429" title="Darby Crash">
Darby Crash

Darby Crash, właściwie John Paul Beahm (znany też jako Bobby Pyn) (ur. 26 września 1958 w Los Angeles, zm. 7 grudnia 1980 tamże) – amerykański wokalista grupy punkrockowej The Germs.
Życiorys.
Crash uczęszczał do University High School w Los Angeles. W 1977 razem z Patem Smearem utworzyli zespół "Sophistifuck and the Revlon Spam Queens", który wkrótce zmienił nazwę na The Germs i dość szybko zasłynął w Los Angeles i całej Kalifornii z powodu chaotycznych koncertów, w czasie których dochodziło do bójek. Ich występ, oraz wywiad z Crashem został uwieczniony w filmie "The Decline of Western Civilization".
Kiedy rozwiązał The Germs w 1980 roku, wyruszył w krótką podróż do Wielkiej Brytanii. Po powrocie utworzył własny zespół "Darby Crash Band". 7 grudnia 1980 popełnił samobójstwo zażywając śmiertelną dawkę heroiny. Został pochowany na cmentarzu w Culver City w Kalifornii.
Brendan Mullen napisał biografię Darby'ego Crasha pt. "Lexicon Devil", czerpiąc tytuł z jednej piosenek The Germs.
W 2007 na ekranach kin pojawił się amerykański film biograficzny Darby'ego Crasha i The Germs pt. "What We Do Is Secret" (tytuł również zapożyczony od jednej z piosenek The Germs). W postać Crasha wcielił się aktor Shane West.

</doc>
<doc id="457433" url="https://pl.wikipedia.org/wiki?curid=457433" title="Cmentarz żydowski w Skwierzynie">
Cmentarz żydowski w Skwierzynie

Cmentarz żydowski w Skwierzynie – jeden z największych kirkutów w województwie lubuskim. Cmentarz zajmuje powierzchnię ok. 2,23 ha, w 2002 znajdowało się na nim 247 nagrobków (macew). Znajdujące się tam macewy stanowią jedne z najcenniejszych zabytków Skwierzyny.
Najstarsze zachowane nagrobki na cmentarzu pochodzą z początków XVIII w., choć cmentarz istniał prawdopodobnie od XV w. Cmentarz funkcjonował do lat 30. XX w. i jako jeden z nielicznych nie został zdewastowany w czasie II wojny światowej. Dopiero w latach 70. miejscowe władze zaczęły "porządkowanie" terenu cmentarza, które miało doprowadzić do jego całkowitej likwidacji. Próby renowacji cmentarza podjęto w 1992, nie było jednak wtedy na to środków. Dopiero wsparcie finansowe i organizacyjne kilku instytucji charytatywnych umożliwiło odbudowanie cmentarza w 2002. Już rok później cmentarz został ponownie zdewastowany przez nieznanych sprawców. W kolejnych latach przeprowadzono działania renowacyjne o ograniczonym charakterze.
Historia cmentarza.
Dokładna data założenia cmentarza nie jest znana, choć można domniemywać po datowaniu najstarszego nagrobka, iż zaczęto tam dokonywać pochówków na początku XVIII wieku. Ocenia się, iż skoro początki gminy żydowskiej w Skwierzynie to XV wiek, musiał istnieć starszy kirkut, który być może znajdował się niedaleko starego cmentarza protestanckiego, którego ślady do niedawna były zauważalne przy dzisiejszej ulicy Jana III Sobieskiego.
Ostatnich zmarłych pogrzebano tam w latach 30. XX wieku, kiedy to w mieście nie było już prawie Żydów. Kirkut przetrwał czasy nazizmu i wojennej pożogi w stanie niemal nienaruszonym. Stan taki utrzymywał się mniej więcej do połowy lat 60., do tego czasu nekropolia nie ucierpiała poważniej z ręki człowieka.
Przełom lat 60. i 70. to jednak okres zorganizowanej działalności władz lokalnych mającej na celu oficjalnie "uporządkowanie" cmentarza, a faktycznie jego całkowite zniszczenie. Przez jakiś czas prowadzono akcję demontażu i wywozu nagrobków wykonanych z co szlachetniejszych materiałów – część z nich trafiło nawet do Poznania i Szczecina, gdzie zostały wykorzystane do celów budowlanych. Na początku lat 70. firma przeprowadzono demontaż szczególnie cennych nagrobków, grobowców rodzinnych z czarnego szwedzkiego marmuru oraz metalowe, kute ogrodzenia.
Dodatkowo kirkut był dewastowany przez miejscowych mieszkańców. Wiele z macew zostało przez nich ukradzionych, posłużyły jako elementy fundamentów niedalekich domów jednorodzinnych. Cmentarz stopniowo zarastał krzakami, a co gorsza stał się miejscem spotkań miejscowego marginesu społecznego. Z powyższych powodów większość nagrobków nie wytrzymało próby czasu i albo poprzewracała się albo też popękała. Na ich niekorzyść działało także spore nagromadzenie śmieci i opadłych z drzew, gnijących liści. Nie wystarczało okresowe sprzątanie terenu kirkutu, które wykonywali uczniowie skwierzyńskich szkół pod kierownictwem nauczycieli. Oprócz niszczenia i kradzieży macew, wiele grobów rozkopano w poszukiwaniu cennych przedmiotów, jakie rzekomo mieli mieć przy sobie zmarli.
W 1992 Waldemar Chrostowski, wojewódzki konserwator zabytków, wpisał skwierzyński kirkut do rejestru zabytków. Na jego polecenie cmentarz zbadali Henryk Grecki (z Pracowni Zieleni Zabytkowej w Szczecinie) i Ryszard Patorski (muzeum w Międzyrzeczu), wykonując zdjęcia 162 macew. Tłumaczeniem inskrypcji na nagrobkach zajął się Paweł Woronczak, a dokumentację tej inwentaryzacji przesłano m.in. do Żydowskiego Instytutu Historycznego (ŻIH) w Warszawie.
W czerwcu 2002, z inicjatywy Skwierzyńskiego Stowarzyszenia Rozwoju Gospodarczego i przy wsparciu finansowym Fundacji Forda oraz Akademii Rozwoju Filantropii w Polsce, miał miejsce projekt "Przywrócić Pamięć" (jego wartość wyniosła 26,5 tys. zł). Teren został uporządkowany, przewrócone macewy oczyszczone i ponownie ustawione. Na terenie kirkutu umieszczono tablice informacyjne, na których widniały informacje dotyczące historii skwierzyńskich Żydów, wybudowano także drewniane schodki ułatwiające podejście pod jedno z piaszczystych zboczy wzgórza. W akcji, prócz wynajętych pracowników i uczniów miejscowych szkół średnich, wzięli także młodzi Niemcy z Mauritius Gymnasium w Büren k. Paderborn. Otwarcie odrestaurowanej nekropolii, w którym uczestniczyli przedstawiciele żydowskiej gminy wyznaniowej ze Szczecina, połączone zostało z konferencją naukową i wystawą fotografii przedstawiających cmentarz.
Rok później, w nocy z 9 na 10 listopada 2003, cmentarz został zdewastowany. Na stronie antyrasistowskiej organizacji Nigdy Więcej, w tzw. "Brunatnej Księdze", wydarzenie opisano w następujący sposób:
 Wiele nagrobków zostało przewróconych lub rozbitych. Większość napisów wykonanych przez wandali udało się usunąć, ale w kasie gminnej nadal brakuje pieniędzy na całkowitą renowację cmentarza. Sprawcy profanacji nie zostali wykryci, a sprawę szybko zbagatelizowano. Kirkut niszczeje ponownie. Pomimo tego, młodzież z miejscowego liceum regularnie go porządkuje, oczyszczając nekropolię ze śmieci i opadłych liści.
W lipcu 2014 władze gminy Skwierzyna wyremontowała schody, prowadzące do nekropolii od strony centrum miasta. Łączny koszt tego przedsięwzięcia wyniósł blisko 29 tys. zł, z czego około 15 tys. stanowiła dotacja z unijnego Programu Rozwoju Obszarów Wiejskich.
W kwietniu 2015 cmentarz został uporządkowany przez grupę wolontariuszy z niemieckiego stowarzyszenia "Znaki Pokuty". Oczyścili oni część nagrobków, zebrali śmieci i ustawili przewrócone macewy.
Położenie.
Obecnie cmentarz żydowski w Skwierzynie jest jedynym zachowanym fizycznym śladem wielowiekowej obecności Żydów w tym mieście. Zgodnie z judaistyczną tradycją, umiejscowiony jest na wzniesieniu, które przed wojną w języku niemieckim nosiło nazwę "Judenberg" ("Żydowska Góra", dawna – niemieckojęzyczna – nazwa tego wzgórza nie jest obecnie używana przez mieszkańców Skwierzyny), znajdującej się przy ulicy Mickiewicza, niedaleko drogi dojazdowej do Międzyrzecza. Wiadomo, iż chowano tam także Żydów z sąsiedniego Murzynowa.
Cmentarz zajmuje powierzchnię ok. 2,23 ha, choć szacuje się, iż mógł być o wiele większy. Jest to drugi pod względem powierzchni cmentarz żydowski w województwie lubuskim. Największy kirkut znajduje się w Słubicach – 2,35 ha, ale jest o wiele uboższy, jeżeli brać pod uwagę liczbę zachowanych macew. Teren cmentarza nie jest wyraźnie oddzielony od reszty wzgórz, nie zachował się mur ani ogrodzenie. Widoczne jedynie pozostałości kamiennej bramy posesji bezpośrednio graniczącej z kirkutem. Całość pokryta jest lasem liściastym, w większości dębami porośniętymi bluszczem. Graniczy bezpośrednio z cmentarzem katolickim (dawnym ewangelickim), leżącym u północnego podnóża wzniesienia. Nekropolia oddalona jest o ok. 2 km od centrum miasta.
Nagrobki.
W 2007 na kirkucie znajdowało się 247 nagrobków (macew), istnieją dane iż bezpośrednio po II wojnie światowej na cmentarzu zachowały się także pozostałości domu pogrzebowego i studni, a także ogrodzenie oraz brama. Najstarszy zachowany nagrobek pochodzi z 1736, gdy Skwierzyna znajdowała się jeszcze w granicach I Rzeczypospolitej.
Większość nagrobków, mierzących od kilkudziesięciu centymetrów, do nawet 1,5 m wysokości, wykonanych jest z bogato zdobionego, szarego lub różowego piaskowca. Rzadziej trafiają się macewy granitowe. Zakończone są najczęściej trójkątnie lub półkoliście. Najstarsze macewy wykonane są natomiast ze zwykłych, polnych głazów, u (jak się wydaje) uboższych zmarłych nie są one nawet obrobione w celu nadania im kształtu prostopadłościanu. Do niedawna podziwiać można było także macewy wzbogacone o gustowne tablice wykonane z czarnego szkła, ale z powodu sporej wartości stały się przedmiotem kradzieży. Niewielkie odłamki owego szkła poniewierają się do dziś po ścieżkach wijących się pomiędzy macewami.
Na części nagrobków zachowały się resztki kolorowych zdobień, polichromii, które nie zdołały jednak oprzeć się działaniu czasu. Kilka szczególnie ozdobnych macew wyposażona jest na czubku w kamienne zdobienie, przypominające szyszkę, umocowaną za pomocą metalowego drutu przebiegającego przez wnętrze kamienia.
Jeden z nagrobków przypomina kształtem walec lub kolumnę, a stylizowany jest na pień drzewa – posiadaja rzeźbioną korę i krótką gałąź. Brak przy nim tablicy, nie wiadomo więc, kto pod nim spoczywa. O wiele więcej kamieni nagrobnych tego typu znaleźć można na pobliskim starym cmentarzu katolickim, co świadczyć może o wpływach, jakie katolicka sztuka sakralna wywierała na żydowską.
Najstarsze kamienie nagrobne znajdują się na samym szczycie wzgórza, w jego zachodniej części, zgodnie z kolejnością odbywających się tam dawniej pochówków. Najpierw grzebano na najwyższej części wzniesienia, z braku miejsca przechodząc coraz niżej. W północno-wschodniej i wschodniej części cmentarza odnaleźć można fundamenty grobowców zamożniejszych zmarłych, być może resztki tak zwanych "oheli". Środkowa część wypełniona jest natomiast grobami dziecięcymi.
Część nagrobków opisana jest podwójnie – z przodu widnieją napisy w języku hebrajskim, z tyłu – w języku niemieckim. Obowiązek takiego oznaczania macew wprowadzono wobec Żydów zamieszkujących teren państwa pruskiego w latach 30. XIX wieku. Dane najczęściej pojawiające się na kamieniach nagrobnych:
Symbolika.
Macewy znajdujące się na cmentarzu żydowskim w Skwierzynie są bogato zdobione. Społeczność zamieszkująca miasto znajdowała się pod silnym wpływem żydostwa niemieckiego i protestantyzmu, co odwzorowane jest częściowo w sztuce sakralnej obecnej na kirkucie. Ornamenty odnajdowane na nagrobkach mówią wiele o zmarłymi spoczywającymi pod nimi.
Motywy najczęściej pojawiające się na macewach:
Nie zachował się natomiast żaden nagrobek z motywem dłoni trzymającej nóż – symbolu mohela (rzezaka), dokonującego rytualnego obrzezania. Osoba zajmująca się wykonywaniem takich zabiegów musiała być członkiem skwierzyńskiej gminy żydowskiej, zważywszy na jej wielkość i znaczenie. Po bokach każdego reliefu znaleźć można hebrajskie litery Pe i Nun (נ i פ), będące skrótem sentencji nagrobnej "Tu spoczywa".
Grób Dawida Meyera.
Dawid Meyer jest najciekawszą chyba postacią spoczywającą na skwierzyńskim kirkucie. Był on rektorem żydowskiej szkoły elementarnej i wielkim zwolennikiem oświecenia żydowskiego – haskali. Postulował on wprowadzenie nowego modelu edukacji. Jak podkreślają źródła pisane mu współczesne – był przeciwnikiem bicia w szkole dzieci, co jak na ówczesne czasy było całkowitym "novum".
Meyer uczył hebrajskiego, niemieckiego, francuskiego, włoskiego, łaciny a także muzyki. Jego grób znajduje się w północnej części cmentarza, wyróżniając się wysokością nagrobka, a także wyrzeźbionym na niej motywem grubej księgi, będącej symbolem mądrości pochowanego. Napis na macewie głosi: 
Dawid Meyer zmarł 1 kwietnia 1861.
Inne nagrobki.
Na innych nagrobkach wyczytać można np.:

</doc>
<doc id="457441" url="https://pl.wikipedia.org/wiki?curid=457441" title="Amorfik">
Amorfik



</doc>
<doc id="457443" url="https://pl.wikipedia.org/wiki?curid=457443" title="Ștefan cel Mare (stacja metra)">
Ștefan cel Mare (stacja metra)

Ștefan cel Mare – stacja metra w Bukareszcie na linii M1. Znajduje się w zachodniej części miasta. Nosi imię Stefana Wielkiego. W pobliżu znajduje się stadion Dinamo.

</doc>
<doc id="457447" url="https://pl.wikipedia.org/wiki?curid=457447" title="Obor (stacja metra)">
Obor (stacja metra)

Obor – stacja metra w Bukareszcie na linii M1. Jest położona obok Oboru, największego bukareszteńskiego targowiska.

</doc>
<doc id="457449" url="https://pl.wikipedia.org/wiki?curid=457449" title="Aviatorilor (stacja metra)">
Aviatorilor (stacja metra)

Aviatorilor – stacja metra w Bukareszcie na linii M2. Położona jest na końcu Bulwaru Aviatorilor, przy Skwerze Charles’a de Gaulle’a. W pobliżu znajduje się siedziba TVR oraz Park Herăstrău.

</doc>
<doc id="457454" url="https://pl.wikipedia.org/wiki?curid=457454" title="Pamiętniki Hadriana">
Pamiętniki Hadriana

Pamiętniki Hadriana (fr. "Mémoires d'Hadrien") – jedna z najbardziej znanych powieści historycznych francuskiej pisarki Marguerite Yourcenar. Książka została opublikowana we Francji w 1951 roku i od razu zyskała ogromne uznanie. Przetłumaczona została na 16 języków.
Powieść ta jest stylizowana na list cesarza rzymskiego Hadriana do Marka Aureliusza, mającego wtedy dopiero 16 lat wnuka cesarza, który w 161 roku również objął Rzym we władanie. Z perspektywy umierającego Hadriana czytelnik powieści poznaje jego życie, poglądy polityczne i filozoficzne, liczne sukcesy militarne. Czytelnik powieści widzi z punktu widzenia władcy starożytny Rzym u szczytu potęgi. Hadrian opowiada o swoich poglądach na sztukę, muzykę, pisze także o swoim kochanku Antinousie - młodzieńcu, którego Hadrian wziął ze sobą na swój dwór.
Pierwsze polskie wydanie ukazało się w 1961 roku nakładem PIW.

</doc>
<doc id="457459" url="https://pl.wikipedia.org/wiki?curid=457459" title="Wodospad Podgórnej">
Wodospad Podgórnej

Wodospad Podgórnej – trzeci pod względem wysokości wodospad w polskiej części Karkonoszy. Wody potoku Podgórna spadają z 10-metrowego progu skalnego dwiema kaskadami do kotła eworsyjnego. Po obu stronach wodospadu znajdują się granitowe urwiska o wysokości do 15 metrów. Dawniej poniżej wodospadu usytuowana była gospoda, dziś nieistniejąca.
Obok wodospadu prowadzi czarny szlak z Przesieki do Sosnówki. Teren wokół wodospadu znajduje się w obszarze Natura 2000.
Wodospad stanowi największą z atrakcji Przesieki. Przyciąga on rzesze turystów i wczasowiczów (morsy).
Plany elektrowni.
W połowie roku 2007 powstał pomysł pozbawienia wodospadu 70% wody poprzez zbudowanie ponad nim zapory narzutowej i małej hydroenergetycznej siłowni. Projekt prywatnego inwestora zyskał aprobatę władz odpowiedzialnych za ochronę walorów turystycznych regionu, w czerwcu 2007 r. starostwo jeleniogórskie wydało decyzję pozwalającą na budowę. Zgoda została wydana mimo obowiązującej uchwały gminy Podgórzyn regulujących zasady zagospodarowania terenu. Decyzja starostwa jeleniogórskiego została uchylona i tym samym budowa elektrowni wodnej została zaniechana.

</doc>
<doc id="457463" url="https://pl.wikipedia.org/wiki?curid=457463" title="Bank BPH">
Bank BPH

Bank BPH SA (wcześniej Bank Przemysłowo-Handlowy, Bank Przemysłowo-Handlowy PBK) – ogólnopolski bank uniwersalny z siedzibą w Gdańsku, należący w 100% do General Electric Company. Zajmuje się wyłącznie obsługą oferowanych do dnia 4 listopada 2016 roku kredytów hipotecznych. Nie oferuje usług dla nowych klientów.
Historia.
Działalność banku w XX w. i prywatyzacja.
Bank Przemysłowo-Handlowy z siedzibą w Krakowie powstał jako bank państwowy w formie spółki akcyjnej, na skutek wydzielenia w 1988 roku ze struktur NBP. Prace nad organizacją banku od początku prowadził Janusz Quandt, który został pierwszym prezesem zarządu banku. W 1993 Rada Ministrów podjęła decyzję o rozpoczęciu procesu prywatyzacji banku. Prywatyzacja odbyła się poprzez wejście banku na Giełdę Papierów Wartościowych w Warszawie w 1995. Głównymi akcjonariuszami BPH zostały Europejski Bank Odbudowy i Rozwoju, Bank Śląski, oddział ING w Polsce, Daiwa Europe i Wielkopolski Bank Kredytowy. Prezesem banku została Henryka Pieronkiewicz.
W 1998 był siódmym bankiem w Polsce pod względem wielkości aktywów i funduszy własnych.
W 1999 bank współtworzył powszechne towarzystwo emerytalne "Commercial Union OFE BPH CU WBK". W tym samym roku odbyła się także druga faza prywatyzacji banku. Większościowy pakiet akcji zakupił Bayerische Hypo- und Vereinsbank. W procesie prywatyzacji BPH zakupił również 100% akcji dwóch pozostałych banków należących do niemieckiego właściciela i działających w Polsce: HypoVereinsbank Polska S.A. i HYPO-BANK S.A., banku nieprowadzącego wówczas działalności operacyjnej. HypoVereinsbank Polska S.A. został wchłonięty przez BPH, a HYPO-BANK przekształcony w 2000 w specjalistyczny bank hipoteczny "HypoVereinsbank Bank Hipoteczny", który w tym samym roku przeprowadził pierwszą w historii niematerialną emisję listów zastawnych w Polsce. Po zakończeniu procesu prywatyzacji nastąpiła trzecia w historii banku zmiana prezesa zarządu, które objął Józef Wancer.
W latach 90. XX wieku bank był inwestorem w wielu spółkach spoza branży finansowej, np. stacji radiowej RMF FM, terminalu przeładunkowym w Małaszewiczach, spółkach budowlanych Hydrobudowa i Polnord. W 1999 rozpoczął się proces porządkowania portfela inwestycyjnego i zbywania udziałów w tego rodzaju przedsiębiorstwach.
Połączenie BPH i PBK.
Duże znaczenie miała przeprowadzona 31 grudnia 2001 r. fuzja dwóch banków giełdowych Banku Przemysłowo-Handlowego SA i Powszechnego Banku Kredytowego SA w Warszawie (PBK), które jako osobne banki komercyjne zostały wydzielone ze struktur Narodowego Banku Polskiego 1 lutego 1989 r. Proces połączenia BPH i PBK był skutkiem integracji kapitałowej ich inwestorów strategicznych: HypoVereinsbank AG i Banku Austria Creditanstalt AG (BA-CA), przeprowadzonej pod koniec 2000 roku. Po sfinalizowaniu fuzji prawnej BPH i PBK, udział Grupy HVB w strukturze własności Banku wynosił 71,2%, udział Skarbu Państwa 3,7%, natomiast reszta akcji znajdowała się w wolnym obrocie. W wyniku fuzji prawnej powstał trzeci bank w Polsce pod względem wielkości aktywów pod nazwą "Bank Przemysłowo-Handlowy PBK S.A." Łączne aktywa banku na koniec 2002 r. wyniosły ponad 42,5 mld zł. Udział rynkowy w podstawowych produktach bankowych banków komercyjnych przekraczał 10%, w tym udział w kredytach mieszkaniowych dla osób prywatnych wynosił niemal 17%. Bank obsługiwał 2,6 miliona klientów, posiadającym około 600 placówek zlokalizowanych. W połączonym banku kierownicze stanowiska zajmowali między innymi Wojciech Sobieraj i Mariusz Grendowicz.
W 2003 podjęto decyzję o zamknięciu oddziałów w Ostrawie (otwartego w 1997) i Bratysławie (otwartego w 1999).
W 2004 roku bank zakończył trwający od 1997 proces przejmowania Spółdzielczego Banku Rozwoju „Samopomoc Chłopska” w Warszawie.
Podział banku między UniCredit i GE.
W listopadzie 2005 r. inwestor strategiczny banku BPH-PBK, grupa HVB, została przejęty przez UniCredit, będącym inwestorem strategicznym w Banku Pekao SA. Pomimo akceptacji transakcji przez Komisję Europejską, Ministerstwo Skarbu Państwa nie wyraziło początkowo na nią zgody z uwagi na planowaną fuzję polskich banków należących do obu podmiotów. Zastrzeżenia dotyczyły potencjalnego ograniczenia konkurencji przez połączony bank. Pekao było wówczas drugim a BPH trzecim co do wielkości bankiem w Polsce, a wspólnie stworzyłyby największy bank w Polsce. Ponadto, strona polska powoływała się na umowę prywatyzacyjną Pekao SA, w której UniCredit zobowiązywał się do powstrzymania się od zakupu konkurencyjnego banku w Polsce do 2009.
Polski rząd naciskany przez Komisję Europejską ostatecznie wyraził zgodę na fuzję obu banków w kwietniu 2006, lecz w wyniku podpisanej przez z UniCredit umowy:
W zamian za przenoszone na Pekao składniki majątku Banku BPH-PBK, akcjonariusze Banku BPH-PBK 18 grudnia objęli akcje Pekao przy zachowaniu stosunku 1: 3,3 (z tytułu posiadania jednej akcji Banku BPH-PBK akcjonariusz Banku BPH-PBK otrzymał 3,3 Akcji Emisji Podziałowej Pekao, przy zachowaniu dotychczasowego stanu posiadania akcji Banku BPH-PBK).
W sierpniu 2007 UniCredit i General Electric poprzez spółkę zależną GE Money ogłosiły porozumienie dotyczące sprzedaży Banku BPH-PBK, a w 2008 roku Komisja Nadzoru Bankowego wyraziła zgodę na tę transakcję.
Grupa kapitałowa GE Money.
31 grudnia 2009 nastąpiło połączenie Banku BPH z GE Money Bank i połączony bank przyjął nazwę "Bank BPH S.A." W maju 2010 zarząd i rada nadzorcza przyjęły nową strategię banku i właściciel rozpoczął negocjacje w sprawie zwolnień grupowych, które do końca 2011 miały objąć ponad 1500 pracowników. W konsekwencji zakończenia procesu połączenia banków z funkcji prezesa zarządu zrezygnował Józef Wancer.
W 2013 BPH był 12. największym bankiem w Polsce pod względem wartości aktywów.
W 2014 przeniesiono siedzibę banku z Krakowa i Warszawy do Gdańska.
Sprzedaż zorganizowanej części BPH Alior Bankowi i zakończenie akwizycji nowych klientów.
W 2015 ogłoszono plan transformacji, który zakładał zwolnienie około 1/3 pracowników banku. W wyniku transformacji w sieci oddziałów banku mają zostać 53 sztandarowych oddziałów własnych, a reszta ma zostać zamknięta lub też ma zmienić model działania na placówki partnerskie.
W kwietniu 2016 Alior Bank zakupił wydzieloną część działalności BPH. Z transakcji wyłączono portfel kredytów hipotecznych oraz BPH Towarzystwo Funduszy Inwestycyjnych SA. W listopadzie 2016, z chwilą dokonania wpisu w Krajowym Rejestrze Sądowym, nastąpiło prawne połączenie wydzielonej części Banku BPH SA z Alior Bank SA. W grudniu 2016 spółka została wycofana z Giełdy Papierów Wartościowych w Warszawie. Bank kontynuował działalność wyłącznie w zakresie obsługi istniejących produktów.
W 2017 roku ogłoszono sprzedaż BPH Towarzystwa Funduszy Inwestycyjnych SA spółce Altus TFI. Działalność BPH TFI jest kontynuowana pod marką Rockbridge Towarzystwo Funduszy Inwestycyjnych. W 2020 roku likwidacji uległa ostatnia spółka z grupy kapitałowej Banku BPH, BPH PBK Zarządzanie Funduszami sp. z o.o.
Akcjonariat.
Wyłącznym akcjonariuszem banku jest grupa kapitałowa GE Money (część korporacji General Electric) poprzez spółki zależne.
W przeszłości akcje banku dopuszczone były do obrotu na warszawskiej Giełdzie Papierów Wartościowych oraz na London Stock Exchange – w formie Globalnych Kwitów Depozytowych, których depozytariuszem był Bank of New York (jeden kwit depozytowy stanowił 0,5 akcji zwykłej banku). Ostatnie notowanie akcji banku miało miejsce 19 września 2016 roku.

</doc>
<doc id="457464" url="https://pl.wikipedia.org/wiki?curid=457464" title="OpenVPN">
OpenVPN

OpenVPN – pakiet oprogramowania, który implementuje techniki tworzenia bezpiecznych połączeń punkt-punkt (VPN) lub strona-strona w sieciach routowanych lub mostkowanych. Umożliwia on tworzenie zaszyfrowanych połączeń między hostami przez sieć publiczną Internet (tunel) – używa do tego celu biblioteki OpenSSL oraz protokołów SSLv3/TLSv1. W przeciwieństwie do innych rozwiązań VPN nie bazuje na protokole IPsec jako medium. Pakiet ten dostępny jest na platformach Solaris, GNU/Linux, Android, OpenBSD, FreeBSD, NetBSD, QNX, Mac OS X oraz Windows 2000/XP/Vista/7/8/10. Cały pakiet składa się z jednego kodu binarnego dla klienta i serwera, opcjonalnego pliku konfigurującego oraz z jednego lub więcej plików kluczy w zależności od metody uwierzytelnienia. Aktualna wersja dla Windows posiada klienta dostępowego.
Został napisany przez Jamesa Yonana i jest publikowany na licencji GNU GPL.
Szyfrowanie.
OpenVPN używa bibliotek OpenSSL do szyfrowania danych i kanałów kontrolnych. Może również korzystać z HMAC by stworzyć dodatkową warstwę zabezpieczenia połączenia. Pakiet jest w stanie również wykorzystać możliwości sprzętowe, by polepszyć stopień i jakość szyfrowania.
Uwierzytelnienie.
OpenVPN oferuje kilka metod uwierzytelnienia użytkowników: poprzez klucze, certyfikaty lub nazwę użytkownika i hasło (opcja z nazwą użytkownika i hasłem może być stosowana, w przypadku klienta bez certyfikatu).

</doc>
<doc id="457465" url="https://pl.wikipedia.org/wiki?curid=457465" title="BPH">
BPH



</doc>
<doc id="457469" url="https://pl.wikipedia.org/wiki?curid=457469" title="Międzywęzłowe przesyłanie danych">
Międzywęzłowe przesyłanie danych

 
Międzywęzłowe przesyłanie danych polega na przenoszeniu danych z jednego węzła w sieci do innego. W modelu OSI odpowiedzialne są za to dwie najniższe warstwy: warstwa łącza danych (data link layer) oraz warstwa fizyczna (physical layer).
W większości systemów komunikacyjnych, przesyłanie poprzedza kodowanie źródła, kodowanie ścieżki oraz kodowanie łącza. To wytwarza pasmo podstawowe (baseband). Niektóre systemy używają również modulacji do łączenia kilku pasm podstawowych tworząc pasmo szerokie (broadband). Odbiornik odwraca tę transformację i wykonuje te same czynności w odwrotnej kolejności: demodulacja, dekodowanie, wykrywanie błędów, dekompresja).
Niektóre systemy komunikacyjne pomijają jeden lub więcej z tych kroków, bądź używają technik w których łączą je ze sobą. Przykładem może być alfabet Morse’a. Transmiter łączy kodowanie źródła, kodowanie ścieżki oraz kodowanie łącza w jeden krok, następnie sygnał jest modulowany amplitudowo i wysłany. Innym przykładem może być kod kreskowy. Dodaje znak sumy kontrolnej podczas kodowania ścieżki, potem zamienia każdą cyfrę na symbol kreskowy podczas kodowania łącza, omijając w ten sposób modulację.
Kodowanie źródła (source coding).
Kodowanie źródła jest używane w celu eliminacji nadmiarowości, by skutecznie zagospodarować przestrzeń magazynową lub kanałów transmisyjnych.
Przykłady kodowania źródła:
Kodowanie ścieżki (channel coding).
W cyfrowej telekomunikacji jest to przed transmisyjne zmapowanie danych, dodane do sygnału cyfrowego, zazwyczaj stosowane do usuwania błędów (bądź chociaż ich wykrycie).
Kodowanie łącza (line coding).
Kodowanie łącza składa się z reprezentacji sygnału cyfrowego jako sygnału amplitudowego, który jest odpowiednio dopasowany możliwości fizycznych łącza. Po zakodowaniu sygnału, może on zostać wysłany.
Kodowanie łącza powinno umożliwić synchronizację nadajnika z odbiornikiem. Kodowanie to powinno też posiadać strukturę, którą pozwalałaby na uruchomienie wykrywania błędów.
Przykłady kodowania łącza: B8ZS, HDB3, 2B1Q, AMI, Gray coding.
Modulacja.
Modulacja to samorzutna lub celowa zmiana parametrów fali. Częstotliwość zmian wywołanych modulacją jest dużo mniejsza od częstotliwości fali. Jeżeli modulowane są fale sinusoidalne, to proces ten może powodować zmiany amplitudy, częstotliwości lub fazy drgań. W przypadku fal prostokątnych (często stosowanych w technice cyfrowej) procesowi modulacji podlega szerokość, amplituda, pozycja (układ) oraz gęstość impulsów.

</doc>
<doc id="457473" url="https://pl.wikipedia.org/wiki?curid=457473" title="Bank Polska Kasa Opieki">
Bank Polska Kasa Opieki

Bank Polska Kasa Opieki - Spółka Akcyjna (Bank Pekao, Pekao, Pekao SA, "dawniej" PeKaO) – polski bank uniwersalny założony 17 marca 1929 jako państwowy bank komercyjny w formie spółki akcyjnej. Od 1998 notowany na Giełdzie Papierów Wartościowych w Warszawie. W latach 1999–2017 kontrolowany przez UniCredit. 7 czerwca 2017 roku zarząd nad Bankiem przejęły spółki Powszechny Zakład Ubezpieczeń i Polski Fundusz Rozwoju, których kontrolne pakiety akcji posiada Skarb Państwa.
Historia.
Okres międzywojenny.
W 1929 roku ówczesny Prezes Pocztowej Kasy Oszczędności, Henryk Gruber zwrócił uwagę na fakt, że istnieje zapotrzebowanie na bank, który będzie w stanie świadczyć usługi finansowe dla ośmiu milionów Polaków żyjących poza granicami kraju. Wychodząc z tych założeń 17 marca 1929 roku Ministerstwo Skarbu powołało Bank Polska Kasa Opieki Spółka Akcyjna. 29 października tego samego roku Sąd Okręgowy w Warszawie dokonał wpisu Banku Polska Kasa Opieki SA do rejestru handlowego. Akcjonariuszami spółki zostały: Pocztowa Kasa Oszczędności, Bank Gospodarstwa Krajowego i Państwowy Bank Rolny.
Pierwsze placówki zostały otwarte we Francji, Argentynie, USA i w Tel Awiwie, a w roku 1939 Pekao miało już przedstawicielstwa w stolicach większości państw, w których osiedlała się polska emigracja.
PRL.
Po roku 1945 bank zajął się obsługą międzynarodowych operacji finansowych prowadzonych przez władze Polskiej Rzeczypospolitej Ludowej. Z jego pomocą Polacy na emigracji mogli wspierać swoje rodziny za żelazną kurtyną. W drugiej połowie lat 50. funkcję Dyrektora Banku Pekao S.A. obejmuje Zbigniew Masłowski, w wyniku jego działań w roku 1968, Minister Finansów zezwolił na zakładanie w Banku Pekao rachunków „dewizowych” dla osób fizycznych pracujących za granicą, m.in. w Stanach Zjednoczonych. Monopol na ich prowadzenie Pekao utracił dopiero w 1989 
W latach 70. rachunki walutowe w Pekao zostały podzielone na trzy kategorie: konta A dla osób wpłacających waluty o udokumentowanym pochodzeniu, konta B dla wpłat o nieudokumentowanym pochodzeniu, i konta C dla cudzoziemców. Środków z kont B nie można było legalnie wywozić za granicę, jednak już w 1976 roku uprawnienia kont A i B zostały zrównane. W 1974 roku w banku zarejestrowano około 91 tys. rachunków „walutowych” na których zdeponowano 52,5 mln dol. W 1979 roku na prawie milionie kont znajdowało się 437,7 mln dolarów zaś pod koniec lat 80. łączna wartość rachunków dewizowych wynosiła 3,3 mld dol.
Znacznie wcześniej, bo już w 1960 w wyniku działań Prezesa Zbigniewa Masłowskiego, Bank Pekao S.A. rozpoczął emisję własnych „bonów towarowych PeKaO” nominowanych w dolarach amerykańskich. Początkowo za bony te (jak również bezpośrednio za waluty wymienialne wpłacane w krajowych i zagranicznych przedstawicielstwach banku) można było kupować zarówno zagraniczne, jak i deficytowe towary krajowe w sieci sprzedaży dewizowej prowadzonej bezpośrednio przez PeKaO SA. W ofercie banku dla klientów indywidualnych znajdowała się różnorodna gama towarów obejmująca m.in. artykuły spożywcze (na czele z szynką „Krakus” i zachodnią gumą do żucia), alkohole, kosmetyki, tkaniny, sprzęt AGD, rowery, motory, samochody, ciężarówki, ciągniki, maszyny rolnicze, opał, materiały budowlane, urządzenia instalacyjno-sanitarne, a także mieszkania i meble. Ta sieć sprzedaży detalicznej została wraz z utworzeniem w 1972 przedsiębiorstwa „eksportu wewnętrznego” Pewex wyprowadzona ze struktur banku. W drugiej połowie lat 70. równocześnie z rozwojem banku w Polsce, Prezes Zbigniew Masłowski tworzy oddział Banku Pekao S.A. w Paryżu istniejący do dzisiaj.
Po 1989.
Po powrocie do gospodarki rynkowej w 1989 roku, Bank Pekao rozpoczął realizowanie strategii rozwoju banku uniwersalnego z ofertą bankowości detalicznej, korporacyjnej i inwestycyjnej. Był też odpowiedzialny za stworzenie pierwszego w powojennej Polsce biura maklerskiego, które swoją działalność rozpoczęło 1 marca 1991 roku i wprowadzało na giełdę pierwsze prywatyzowane spółki.
W Pekao wydano również pierwszą kartę kredytową w Polsce. Dostawał ją klient, który złożył w skarbcu depozyt 20 000 dolarów w gotówce.
W lipcu roku 1996 rząd, chcąc zwiększyć wartość banku przed planowaną prywatyzacją, zdecydował o utworzeniu Grupy Pekao SA. Poza bankiem Pekao SA w jej skład weszły: Bank Depozytowo-Kredytowy SA z Lublina, Powszechny Bank Gospodarczy SA z Łodzi oraz Pomorski Bank Kredytowy SA ze Szczecina (należały one do tzw. komercyjnej dziewiątki, czyli banków wydzielonych ze struktur Narodowego Banku Polskiego w lutym 1989). W 1997 nowym, wspólnym logo grupy stał się charakterystyczny żubr. W 1998 banki Grupy Pekao SA rozpoczęły łączenie, zakończone 1 stycznia 1999.
W czerwcu 1998 rozpoczęła się prywatyzacja Pekao SA, kiedy Skarb Państwa sprzedał w ofercie publicznej 15% akcji Banku. Debiut Pekao SA na GPW nastąpił 30 czerwca 1998. W połowie 1998 roku akcjonariuszem Banku został Europejski Bank Odbudowy i Rozwoju, który objął nową emisję akcji wartości 100 mln dol., tj. 5,29% kapitału.
Pekao w grupie UniCredit.
W 1999 Ministerstwo Skarbu Państwa wybrało na inwestora strategicznego włosko-niemieckie konsorcjum UniCredito Italiano S.p.A. i Allianz AG, które 3 sierpnia 1999 objęło pakiet 52,09% akcji banku. Tym samym Pekao SA stał się członkiem międzynarodowej grupy bankowej UniCredito Italiano (UCI). UCI zapłaciło za bank 1 mld dolarów (wówczas 3,93 mld złotych).
W roku 2005 UniCredito połączył się z HypoVereinsbank, posiadającym pakiet kontrolny Banku BPH. W marcu 2006 roku UniCredito wystąpił o prawo głosu z akcji BPH, aby móc dokonać fuzji BPH oraz Pekao. Po kilkumiesięcznym sporze między głównym właścicielem a polskim rządem i ostrzeżeniach Komisji Europejskiej niewyrażającej zgody na zablokowanie fuzji w Polsce, polski rząd 5 kwietnia 2006 parafował, a 19 kwietnia podpisał umowę z UniCredito, w której wyraził zgodę na fuzję pod pewnymi warunkami, m.in. odsprzedaży 200 oddziałów BPH. Do przeprowadzenia podziału Banku BPH i przyłączenia jego wydzielonej większej części do Pekao niezbędna była zmiana w polskim prawie bankowym, co stało się 19 października 2006 
3 października 2007 Komisja Nadzoru Bankowego wyraziła zgodę na podział BPH i przyłączenie jego wydzielonej części do Pekao. Tym samym 30 listopada mogło dojść do planowanej fuzji. W jej wyniku wszyscy klienci korporacyjni BPH stali się klientami nowego Banku Pekao SA. Przeniesienie oddziałów z banku BPH do Pekao w 2007 roku wiązało się z koniecznością dokonania istotnych zmian w systemie informatycznym. W tym czasie zmieniona została numeracja rachunków prowadzonych w oddziałach, które weszły do Pekao.
Od 2009 roku centrala banku znajduje się w Lipowy Office Park w Warszawie, gdzie zebrano wszystkie jednostki, dotychczas mieszczące się w różnych lokalizacjach.
W listopadzie 2009 roku, po ponad 6 latach pracy, Jan Krzysztof Bielecki złożył rezygnację ze stanowiska prezesa zarządu oraz ze wszystkich zajmowanych stanowisk w Grupie UniCredit i jej spółkach zależnych. Zakończył urzędowanie w styczniu 2010. Nowym prezesem zarządu została Alicja Kornasiewicz, którą Rada Nadzorcza banku powołała 13 stycznia 2010 Do czasu uzyskania zgody KNF, Kornasiewicz była członkiem zarządu pełniącym obowiązki prezesa zarządu, a w tym czasie obowiązki prezesa banku pełnił Luigi Lovaglio, dyrektor generalny i I wiceprezes Pekao.
19 lipca 2011 Komisja Nadzoru Finansowego jednogłośnie wyraziła zgodę na powołanie Luigi Lovaglio na funkcję prezesa zarządu banku Pekao.
W czerwcu 2012 ogłoszono rebranding banku. Nowe barwy Pekao to biała „jedynka” na czerwonym tle (logo grupy UniCredit). Pierwsze oddziały z nowym oznakowaniem zostały odsłonięte 8 czerwca wraz z rozpoczęciem UEFA EURO 2012, którego bank był sponsorem.
W roku 2013 Bank Pekao wprowadził system płatności i akceptacji płatności mobilnych PeoPay.
W roku 2014 decyzją Komisji Nadzoru Finansowego Bank Pekao przejął SKOK Kopernik.
W 2014 roku Komisja Nadzoru Finansowego przeprowadziła testy warunków skrajnych oraz przegląd jakości aktywów banków w Polsce. Bank Pekao SA został uznany przez KNF za najlepiej skapitalizowany bank w sektorze.
Pekao w Grupie PZU.
W 2016 roku akcje banku posiadane przez UniCredit zostały wystawione na sprzedaż za kwotę 3,5 mld euro. Pod koniec 2016 ogłoszono, że Powszechny Zakład Ubezpieczeń i Polski Fundusz Rozwoju zakupią 32,8 proc. akcji Banku Pekao za łączną kwotę 10,6 mld złotych. Za ponad 15 lat (lata 2001–2015) UniCredit z tytułu posiadania akcji banku uzyskał 11,7 mld zł z dywidend (dywidenda łączna od 2001 do 2015 wyniosła 22,1 mld zł), zaś dzięki sprzedaży małych pakietów akcji Pekao uzyskał przychód wysokości kilku kolejnych miliardów złotych. 7 czerwca 2017 roku transakcja została sfinalizowana. Nastąpił rebranding i powrót banku do charakterystycznego logo z żubrem.
Grupa kapitałowa.
Grupę Banku Pekao SA współtworzą instytucje finansowe i niefinansowe, współpracujące z bankiem uniwersalnym jako podmiotem dominującym. Oferują one pełny zakres dostępnych w Polsce usług finansowych dla klientów indywidualnych i instytucjonalnych.
W skład Grupy wchodzi Bank Pekao SA jako jednostka dominująca oraz następujące spółki zależne (stan na 13 stycznia 2023):
Prezesi Pekao.
Prezesi banku Pekao S. A. przed rokiem 1989:
Prezesi banku Pekao od roku 1989:
Akcjonariat.
Struktura własnościowa:
Wyróżnienia i nagrody.
Inne:
Biorąc pod uwagę siłę kapitałową mierzoną współczynnikiem wypłacalności, Bank Pekao jest liderem wśród dużych banków w Polsce i jedną z najsilniejszych kapitałowo instytucji finansowych w Europie (współczynnik "Core Tier 1" na koniec 1 kwartału 2016 na poziomie 18,4%).
Pozycję nr 1 Banku Pekao w Polsce i wśród największych banków europejskich potwierdziły wyniki testów warunków skrajnych oraz przeglądu jakości aktywów (AQR).
Inne.
12 lipca 2008 odkryto, że dane osób starających się o staż w Pekao stały się publicznie widoczne w Internecie. Kontrola GIODO zakończyła się stwierdzeniem naruszenia ustawy o ochronie danych osobowych i wnioskiem „o wszczęcie postępowania dyscyplinarnego wobec osób winnych naruszenia wewnętrznych procedur obowiązujących w Banku, gwarantujących poszanowanie zasad ochrony danych osobowych, w tym polityki bezpieczeństwa.”. 19 maja 2012 poinformowano, że prawomocnym wyrokiem warszawskiego Sądu Apelacyjnego, jedna z ok. 1700 osób, których CV wyciekły z banku, dostała 10 tys. zł odszkodowania.

</doc>
<doc id="457474" url="https://pl.wikipedia.org/wiki?curid=457474" title="PEKAO">
PEKAO



</doc>
<doc id="457480" url="https://pl.wikipedia.org/wiki?curid=457480" title="UniCredit">
UniCredit

UniCredit Group (również: UniCredito lub UniCredit SpA) – międzynarodowy bank europejski z siedzibą w Rzymie obsługujący ponad 28 mln klientów w 19 krajach. Spółka akcyjna notowana na giełdach we Frankfurcie w tym na platformie XETRA, w Mediolanie na giełdzie włoskiej, a od 20 grudnia 2007 również na Giełdzie Papierów Wartościowych w Warszawie.
Działalność grupy.
Najważniejsze banki należące do grupy znajdują się w północnych Włoszech, Austrii, południowych Niemczech, obejmując zasięgiem swoich usług jedne z najbogatszych obszarów starego kontynentu. Co więcej UniCredit rozwija swoją działalność w nowych państwach Unii oraz w krajach za jej wschodnią granicą. Dwa znaczące oddziały inwestycyjne banku znajdują się w Monachium i Frankfurcie. UniCredit jest notowany na Borsa Italiana (kod: "UCR") oraz na Frankfurt Stock Exchange (kod: "CRI").
Działalność na rynkach wschodzących.
UniCredit ma 7 tysięcy oddziałów oraz zatrudnia 140 tysięcy pracowników. Jest znaczącą firmą zajmującą się bankowością w Europie Centralnej oraz Wschodniej. Do grupy należą jedne z największych banków działających w Bułgarii, Chorwacji, Bośni, Turcji, Słowacji, Serbii, Rumunii oraz Czechach. Oddziały UniCredit znajdują się też w Rosji, na Ukrainie, Węgrzech, Słowenii, Estonii, na Łotwie oraz Litwie. Ekspansja UniCredit w Europie Wschodniej wiązała się z brakiem kapitału oraz niedorozwojem technologicznym w bankowości po upadku komunizmu.
UniCredit wykorzystał szansę inwestycyjną, jaką dały wielkie prywatyzacje w sektorze finansowym, przeprowadzane w wielu państwach europejskich po upadku żelaznej kurtyny. W roku 1999 UniCredit podpisał z rządem Jerzego Buzka umowę prywatyzacyjną Banku Pekao. Grupa była w posiadaniu 52,93% akcji tego banku. 29 września 2005 r. Koçbank, należący do grupy UniCredit przejął 57,4% akcji innego banku działającego w Turcji, Yapi Kred jednej z najstarszych i największych grup finansowych w tym kraju.
Jesienią 2005 r. UniCredit SpA, którego prezesem był wówczas Alessandro Profumo, zakończył przejmowanie niemieckiej grupy bankowej HVB (HypoVereinsbank), posiadając 93,93% jej akcji. Tym samym UniCredit przejął BA-CA (Bank Austria Creditanstalt), którego 94,98% znajdowało się w posiadaniu HVB. BA-CA było właścicielem 79,5% akcji Banku BPH. 18 października Komisja Europejska po analizie skutków fuzji na rynki finansowe państw europejskich wydała zgodę na fuzję,
która została przypieczętowana 24 listopada 2005 r.
Konflikt z Radą Ministrów Kazimierza Marcinkiewicza.
Jeszcze przed polskimi wyborami parlamentarnymi w roku 2005 przedstawiciele partii Prawo i Sprawiedliwość wypowiadali się przeciwko fuzji BPH i Pekao. Kiedy Prezesem Rady Ministrów został członek PiS Kazimierz Marcinkiewicz, a Prezydentem RP Lech Kaczyński, pomiędzy nową administracją oraz UniCredit SpA pojawił się spór. 6 lutego 2006 r. decyzja Komisji Europejskiej została zaskarżona przez Ministerstwo Skarbu Państwa do Europejskiego Trybunału Sprawiedliwości. W polskim systemie prawnym istnieją instytucje niezależne od rządu, takie jak Komisja Nadzoru Bankowego. Obowiązkiem tej instytucji jest działanie w ramach prawa bankowego. Aby uniemożliwić fuzję prywatnych banków, nadzór bankowy musi mieć mocne dowody na to, że takie działanie może doprowadzić do złamania prawa. Jego działanie przypomina proces przed sądem. Każdy członek komisji musi zachować bezstronność oraz działać w sposób niezawisły od organów państwa, które wysunęły go do tej roli.
Wiosną w prasie pojawiły się doniesienia, że Cezary Mech, Wiceminister Finansów, jest przeciwny połączeniu BPH oraz Pekao. Żadna z domniemanych wypowiedzi, nie był autoryzowana. Z drugiej strony Mech ich nie zdementował. 9 marca zebrała się Komisja Nadzoru Bankowego, aby rozpatrzyć wniosek UniCredit o zgodę na realizację prawa głosu z większościowego pakietu akcji w BPH. Leszek Balcerowicz jako przewodniczący komisji wykluczył Mecha, Wiceministra Finansów, z posiedzenia na wniosek UniCredit, bo doszedł do wniosku, że przedstawiciel Rady Ministrów nie jest bezstronny. Komisja Nadzoru Bankowego uznała, że Ministerstwo Skarbu Państwa nie jest stroną w sporze i odmówiła udziału w postępowaniu jego przedstawicielom.
Funkcjonariusze ABW i politycy.
Agencja Bezpieczeństwa Wewnętrznego przekazała członkom komisji informację niejawną, w którym obciążyła UniCredit działaniem na szkodę klientów funduszów grupy Pioneer TFI. Agencja donosiła, że UniCredit przekazał funduszom rekomendację, aby wyzbyły się akcji BPH. Informacja została ujawniona przez PRM Kazimierza Marcinkiewicza 15 marca 2006 podczas przemówienia w Sejmie RP.
Tego samego dnia Komisja Nadzoru Bankowego zebrała się ponownie, a decyzję o fuzji BPH oraz Pekao odłożono na 3 tygodnie. 16 marca prezes UniCredit spotkał się z K. Marcinkiewiczem, w celu uzgodnienia kompromisowego rozwiązania dla konfliktu pomiędzy RM a grupą bankową.
Politycy PiS jako główny argument przeciw fuzji przytaczali umowę prywatyzacyjną, która zgodnie z art. 3 par. 9 zabraniała Unicredit inwestowania w jakikolwiek konkurencyjny dla Pekao SA bank, jak również obawy o zwolnienia pracowników jakie mogły być skutkiem takiej operacji. Jeżeli sieć oddziałów BPH oraz Pekao będzie się pokrywać, to część może ulec likwidacji. Podobnie dublujące się stanowiska w centralach obu banków mogą ulec redukcji. Innym argumentem podnoszonym przeciw fuzji były obawy o monopolizację polskiego rynku bankowego. Połączone Pekao i BPH miałoby 21% rynku usług bankowych i byłoby jednym z największych banków w Środkowej Europie. Niektórzy politycy LPR i Samoobrony, należący do Paktu stabilizacyjnego, stwierdzali, że bank BPH powinien zostać znacjonalizowany lub wykupiony przez państwowe podmioty, aby obronić polskie banki przed obcym kapitałem.
Kompromis.
Aby uniknąć przeciągającego się konfliktu, obie strony sporu zawarły kompromis. 5 kwietnia 2006 podpisane zostało porozumienie pomiędzy Unicredit a przedstawicielami rządu. 200 oddziałów spośród 466 należących do Banku BPH SA oraz marka BPH miały zostać sprzedane innym inwestorom. Pracownicy części przyłączanej do Pekao mieli otrzymać gwarancję dwuletniego zatrudnienia. Rząd uznał to za sukces, bo jego zdaniem uratowane zostały miejsca pracy oraz zapewniono konkurencyjność rynku bankowego, na którym pozostanie zarówno marka Pekao, jak i BPH.
Część znawców rynku finansowego uznała, że Unicredit tak naprawdę z niczego nie ustąpił. Najlepsze oddziały oraz pracownicy i klienci mieli zostać przejęci przez Pekao, a osoby, którym Unicredit musiałby wypłacić odprawy w czasie zwolnień mieli pozostać w okrojonym Banku BPH. Międzynarodowa grupa inwestycyjna dzięki temu porozumieniu mogła obniżyć koszty fuzji obu ogromnych firm. Wyrażono wątpliwość czy znajdzie się inwestor chętny na zubożoną część Banku BPH.
Tego samego dnia Komisja Nadzoru Bankowego wydała Unicredit SpA zgodę na wykorzystanie prawa głosu z akcji w Banku BPH.
Porozumienie Chopin.
W 2005 UniCredit doprowadził do zawarcia umowy między własnymi spółkami córkami, Pekao SA i Prelios (nieruchomości Pirelli). Umowa ta potocznie jest nazywana „Projektem Chopin”. Umowa Chopin polegała m.in. na przekazaniu „preferencyjnie skonstruowanego prawa pierwokupu” do wszystkich nieruchomości Pekao SA i hipotek swoich klientów firmie Pirelli na okres 25 lat. Zdaniem ekonomistów umowa była bardzo szkodliwa i powodująca wielkie straty dla akcjonariuszy Banku Pekao S.A. i Skarbu Państwa.

</doc>
<doc id="457481" url="https://pl.wikipedia.org/wiki?curid=457481" title="UniCredito">
UniCredito



</doc>
<doc id="457485" url="https://pl.wikipedia.org/wiki?curid=457485" title="Strefa 51">
Strefa 51

Strefa 51 ( bądź , oficjalna nazwa: Air Force Flight Test Center, Detachment 3) – amerykańska baza wojskowa służąca do testów nowych rozwiązań technicznych, zbudowana w roku 1955. Znajduje się w zachodniej części hrabstwa Lincoln na południu stanu Nevada, w Strefie Sił Powietrznych Nellis.
Charakterystyka.
Położona tuż obok wyschniętego słonego jeziora Groom (ang. "Groom Lake"), oraz Poligonu Nevada. Dla pewności wybrano fragment pustyni, blisko kraterów po testach atomowych na sąsiednim poligonie.
Dokładne zdjęcia satelitarne wykazały, że znajduje się tam jeden z najdłuższych na świecie pasów startowych o długości 9,5 km. Przechodzi on przez jezioro Groom. Około roku 2000 zbudowano drugi pas o długości 5,5 km. Przestrzeń powietrzną nad bazą uznano za najlepiej i najdokładniej strzeżony obszar powietrzny w całych Stanach Zjednoczonych. W przybliżeniu jest ona wielkości Szwajcarii. Drogą, która odchodzi od drogi 93, można dojechać do wspomnianej bazy wojskowej, jej długość wynosi około 20 mil.
Historia bazy.
Baza powstała w 1955 roku dla Centralnej Agencji Wywiadowczej USA (CIA).
Do roku 2001 rząd USA podtrzymywał, że Strefa 51 nie istnieje. W oświadczeniu ze stycznia 2001 roku, prezydent George W. Bush wspomniał o „terenach operacyjnych położonych przy jeziorze Groom”, co można uznać za pierwsze przyznanie przez rząd Stanów Zjednoczonych, że baza istnieje.
W sierpniu 2013 CIA oficjalnie potwierdziło istnienie bazy.
Samoloty.
Testowano tam samoloty wojskowe, m.in. SR-71 Blackbird, B-2 Spirit oraz F-117 Nighthawk, B-1 Lancer.
Prowadzono również badania broni produkowanej za „żelazną kurtyną” i przejętej różnymi drogami przez Amerykanów, między innymi samolotów MiG.
Lockheed U-2.
Prawdopodobnie pierwszym zrealizowanym projektem był Lockheed U-2. Podczas II wojny światowej baza była używana do ćwiczeń oraz prób zrzucania bomb, a potem nie wykorzystywano jej do 1955 roku, kiedy to została wybrana przez "Skunk works" Lockheed’a jako idealne miejsce do testów U-2. Firma postawiła tam prowizoryczną jednostkę, składającą się z paru schronów, warsztatu oraz domów dla kilkuosobowej załogi. Pierwszy samolot tego typu latał nad Strefą 51 w sierpniu 1956. W tym czasie, na pobliskim poligonie przeprowadzano testy jądrowe, m.in. "operację Plumbbob", które często przerywały testy Lockheed’a. Jeden z wybuchów, mający miejsce 5 lipca, spowodował nawet opad radioaktywny na terenie bazy, przez co musiała być tymczasowo ewakuowana.
Blackbird.
Lockheed zaczął tworzyć nową konstrukcję A-12 w ramach programu OXCART: 3-Machowy samolot, protoplastę kolejnej konstrukcji – znanej później jako SR-71 Blackbird. Charakterystyka samolotu wymagała potężnego rozbudowania bazy. Do czasu, gdy pierwszy prototyp wzbił się z lotniska w 1962, główny pas startowy został przedłużony do 2600 m, a liczba osób obsługujących bazę wyniosła ponad 1000. Strefa 51 miała zbiorniki paliwa, wieże kontroli lotów oraz boisko do baseballa. Wzmocniono także ochronę – zamknięto pobliską kopalnię, a sąsiadujące tereny stały się zakazaną dla cywilów strefą (wejście do tej strefy grozi śmiercią). W bazie tej odbywały się pierwsze loty samolotów Blackbird takich jak A-12, SR-71, zaniechanej wersji YF-12 jako myśliwca przechwytującego oraz D-21 (UAV).
Have Blue/Senior Trend/F-117.
Pierwsze prototypy "Have Blue" (rodzina F-117 Nighthawk) latały w Groom Lake w 1977 roku. Testowanie serii wyjątkowo tajnych prototypów kontynuowano do 1981, kiedy to zaczęto już produkować F-117. Oprócz latania, sprawdzano tam także wykrywanie przez radary oraz uzbrojenie tych samolotów. Następnie wszelkie operacje związane z F-117 przeniesiono do Tonopah Test Range, a następnie do Holloman Air Force Base.
Teorie spiskowe.
Najpopularniejsze teorie spiskowe związane ze Strefą 51 dotyczą przetrzymywania i badania pozaziemskich form życia pochodzących z obiektu, który rzekomo rozbił się w 1947 roku w pobliżu Roswell (stan Nowy Meksyk). Częste są również spekulacje o samolocie hipersonicznym o nazwie Aurora, osiągającym kilkakrotną prędkość dźwięku. Oprócz tego twierdzono, że odbywają się tam badania poświęcone nowoczesnym broniom energetycznym, kontroli pogody, podróżom w czasie itd.

</doc>
<doc id="457486" url="https://pl.wikipedia.org/wiki?curid=457486" title="Area 51">
Area 51



</doc>
<doc id="457487" url="https://pl.wikipedia.org/wiki?curid=457487" title="Piotr Lenartowicz">
Piotr Lenartowicz

Piotr Lenartowicz (ur. 25 sierpnia 1934 w Warszawie, zm. 10 października 2012 w Krakowie) – polski filozof przyrody, witalista, lekarz, jezuita i żeglarz.
Życiorys.
Dzieciństwo i rodzina.
Ojciec Wiesław Piotr Lenartowicz (1903–1979) urodził się w Pułtusku, był synem lekarza i Zofii, córki Augusta Brodowskiego, powstańca z 1863 roku. W czasie wojny ojciec był w niewoli, a intelektualnym opiekunem Piotra Lenartowicza był Władysław Brodowski, działacz Narodowej Demokracji, przyjaciel Dmowskiego.
Matką Piotra Lenartowicza była Krystyna Schneider, farmaceutka, córka Anny z domu Ostrzeszewicz i magistra farmacji Edwarda Schneidera, właściciela w Krakowie apteki „Pod Złotym Lwem”. Rodzice pobrali się w 1933 roku, mieli czworo dzieci Piotra (1934), Jana (1936), Annę (1940), Pawła (ur. 1948). Ojciec został w 1939 zmobilizowany do wojska i dostał się do obozu jenieckiego gdzie dzięki francuskim i belgijskim jezuitom stał się głęboko religijny i przywiązany do Kościoła katolickiego. Piotr Lenartowicz wspominał „Parę lat po wojnie zrozumiałem, że Ojciec marzy o tym, by któryś z jego synów został Jezuitą... Na imieniny w 1956 roku podarował mi obrazek Oblicza Całunu Turyńskiego ... nie miałem wątpliwości co ma na myśli” W 1939. po dostaniu się ojca do niewoli matka przeniosła się z rodziną do Krakowa z Warszawy, przez pewien czas w czasie wojny mieszkali w Panasówce na lubelszczyźnie wraz z Zofią Lenartowiczową. Mieszkali też w czasie okupacji w Ujazdowie, majątku rodzinnym ze strony matki koło Krakowa, wujostwa Jałbrzykowskich. Po wojnie rodzice odbudowali zniszczony dom na Sadybie w Warszawie i przenieśli się z Krakowa w 1951 roku.
Wykształcenie.
W roku 1951 zdał egzamin maturalny w III Gimnazjum im. Jana Sobieskiego w Krakowie. W 1952 zaczął studia na Wydziale Lekarskim Akademii Medycznej w Warszawie, które skończył z dyplomem lekarza w 1958. Medycynę wybrał drogą eliminacji - studia humanistyczne mu nie odpowiadały, a techniczne były zbyt bezosobowe. Kilka osób w bliskiej rodzinie było lekarzami. Na drugim roku działał w kółku fizjologów prowadzonym oficjalnie przez Franciszka Czubalskiego. Na czwartym roku przyjął pozycję asystenta w Zakładzie Fizjologii Człowieka gdzie pracował pod bezpośrednią opieką Romanowskiego; zajmował się aktywnymi substancjami w materii mózgu, prowadził też zajęcia dla studentów. W 1956 pracował jako asystent w Zakładzie Fizjologii Polskiej Akademii Nauk w Warszawie. Uzyskał doktorat z neurofizjologii w 1961 pod oficjalnym kierunkiem Franciszka Czubalskiego i pomocą Piotra Kubikowskiego. W okresie 1957-1960 opublikował kilka eksperymentalnych prac w Acta Physiologica Polonica i Biuletynie Polskiej Akademii Nauk.
Starał się o wstąpienie do zakonu po czwartym roku studiów, ale prowincjał jezuitów ojciec Wawryn, chciał, żeby ukończył studia. Po szóstym roku studiów, po dyplomie medycyny, ten sam ojciec Wawryn (1904-1991) uznał, że powinien skończyć doktorat. „Wobec tego zostałem, i w ciągu dwóch lat, mordując około dziewięćdziesiąt kotów, zrobiłem doktorat”. Uważał, że wiedza jaką wtedy osiągnął była fragmentaryczna. Wstąpił do zakonu jezuitów 1 listopada 1960 i w Kaliszu odbył dwuletni nowicjat w byłym klasztorze bernardyńskim należącym do Jezuitów; do Jezuitów należał 52 lata aż do śmierci. Wstępując do zakonu miał za sobą cztery lata pracy w laboratorium biologicznym. „Byłem wyszkolony w drobiazgowej, pozytywistycznej praktyce nauki... „. W latach 1962-1965 studiował filozofię na Wydziale Filozoficznym Towarzystwa Jezusowego w Krakowie, gdzie uzyskał stopień licencjata filozofii. Te studia wywarły na niego największy wpływ; wykładano sześć głównych przedmiotów - teoria bytu, teoria poznania, teoria świata nierealnego, teoria świata żywego, etyka i apologetyka. Na studiach, tylko dla kleryków, wykorzystywano podręczniki scholastyczne, po łacinie, składające się z tez. Jednym z jego nauczycieli był Franciszek Bargieł. Tematem pracy licencjackiej była interpretacja książki pozytywisty Jana Łukasiewicza „O zasadzie sprzeczności u Arystotelesa” (tj. o zasadzie, że jest rzeczą niemożliwą, żeby coś równocześnie i pod tym samym względem przysługiwało czemuś innemu i nie przysługiwało). Był wtedy pod wpływem prac niemieckiego jezuity Paula Overhage, zwłaszcza jego poglądów paleoantropologicznych i poglądów dotyczących ewolucji i mechanizmów ewolucji; utrzymywał z nim kontakt listowy. Po wykładach filozofii doszedł do wniosku, że wiedza biologiczna powinna być zreinterpretowana. Następnie studiował na Wydziale Teologicznym "Bobolanum" w Warszawie (1965-1969) gdzie uzyskał stopień licencjata teologii pisząc pracę dotyczącą analizy podręczników psychiatrii i pojęć religijnych w tych podręcznikach. Ćwiczenia psychiatrii odbywał na studiach medycznych u Joanny Flatau.
Święcenia kapłańskie przyjął 17 czerwca 1968 roku. Od 1971 rozpoczął drugie studia doktoranckie na Uniwersytecie Gregoriańskim w Rzymie. Do Rzymu przyjechał z zamówieniem na artykuł do książki i postanowił zbadać ślady po pitekantropie i australopitekach. Miał w Rzymie dostęp do bogatych zbiorów czaszek neandertalczyów i zaczął się interesować paleoantropologią. W czasie doktoratu pracował też w Anglii. W 1972-1973 był kapelanem w Katedrze Westminsterskiej w Londynie i raz na tydzień uczestniczył w seminarium Rona Harré w Linacare College w Uniwersytecie w Oksfordzie. Interesował się wtedy biologią rozwoju, teorią klonowania, pracami Driescha i Spemanna. W 1975 uzyskał doktorat z filozofii dotyczący biologii rozwoju przedstawiając pracę „Phenotype-Genotype Dichotomy” (tekst angielski) Uniwersytecie Gregoriańskim w Rzymie pod ogólnym kierunkiem Jerzego Szaszkiewicza. Część rysunków w tej pracy wykonała jego matka.
We wrześniu 1975 wrócił do Polski. Był przez rok duszpasterzem akademickim na KUL w Lublinie. Od 1978-1998 był kapelanem Sióstr ze Zgromadzenia Córek Bożej Miłości w Krakowie. W 1976 zaczął pracę na Wydziale Filozoficznym Towarzystwa Jezusowego w Krakowie gdzie wykładał do 2012 wprowadzenie do filozofii, filozofię przyrody ożywionej i filozofię poznania. W 1985 uzyskał stopień doktora habilitowanego na Wydziale Filozoficznym Papieskiej Akademii Teologicznej w Krakowie. W 1991 Peter Hans Kolvenbach mianował go profesorem nadzwyczajnym na Wydziale Filozoficznym Towarzystwa Jezusowego, a w 1999 profesorem zwyczajnym. Był profesorem na Wydziale Filozoficznym krakowskiej Wyższej Szkoły Filozoficzno-Pedagogicznej „Ignatianum” i kierownikiem Katedry Filozofii Przyrody i prorektorem tej uczelni. W 1985 wykładał przez jeden semestr historię filozofii i filozofię przyrody na Wydziale Filozoficznym Uniwersytetu Stanowego w Kolorado w Fort Collins, USA. W Fort Collins był dwukrotnie. Był członkiem rady Wydziału Filozofii Papieskiej Akademii Teologicznej w Krakowie.
Uczestniczył w Seminariach Interdyscyplinarnych „Nauka-Religia-Dzieje” w Castel Gandolfo za pontyfikatu Jana Pawła II i był redaktorem (głównie technicznym) czterech tomów materiałów z tych seminariów. Podarował wtedy Janowi Pawłowi II swoje wprowadzenie do filozofii.
"Był rok 1982, do letniej rezydencji Jana Pawła II po raz drugi przyjechali jego dawni znajomi – naukowcy i filozofowie, z którymi w okresie krakowskim dyskutował o nauce wieczorami przy herbacie, podczas wspólnych wypraw narciarskich. Zwyczaj nie został zarzucony – tak powstał cykl odbywających się co dwa lata spotkań z których pierwsze poruszały m.in. temat kreacjonizmu, a to za przyczyną ich współorganizatora – właśnie o. Lenartowicza.”
Brał udział w europejskich zjazdach jezuitów zajmujących się działalnością w dziedzinie nauk przyrodniczych. Był członkiem międzywydziałowej komisji filozofii przyrody PAU.
Zainteresowania.
W swojej działalności naukowej starał się prowadzić dialog z różnymi prądami myślenia, szczególnie z ateizmem. Uważał, że sprostanie tym zadaniom wymaga solidnej formacji filozoficznej i naukowej oraz pracę nad najgłębszą naturą otaczającej rzeczywistości. W jego opinii, zrozumienie biologii pozwalało mu pokazać jak oczywiste jest istnienie stwórcy.
Był przeciwnikiem sceptycyzmu i relatywizmu i uważał, że prowadzą do „kapitulacji poznawczej”; był też przeciwny wyjaśnianiu zjawisk biologicznych czy opieraniu filozofii na zjawiskach losowych „orzeł-reszka”.
W początkach kariery napisał pracę licencjacką na Wydziale Teologicznym "Bobolanum", w której analizował kilkadziesiąt podręczników psychiatrii i pojęć religijnych w tych podręcznikach. Ta metodologia analizy – w jaki sposób przyjmowane są hipotezy i teorie naukowe – przewijała się w jego dalszej karierze. Kwestionował fragmentaryczność opisu.
W swoim doktoracie Phenotype-Genotype Dichotomy opublikowanym w 1975, na wiele lat przed książką Michaela Behe (Darwin’s Black Box), opisał przykłady nieredukowalności pewnych zjawisk biologicznych. „O. Lenartowicz przekonywał, że życie, jako precyzyjna i niezwykle skomplikowana całość, nie mogło się wyłonić z chaosu – a więc jest nieredukowalne. Moje credo jest takie: z tego, co nie jest całością, nie może powstać całość – mówił i dodawał: – Dla mnie jest to dowód na istnienie Pana Boga. Okazuje się, że idee kreacjonistyczne, oryginalnie wsparte na metafizyce arystotelesowsko-tomistycznej, były w Polsce głoszone 20 lat przed sformułowaniem w USA koncepcji Inteligentnego Projektu... Uważał, „Nigdzie, w całym przyrodoznawstwie, nie spotykamy się ze zjawiskami tak precyzyjnymi, jak w biologii molekularnej. Wbrew temu co się czasem jeszcze głosi w szkołach, z chwilą kiedy schodzimy "w dół" komórki, na poziom biochemiczny, nie zbliżamy się do chaosu – przeciwnie, oddalamy się od niego jeszcze bardziej. Chaos na samym dnie procesów biochemicznych jest wykluczony, zupełnie niemożliwy. Jeżeli np. procesy fotosyntezy mają zachodzić tak, jak zachodzą, z taką wydajnością energetyczną, z taką szybkością i jednolitością rezultatu oraz z taką oszczędnością materiału, w komórce nie ma żadnego "luzu", żadnego marginesu na chaos. Ten konkretny fakt jest dla mnie niepowątpiewalnym dowodem, że teoria, która wyprowadza fotosyntezę z chaosu, z bezładu, z zupełnie nieselektywnych dynamizmów mineralnych jest teorią bzdurną, jest teorią, która zupełnie nie pasuje do obrazu ukazywanego przez współczesną biologię molekularną.
Był zwolennikiem koncepcji teleologicznej i jednym z prekursorów inteligentnego projektu.
Był antyewolucjonistą.
Pod koniec życia opublikował „Ludy czy małpoludy. Problem genealogii człowieka”, książkę nad którą pracował kilkanaście lat. Zasiadał w radzie naukowej Polskiego Towarzystwa Kreacjonistycznego.
Dorobek.
Większość jego prac naukowych zostało przedrukowanych w księdze jubileuszowej "Vivere et intelligere" w roku 2009 z okazji 75 lecia urodzin. Oprócz artykułów znajduje się tam bibliografia i streszczenie poglądów filozoficznych oraz wywiad (Apologia Pro Vita Sua) „Rozmowa z Piotrem Lenartowiczem SJ”, przeprowadzona przez Zbigniewa Wróblewskiego w 2009 roku.
Człowiek.
Żeglarstwo.
Był kapitanem żeglugi jachtowej i instruktorem żeglarstwa. Wydał pierwszy w Polsce powojennej śpiewnik piosenek żeglarskich opublikowany przez Żeglarski Klub Turystyczny PTTK Rejsy. 
Drugie wydanie ukazało się w 1970 roku. Opracowanie tekstów i muzyki wymagało kontaktów z wieloma żeglarzami i kapitanami, którzy przed wojną i po wojnie tworzyli żeglarską piosenkę; m.in. w pracach uczestniczyli - Zbigniew Ciechan (specjalista od aranżacji), Marek Dagan, Edward Drabienko, Włodzimierz Głowacki, Adam Jaskierski, Wojciech Jacobson, Jerzy Morzycki, Wojciech Michalski, Maria Stateczna, Zofia Sumińska, Michał Sumiński. Śpiewnik był ilustrowany przez jego matkę Krystynę Lenartowicz a wiele z tekstów było następnie powielanych w innych opracowaniach tego typu. Poza piosenkami żeglarskimi były tam też piosenki turystyczne, patriotyczne; śpiewnik był cenzurowany. Na Mazurach pływał z początku na Omegach z warszawskiego klubu żeglarskiego „Rejsy”, m.in. w 1970 na jachcie „Bełdan”, w 1971 na „Uchu”. Był jednym z autorów piosenki „Wyprawa na Orzysz”. Uczestniczył wtedy też w rejsach bałtyckich, m.in. na jachcie „Jarl” klasy Konrad-II w 1971 roku.
Był instruktorem w Centralnym Ośrodku Żeglarstwa w Trzebieży i na obozach mazurskich, na których pływał także z klerykami.
Baśnie.
Władysław Brodowski czytał Lenartowiczowi w młodości bajki Kryłowa i długie fragmenty Martwych Dusz Gogola, książki Chestertona. Ukochaną ciotką młodego Piotra była Lila Brodowska, siostra jego babki, która w Panasówce na Lubelszczyźnie, w latach 1941–1942, opowiadała mu straszne bajki o duchach, diabłach i czarownicach.
To wczesne zainteresowanie przekazem słownym przeniósł w dorosłe życie. Był pasjonatem twórczości J.R.R. Tolkiena, Chestertona i C.S. Lewisa. W grudniu 2006, w czasie inauguracji szopki inspirowanej trylogią „Władca Pierścieni”, Tolkiena wygłosił referat „Rola baśni w odkrywaniu prawdy, czyli o konieczności słuchania i opowiadania baśni”. Uważał, że „gdy dziecku opowiadamy baśnie, podajemy mu jakby Elementarz Życia, w formie wyidealizowanej, uproszczonej, właśnie takiej, która dla dziecka jest najbardziej strawna”. Jego ulubionym filmem był Forrest Gump, który uważał za baśniowy. Opublikował żartobliwe „Siedem dowodów wyższości kobiety nad mężczyzną” - cztery dowody biblijne, dwa dowody filozoficzno-psychologiczne, oraz jeden dowód teologiczny. W pracach popularnonaukowych, rekolekcjach i kazaniach, używał często przenośni, żeby przybliżyć czytelnikowi lub słuchaczowi zrozumienie tematu.
Liturgia.
Jeden z jego współbraci napisał o nim „O. Piotr był świetnym kaznodzieją, a jego niedzielne kazania przez lata cieszyły się niesłabnącą popularnością... Może dlatego, że on nie tyle przekonywał o dobroci Pana Boga, ale ją w jakiś przedziwny sposób ucieleśniał... Czasem robił to w sposób ekstrawagancki i poprzez dobór przykładów lub porównań elektryzował słuchaczy, a nawet gorszył tych, co bardziej dewocyjnych, ale nigdy nie pozostawiał obojętnymi... Kiedyś ... zapytałem o. Piotra o tajemnicę jego kaznodziejskiego sukcesu. Po chwili głębokiego zastanowienia, patrząc mi prosto w oczy, z miną pełną powagi, odpowiedział - Broda, ojcze, broda!”
Uważał, że liturgia jest chwaleniem Boga, zachwytem wynikającym z obietnic, a praca naukowa jest poznawaniem Boga; w pracy naukowej widział „zachwyt wynikający z poznania”. Był znanym rekolekcjonistą.
Klub Filmów.
We wspólnocie jezuitów Kolegium Krakowskiego prowadził nieformalny klub filmów małoambitnych, które miały wzruszać i poruszać do pozytywnych działań, promować wartości chrześcijańskie, lub przynajmniej mieć szczęśliwe zakończenie. Jego ulubionymi filmami były m.in. Forrest Gump, Skrzypek na Dachu i Między złem a głębokim błękitnym oceanem (film).
Śmierć.
Zmarł 10 października 2012 w krakowskim kolegium Jezuitów.
Jeden ze współbraci tak wspomina swoje spotkanie z Lenartowiczem w jego ostatnich dniach: „zafundował mi duchową ucztą, opowiadając, z właściwą sobie mieszanką powagi i humoru, jak to Bóg z delikatnością i dobrocią przygotowuje go na spotkanie ze Sobą. Nigdy wcześniej nie spotkałem się z takim podejściem do śmierci, choć w czasie spotkania ani razu nie padło to słowo. O. Piotr nie mówił bowiem o śmierci, ale o przyjściu tej nowej, wspaniałej formy życia...”
Na jego pogrzebie byli bracia zakonni i prownicjałowie prowincji południowej i północnej Jezuitów oraz arcybiskup Franciszek Macharski. Jest pochowany w krypcie ojców jezuitów na Cmentarzu Rakowickim w Krakowie (pas 37, płd.).

</doc>
<doc id="457489" url="https://pl.wikipedia.org/wiki?curid=457489" title="Avid">
Avid

Avid Technology – powstała w 1987 roku firma technologiczna będąca twórcą oprogramowania oraz sprzętu do nieliniowej edycji obrazu i dźwięku. W 1997 roku zaprezentowała prototyp systemu do nieliniowej edycji wideo, będący początkiem linii produktów o nazwie Avid.
Najbardziej znanym produktem firmy jest Avid Media Composer.
Avid Media Composer to kompletny system profesjonalnej nieliniowej edycji wideo, który z racji swej prostoty i filozofii działania stał się standardem na światowym rynku edycji filmowej i telewizyjnej. Składa się on z zaprojektowanego specjalnie na potrzeby systemu sprzętu oraz oprogramowania. Stworzony „przez montażystów dla montażystów”, zyskał wiele dowodów uznania, jak choćby statuetkę Oscara, którą w 1994 roku wręczono twórcom systemu w kategorii „Osiągnięcia Naukowe i Techniczne”.
Twórcami Avida są William Warner, Eric C. Peters, Michael E. Phillips, Tom A. Ohanian, Patrick D. O'Connor i Joe H. Rice.
Pierwszym filmem, który otrzymał statuetkę Oscara w kategorii montażu stworzonym za pomocą Avida, był „Angielski Pacjent” z roku 1996. Zdobywcą nagrody jest Walter Murch.
Istnieje również darmowa wersja programu, Avid Free DV, mocno uproszczona w stosunku do płatnych edycji. Firma Avid nie rozwija i nie udostępnia już tego programu, ale nadal jest dostępny w serwisach z oprogramowaniem.
Ważniejsze produkty.
Montaż filmowy/wideo:
Kompozycja:
Pozostałe
Linie Produktowe sprzedane innym firmom 
Produkty wycofane ze sprzedaży 

</doc>
<doc id="457493" url="https://pl.wikipedia.org/wiki?curid=457493" title="Marsz">
Marsz



</doc>
<doc id="457494" url="https://pl.wikipedia.org/wiki?curid=457494" title="Fenakit">
Fenakit

Fenakit (ang. phenakite) – rzadki minerał z gromady krzemianów. Nazwa pochodzi od greckiego słowa "phenax = oszust, zwodziciel, kłamca", ponieważ minerał wykazuje duże podobieństwo do kwarcu, z którym jest mylony.
Właściwości.
Tworzy kryształy izomorficzne, krótkosłupowe, tabliczkowe. Przyjmuje postać romboedru lub słupa pseudoheksagonalnego, poprzecznie prążkowanego. Występuje w skupieniach ziarnistych, włóknistych, w formie kryształów narosłych, tworzących szczotki krystaliczne. Często tworzy zbliźniaczenia. Jest kruchy, przezroczysty, izometryczny z willemitem.
Fenakit jest przezroczysty do nieprzeświecającego, o szklistym, a rzadziej tłustym połysku. Zwykle przyjmuje barwę białą, żółtą lub jest bezbarwny. Może być również różowy, czerwonawy, jasnobrunatny lub zielonkawoniebieski. Charakterystyczną cechą fenakitu jest nietrwałość zabarwienia, która znika pod wpływem promieni słonecznych. W zakresie promieniowania ultrafioletowego wykazuje bladozielonkawą lub niebieską luminescencje. Mogą występować inkluzje łyszczyków.
Występowanie.
Występuje w pegmatytach, utworach pneumatolitycznych, hydrotermalnych, granitach. Bywa spotykany w skałach metamorficznych i skałach osadowych. Współwystępuje z: berylem, chryzoberylem, topazem, kwarcem.
Miejsca występowania: Austria – w Habachtal (duże kryształy do 8 cm), Rosja – na Uralu (różowe i czerwonawe kryształy o długości około 18 cm).
Żółte i jasnoczerwone kryształy pochodzą z Brazylii – Minas Gerais, San Miquel oraz Meksyku. Także: USA – Kolorado, Maine, New Hampshire, Birma, Tanzania – Usugara, Madagaskar, Namibia, Norwegia i Sri Lanka.
W Polsce – stwierdzono jedynie w druzach pegmatytów granitowych masywu Strzegom-Sobótka na Dolnym Śląsku (kryształy ok. 1 cm).
Historia.
Opisany już w roku 1833.

</doc>
<doc id="457506" url="https://pl.wikipedia.org/wiki?curid=457506" title="Nazarowo">
Nazarowo

Nazarowo () – miasto w azjatyckiej części Rosji, w Kraju Krasnojarskim, nad Czułymem (dopływ Obu). W 2020 roku liczyło 49 748 mieszkańców.
W mieście rozwinął się przemysł materiałów budowlanych, maszynowy, metalowy oraz spożywczy.

</doc>
<doc id="457507" url="https://pl.wikipedia.org/wiki?curid=457507" title="Antydemokratyzm">
Antydemokratyzm

Antydemokratyzm - światopogląd, odrzucający ideę demokracji, opierający się na przeświadczeniu, że w zróżnicowanym społeczeństwie, w którym największą część stanowią osoby niewykształcone i niezamożne, demokracja jest de facto "dyktaturą ciemniaków". Przeciwnicy demokracji często uznają za lepsze rządy monarchistyczne lub autorytarne.
Według antydemokratów o liberalnych poglądach na gospodarkę, naturalną konsekwencją systemu demokratycznego jest socjalizm, gdyż istotą wyborów demokratycznych jest przekupstwo wyborców obietnicami zintensyfikowania polityki socjalnej państwa (tzw. kiełbasa wyborcza), będącymi najprostszym sposobem przekonania do siebie elektoratu o małej świadomości mechanizmów rządzących polityką i gospodarką.

</doc>
<doc id="457509" url="https://pl.wikipedia.org/wiki?curid=457509" title="Odessa (Teksas)">
Odessa (Teksas)

Odessa – miasto w Stanach Zjednoczonych, w zachodniej części stanu Teksas, na południowym krańcu wyżyny Llano Estacado. Siedziba hrabstwa Ector. Niewielka część miasta znajduje się w hrabstwie Midland. Według spisu w 2020 roku liczy 114,4 tys. mieszkańców, co czyniło je 28. co do wielkości miastem Teksasu. Znajduje się 20 km na zachód od Midland.
W mieście rozwinął się przemysł petrochemiczny oraz maszynowy.
Miejsce to zostało prawdopodobnie nazwane w 1881 roku przez rosyjskich budowniczych kolei, którzy zauważyli podobieństwo regionu preriowego do stepów w ich ojczyźnie – Odessie.
Demografia.
Struktura rasowa: (2021): Latynosi – 60,7%, biali nielatynoscy – 30,1%, czarni lub Afroamerykanie – 6,5%, Azjaci – 1,8% i rdzenna ludność Ameryki – 0,9%. 

</doc>
<doc id="457512" url="https://pl.wikipedia.org/wiki?curid=457512" title="Chengguan (Qamdo)">
Chengguan (Qamdo)

Chengguan, także Qamdo (chiń. 城关镇; pinyin: "Chéngguān Zhèn"; język tybetański: ཁྲིན་ཀོན་རྡལ།, Wylie: "khrin kon rdal") – gmina miejska w południowo-zachodnich Chinach, w Tybetańskim Regionie Autonomicznym, w prefekturze miejskiej Qamdo, ośrodek administracyjny dzielnicy Karub, nad rzeką Mekong, przy drodze samochodowej z Chengdu do Lhasy. Liczy ok. 13 tys. mieszkańców. Ośrodek usługowy regionu turystycznego. W mieście rozwinęło się rzemiosło artystyczne. W okolicy występują złoża licznych surowców mineralnych, m.in. węgla kamiennego i rud metali.

</doc>
<doc id="457535" url="https://pl.wikipedia.org/wiki?curid=457535" title="Gammon">
Gammon



</doc>
<doc id="457545" url="https://pl.wikipedia.org/wiki?curid=457545" title="Caleb">
Caleb



</doc>
<doc id="457550" url="https://pl.wikipedia.org/wiki?curid=457550" title="Indian Wells">
Indian Wells

Indian Wells może odnosić się do różnych pojęć:

</doc>
<doc id="457551" url="https://pl.wikipedia.org/wiki?curid=457551" title="Józefa Joteyko">
Józefa Joteyko

Józefa Franciszka Joteyko (ur. 29 stycznia 1866 w Poczujkach koło Kijowa, zm. 24 kwietnia 1928 w Warszawie) – polska psycholog, pedagog, fizjolog, współorganizatorka pedagogiki specjalnej (z Marią Grzegorzewską) w Warszawie.
Była przewodniczącą belgijskiego Towarzystwa Neurologicznego oraz wielokrotną laureatką paryskiej Akademii Nauk.
Życiorys.
Pochodziła z litewskiej rodziny szlacheckiej. Jej rodzice – zamożni ziemianie – wydzierżawili w roku 1871 majątek, a w roku 1873 przenieśli się do Warszawy na stałe. Miała brata – Tadeusza Joteyko (1872–1932), polskiego kompozytora.
Edukacja i studia naukowe.
Uczyła się początkowo w domu, od 1876 na pensji Sierakowskiej, zaś od 1877 na zorganizowanych prywatnie przez rodziców kompletach.
W roku 1884 Joteyko skończyła szkołę średnią – chcąc kontynuować naukę, zdecydowała się na wyjazd do Genewy. W 1886 roku rozpoczęła studia tamże, by w 1888 roku uzyskać bakalaureat (licencjat) z zakresu nauk fizycznych i przyrodniczych. Na krótko wróciła do zamieszkiwanej przez rodziców Warszawy, by ponownie wyjechać do Brukseli. Kolejnym miejscem studiów wyższych był Wydział Lekarski w Brukseli (od września 1889), a następnie w Paryżu, gdzie w 1896 obroniła pracę doktorską na wydziale medycznym i uzyskała dyplom doktora wszechnauk lekarskich. W 1926 roku przedstawiła pracę habilitacyjną recenzentom na Uniwersytecie Warszawskim, która została obroniona w 1927 roku.
Praca naukowa.
W 1898 roku Joteyko zdecydowała się na powrót do Brukseli, by pracować tam nad problemami fizjologii (w Instytucie Fizjologicznym w Solvaya, jako asystentka). W latach 1898–1903 była pracownikiem laboratorium psychofizycznego na uniwersytecie brukselskim, gdzie prowadziła zajęcia z psychologii eksperymentalnej. Joteyko zajmowała się tam w szczególności fizjologią pracy, wraz z Ch. Henrym ogłosiła ona równanie krzywej ergograficznej, na podstawie której sformułowała prawo mówiące, że liczby wyrażające stopień zmęczenia rosną w postępie geometrycznym, a liczby odnoszące się do czasu trwania pracy tworzą ciąg arytmetyczny. Sformułowała również inne prawa fizjologiczne dotyczące zmęczenia. Zdefiniowała ona tzw. prawo rozporządzalnego minimum Joteyko, które mówi o tym, że nawet mięśnie silnie zmęczone zachowują pewną resztę siły, która nie może już ulec wyczerpaniu. Od 1902 r. pracowała jako fizjolog w Laboratorium Energetycznym Solvaya. W roku 1909 była wybrana jako jedyna kobieta do komitetu organizacyjnego szóstego Międzynarodowego Kongresu Psychologii Fizjologicznej organizowanego w Genewie.
Praca dydaktyczna.
W latach 1906–1914 była wykładowcą psychologii pedagogicznej w seminarium nauczycielskim w Mons oraz Charleroi.
W 1916 była wykładowcą pedologii i psychologii eksperymentalnej na Sorbonie, gdzie przyjęto ją w poczet wykładowców paryskiego Collège de France.
W 1918 roku została wykładowcą pedologii i psychologii eksperymentalnej na uniwersytecie w Lyonie.
Od 1926 wykładała psychologię pedagogiczną i pedagogikę eksperymentalną w Wolnej Wszechnicy Polskiej w Warszawie.
Praca społeczna.
Po wybuchu I wojny światowej przeniosła się do Francji, gdzie początkowo skupiała się nad zebranymi materiałami empirycznymi do pracy społecznej. Poznała tam studentkę Marię Grzegorzewską. W 1918 roku wraz z Marią Grzegorzewską zapoczątkowała ruch, tj. Polską Ligę Nauczania.
Współpracowała z wieloma pismami i wydawnictwami naukowymi.
Praca naukowa w Rzeczypospolitej Polskiej.
W roku 1919 wróciła do Warszawy, ale odmówiono jej katedry psychologii na Uniwersytecie Warszawskim, zamiast tego objęła Katedrę Psychologii Ogólnej i Pedagogicznej w Państwowym Instytucie Pedagogicznym w Warszawie. Założyła pierwszy polski periodyk psychologiczny „Polskie Archiwum Psychologii” w Warszawie.
W 1922 została wiceprzewodniczącą Komisji Pedagogicznej Ministerstwa Wyznań Religijnych i Oświecenia Publicznego. W 1927 została członkiem Komisji Opiniodawczej przy prezesie Komitetu Ekonomicznego Ministrów, a od 1928 członkiem Rady Ochrony Pracy przy Ministerstwie Pracy i Opieki Społecznej.
W życiu osobistym związana z partnerką Michaliną Stefanowską, z którą przez wiele lat mieszkała w Paryżu i Brukseli. Spoczywa na cmentarzu Powązkowskim w Warszawie (kwatera 113-6-9/10).
Zainteresowania naukowe.
Z upływem pracy naukowej jej zainteresowania naukowe zmieniały się stopniowo z fizjologii przez psychologię aż do pedagogiki pracy. Od 1912 roku zainteresowania Józefy Joteyko skupiały się głównie na problematyce organizacji pracy, m.in.: psychofizjologiczne aspekty organizacja pracy, tj. równanie krzywej ergograficznej; prawa fizjologiczne dotyczące zmęczenia; prawo ekonomii wysiłku; testy zręczności mięśniowej.
Publikacje.
Była encyklopedystką oraz członkiem komitetu redakcyjnego „Encyklopedii Wychowawczej”. Dorobek naukowy dr hab. J.F. Joteyko liczy ogólnie 262 prace drukowane i wiele innych prac w rękopisie (nie opublikowanych), niektóre z nich:

</doc>
<doc id="457554" url="https://pl.wikipedia.org/wiki?curid=457554" title="Karru">
Karru

Karru (ang. "Karroo", "Karoo") – kraina geograficzna w Południowej Afryce, położona na południe od rzeki Oranje.
Obejmuje trzy mniejsze krainy:
Karru zbudowane są z mezozoicznych łupków i piaskowców. W Karru Małym występuje klimat podzwrotnikowy morski, a w Karru Wysokim klimat podzwrotnikowy suchy. Przeważającą część zajmuje roślinność półpustynna. Na jej terenie przepływają jedynie niewielkie rzeki okresowe i występują jeziora okresowe.
Hoduje się tu kozy oraz owce, a na obszarach nawadnianych uprawia się zboża, winogrona i rośliny cytrusowe.

</doc>
<doc id="457556" url="https://pl.wikipedia.org/wiki?curid=457556" title="Królowie Sardynii">
Królowie Sardynii



</doc>
<doc id="457557" url="https://pl.wikipedia.org/wiki?curid=457557" title="Kenneth Hagin Sr.">
Kenneth Hagin Sr.



</doc>
<doc id="457561" url="https://pl.wikipedia.org/wiki?curid=457561" title="ATB (ujednoznacznienie)">
ATB (ujednoznacznienie)



</doc>
<doc id="457563" url="https://pl.wikipedia.org/wiki?curid=457563" title="Reversi">
Reversi

Othello (również Reversi) – gra planszowa dla dwóch osób, rozgrywana na planszy o wymiarach 8 na 8 pól (jak w szachach i warcabach) przy pomocy 64 białych i czarnych pionów. Należy do gier strategicznych, które charakteryzują się szybkimi zmianami sytuacji i wyników. Gra wymaga myślenia perspektywicznego. Jest znana od końca XVIII wieku, zyskała popularność w połowie XIX wieku w Europie. Największy sukces Polaka na międzynarodowej arenie to zdobycie tytułu Mistrza Europy przez Miłosza Cupiała w 2009 roku.
Cel gry.
Celem gry jest wypełnienie planszy większą liczbą własnych pionów niż przeciwnik.
Gra kończy się, gdy żaden z graczy nie może wykonać poprawnego ruchu, czyli:
Najczęściej koniec gry następuje po całkowitym wypełnieniu planszy.
Gra.
Rozgrywka.
Wszystko rozpoczyna się od stanu, w którym na planszy są już ustawione cztery piony. Są to dwa piony czarne i dwa białe. Pierwszy ruch wykonuje rozgrywający piony czarne.
Piony przeciwnika zdobywa się, otaczając je w jednej linii. Zdobyte piony zmieniają kolor i przynależność. Na przykład jeśli gracz rozgrywający piony czarne spostrzeże linię pionów białych, na której jednym końcu stoi pion czarny, może dostawić swój pion także na drugim końcu linii. Wszystkie otoczone białe piony zmienią kolor na czarny (dotyczy to wszystkich linii prostych: poziomych, pionowych i ukośnych).
Jedyne dozwolone ruchy polegają na otaczaniu i zdobywaniu pionów przeciwnika. W każdym ruchu należy zdobyć co najmniej jeden pion przeciwnika.
Jeśli gracz nie może wykonać żadnego dozwolonego ruchu, traci kolejkę i wykonuje go drugi gracz.
Obliczanie wyników.
W "tradycyjnych" grach na końcu partii sumuje się piony i wygrywa gracz, który ma ich najwięcej. W grach komputerowych wyświetlane są liczby czarnych i białych pionów, więc cały czas jest się na bieżąco. Wyniki graczy mogą się zmieniać przy każdym ruchu. Trzeba jednak pamiętać, że najważniejszy jest wynik końcowy.

</doc>
<doc id="457565" url="https://pl.wikipedia.org/wiki?curid=457565" title="HSBC">
HSBC

HSBC Holdings plc – jeden z największych holdingów finansowych na świecie z siedzibą w Londynie i 9500 oddziałami w 86 krajach.
Wstęp.
Holding został założony w 1865 r. pod nazwą Hongkong and Shanghai Banking Corporation jako brytyjski bank w Chinach. W 1991 bank przeniósł swoją siedzibę do Londynu.
HSBC przesunęło się o dwa miejsca w rankingu i znalazło się na pierwszym miejscu listy Forbes Global 2000. Ranking, prezentowany od 2004 roku, jest zestawieniem największych i najprężniejszych spółek giełdowych na świecie. Forbes oparł zestawienie o wyniki sprzedaży, zyski, wartość aktywów i wartość rynkową spółek w 2007 roku, co daje obiektywną ocenę wielkości poszczególnych firm.
HSBC został również zakwalifikowany do grupy pięciu liderów wśród banków, które wykazują się ponadprzeciętnym tempem wzrostu. W ciągu ostatnich pięciu lat średni roczny wzrost przychodów HSBC wzrósł o 26 procent i wzrost dochodów netto o 31 proc.
W lipcu 2012 bank został oskarżony o „umożliwienie meksykańskim kartelom prania brudnych pieniędzy, oferowanie usług bankowych instytucjom wspierającym Al-Ka’idę oraz omijanie embarga nałożonego na Iran – takie zarzuty postawili HSBC, największemu europejskiemu bankowi, amerykańscy senatorzy”.
W listopadzie 2014 roku bank został oskarżony przez władze Belgii o to że „świadomie promował oszustwa podatkowe dokonywane przez spółki offshore”. Prokurator prowadzący sprawę oskarżył HSBC o „oszustwa, pranie brudnych pieniędzy, działania kryminalne i niezgodne z prawem wykonywanie zawodu pośrednika finansowego”. W sierpniu 2019 roku brukselska prokuratura poinformowała, że filia HSBC w Szwajcarii w ramach ugody związanej z prowadzonym śledztwem zgodziła się zapłacić karę w wysokości 294,4 mln euro. 
Grupy klientów.
HSBC dostarcza 100 milionom klientów pełny zakres usług finansowych: konta osobiste, karty kredytowe, kredyty, ubezpieczenia, inwestycje i inne.
W skład tej grupy wchodzi 2,5 miliona małych i średnich przedsiębiorstw. HSBC dostarcza im pełny zakres usług potrzebnych do prowadzenia działalności.
Dla tej grupy klientów HSBC dostarcza usługi finansowe typu "tailor made" (dopasowane do potrzeb danego klienta). Są to kompleksowe rozwiązania z obszaru zarządzania kapitałem, doradztwa inwestycyjnego, emisji papierów wartościowych, gwarantowania emisji, przeprowadzania fuzji.

</doc>
<doc id="457567" url="https://pl.wikipedia.org/wiki?curid=457567" title="Magnolia purpurowa">
Magnolia purpurowa

Magnolia purpurowa ("Magnolia liliiflora" Desr.) – gatunek drzewa należący do rodziny magnoliowatych. Magnolia ta rośnie na stanowiskach naturalnych na Dalekim Wschodzie. W Polsce jest sadzona jako roślina ozdobna i jest jednym z częściej hodowanych gatunków magnolii.
Odmiany uprawne.
Oprócz typowego gatunku botanicznego sadzone są różne odmiany, z których najcenniejsze to mieszańce międzygatunkowe magnolii purpurowej z magnolią gwiaździstą "(M. stellata)":
Uprawa. Choroby, szkodniki i ich zwalczanie.
Wymaga słonecznego stanowiska. Jest niezbyt wytrzymała na mróz i dlatego nie powinna być sadzona w rejonach o silnych mrozach, czy w kotlinach rzecznych, gdzie tworzą się zastoiny mrozowe. Wymaga żyznej i przepuszczalnej gleby o lekko kwaśnym odczynie.
Więcej – zobacz: magnolia.

</doc>
<doc id="457571" url="https://pl.wikipedia.org/wiki?curid=457571" title="Alan Smithee">
Alan Smithee

Alan Smithee, Allen Smithee, Alan Smythee lub Adam Smithee – pseudonim używany od 1969 roku głównie przez hollywoodzkich reżyserów, którzy uważali, że końcowa wersja filmu odbiega od ich wizji i nie chcieli podpisać filmu swoim nazwiskiem. Reżyser musiał udowodnić przed przedstawicielami Amerykańskiej Gildii Reżyserów ("Directors Guild of America", DGA) i Stowarzyszenia Producentów Filmowych i Telewizyjnych ("Association of Motion Picture and Television Producers"), że została mu odebrana kontrola nad kształtem filmu. Reżyser musiał również zagwarantować, że nie wyjawi powodów swojego niezadowolenia. Dodatkowo, pseudonim nie mógł stanowić ochrony reżysera przed błędami w sztuce reżyserskiej.
Po raz pierwszy pseudonim ten został użyty w filmie "Śmierć rewolwerowca" ("Death of a Gunfighter") z 1969. Podczas kręcenia filmu jeden z aktorów, Richard Widmark, był niezadowolony ze współpracy z reżyserem Robertem Tottenem. Zastąpił go Don Siegel, który jednak po ukończeniu filmu odmówił, podobnie jak wcześniej Totten, podania jego nazwiska w napisach końcowych. DGA początkowo zaproponowała pseudonim „Al Smith”, ale ponieważ już istniał reżyser o takim nazwisku, zmieniono go na „Allen Smithee”. Film w reżyserii „Smithee’ego” został dobrze przyjęty przez krytyków.
Od tej pory pseudonim Alan Smithee (lub w podobnej formie) został użyty w kilkudziesięciu filmach i serialach telewizyjnych. W 1999 DGA postanowiła zaprzestać używania wyłącznie tego pseudonimu. Zmiana ta wiąże się prawdopodobnie z pojawieniem się w 1997 komedii "An Alan Smithee Film: Burn Hollywood Burn", w której główny bohater – reżyser filmowy – chce zrzec się autorstwa swojego filmu, ale okazuje się to niemożliwe, bo sam nazywa się Alan Smithee. Reżyser tej komedii Arthur Hiller uzyskał zgodę DGA na zastąpienie jego nazwiska pseudonimem Alan Smithee. Zamieszanie związane z tym filmem spowodowało, że obecnie każdy przypadek niezadowolonego reżysera otrzymuje swój własny pseudonim. Pierwszym przykładem nowego postępowania DGA był film "Supernova" z 2000, gdzie zamiast nazwiska reżysera Waltera Hilla pojawił się pseudonim „Thomas Lee”.
Geneza.
Dokładne pochodzenie imienia Alan Smithee nie jest znane. .

</doc>
<doc id="457572" url="https://pl.wikipedia.org/wiki?curid=457572" title="Kalendarium powstania warszawskiego – 10 września">
Kalendarium powstania warszawskiego – 10 września

10 września, niedziela.
Depesza od premiera Mikołajczyka zapowiadająca o najbliższym podjęciu decyzji w Londynie w sprawie wysłania wyprawy lotniczej do powstańczej Warszawy.
Nad miastem walki powietrzne samolotów radzieckich z niemieckimi.
Armia Czerwona powtarza natarcie na przedmoście Warszawy.
W szpitalu powstańczym przy ul. Marszałkowskiej 75 umiera, wskutek ran odniesionych 29 sierpnia, plutonowy podchorąży Józef Szczepański ps. „Ziutek”), dowódca jednej z drużyn batalionu AK Parasol.
Z meldunku Antoniego Chruściela „Montera”: "Według obliczenia amunicji przy średnim zużyciu Śródmieście posiada na 1 dzień."

</doc>
<doc id="457579" url="https://pl.wikipedia.org/wiki?curid=457579" title="Bazylika archikatedralna św. Stanisława Biskupa i św. Władysława w Wilnie">
Bazylika archikatedralna św. Stanisława Biskupa i św. Władysława w Wilnie

Bazylika archikatedralna św. Stanisława i św. Władysława w Wilnie – katolicka bazylika w Wilnie, katedra archidiecezji wileńskiej, miejsce pochówku wielkich książąt litewskich i króla Polski Aleksandra Jagiellończyka.
Historia.
W okresie przed chrystianizacją Litwy w miejscu katedry stała świątynia poświęcona Perkunowi. W podziemiach istnieją zachowane do dzisiaj pozostałości ołtarza ofiarnego z tego okresu, o dostęp do których zabiegają litewscy rodzimowiercy.
Pierwsza katedra.
Początki katedry wileńskiej są przedmiotem kontrowersji, ponieważ nie jest bezsprzecznie udowodnione, że katedra istniała w 2 poł. XIII w., gdy w 1251 r. książę Mendog przyjął w Nowogródku chrzest, a w 1253 r. wyświęcony został na biskupa misyjnego Litwy Chrystian. Być może wtedy mogło zostać rozpoczęte wznoszenie pierwszej świątyni, jednak znalezione pozostałości fundamentów pod dzisiejszą katedrą nie potwierdzają tego w sposób bezsprzeczny. O istnieniu w tym miejscu jakiejkolwiek chrześcijańskiej świątyni nie ma także żadnych wzmianek w źródłach (samo Wilno jest wymienione po raz pierwszy dopiero w 1323 r.). Jeśli jednak budowla ta powstała, to najprawdopodobniej po odejściu Mendoga od chrześcijaństwa w 1261 r. budowlę tę (być może jeszcze nieukończoną) zburzono.
Katedra gotycka.
Potwierdzoną w źródłach pisemnych świątynię rozpoczęto budować po 1386 r. gdy chrzest przyjął książę Jagiełło, a w 1387 r. powstało biskupstwo wileńskie. Katedrę, której nadano wezwanie św. Stanisława, patrona Polski, wzniesiono na miejscu dawnej świątyni pogańskiej, na terenie Zamku Dolnego. Katedra Jagiełły spłonęła w 1399 r., jednak w 1419 roku została zakończona jej odbudowa przez Witolda (rok wcześniej pochowano tam jego żonę Annę). W odbudowanej po raz kolejny katedrze gotyckiej pochowano wielkiego księcia Witolda, a w 1506 r. króla Aleksandra Jagiellończyka. W pierwszej połowie XVI w. rozpoczęto gruntowny remont katedry (m.in. umieszczono dzwonnicę w baszcie obronnej Zamku Dolnego), zniweczony jednak następnym pożarem (1530). 
Katedra renesansowa.
Po pożarze w 1530 roku, na polecenie króla Zygmunta I Starego rozpoczęto odbudowę katedry, tym razem w stylu renesansowym. Pracami budowlanymi pod nadzorem biskupa Jana Ochstata kierował Bernardinus de Gianottis, które to prace ukończono w 1538 roku (brał w nich udział prawdopodobnie także Giovanni Cini). W 1547 r. w kaplicy Wołłowiczowskiej (dawnej Królewskiej) miał miejsce potajemny ślub Zygmunta Augusta i Barbary Radziwiłłówny (później w katedrze pochowanej). W 1573 roku biskup Walerian Protaszewicz-Suszkowski urządził w północnej nawie nowy grób księcia Witolda, a królowa Polski Bona Sforza wzniosła mu pomnik w stylu renesansowym. W 1610 r. nastąpił pożar, który znacznie uszkodził katedrę.
Katedra barokowa.
Król Zygmunt III Waza nakazał odbudowę przeznaczając na ten cel 4 tys. złotych. Budowę prowadzono z przerwami, spowodowanymi zarazami, w latach 1612-1632. Wzniesiono wtedy dwie symetryczne wieże, z których jedną wkrótce rozebrano. W tym też czasie zbudowano kaplicę św. Kazimierza (autorstwa Constantina Tencalli, wzniesionej w latach 1623-1636 i poświęconej pochowanemu w niej synowi Kazimierza Jagiellończyka – św. Kazimierzowi, patronowi Litwy). Wzorowana na o sto lat wcześniejszej kaplicy Zygmuntowskiej na Wawelu, pięknie dekorowana, wykonana z czarnego i białego marmuru, ozdobiona posągami Jagiellonów, stanowi do dziś ozdobę wileńskiej świątyni. W 1648 roku złożono w kaplicy św. Kazimierza serce króla Władysława IV. Kolejne zniszczenia katedry przyniosła wojna z Moskwą, podczas której najeźdźcy po zdobyciu Wilna zamienili katedrę w stajnię. Po oswobodzeniu miasta w 1660 roku, katedrę odnowiono po 1666 roku. W 1686 roku biskup Kotowicz wzniósł nowy ołtarz główny. Katedra została uszkodzona przez Szwedów w 1706 r.
Katedra klasycystyczna.
Po zawaleniu się wieży nad kaplicą Częstochowską w 1769 roku (zginęło wtedy sześciu księży) co spowodowało częściowe zawalenie sklepień, katedrę zamknięto, a nabożeństwa tymczasowo przeniesiono do kościoła św. Jana. Odbudowę podjęto w 1777 roku z inicjatywy biskupa Massalskiego, który wysłał projekt architekta Wawrzyńca Gucewicza do akceptacji króla Stanisława Augusta Poniatowskiego. Po akceptacji króla rozpoczęto budowę nowej katedry w stylu klasycystycznym, która to budowa trwała z przerwami do 1801 roku. Po śmierci Gucewicza ostatnie prace prowadził Michał Szulc. Nowa katedra zachowała trójnawowy układ wywodzący się jeszcze z gotyckiej katedry. Wschodnia fasada ozdobiona została sześciokolumnowym portykiem, a u szczytu fasady wznoszą się figury św. Kazimierza i św. Stanisława. W kolumnadzie fasady południowej ustawiono posągi królów polskich i wielkich książąt litewskich, które wykonał Kazimierz Jelski. W głównym ołtarzu znajduje się obraz Franciszka Smuglewicza "Zamordowanie św. Stanisława przez Bolesława Śmiałego". Przy końcu naw bocznych umieszczono posągi Miłość Bliźniego i Miłość Boga, których autorem Tommaso Righi. Righi jest także autorem posągów w zewnętrznych niszach katedry oraz rzeźb na tympanonie i fryzu nad wejściem. Na filarach od strony głównej nawy znajdują się obrazy pędzla Franciszka Smuglewicza przedstawiające dwunastu apostołów. Na ścianach bocznych znajduje się 16 obrazów Constantina Villaniego. Świątynię otacza 11 kaplic, z czego dwie zachowały się z poprzedniej katedry: wyżej wspomniana kaplica św. Kazimierza oraz kaplica Wołłowiczowska (zwana też Królewską lub Niepokalanego Poczęcia).
W 1838 roku ułożono nową kamienną posadzkę. W 1858 roku odnowiono kaplicę św. Kazimierza. Po powodzi w 1931 r. przy okazji remontu odkryto w podziemiach katedry zapomniane grobowce królewskie (m.in. Aleksandra Jagiellończyka oraz Elżbiety Habsburżanki i Barbary Radziwiłłówny – żon Zygmunta Augusta). Pochowany tu był też m.in. Olbracht Gasztołd (ojciec Stanisława, pierwszego męża Barbary Radziwiłłówny, najbogatszy człowiek na Litwie w swojej epoce), złożono tu też serce Władysława IV Wazy. Wtedy też założono pod katedrą mauzoleum dla prochów królewskich. Po powodzi 1931 roku, kiedy groziło katedrze zawalenie, prace remontowo-ratunkowe były bardzo kosztowne. W związku z tym w kurii wileńskiej powstał pomysł sprzedaży za granicę cennych flamandzkich gobelinów ze skarbca katedry. Pomysł wileńskiej kurii spotkał się z ogromnym protestem ze strony środowisk kulturalnych Wilna, które doprowadziły do zablokowania tej decyzji.
Podczas rządów radzieckich katedra została w 1950 roku zamknięta i przekształcona na magazyn. Wtedy też, 29-30 czerwca 1950 roku wysadzono w powietrze figury świętych stojące na szczycie fasady. Usunięto także liczne tablice pamiątkowe w języku polskim, w tym popiersie i tablicę arcybiskupa Jana Cieplaka. Potem odbywały się tutaj koncerty organowe. 4 czerwca 1956 roku otwarto galerię obrazów. Nabożeństwa zaczęto ponownie odprawiać tutaj od 1985 r., choć oficjalnie cały czas była to galeria obrazów. W 1989 r. katedra została rekonsekrowana, wkrótce potem odnowiona, odtworzono m.in. posągi na szczycie fasady. Obecnie w katedrze odprawiane są msze jedynie w języku litewskim.
Kaplice.
Strona prawa od wejścia:
Strona lewa od wejścia idąc od ołtarza:
Nagrobki.
Według Kraszewskiego we wnętrzach katedry znajdowały się 64, a według Balińskiego 33 pomniki pamiątkowe, z których do pocz. XX wieku zachowały się następujące tablice nagrobne,
na filarach:
na pilastrach:

</doc>
<doc id="457580" url="https://pl.wikipedia.org/wiki?curid=457580" title="Usagi Yojimbo">
Usagi Yojimbo

 – amerykańska seria komiksowa autorstwa Stana Sakai, ukazująca się od 1987 roku nakładem różnych wydawnictw.
Fabuła.
Akcja serii rozgrywa się w Japonii na początku XVII wieku w okresie Edo. Jego bohaterami są antropomorficzne zwierzęta, spośród głównym jest Miyamoto Usagi, królik-rōnin, przemierzający kraj jako "shugyōsha" – pielgrzymujący wojownik, i oferujący swoje usługi jako ochroniarz. Tomy zawierają krótkie historie, przy czym szersze wątki rozłożone są na wiele części.
Inspiracje i nawiązania.
Seria nawiązuje do japońskiej kultury, tradycji i mitów. Architektura, stroje, przedmioty wiernie oddają rzeczywistość siedemnastowiecznej Japonii. Postać Miyamoto Usagiego zainspirowana była osobą mistrza miecza, Musashiego Miyamoto, natomiast styl i atmosfera komiksu odwołują się do filmów Akiry Kurosawy i serii komiksowych "Samotny wilk i szczenię" i "Groo the Wanderer".
Wydania.
Seria ukazuje się nieregularnie w formie zeszytów w kilkutygodniowych lub kilkumiesięcznych odstępach. Zeszyty zbierane są następnie w tomy zbiorcze. Wydawcami oryginału amerykańskiego są: Fantagraphic Books (tomy 1–7), Dark Horse Comics (tomy 8–33) i IDW Publishing (od tomu 34.). Polskimi wydawcami serii są: Mandragora (tomy 1–7) i Egmont Polska (od tomu 8. oraz wznowienia wcześniejszych tomów).

</doc>
<doc id="457582" url="https://pl.wikipedia.org/wiki?curid=457582" title="Katedra wileńska">
Katedra wileńska



</doc>
<doc id="457583" url="https://pl.wikipedia.org/wiki?curid=457583" title="Młode wilki 1/2">
Młode wilki 1/2

Młode wilki 1/2 – polski, sensacyjny film fabularny w reżyserii Jarosława Żamojdy z 1997 roku. Prequel filmu Młode wilki z 1995, tego samego reżysera.
Pierwotnie rolę „Cichego” w filmie miał zagrać Paweł Kukiz.
Fabuła.
Szczecin, rok 1994. Zarówno biznesmeni, jak i mafia, przemycają z Niemiec wielkie ilości spirytusu. Jednym z przemytników jest Jerzy Chmielewski. Tymczasem na plaży trzej policjanci znajdują walizkę, a w niej pół miliona dolarów. Dwaj z nich mordują trzeciego, uczciwego, a o zbrodnię oskarżają niejakiego Krzyśka Drozdowskiego, przypadkowego świadka zdarzenia. Zajmujący się sprawą Krzysztofa prokurator Bogdan Wielewski oferuje mu pomoc. Tymczasem Ania, dziewczyna Krzyśka przyłącza się do grupy przestępców, którzy jadą do Niemiec po spirytus.
Plenery.
Film realizowany był w Szczecinie i na trasie DW142 , w Międzyzdrojach, a także w Świnoujściu i Warszawie.

</doc>
<doc id="457584" url="https://pl.wikipedia.org/wiki?curid=457584" title="Zagardlenie">
Zagardlenie

Zagardlenie – termin z zakresu kryminalistyki i medycyny sądowej, określający specyficzny rodzaj uduszenia gwałtownego przez bezpośredni, mechaniczny ucisk na narządy szyi. Najczęściej spotykanymi mechanizmami zagardlenia są:

</doc>
<doc id="457586" url="https://pl.wikipedia.org/wiki?curid=457586" title="Kalendarium powstania warszawskiego – 7 września">
Kalendarium powstania warszawskiego – 7 września

7 września, czwartek.
Upadek Powiśla. Natarcie niemieckie na Nowy Świat, Królewską, pl. Grzybowski i ul. Chmielną. Nieprzyjaciel opanowuje skrzyżowanie Alej Jerozolimskich i Marszałkowskiej; próbuje zniszczyć barykadę na Al. Jerozolimskich, bardzo istotną dla strony polskiej, gdyż osłaniała trasę przepływu ludności i wojska. Bataliony „Kiliński” i „Gustaw” bronią Śródmieścia. 
Silnie odczuwalny brak żywności. Źródłem zaopatrzenia części miasta stały się browary Haberbuscha. 
Pogorszenie nastrojów wśród ludności, zniechęcenie zarówno wobec polskich żołnierzy, jak i z powodu ogólnej ciężkiej sytuacji.
Niewielkie zrzuty z samolotów alianckich; większość ładunków wiatr poniósł na stronę niemiecką. Polacy podjęli zasobniki, które spadły na ul. Żelaznej i Emilii Plater.
Władze cywilne wydają pozwolenie, aby Zarząd Polskiego Czerwonego Krzyża mógł porozumiewać się z dowództwem wojsk niemieckich w sprawie ewakuacji poza tereny miasta osób starszych, chorych i dzieci. Ustalono czas, w którym ludność ta mogła, na własne ryzyko, opuścić stolicę. Rozmowy w tym celu prowadziła wiceprzewodnicząca prezydium Zarządu Głównego PCK Maria Tarnowska.
Tego dnia polegli dowódca 1. plutonu kompanii „Koszta” – Włodzimierz Radajewski, a przy ul. Książęcej zginął ppor. Wiesław Knast z kompanii "Motyl" batalionu "Czata 49". Ciężko ranny został kpt. Paulo de Silva, dowódca IV kompanii w Zgrupowaniu „Bartkiewicz”. 
Z meldunku sytuacyjnego w dzienniku bojowym 9. Armii niemieckiej:
Krótko po północy żołnierze Grupy „Kampinos” dowodzeni przez por. „Dolinę” spalili tartak w Piaskach Królewskich oraz zlikwidowali ochraniający go pododdział SS. Sukces ten zniweczył niemieckie plany budowy mostów na Wiśle pod Wyszogrodem.
Leopold Buczkowski, prozaik, malarz, artysta grafik, napisał tego dnia w notatkach z powstania warszawskiego:

</doc>
<doc id="457588" url="https://pl.wikipedia.org/wiki?curid=457588" title="Brzoza kulista">
Brzoza kulista



</doc>
<doc id="457591" url="https://pl.wikipedia.org/wiki?curid=457591" title="Flaga Ostrołęki">
Flaga Ostrołęki

Flaga Ostrołęki – jeden z symboli miejskich Ostrołęki w postaci flagi.
Wygląd i symbolika.
Proporcje flagi wynoszą 5:8. Składa się z trzech poziomych, równoległych pasów, o równej szerokości i długości (od góry: zielonego, żółtego i niebieskiego).
Barwy flagi symbolizują kolejno:

</doc>
<doc id="457593" url="https://pl.wikipedia.org/wiki?curid=457593" title="Betula globispica">
Betula globispica



</doc>
<doc id="457594" url="https://pl.wikipedia.org/wiki?curid=457594" title="Momozono">
Momozono

 − 116. cesarz Japonii. Panował w latach 1747-1762. Jego imieniem własnym było Toohito (jap. 遐仁).
Życiorys.
Momozono był trzecim dzieckiem (pierwszym synem) cesarza Sakuramachi i jego żony Sadako. W 1747, kiedy miał 6 lat, został mianowany następcą tronu. Jeszcze w tym samym roku jego ojciec, Sakuramachi, abdykował na jego rzecz. Dnia 9 czerwca 1747 Momozono został intronizowany na 116. cesarza Japonii.
Podczas jego panowania w Japonii wybuchł tzw. "skandal ery Hōreki", kiedy większa część młodej arystokracji japońskiej była karana przez siogunat Tokugawów za próby odbudowy władzy cesarskiej w Japonii.
Zgodnie z decyzją podjętą pod koniec życia przez Momozono, po jego śmierci Japonią rządziła jego starsza siostra, Go-Sakuramachi, ponieważ jego pierworodny syn był za młody na władzę.
Momozono zmarł 31 sierpnia 1762 w wieku 21 lat. Miał jedną żonę, damę dworską o imieniu Ichijō Tomiko (一条富子), z którą miał dwójkę synów: księcia Hidehito, późniejszego cesarza Go-Momozono oraz księcia Sadamochi.

</doc>
<doc id="457596" url="https://pl.wikipedia.org/wiki?curid=457596" title="Brzoza kulistokotkowa">
Brzoza kulistokotkowa

Brzoza kulistokotkowa ("Betula globispica" Shirai) — gatunek należący do rodziny brzozowatych ("Betulaceae" Gray). Występuje w stanie dzikim jako rzadki endemit na wyspie Honsiu w Japonii, na wysokości ok. 1000 m n.p.m., w rejonie miejscowości Tochigi-Nagano.
Biologia i ekologia.
Siedlisko: słoneczne stoki w lasach górskich. Kwitnie późną wiosną (maj), wraz z pojawieniem się liści. Owocostany dojrzewają i rozpadają się w październiku.

</doc>
<doc id="457599" url="https://pl.wikipedia.org/wiki?curid=457599" title="Lew Diomin">
Lew Diomin

Lew Stiepanowicz Diomin (ur. 11 stycznia 1926 w Moskwie, zm. 18 grudnia 1998 w Gwiezdnym Miasteczku) – pułkownik lotnictwa, kosmonauta radziecki, Lotnik Kosmonauta ZSRR.
Loty załogowe.
W lipcu 1974 został inżynierem pokładowym drugiej podstawowej ekspedycji na stację kosmiczną Salut 3. Dowódcą misji był Giennadij Sarafanow. Statek kosmiczny Sojuz 15 wystartował 26 sierpnia 1974. Diomin miał wówczas 48 lat i był najstarszym człowiekiem jaki znalazł się w kosmosie. Zgodnie z planem lotu statek załogowy miał połączyć się ze stacją kosmiczną, a kosmonauci wykonać na jej pokładzie zadania o charakterze wojskowym. Zadania tego nie udało się jednak zrealizować, ponieważ awarii uległ system zbliżania Sojuza. Silniki korekcyjne pojazdu zamiast wyhamowywać rozpędzały kapsułę. Kosmonautom udało się jedynie kilkukrotnie zbliżyć do celu swojej misji na odległość 30 – 50 metrów. W tych warunkach misję przerwano. Pojazd nie dysponował bowiem odpowiednim zapasem paliwa. Kosmonauci po dwóch dobach lotu, 28 sierpnia 1974 wylądowali na Ziemi 48 km od miasta Celinograd. Po raz pierwszy podczas radzieckich wypraw załogowych lądowanie nastąpiło nocą.
Władze radzieckie po zakończonym locie podały, że program lotu został wykonany, a zadaniem załogi było jedynie przećwiczenie na orbicie technik zbliżania i dokowania do stacji kosmicznej. O planach wejścia na stację nie wspomniano ani słowem.
Po opuszczeniu oddziałów kosmonautów.
W latach 1983–1988 – pracował w Ministerstwie Geologii ZSRR. Nadal uczestniczył w procesie szkolenia kosmonautów z zakresu geologii. Od 1988 przez pewien czas był pracownikiem naukowym zjednoczenia „Jużmorgeologia” (Южморгеология). Na emeryturę przeszedł w 1989.
Zmarł w Gwiezdnym Miasteczku 18 grudnia 1998 po długotrwałej chorobie nowotworowej.

</doc>
<doc id="457603" url="https://pl.wikipedia.org/wiki?curid=457603" title="Zadzierzgnięcie">
Zadzierzgnięcie

Zadzierzgnięcie (łac. "strangulatio") – termin z zakresu kryminalistyki i medycyny sądowej, określający specyficzny rodzaj zagardlenia, w którym ucisk na narządy szyi wywiera pętla zaciskana ręcznie przez człowieka. Zadzierzgnięcie jest najczęściej czynem zbrodniczym. Sporadycznie spotyka się samobójstwa popełnione tą metodą. Mechanizm śmierci przy zadzierzgnięciu we wstępnej fazie powoduje utrudnienie lub całkowite uniemożliwienie odpływu krwi z głowy, przy jednoczesnym dopływie tejże tętnicami. W ten sposób dochodzi do powstania przekrwień i zastoju krwi w obrębie głowy (powyżej pętli), a następnie: sinicy twarzy, wybroczyn w spojówkach oczu i w błonach śluzowych jamy ustnej, zwłaszcza nosa oraz do krwinkotoków lub krwawienia z nosa.

</doc>
<doc id="457612" url="https://pl.wikipedia.org/wiki?curid=457612" title="Meret Oppenheim">
Meret Oppenheim

Meret Oppenheim (ur. 1913 w Berlinie, zm. 1985 w Bazylei) – artystka związana z grupą surrealistów.
W 1932 opuściła rodzinny dom w Charlottenburgu i marząc o zostaniu malarką wyjechała do Paryża, gdzie nawiązała przyjacielskie stosunki z kręgiem Andre Bretona. W tym czasie dużo malowała, rysowała, pisała tworzyła kolaże i artystyczne obiekty. W 1936 roku w Café de Flore na bulwarze Saint--Germain Meret spotkała Picassa z Dorą Maar. Nosiła na nadgarstku własnego projektu metalową bransoletkę obciągniętą futrem ocelota. W aurze kawiarnianej, w zachwycie Picassa nad bransoletką narodził się pomysł pokrycia futrem spodka i filiżanki. Tak narodziło się jedno z największych dzieł surrealistycznych, które na zawsze związało nazwisko artystki z surrealizmem, mimo iż sama Oppenheim odżegnywała się od tak jednoznacznego określenia jej sztuki. "Filiżanka, spodek i łyżka pokryte futrem "zostało nazwane przez Andre Bretona "Śniadaniem w futrze", w nawiązaniu do słynnego dzieła Eduarda Maneta, które w 1863 roku tak szokowało publiczność Salonu. W 1934 roku artystka wystawiła "Śniadanie w futrze "na wystawie surrealistów i tak zapoczątkowała swoją karierę. 
Wkrótce po "Śniadaniu w futrze" Meret wystawiła w Bazylei inny "przedmiot surrealistyczny", zatytułowany "Ma gouvernante - my nurse - mein Kindermädchen". Jednak po sukcesie odniesionym w 1936 roku, dla Meret nadszedł długi, 18-letni czas kryzysu, depresji, twórczej niemocy. Wróciła do Szwajcarii. Nadal utrzymywała towarzyskie stosunki z paryskimi artystami, próbowała studiować. Nawet wystawiała, w tym tak efektowne dzieło jak pokazany w 1939 roku w Paryżu na wystawie fantastycznych mebli, wsparty na ptasich nogach stolik ze śladami ptasich łap na złoconym blacie. Tworzyła jednak bardzo mało. Niezadowolona wiele rzeczy niszczyła lub porzucała je nieukończone. Złą passę przełamała dopiero słynnym przyjęciem, "Festin", powitaniem wiosny, które, powtórzone w grudniu 1960 roku na paryskiej wystawie "Exposition inteRnatiOnale du Surréalisme" - czyli EROS, stało się prowokującym spektaklem o perwersyjnych kontekstach i jako artystyczno-towarzyska sensacja, zyskało rozgłos medialny. Od tamtej pory Oppenheim znów wykonywała surrealistyczne obiekty, często powielane, ale też malowała, rysowała, rzeźbiła, projektowała luksusową biżuterię. Pisała wiersze. Coraz bardziej ceniona, już nie tylko jako autorka "Śniadania w futrze. "
Do końca życia pozostała czynna artystycznie i towarzysko. Tak jak niegdyś jej futrzana filiżanka, tak i ona sama, wciąż chętnie fotografowana i wciąż piękna, stała się jednym z kanonicznych wizerunków sztuki nowoczesnej.

</doc>
<doc id="457614" url="https://pl.wikipedia.org/wiki?curid=457614" title="Przyrwa">
Przyrwa



</doc>
<doc id="457618" url="https://pl.wikipedia.org/wiki?curid=457618" title="Zadławienie (kryminalistyka)">
Zadławienie (kryminalistyka)

Zadławienie – termin z zakresu kryminalistyki i medycyny sądowej, określający specyficzny rodzaj zagardlenia, w którym ucisk na narządy szyi wywiera bezpośrednio ręka człowieka. Śmierć przez zadławienie jest zawsze wynikiem działania drugiej osoby. Z przyczyn fizjologicznych (automatyczne rozluźnienie dłoni po utracie przytomności) nie istnieje możliwość popełnienia samobójstwa tą metodą.

</doc>
<doc id="457622" url="https://pl.wikipedia.org/wiki?curid=457622" title="Proktolog">
Proktolog



</doc>
<doc id="457623" url="https://pl.wikipedia.org/wiki?curid=457623" title="Magnolia parasolowata">
Magnolia parasolowata

Magnolia parasolowata ("Magnolia tripetala" (L.) L.) – gatunek drzewa należący do rodziny magnoliowatych. Magnolia ta rośnie na stanowiskach naturalnych w południowo-wschodnich rejonach Ameryki Północnej. W Polsce jest czasami sadzona jako roślina ozdobna.

</doc>
<doc id="457626" url="https://pl.wikipedia.org/wiki?curid=457626" title="Związek Gmin Regionu Kutnowskiego">
Związek Gmin Regionu Kutnowskiego

Związek Gmin Regionu Kutnowskiego – międzygminna organizacja samorządowa, zrzeszająca gminy powiatów kutnowskiego i łęczyckiego. Związek powstał w 1993 roku i obecnie składa się z 14 gmin z dwóch powiatów. Po niedawnym rozszerzeniu dołączyły do związku gminy: Bedlno, Daszyna i Grabów.
Celem działania ZGRK jest:

</doc>
<doc id="457632" url="https://pl.wikipedia.org/wiki?curid=457632" title="Sobór Przeczystej Bogurodzicy w Wilnie">
Sobór Przeczystej Bogurodzicy w Wilnie

Sobór Przeczystej Bogurodzicy – sobór katedralny prawosławnej eparchii wileńskiej i litewskiej, wybudowany w stylu nawiązującym do sztuki gruzińskiej, usytuowany w Wilnie przy ulicy Maironio (św. Anny). Siedziba parafii.
Pierwsza świątynia prawosławna w tym miejscu została zbudowana w 1346 r. przez wielkiego księcia Olgierda, według tradycji z inicjatywy jego żony Julianny. Obecnie stojący budynek zawiera fragmenty gotyckich murów wzniesionych na koszt hetmana Konstantego Iwanowicza Ostrogskiego w XVI wieku. W latach 1607–1794 była unickim soborem metropolitarnym. W 1748 r. cerkiew spłonęła. W 1785 r. została odbudowana w stylu barokowym. Cerkiew została zbombardowana przez wojska rosyjskie podczas insurekcji kościuszkowskiej.
Zaniedbana cerkiew została w 1808 r. kupiona przez Uniwersytet Wileński, który po klasycystycznej przebudowie w 1822 r. według projektu Karola Podczaszyńskiego umieścił w jej wnętrzach anatomicum, audytorium oraz bibliotekę. Po zlikwidowaniu uniwersytetu w ramach represji po powstaniu listopadowym, budynek otrzymała Akademia Duchowna, a po przeniesieniu jej do Petersburga w 1842 r. budynek przeznaczono na rosyjskie koszary wojskowe, mieszkania i bibliotekę. Z inicjatywy rosyjskiego gubernatora Michaiła Murawjowa, według projektu Aleksandra Riazanowa i Nikołaja Czagina powstała w latach 1865–1868 obecna cerkiew w stylu gruzińskim. Przy jej budowie częściowo wykorzystano zachowane fragmenty murów z XVI wieku ufundowanych przez hetmana Ostrogskiego.
We wnętrzu znajdują się tablice pamiątkowe żołnierzy rosyjskich poległych w powstaniu styczniowym.
W 1513 r. w soborze została pochowana Helena Moskiewska, żona króla polskiego i wielkiego księcia litewskiego Aleksandra Jagiellończyka.

</doc>
<doc id="457633" url="https://pl.wikipedia.org/wiki?curid=457633" title="Karolina (ujednoznacznienie)">
Karolina (ujednoznacznienie)



</doc>
<doc id="457635" url="https://pl.wikipedia.org/wiki?curid=457635" title="Nowa Polska">
Nowa Polska

"Nowa Polska" – pismo konspiracyjne wydawane w Warszawie w latach 1940-1944, główny organ prasowy Konfederacji Narodu. 
"Nowa Polska" była dwutygodnikiem. Wydawana była od jesieni 1940 r. do czerwca 1944. Pismo było drukowane, początkowo w prywatnej drukarni na Nowym Świecie, a po zlikwidowaniu jej przez Niemców w jednej z drukarni Tajnych Wojskowych Zakładów Wydawniczych. Było to możliwe dzięki porozumieniu, jakie z Jerzym Rutkowskim, szefem TWZW, zawarł Jerzy Hagmajer.
Nakład: 3000 egz.
Osobistą pieczę nad pismem sprawował Bolesław Piasecki, natomiast funkcję redaktora naczelnego pełnili kolejno:
Wśród autorów pisujących do "Nowej Polski" byli prawie wszyscy ważniejsi działacze KN, m.in.: Bolesław Piasecki, publikujący pod pseudonimem "Wojciech z Królewca", o. Józef Warszawski, Wojciech Winkler, Jerzy Cybichowski, Wojciech Kętrzyński, Stanisław Hniedziewicz, Mieczysław Kurzyna, a także Andrzej Trzebiński i Wacław Bojarski.
"Nowa Polska" była przede wszystkim pismem publicystycznym, głównym narzędziem propagowania ideologii Konfederacji Narodu. Stąd stale obecny na jej łamach temat kształtu przyszłej Polski - liczne artykuły poświęcone były zarówno kwestiom ustrojowo-gospodarczym, jak i społecznym. Stale na kartach pisma przewijały się ściśle związane z programem Konfederacji hasła Imperium Słowiańskiego i uniwersalizmu.
Jako dodatek do "Nowej Polski" ukazywał się dwutygodnik "Fakty na tle idei". W 1942 zrezygnowano z jego wydawania, zastępując go nowym, samodzielnym pismem "Do broni!".

</doc>
<doc id="457640" url="https://pl.wikipedia.org/wiki?curid=457640" title="Nowa Polska. Wiadomości Codzienne">
Nowa Polska. Wiadomości Codzienne

„Nowa Polska. Wiadomości Codzienne” – pismo konspiracyjne wydawane w Warszawie w latach 1942–1944 przez Konfederację Narodu.
Pismo było dziennikiem. Ukazywało się od 1 października 1942 do wybuchu powstania warszawskiego. Początkowo miało objętość 1 strony, później 4-6 stron. Poszczególne numery specjalne dochodziły do 12-16 stron. Odbijane było na powielaczu w Biurze Technicznym Konfederacji Narodu.
Nakład: 200-300 egz. Jedynym redaktorem naczelnym był Stanisław Edward Bury (ps. „Łunińczyk”).
„Nowa Polska. Wiadomości Codzienne” zawierała przede wszystkim wiadomości pochodzące z nasłuchu radiowego. Poza tym zamieszczano publicystykę, reportaże, opowiadania, wiersze i piosenki partyzanckie. Przez pewien czas jako reporter pracował w tym piśmie Tadeusz Gajcy (ps. „Topornicki”).

</doc>
<doc id="457642" url="https://pl.wikipedia.org/wiki?curid=457642" title="Do broni">
Do broni

"Do broni!" – pismo konspiracyjne wydawane w Warszawie w latach 1942–1944 przez Konfederację Narodu.
„Do broni!” było dwutygodnikiem, zastąpiło ukazujące się jako dodatek do „Nowej Polski”, „Fakty na tle idei”. Drukowane było w prywatnej drukarni przy Nowym Świecie, a po jej zlikwidowaniu przez Niemców w październiku 1942 roku, w jednej z drukarni Tajnych Wojskowych Zakładów Wydawniczych. Było to możliwe dzięki porozumieniu zawartemu przez Jerzego Hagmajera z Jerzym Rutkowskim, szefem TWZW. Po wsypie w TWZW wydawanie pisma zostało w styczniu 1944 roku zawieszone, jak głosił komunikat, który ukazał się w "Nowej Polsce”, "z przyczyn technicznych".
Nakład: 5000 egz.
Redaktorzy naczelni:
Począwszy od numeru 5. „Do broni!” nosiło podtytuł: "Pismo Żołnierzy Uderzenia" – podtytuł ten definiował adresatów pisma. Było ono przede wszystkim pismem o charakterze popularno-informacyjnym. Zawierało krótkie artykuły o wojsku, wiadomości, doniesienia na temat oddziałów polskich walczących poza granicami kraju. Dbano o to, by pismo, unikając tematów ideologicznych, przesiąknięte było ideami, na których opierała swą działalność Konfederacja Narodu.

</doc>
<doc id="457644" url="https://pl.wikipedia.org/wiki?curid=457644" title="Brudna bomba">
Brudna bomba

Brudna bomba – bomba, której celem jest rozsianie materiału radioaktywnego, a przez to doprowadzenie do promieniotwórczego skażenia terenu, na możliwie dużym obszarze, przy wykorzystaniu wybuchu klasycznego materiału wybuchowego. Broń ta nie jest rodzajem broni nuklearnej.
Możliwości skonstruowania.
Brudna bomba jest łatwiejsza w konstrukcji od bomby jądrowej, nie wymaga użycia trudno dostępnych materiałów rozszczepialnych, jak i dużej ilości materiału wybuchowego, więc istnieje niebezpieczeństwo użycia jej przez terrorystów. Główny materiał do produkcji takiej bomby, radioaktywne izotopy promieniotwórcze, może zostać łatwo zdobyty np. ze starych porozrzucanych na terytorium byłego ZSRR i nieopróżnionych napromienników. Przypadek zdobycia materiału radioaktywnego miał miejsce w Goiânii, gdzie przez nieprawidłowe przechowywanie materiału promieniotwórczego dostał się on w niepowołane ręce, w wyniku czego skażeniu uległa znaczna przestrzeń.
Według radiologa Zbigniewa Jaworowskiego budowa "brudnej bomby" jest niepraktyczna z kilku powodów:
Usuwanie skutków.
Kiedy materiał radioaktywny zostanie już rozrzucony np. na budynki w mieście i drogi, wszystko należy zdjąć (asfalt, chodniki, tynki, a nawet zburzyć całe domy) i wywieźć w przeznaczone do składu materiałów radioaktywnych miejsce. Z tego powodu usuwanie zniszczeń jest bardzo kosztowne. Aby rozwiązać problem, naukowcy pracują nad piankami, żelami i emulsjami. Aktualnie opracowano:

</doc>
<doc id="457646" url="https://pl.wikipedia.org/wiki?curid=457646" title="Maciejkowice">
Maciejkowice

Maciejkowice (niem. "Maczeikowitz", "Maczeykowitz") – oficjalna część miasta oraz dzielnica Chorzowa, położona 3 km od Centrum. Do 1930 stanowiły samodzielną gminę wiejską.
Etymologia nazwy.
Maciejkowice to nazwa patronimiczna pochodząca od imienia "Maciej".
Heinrich Adamy zaliczył "Maczeikowitz" do grupy nazw wywodzących się od imienia założyciela, podając jej starszą, słowiańską formę "Macieykowice" oraz znaczenie w języku niemieckim 'Dorf der St. Mathias' (pol. 'wieś św. Macieja').
Historia.
Miejscowość pierwszy raz odnotowano w 1498 w rejestrze podatku od chłopów z ziemi bytomskiej. W tym czasie wieś zamieszkiwało jedynie trzech kmieci. W 1532 ich liczba wzrosła do czterech, o czym wiadomo z zachowanego urbarza. Źródło to przekazuje też, że Maciejkowice były wówczas wsią rycerską, a pierwszym znanym jej właścicielem był Paweł Kamieński. Od początku osada przynależała do parafii w sąsiednich Michałkowicach.
Maciejkowice były samodzielną gminą wiejską do 31 stycznia 1930, a 1 lutego zostały włączone do gminy Chorzów. Jako część Chorzowa (gminy wiejskiej) 1 lipca 1934 stały się częścią miasta Chorzów. Do 1991 wraz z Chorzowem Starym tworzyła dzielnicę Chorzów III. Nazywanie Maciejkowic „Chorzowem Starym” uznawano za pomyłkę. Jednak uchwałą Rady Miasta nadano całej dzielnicy III nazwę „Chorzów Stary”, co oznacza, że nazwą tą obejmuje się również Maciejkowice i Antoniowiec.
Komunikacja.
W Maciejkowicach znajduje się kilka przystanków autobusowych, m.in. Maciejkowice Dwór. Do tej dzielnicy kursuje sześć linii autobusowych KZK GOP. Są to linie o numerach: 22, 74, 98, 664, 665 i 974, 922 dzięki czemu Maciejkowice mają bezpośrednie połączenie komunikacyjne z pozostałymi dzielnicami Chorzowa, Siemianowicami Śląskimi, wschodnimi dzielnicami Katowic i południowymi Rudy Śląskiej.

</doc>
<doc id="457649" url="https://pl.wikipedia.org/wiki?curid=457649" title="Lucknow">
Lucknow

Lucknow (hindi लखनऊ, trb. "Lakhnau", trl. "Lakhnaū", urdu لکھنؤ, ang. "Lucknow") – miasto w północnych Indiach, stolica stanu Uttar Pradesh, na Nizinie Hindustańskiej, nad rzeką Gomati (dopływ Gangesu). Około 5 mln mieszkańców.
Geografia.
Miasto usytuowane jest w sercu Niziny Hindustańskiej w III strefie sejsmicznej. 
Klimat.
Lucknow położone jest w klimacie wilgotnym subtropikalnym z chłodnymi i wilgotnymi zimami (od grudnia do lutego) oraz gorącymi i suchymi latami (od kwietnia do czerwca). Pora deszczowa trwa od połowy czerwca do połowy września. Mgła pojawia się zazwyczaj od grudnia do stycznia. 
Zanieczyszczenia.
Według badań Banku Światowego z 2004 roku, Lucknow zajmuje 7. miejsce na świecie pod względem zanieczyszczenia powietrza.
Demografia.
Obecnie populacja Lucknow przekracza 5 mln mieszkańców. Hinduiści stanowią ok. 71%, muzułmanie zaś ok. 26%. W mieście mieszkają także małe grupy: sikhów, dżinistów, chrześcijan i buddystów. W 2001 procent osób niepiśmiennych wynosił 69,39% (61,22% dla kobiet i 76,63% dla mężczyzn).
Historia.
Od 1775 roku stolica królestwa Awadhu przeniesiona przez nawaba Asafa ud-Daula z Faizabadu. W 1856 roku Brytyjczycy pozbawili tronu ostatniego nawaba Wadżida Ali Śaha, co rok później, skłoniło mieszkańców miasta do poparcia powstania sipajów.

</doc>
<doc id="457650" url="https://pl.wikipedia.org/wiki?curid=457650" title="Nefrydium">
Nefrydium

Nefrydium – ogólna nazwa cewkowatego, parzystego narządu wydalniczego, którego zadaniem jest wyprowadzenie na zewnątrz organizmu zbędnych produktów metabolizmu. Termin ten jest zwykle stosowany w odniesieniu do bezkręgowców (zwłaszcza pierścienic), rzadziej do strunowców (np. lancetnika). 
W różnych grupach zwierząt nefrydia mają różny stopień wykształcenia. Najprostszą budowę ma protonefrydium. U bezkręgowych zwierząt celomatycznych występuje metanefrydium, u pazurnic zróżnicowane na mikro- i meganefrydium. Zmodyfikowane metanefrydia to m.in. gruczoł czułkowy i narząd Bojanusa. 

</doc>
<doc id="457653" url="https://pl.wikipedia.org/wiki?curid=457653" title="Względna przenikalność magnetyczna">
Względna przenikalność magnetyczna



</doc>
<doc id="457656" url="https://pl.wikipedia.org/wiki?curid=457656" title="Amol">
Amol

Amol, Āmol (pers. آمل) – miasto w północnym Iranie, w ostanie Mazandaran, u północnego podnóża gór Elburs. Położone jest 19 km od ujścia rzeki Haraz do Morza Kaspijskiego. W VIII wieku było popularnym ośrodkiem handlowym i naukowym. W przeszłości miasto wielokrotnie było nawiedzane przez trzęsienia ziemi i powodzie.
W 2011 roku miasto liczyło 219 915 mieszkańców. Obecnie Amol jest ośrodkiem handlu regionu rolniczego jakim jest Nizina Południowokaspijska. Ponadto wydobywa tu się rudy żelaza. Miasto posiada połączenie drogowe ze stolicą kraju, Teheranem.

</doc>
<doc id="457659" url="https://pl.wikipedia.org/wiki?curid=457659" title="Mirny (Jakucja)">
Mirny (Jakucja)

Mirny () – miasto w azjatyckiej części Rosji, w Jakucji, ośrodek administracyjny ułusu mirnińskiego, położone na Wyżynie Środkowosyberyjskiej nad rzeką Irelach. Liczy 35 tys. mieszkańców (2021).
Najbardziej znany ośrodek wydobycia diamentów w Rosji; znajdująca się przy mieście odkrywkowa kopalnia diamentów ma 525 m głębokości i średnicę 1,20 km. Także ośrodek przemysłu spożywczego i produkcji materiałów budowlanych. Tuż przy kopalni znajduje się lotnisko, które jest bazą własnej linii lotniczej Ałrosa.
Historia miasta.
Komin kimberlitowy „Mir”, odkryty przez geologów latem 1955 roku, dał nazwę osadzie robotniczej Mirny, która wyrosła w nietkniętej przez człowieka tajdze, a trzy i pół roku później stała się miastem. 3 kwietnia 1959 roku w Moskwie podpisano dekret Prezydium Rady Najwyższej RFSRR o przekształceniu osiedla roboczego w miasto, nadając mu oficjalnie nazwę Mirny. W ciągu kolejnych sześciu dekad mała wioska namiotowa stała się nowoczesnym miastem przemysłowym z dziewięciopiętrowymi blokami i asfaltowymi drogami, szkołami, przedszkolami, sklepami i szpitalami. Spółdzielnia „Jakutałmaz”, która poczyniła pierwsze kroki w rozwoju nowej gałęzi gospodarki ZSRR i Rosji – wydobycia diamentów – przekształcił się w znaną na rynku światowym spółkę akcyjną Ałrosa, wydobywającą diamenty nie tylko w Republice Sacha, ale także daleko poza jej granicami. Na przestrzeni lat z jakuckiej ziemi wydobyto 170 milionów metrów sześciennych masy skalnej. Miasto Mirny to nie tylko centrum wydobycia diamentów, słynie też z potencjału duchowego i tradycji kulturowych. W pierwszych latach rozwoju przemysłu wydobywczego w Mirnym osiedliło się co najmniej półtora tysiąca osób zdemobilizowanych po II wojnie światowej z szeregów Sił Zbrojnych ZSRR: oficerów, sierżantów, żołnierzy i marynarzy. Prowadzili spółdzielcze przedsiębiorstwa wydobywcze i budowlane (trusty) oraz pracowali przy wydobyciu. Byli wśród nich słynni dowódcy, byli żołnierze frontowi – Leonid Żeliabin, Jewgienij Batienczuk, Lew Sołdatow, Wiktor Tichonow, Giwi Gomelauri i wielu innych.
Gospodarka.
Mirny jest siedzibą przedsiębiorstwa AO „AŁROSA”, zajmującego się wydobyciem diamentów na terytorium ułusu mirnińskiego, anabarskiego i nurbińskiego oraz ich dystrybucją. Podstawowe struktury społeczno-kulturalne miasta i ułusu zostały zbudowane z myślą o robotnikach i ich rodzinach ze środków AO „AŁROSA”. W odległości 130 km od miasta znajduje się także jedno z najzamożniejszych pól naftowych w tym regionie. W mieście działają również AO „Wilurgistan”, przedsiębiorstwo elektryczne „Zapadnyje eliektriczeskije sieti”, przedsiębiorstwo gazowe AO „AŁROSA-Gaz”, firmy zajmujące się handlem i produkcją żywności. W styczniu 2017 roku został otwarty punkt przeładunkowy przesyłek międzynarodowych Poczty Rosji (MMPO).
Populacja.
&lt;graph&gt;{
 "version": 2,
 "width": 600,
 "height": 200,
 "data": [
 "name": "table",
 "values": [
 "x": 1959,
 "y": 5695
 {
 "x": 1970,
 "y": 23826
 {
 "x": 1979,
 "y": 30462
 {
 "x": 1989,
 "y": 38793
 {
 "x": 1998,
 "y": 36900
 {
 "x": 2002,
 "y": 39981
 {
 "x": 2009,
 "y": 36563
 {
 "x": 2010,
 "y": 37188
 {
 "x": 2012,
 "y": 35476
 {
 "x": 2015,
 "y": 34354
 {
 "x": 2021,
 "y": 35416
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;

</doc>
<doc id="457661" url="https://pl.wikipedia.org/wiki?curid=457661" title="M2 Bradley">
M2 Bradley

M2 Bradley – amerykański gąsienicowy bojowy wóz piechoty opracowany i produkowany przez FMC Corporation. Wóz nazwano na cześć gen. Omara N. Bradleya.
Historia.
Pierwszą próbę wprowadzenia BWP do uzbrojenia US Army podjęto w latach 60. XX wieku. Powstał XM701 (MICV-65) zbudowany na podwoziu działa samobieżnego M107/M110. Rozwój tego wozu został zakończony na etapie prototypu, ponieważ uznano, że podwozie to jest zbyt duże. W 1967 roku powstał BWP XM765 rozwinięty z transportera opancerzonego M113, ale także on nie został przyjęty do uzbrojenia (był produkowany na eksport i znalazł się na uzbrojeniu kilku armii, m.in. holenderskiej).
W 1972 w USA ogłoszono kolejny konkurs na projekt BWP. Ze zgłoszonych ofert wybrano projekty firm Chrysler Corporation, FMC Corporation i Pacific Car and Foundry. W listopadzie tego roku podpisano kontrakt na budowę prototypów z firmą FMC. W lecie 1976 roku odbyły się próby prototypów oznaczonych jako XM723. Testy poligonowe wykazały konieczność wprowadzenia w projekcie kilku zmian, z których najważniejszymi były:
Uznano także, że nowy BWP może po modyfikacji spełniać rolę bojowego wozu rozpoznawczego, co doprowadziło do zakończenia prac nad wozami od podstaw projektowanymi do tych zadań.
W 1976 nazwę programu opracowywania nowego wozu zmieniono na Fighting Vehicle System. W ramach programu miały powstać dwa pojazdy BWP XM2 Bradley i BWR XM3 Devers. W 1977 dołączono także wymaganie, aby na podwoziu nowego wozu możliwe było zbudowanie samobieżnej wyrzutni MLRS.
W grudniu 1978 roku armii dostarczono pierwsze dwa pojazdy XM2. W następnym roku dostarczono następne sześć pojazdów. Były one testowane razem z czołgami M1 Abrams. Po testach w 1979 roku pojazd został przyjęty do uzbrojenia i otrzymał finalne oznaczenie M2. W 1980 roku US Army zamówiła pierwsze 100 wozów seryjnych. Pierwsze z nich zostały przekazane armii w maju 1981 roku (terminu dostawy udało się dotrzymać pomimo 3-miesięcznego strajku w zakładach FMC). Do końca 1981 roku dostarczono 400 wozów M2. W latach 1982–1984 dostarczano po 600, w 1985 710, a 1986 900 pojazdów. Pierwszy batalion wyposażony w M2 osiągnął gotowość bojową w marcu 1983 roku.
W 1986 roku powstała zmodernizowana wersja M2A1 posiadająca możliwość odpalania nowszych wersji ppk TOW. W 1988 rozpoczęto modyfikację już wyprodukowanych egzemplarzy do standardu M2A2. Zmodernizowane pojazdy otrzymały dodatkowe opancerzenie, co zwiększyło odporność wozów na ostrzał, ale wozy M2A2 utraciły możliwość pływania. Dodatkowe opancerzenie zasłoniło także boczne gniazda strzeleckie przedziału desantowego.
W 2000 roku wozy przeszły kolejna modernizację do standardu M2A3; nowy wariant posiadał ponownie wzmocnione opancerzenie oraz zmodernizowaną elektronikę.
Opis.
M2 Bradley jest bojowym wozem piechoty przeznaczonym do wsparcia czołgów. Jest zdolny do przewożenia piechoty, zapewniając jej zabezpieczenie przed pociskami broni ręcznej oraz wsparcie, gdy przystępuje ona do działania poza pojazdem. M2 stanowi wyposażenie piechoty zmechanizowanej. M2 i M2A1 może być używany jako amfibia z marszu, bez specjalnego przygotowania, wersje późniejsze nie są w stanie pływać.
Załogę M2 tworzy dowódca, działonowy, kierowca i siedmiu (w nowszych wersjach sześciu) żołnierzy desantu. Kierowca zajmuje miejsce w przedziale kierowania, działonowy i dowódca w wieży, a żołnierze desantu w tylnej części pojazdu.
Kadłub M2 tworzy sztywną, samonośną skrzynię zespawaną z blach aluminiowych. W przedniej części kadłuba znajdują się przedziały kierowania i napędowy z silnikiem Cummins VTA-903T. Silnik znajduje się obok kierowcy. W środkowej – przedział bojowy z wieżą, a w tylnej przedział desantu.
Kierowca zajmuje miejsce w przedziale kierowania po lewej stronie silnika przez właz otwierany do tyłu. Stanowisko kierowcy jest wyposażone w cztery peryskopy – przez trzy z nich obserwowany jest teren przed pojazdem, czwarty umożliwia obserwację terenu na lewo od wozu. Peryskop centralny może być zastąpiony noktowizorem Litton Electro-Optics AN/VVS-2 o polu widzenia 90°x35°, głębi ostrości od 4 m do nieskończoności i wzmocnieniu światła szczątkowego ponad 25 tys. razy. Dodatkowo kierowca ma własny (niezależny od ISU) system termowizyjny do obserwacji terenu przed pojazdem.
Wieża jest przesunięta w prawo od osi wzdłużnej wozu. Dowódca i działonowy posiadają indywidualne włazy w stropie otwierane do tyłu – dowódca prawy, działonowy lewy. Działonowy posługuje się zintegrowanym celownikiem optyczno-termowizyjnym firmy Raytheon (Bradley Integrated Sight Unit w skrócie ISU) o powiększeniu x4 i x12 oraz dwoma peryskopami. Dowódca posiada 7 peryskopów.
ISU Bradleya posiada dwa tryby: dzienny i termiczny (powiększenia to 4x oraz 12x) ISU ma również dalmierz laserowy (w nowszych wersjach dalmierz z laserem bezpiecznym dla oczu) pozwala on automatycznie nanosić poprawki na odległość.
W wieży znajduje się zasadnicze uzbrojenie wozu: 25 mm działko automatyczne M242 Bushmaster i sprzężony z nim karabin maszynowy M240C. Uzbrojenie jest stabilizowane. Działko M242 posiada system podwójnego zasilania. Z boku wieży znajduje się podwójna wyrzutnia ppk BGM-71 TOW. Z przodu wieży są mocowane wyrzutnie granatów dymnych M257 (2 × 4). Poza nimi wóz wyposażony jest w termiczną aparaturę dymotwórczą.
Zapas amunicji zmagazynowanej w wieży 300 naboi do działka, 800 naboi do karabinu maszynowego i dwa ppk w wyrzutni. Dodatkowo w wozie przewożone jest jeszcze 600 naboi do działka, 1400 do km, 5 ppk, 2520 lub 1680 naboi do karabinów automatycznych M16 i 4200 lub 2520 do karabinów zamontowanych w otworach strzeleckich.
Przedział desantowy znajduje się w tylnej części wozu i mieści siedmiu żołnierzy (w nowszych wersjach sześciu) na indywidualnych siedziskach. Żołnierze obserwują teren przez indywidualne peryskopy, a sześciu z nich może prowadzić ogień z wnętrza transportera przy pomocy M231FPW przez strzelnice w każdej burcie i w ścianie tylnej (od wersji M2A2 Bradley posiada tylko dwa otwory strzelnicze w tylnej ścianie wozu). Wóz przewozi 2520 lub 4200 szt. amunicji do automatycznej broni załogi (karabinów M16). Jeden z dwóch siedzących po lewej stronie żołnierzy ma fotel na wysokości wieży (w nowszych wersjach stanowisko to zostało zlikwidowane), dwóch kolejnych siedzi po stronie prawej, a trzech z tyłu (w nowych wersjach żołnierze siedzą na siedziskach przymocowanych do ścian BWP, twarzami do siebie). W tylnej ścianie umieszczona jest napędzana hydraulicznie rampa przez którą żołnierze opuszczają pojazd. W rampie umieszczone są otwierane ręcznie drzwi, a w stropie właz.
Napęd M2 stanowi 8-cylindrowy, czterosuwowy, wysokoprężny, turbodoładowany, chłodzony cieczą silnik Cummins VTA-903T. Moc przy 2600 obr./min wynosi 500 KM. Moc z silnika na koła napędowe jest przenoszona przy pomocy hydromechanicznego układu przeniesienia mocy General Electric HMTP-500.
M2 Bradley ma 12 kół jezdnych. Wahacze pierwszej, drugiej piątej i szóstej pary kół nośnych są dodatkowo zamocowane do teleskopowych amortyzatorów hydraulicznych dwustronnego działania. Napęd z silnika jest przekazywany na znajdujące się w przedniej części pojazdu koła napędowe. Z tyłu pojazdu znajdują się koła napinające. Pojazd posiada dwie gąsienice o szerokości 533 mm i rozstawie 2970 mm.
Zastosowanie bojowe.
Podczas I wojny w Zatoce Perskiej M2 i M3 Bradley zniszczyły więcej irackich pojazdów opancerzonych niż czołgi M1 Abrams. 20 pojazdów uległo zniszczeniu; 3 w walce i 17 z powodu pomyłkowego ostrzału własnych oddziałów (tzw. friendly fire). Skutkiem tych wypadków było dodanie do pojazdów urządzeń umożliwiających identyfikację m.in. w podczerwieni.
Podczas operacji Iraqi Freedom Bradley okazał się wrażliwy na ataki ze strony Irakijczyków, które powodowały unieruchamianie pojazdów z powodu uszkodzenia układu jezdnego lub napędowego. W takich wypadkach nie notuje się jednak dużych strat wśród załóg, ponieważ w razie uszkodzenia pojazdu procedura w pierwszej kolejności przewiduje ewakuację załogi. Do 2006 całkowitemu zniszczeniu uległo 50 pojazdów.

</doc>
<doc id="457662" url="https://pl.wikipedia.org/wiki?curid=457662" title="Anna Radziwiłł (1476–1522)">
Anna Radziwiłł (1476–1522)

Anna Radziwiłł (lit. "Ona Radvilaitė") herbu Trąby (ur. 1476, zm. 23 marca 1522 w Liwie) – księżna mazowiecka, żona księcia mazowieckiego Konrada III Rudego, córka Mikołaja Radziwiłłowicza i Zofii Anny Moniwid.
Życiorys.
W 1496 lub 1497 została żoną księcia mazowieckiego Konrada III Rudego, wnosząc mu 20 000 dukatów posagu. Dała, dotychczas bezdzietnemu, księciu dwie córki i dwóch synów, co skłoniło go do domagania się od Jagiellonów zwrotu Płocka oraz uznania praw dziedzicznych do księstwa czerskiego oraz (otrzymanego w dożywocie) księstwa warszawskiego.
29 października 1503 po nagłej śmierci męża została regentką Mazowsza i przeciwstawiła się dążeniom króla Polski do inkorporacji tej dzielnicy do Korony. W 1504 na sejmie piotrkowskim uzyskała od Aleksandra Jagiellończyka nadanie ziemi warszawskiej, ciechanowskiej, łomżyńskiej i nowogrodzkiej dla swoich synów Stanisława i Janusza. W ich imieniu sprawowała do 1518 regencję, która zakończyła się dopiero w wyniku rozruchów szlachty zaniepokojonej niekończącymi się rządami księżnej wdowy. Fakt objęcia formalnych rządów przez młodych książąt nie zmienił wiele i Anna zachowała aż do swej śmierci w 1522 realną władzę. W latach 1511–1517 zabiegała o utworzenie biskupstwa warszawskiego, ale sprzeciwił się temu Zygmunt I Stary. 28 grudnia 1514 nadała Ostrowi Mazowieckiej przywilej czterech jarmarków rocznie i jednego targu tygodniowo, co wpłynęło korzystnie na rozwój tego miasta.
Zmarła 23 marca 1522 roku i pochowana została w kościele św. Anny w Warszawie.
6 czerwca 2004 w Ostrowi Mazowieckiej odsłonięty został pomnik księżnej autorstwa Mirosławy Skoczek.
Życie prywatne.
Była córką Mikołaja Radziwiłłowicza h. Trąby i Zofii Anny Moniwid h. Leliwa. Miała czwórkę rodzeństwa; Mikołaja, Jana, Wojciecha i Jerzego. Między dniem 6 października 1496 a rokiem 1497 wzięła ślub z Konradem III Rudym i miała z nim czwórkę dzieci, Zofię, Annę, Stanisława i Janusza.

</doc>
<doc id="457664" url="https://pl.wikipedia.org/wiki?curid=457664" title="Oscylator harmoniczny">
Oscylator harmoniczny

Oscylator harmoniczny – układ drgający wykonujący ruch harmoniczny. Ruch taki może występować w rozmaitych układach fizycznych, takich jak np. wahadło, cząsteczka, układ elektryczny. Jego badanie można sprowadzić do modelu mechanicznego o jednym stopniu swobody. W układzie takim występuje siła sprężysta formula_1 proporcjonalna do przemieszczenia formula_2 tego układu od jego położenia równowagi:
gdzie formula_4 – tzw. stała sprężystości.
W mechanice wyróżnia się klasyczny oscylator harmoniczny oraz kwantowy oscylator harmoniczny. Ten ostatni stosuje się do układów mikroskopowych, dla których prawa fizyki klasycznej przestają obowiązywać.
Energia potencjalna oscylatora harmonicznego zależy od kwadratu jego przemieszczenia formula_2 względem położenia równowagi:
Wiele układów fizycznych można opisać za pomocą modelu oscylatora w sposób przybliżony, jeżeli układy te wykonują małe drgania (tj. o małej amplitudzie) w pobliżu położenia równowagi. Rozwijając potencjał w szereg Taylora w pobliżu minimum wystarczająco dokładne jest wtedy przybliżenie do wyrazów kwadratowych (przy założeniu, że wyrazy te są niezerowe). W praktyce oznacza to, że wiele zagadnień świata realnego daje się sprowadzić do zagadnienia oscylatora harmonicznego. Przykładami takich zagadnień są:
1) w mechanice klasycznej:
2) w mechanice kwantowej:
Zagadnienie oscylatora harmonicznego jest ściśle rozwiązywalne zarówno w mechanice klasycznej, jak i kwantowej.
Drgania inne niż harmoniczne (tzn. dla potencjałów opisywanych innymi zależnościami niż kwadratowe, bądź niedające się do nich przybliżyć) nazywa się drganiami anharmonicznymi. Poprawki do ruchu harmonicznego wynikające z innych zależności potencjału niż kwadratowa nazywa się poprawkami anharmonicznymi.

</doc>
<doc id="457666" url="https://pl.wikipedia.org/wiki?curid=457666" title="Tryskawki">
Tryskawki



</doc>
<doc id="457667" url="https://pl.wikipedia.org/wiki?curid=457667" title="Kacze opowieści (serial animowany 1987)">
Kacze opowieści (serial animowany 1987)

Kacze opowieści (ang. "DuckTales") – serial animowany wytwórni "The Walt Disney Company", emitowany od 18 września 1987 do 28 listopada 1990 roku.
Poszczególne odcinki serialu są oparte przede wszystkim na komiksach Carla Barksa, dlatego też pojawiają się tu komiksowe postacie stworzone przez niego, a nieobecne w innych produkcjach Disneya, jak Bracia Be, Goguś Kwabotyn czy Granit Forsant. Część jest inspirowana klasycznymi dziełami literackimi i filmowymi. W przeciwieństwie do innych filmów wytwórni, Kaczor Donald jest tu postacią trzecioplanową. W pierwszej serii wystąpił tylko w 8 odcinkach. Głównymi postaciami serialu są Sknerus McKwacz oraz siostrzeńcy Donalda.
W Polsce wyświetlany był po raz pierwszy od 17 września 1989 do 19 czerwca 1993 w TVP1 (początkowo pod tytułem Siostrzeńcy Kaczora Donalda).
W roku 1991 nakręcono serial "Darkwing Duck", w którym kontynuowany był wątek Śmigacza McKwaka oraz Robokwaka. W Polsce TVP wyemitowała 7 z 91 odcinków w 1994 roku. Tytuł rodzimej wersji językowej w tamtym czasie brzmiał "Dzielny Agent Kaczor". Obecnie wszystkie odcinki w nowym polskim dubbingu powstałym w 2004 roku zostały upublicznione wraz z premierą platformy Disney+ w Polsce w 2022 roku pod nazwą "Agent Kuper". Natomiast w roku 1990 powstał film pełnometrażowy "Kacze opowieści: Poszukiwacze zaginionej lampy".
25 lutego 2015 roku ogłoszono, że w 2017 r. powstanie nowa wersja "Kaczych opowieści". Premiera serialu odbyła się 12 sierpnia 2017 roku na amerykańskim kanale Disney XD. Regularna emisja serialu w USA rozpoczęła się 23 września 2017 roku.
Emisja w Polsce.
Serial był emitowany w Polsce od 1989 do 1993 roku na antenie TVP1. W 1989 roku w ramach "Dobranocki" wyemitowano część odcinków w wersji z lektorem (pod tytułem "Siostrzeńcy Kaczora Donalda"). Czytali na zmianę Krystyna Czubówna oraz Marek Gajewski. W końcu 1989 roku TVP wstrzymała do odwołania nadawanie wersji lektorskiej, ponieważ zapadła decyzja o wykonaniu dubbingu. Wtedy przetłumaczono tytuł jako "Kacze opowieści". Prace nad polskim dubbingiem trwały około 18 miesięcy. Nadawanie wersji z polskim dubbingiem rozpoczęto 5 stycznia 1991 roku, w sobotnim, popołudniowym paśmie "Walt Disney przedstawia" i kontynuowano ją do 19 czerwca 1993 roku.
Do roku 2007 serial nie był powtarzany. Od 22 stycznia 2007 roku był on ponownie emitowany na antenie kanału MiniMini, w nowej wersji dubbingowej. Emitowany był codziennie o godzinie 18:30. W 2007 roku zostało pokazanych 65 odcinków, w roku 2008 kolejnych 35. Od 6 kwietnia 2007 roku MiniMini powtarzało pierwszą serię serialu. 12 lutego 2008 roku kanał MiniMini rozpoczął emisję pozostałych serii serialu (odcinki 66-100).
Od jesieni 2009 do wiosny 2011 roku serial wyświetlała telewizja Polsat.
Od 1 października 2011 roku do połowy 2012 roku serial był nadawany na kanale Disney Channel od poniedziałku do piątku o 14:25 (w środę od 14:00 – 2 odcinki), a także w sobotę i niedzielę o 8:20 i 12:30.
Od 22 października do 30 listopada 2012 roku serial był emitowany w TV Puls w paśmie "Junior TV".
Pierwsza seria (65 odcinków) powstała w latach 1987–1988, druga (10 odcinków) w latach 1988–1989, trzecia (18 odcinków) w latach 1989–1990, a czwarta (7 odcinków) w 1990 roku. Razem powstało 100 odcinków serialu (które zarówno TVP1, jak i MiniMini wyświetlały bez zachowania chronologii). W 1990 roku na fali popularności serialu powstał pełnometrażowy film "Kacze opowieści: Poszukiwacze zaginionej lampy". Nie osiągnął on jednak sukcesu porównywalnego z innymi produkcjami Disneya. W Polsce film był wyświetlany tylko w kinach, nie wydano go ani na kasetach VHS, ani na płytach DVD. Kilkakrotnie był on emitowany w telewizji Polsat ze starym dubbingiem znanym z kin (z udziałem aktorów tworzących pierwszą wersję dubbingowaną serialu), premiera odbyła się 11 marca 2007 roku.
Wydania na VHS i DVD.
W roku 1995 wydano w Polsce dwie kasety VHS, na których łącznie znalazły się 4 odcinki serialu (po dwa na każdej). Wszystkie w starej wersji dubbingowanej znanej z TVP1, niektóre ze zmienionymi tytułami:
1)
2)
Na DVD w Stanach Zjednoczonych (region 1) wydano trzy zestawy płyt zawierające wszystkie odcinki serii pierwszej i 10 odcinków serii drugiej. Na rynku europejskim (region 2) wydano do tej pory tylko pierwszą część (19 odcinków) serii pierwszej w 5 wersjach językowych (bez polskiej).
5 czerwca 2015 do sprzedaży w Polsce weszło pięć płyt DVD z Kaczymi Opowieściami z dubbingiem ze studia Galapagos Film.
Płyty noszą tytuły:
Odcinki.
Serial liczy 100 odcinków podzielonych na dwie serie. W pierwszej serii pojawiają się: Kaczor Donald, Hyzio, Dyzio i Zyzio, Sknerus McKwacz, Śmigacz McKwak, pani Dziobek, Tasia, Cezar, Kaczuch, Granit Forsant, Bracia Be, Magika De Czar, Diodak, i Edgar.
Dodatkowe informacje.
Odcinki nawiązuje do komiksów Carla Barksa.
Niektóre odcinki „Kaczych Opowieści” były inspirowane mniej lub bardziej komiksami Carla Barksa.
Oto lista odcinków, które nawiązywały do jego komiksów:
Wersja polska.
Pierwsza wersja.
Wersja polska: STUDIO OPRACOWAŃ FILMÓW w WARSZAWIE
Reżyser:
Tekst:
Przekład piosenki:
Dźwięk:
Montaż:
Kierownik produkcji: 
W wersji polskiej udział wzięli:
i inni
Wykonanie piosenek:
i inni
Lektor:
Druga wersja.
Wersja polska: na zlecenie Disney Character Voices International – MASTER FILM
Reżyseria: Krzysztof Kołbasiuk
Dialogi:
Dźwięk:
Montaż:
Zgranie:
Kierownictwo produkcji: Ewa Chmielewska
Wystąpili:
i inni
Tekst piosenki: Filip Łobodziński
Opracowanie muzyczne: Piotr Gogol
Wykonanie piosenek:
i inni
Lektor: 

</doc>
<doc id="457671" url="https://pl.wikipedia.org/wiki?curid=457671" title="Turbofolk">
Turbofolk

Turbofolk (Turbo-Folk, turbo folk) – styl muzyczny, który powstał w Jugosławii w latach 80. XX wieku pod wpływem popularności takich wykonawców jak np. Lepa Brena czy Šaban Šaulić.
Wywodzi się z popularnej na Bałkanach (głównie w krajach byłej Jugosławii) muzyki ludowej/folkowej zwanej „narodnjacką" („narodna" = ludowa) – "narodnjaki". Muzyka ta stopniowo przekształcała się w „disco-folk" i „techno-folk".
W warstwie melodycznej jest mieszanką muzyki i piosenek serbskich i cygańskich z wyczuwalnymi wpływami orientalnymi tureckimi czy nawet arabskimi, a także greckiej muzyki ludowej. Teksty piosenek przeważnie mówią o miłości i związanymi z nią radością, smutkiem ("tuga"), rozstaniami, tęsknotami itp. Turbofolk jako współczesna muzyka ludowa (czy raczej muzyka rozrywkowa oparta o muzykę ludową) ma ścisłe związki z muzyką „kafanską". Można porównywać piosenki „narodnej”/turbofolku do np. polskich piosenek w stylu disco polo jako zjawisko socjologiczne.
Termin turbo folk stworzył i po raz pierwszy użył urodzony w Czarnogórze muzyk i piosenkarz awangardowy Rambo Amadeus (Antonije Pušiċ). Terminu turbofolk używa się w znaczeniu negatywnym, a nawet pobłażliwie-pogardliwym (głównie przez obcokrajowców), podczas gdy w Serbii i innych krajach byłej Jugosławii używa się określenia „narodna” (ludowa), a turbofolk nie ma znaczenia pejoratywnego. Turbofolk jako gatunek muzyczny istnieje również w innych krajach na Półwyspie Bałkańskim: w państwach powstałych z byłej Jugosławii, a także, pod innymi nazwami, w Bułgarii (jako czalga "чалга"), w Grecji (jako laïka) i w Albanii. W krajach tych muzyka turbofolk jest równie popularna jak dyskotekowe hity anglojęzyczne.
Szczytowy okres rozwoju turbofolku przypada na lata 90. XX wieku – okres wojny domowej w Jugosławii. W czasie konfliktów zbrojnych na Bałkanach w latach 90. część piosenkarzy turbofolkowych (jak i zresztą wykonawców innych rodzajów muzyki w regionie) wykonywała teksty o tematyce patriotycznej, czy wręcz nacjonalistycznej, więc całemu turbofolkowi/narodnej przyczepiono etykietkę piosenki o nacjonalistycznych („proserbskich") tekstach. Ze względów politycznych nie rozpatrywało się turbofolku jako gatunku/rodzaju muzyki/piosenki, lecz łączyło z określonymi poglądami/opcjami politycznymi.
„Twórca" terminu „turbo folk" – Rambo Amadeus, użył go raczej żartobliwie i kpiąco – miał na myśli mało ambitną, dynamiczną część muzyki „narodnej" (ludowej/pop-folk), która przejęła rytm disco, później techno do i tak już bardzo dynamicznej muzyki bałkańskiej. Termin turbo-folk był używany w znaczeniu pejoratywnym przez krytyków muzyki bałkańskiej (szczególnie serbskiej, ale nie tylko), wykorzystującej elementy ludowe przez ludzi, którzy mieli negatywny stosunek do muzyki bałkańskiej, a serbskiej w szczególności (głównie Chorwacja na bazie antagonizmów politycznych i walki z „serbizacją" – czyli z turbofolkiem również), wiążąc ją z polityką i sytuacją w byłej Jugosławii w latach 90. Na terenach dawnej Jugosławii, tam gdzie muzyka turbofolk jest najpopularniejsza, nazwa ta nie ma znaczenia pejoratywnego.
Można stwierdzić, iż turbofolk stał się najbardziej typowym gatunkiem muzyki we współczesnej Serbii i okolicznych krajach.

</doc>
<doc id="457675" url="https://pl.wikipedia.org/wiki?curid=457675" title="Droga wojewódzka nr 844">
Droga wojewódzka nr 844

Droga wojewódzka nr 844 (DW844) – droga wojewódzka łącząca Chełm z Dołhobyczowem. Trasa ta biegnie we wschodniej Polsce, w województwie lubelskim, wzdłuż granicy polsko-ukraińskiej. Jej długość wynosi ok. 90 km. Na odcinku Chełm – Hrubieszów jest dopuszczona do ruchu ciężkiego.

</doc>
<doc id="457676" url="https://pl.wikipedia.org/wiki?curid=457676" title="Karol III Hiszpański">
Karol III Hiszpański

Karol III (ur. 20 stycznia 1716 w Madrycie, zm. 14 grudnia 1788 w Madrycie) – książę Parmy, Piacenzy i Guastalii w latach 1731–1735, król Neapolu (jako Karol VII) i Sycylii (jako Karol IV) w latach 1735–1759, król Hiszpanii w latach 1759–1788 z dynastii Burbonów.
Najstarszy syn króla Hiszpanii – Filipa V i jego drugiej żony – Elżbiety Farnese. Przyrodni brat królów Hiszpanii: Ludwika I i Ferdynanda VI.
Młodość.
W wieku 16 lat, Karol został księciem Parmy jako wnuk Edwarda II Farnese. 1 grudnia 1734, po zwycięstwie księcia Montemara nad Austriakami pod Bitonto, Karol został władcą Neapolu i Sycylii. Młody władca nie lubił jednak prowadzenia wojen, rzadko nosił mundur i tylko pod presją, dokonywał inspekcji wojska. W 1735 Karol zrzekł się Parmy na korzyść cesarza Karola VI Habsburga, w zamian uznania w nim króla Neapolu i Sycylii. Jako król tych ziem, Karol zaczął pracować nad reformami wewnętrznymi, które posłużyły za wzór dla jego późniejszych reform w Hiszpanii. Rozpoczął też budowę Pałacu Królewskiego w Casercie.
Zagraniczni ministrowie, którzy z nim pracowali, zgadzali się, że Karol nie miał wrodzonych zdolności administracyjnych, ale szczerze pragnął być dobrym królem i świetnie dobierał sobie ministrów-pomocników. Znaczny wpływ miał na niego Bernardo Tanucci. To podczas rządów Karola odkryto starożytne rzymskie miasta – Herkulanum (w 1738) i Pompeje (w 1748). Król zachęcał archeologów do prowadzenia badań i był zawsze na bieżąco informowany o odkryciach, nawet po powrocie do Hiszpanii.
Król Hiszpanii.
10 sierpnia 1759 zmarł bezdzietnie przyrodni brat Karola – Ferdynand VI, i Karol odziedziczył po nim tron. 6 października 1759 abdykował z tronów Neapolu i Sycylii na rzecz swojego trzeciego syna – Ferdynanda.
Jako król Hiszpanii Karol prowadził aktywną politykę zagraniczną zmierzającą do powrotu Hiszpanii do grona głównych mocarstw. Jego silne więzi rodzinne i niechęć do Anglii, doprowadziły do zawarcia sojuszu hiszpańsko-francuskiego. W ramach przygotowań do wojny polecił zbudować dużą flotę wojenną. Stanowiło to oczywiście nie lada wyzwanie i przedstawiciele marynarki stwierdzili, że zadania nie można wykonać szybciej jak w ciągu 6 miesięcy. Wtedy jednak Karol III pokazał swój charakter absolutnego władcy. Wezwał poddanych do posłuszeństwa i wyznaczył trzymiesięczny termin na wybudowanie wszystkich okrętów. Hiszpania walczyła w wojnie 7-letniej i poniosła olbrzymią porażkę tracąc między innymi Florydę – za to uzyskując od Francji Luizjanę w formie rekompensaty. W 1770 Karol niemal nie rozpoczął innej wojny – o Falklandy, a w 1779 dołączył do wojsk francuskich wspierających Amerykanów przeciwko Anglikom i w tej wojnie Hiszpania odzyskała Florydę. Zreformował również strukturę kolonii hiszpańskich w Ameryce Południowej.
Jego krajowa polityka była korzystna dla Hiszpanii. Podczas ostatnich lat życia miał problemy ze swoim najstarszym synem i jego żoną. Kiedy zmarł w 1788 pozostawił po sobie wspomnienie króla filantropa i filozofa, nazywanego "Panem Madrytu" (z powodu licznych prac publicznych, jakie kazał tam wykonać). Mimo swojej niechęci do jezuitów (27 lutego 1767 wydał dekret nakazujący opuszczenie Hiszpanii przez jezuitów uzasadniony względami bezpieczeństwa kraju) i wszelkich zakonników oraz zazdrości o władzę Inkwizycji, był praktykującym katolikiem i okazywał to w życiu codziennym. Prywatnie król był wielkim pasjonatem polowań.
Małżeństwo.
Ożenił się z Marią Amalią Saską, córką elektora saskiego i króla Polski – Augusta III Sasa oraz Marii Józefy Habsburżanki (córki cesarza Świętego Cesarstwa Rzymskiego Narodu Niemieckiego, króla Czech i Węgier Józefa I Habsburga).
Był ojcem m.in. Karola IV – króla Hiszpanii, Ferdynanda I – króla Neapolu i Sycylii, a następnie króla Obojga Sycylii, i Marii Ludwiki – żony cesarza Świętego Cesarstwa Rzymskiego Narodu Niemieckiego – Leopolda II.

</doc>
<doc id="457679" url="https://pl.wikipedia.org/wiki?curid=457679" title="Alopias">
Alopias

Alopias – rodzaj chrzęstnoszkieletowych ryb morskich z monotypowej rodziny kosogonowatych (Alopiidae) zaliczanej do lamnokształtnych. Wcześniej zaliczano je do rodziny lamnowatych. Są aktywnymi drapieżcami zjadającymi mniejsze ryby i głowonogi. Nazwa "Alopias" pochodzi od greckiego "alopex", tzn. lis, dlatego rekiny z tej rodziny nazywane są lisami morskimi.
Zasięg występowania.
Występują głównie w strefie pelagialnej oceanów. Młode egzemplarze spotykane są w strefie przybrzeżnej.
Cechy charakterystyczne.
Ciało wrzecionowate, smukłe. Pysk krótki. Górny płat płetwy ogonowej mocno wydłużony, stanowi niemal połowę długości ciała ryby, kształtem przypomina żeleźce kosy. Dorastają do 7 m długości, osiągając masę ciała około 350 kg.
Jajożyworodne, embriony zjadają swoje rodzeństwo.
Klasyfikacja.
Gatunki zaliczane do tego rodzaju:

</doc>
<doc id="457680" url="https://pl.wikipedia.org/wiki?curid=457680" title="Henryk Małachowski">
Henryk Małachowski

Henryk Małachowski herbu Nałęcz (ur. 14 lipca 1794 w Końskich, zm. 15 maja 1864) – polski hrabia, właściciel dóbr na Końskich, major Wojska Polskiego, adiutanta cara Aleksandra I, uczestnik powstania listopadowego 1831, za udział w powstaniu represjonowany, zesłany do Wiatki.
Życiorys.
Syn Stanisława Aleksandra i Anny Stadnickiej, brat Gustawa i Juliusza.
Żonaty od 1828 z baronówną Heleną de Wintzingerode. Miał czterech synów: Gustawa (1829–1904), który został zakonnikiem (w zakonie benedyktynów pod imieniem Bonawentura), Włodzimierza (1830–1897), ostatniego dziedzica z tego rodu na Końskich do 1870, Jerzego Henryka (1839–1914), urzędnika w Warszawie, oraz Bolesława (1841–1872).

</doc>
<doc id="457684" url="https://pl.wikipedia.org/wiki?curid=457684" title="Lis morski">
Lis morski



</doc>
<doc id="457685" url="https://pl.wikipedia.org/wiki?curid=457685" title="Futurysta">
Futurysta



</doc>
<doc id="457686" url="https://pl.wikipedia.org/wiki?curid=457686" title="Magnolia naga">
Magnolia naga

Magnolia naga ("Magnolia denudata" Desr.) – gatunek drzewa należący do rodziny magnoliowatych. Pochodzi z Chin. W Polsce jest czasami sadzona jako roślina ozdobna. Marynowane płatki kwiatowe magnolii nagiej są używane na Dalekim Wschodzie do przyprawiania ryżu.

</doc>
<doc id="457691" url="https://pl.wikipedia.org/wiki?curid=457691" title="Antonio Sant’Elia">
Antonio Sant’Elia

Antonio Sant’Elia (ur. 30 kwietnia 1888 w Como, zm. 10 października 1916 w Monfalcone) – włoski architekt związany z ruchem futurystycznym.
Sant’Elia uczęszczał do technikum budowlanego w Como, a następnie do Accademia di Brera w Mediolanie i Accademia di Belle Arti (Akademii Sztuk Pięknych) w Bolonii. W 1912 otworzył swoje biuro architektoniczne w Mediolanie. Związał się z futurystami. Pozostawał pod wpływem włoskich architektów secesyjnych Raimondo D’Aronco i Giuseppe Sommarugi, lecz również austriackich Ottona Wagnera i Adolfa Loosa.
Zainspirowany znaną sobie tylko z książek i czasopism architekturą wielkich miast amerykańskich, stworzył w latach 1912–1914 serię rysunków perspektywicznych pod tytułem "La Città Nuova", rozwiązujących w modelowy sposób nowoczesną organizację zabudowy i komunikacji Mediolanu. Przedstawił na nich piętrzące się tarasowo wieżowce, napowietrzne koleje aglomeracyjne, jak również wielki port lotniczy zlokalizowany na dachu dworca kolejowego w centrum miasta. Rysunki te zostały w 1914 przedstawione na wystawie grupy architektonicznej "Nuove Tendenze", szeroko kolportowane stały się inspiracją dla nowoczesnych architektów w latach 20., m.in. Le Corbusiera.
W maju 1914 ukazał się katalog wystawy grupy Nuove Tendenze w Mediolanie, gdzie Sant’Elia w pełni przedstawił swoje idee. Natomiast dwa miesiące później, 11 lipca, Filippo Tommaso Marinetti ogłasza swoj manifest "L’architettura futurista" ("architektura futurystyczna") inspirując się tekstem Sant’Eli, ale dodając od siebie fragmenty, z którymi Sant’Elia się nie zgadzał.
Sant’Elia zginął na froncie I wojny światowej w 1916.

</doc>
<doc id="457701" url="https://pl.wikipedia.org/wiki?curid=457701" title="Długoszpar">
Długoszpar

Długoszpar, rekin olbrzymi, żarłacz olbrzymi, rekin gigantyczny, rekin słoneczny ("Cetorhinus maximus") – gatunek dużej, morskiej ryby chrzęstnoszkieletowej, jedyny żyjący przedstawiciel rodziny długoszparowatych (Cetorhinidae) zaliczanej do lamnokształtnych. Nazywany czasami rekinem słonecznym z powodu skłonności do wygrzewania się na słońcu tuż pod powierzchnią wody.
Największy zanotowany osobnik mierzył 12,27 m długości. Większy od niego jest jedynie rekin wielorybi, wraz z którym należą do grona trzech znanych gatunków rekinów planktonożernych. Trzecim jest rekin wielkogębowy.
W zapisie kopalnym długoszpar znany jest z miocenu, a może nawet oligocenu. Skamieniałości te są często przypisywane do współczesnego gatunku "C. maximus", mogą jednak reprezentować odrębne, wymarłe gatunki.
Występowanie.
Długoszpar jest gatunkiem kosmopolitycznym, występującym w chłodnych i umiarkowanie ciepłych wodach oceanicznych półkuli północnej i południowej.
Cechy charakterystyczne.
Ciało masywne, wrzecionowate, długie, szarobrązowe do ciemnoszarego; grzbiet prawie czarny, spód jaśniejszy, zwykle biały, ale spotykane są osobniki o ciemnym ubarwieniu spodniej części ciała. Pysk krótki, z szerokim otworem gębowym wyposażonym w 4-9 rzędów drobnych, stożkowatych zębów. Ich łączna liczba dochodzi do 3000. Oczy małe. Pięć par bardzo długich szczelin skrzelowych zachodzi na brzuszną stronę ciała (stąd nazwa "długoszpar"). Łuki skrzelowe wyposażone są w wyrostki filtracyjne służące do filtrowania planktonu, na każdym łuku jest ponad tysiąc wyrostków o długości 10–14 cm. Gatunek jajożyworodny. Długoszpary pływają pojedynczo, parami lub w grupach złożonych z kilkunastu, czasem nawet stu osobników.
Przeciętna długość długoszparów różni się w zależności od obszaru i wynosi od 4,67 do 6,66 m. Pomimo dużych rozmiarów i groźnie brzmiącej nazwy "rekin olbrzymi" jest spokojny, łagodnie usposobiony i niegroźny dla człowieka, jeśli nie zostanie zaatakowany. Długoszpary żyją do 50 lat. Biologia rozrodu długoszparów nie została do tej pory dobrze poznana. Ciąża trwa dwa lata, samica rodzi jedno, rzadziej dwa młode.
Żerujące długoszpary pływają powoli z szeroko rozwartym otworem gębowym pobierając w ciągu godziny do 2 tysięcy ton wody zawierającej drobne organizmy, głównie widłonogi. Potrafią jednak rozwijać znaczne prędkości i wyskakiwać ponad powierzchnię wody.

</doc>
<doc id="457704" url="https://pl.wikipedia.org/wiki?curid=457704" title="Rekin olbrzymi">
Rekin olbrzymi



</doc>
<doc id="457708" url="https://pl.wikipedia.org/wiki?curid=457708" title="Migotka">
Migotka

Migotka (), błona migawkowa, przesłona migawkowa, migawka, trzecia powieka () – spotykany u większości kręgowców lądowych i niektórych ryb spodoustych rodzaj powieki, zdwojenie spojówki, występujące w przyśrodkowym (donosowym) kącie oka, zwykle w postaci przezroczystej błony chroniącej gałkę oczną przed urazami. Może być nasuwana na oko, czyści i zwilża rogówkę. U większości ptaków dziennych jest przezroczysta, u sów i u pluszcza nieprzezroczysta. U hatterii może być przesuwana poziomo od wewnątrz do zewnątrz oka, podczas gdy górna i dolna powieka pozostają otwarte.

</doc>
<doc id="457720" url="https://pl.wikipedia.org/wiki?curid=457720" title="Strbske Pleso">
Strbske Pleso



</doc>
<doc id="457725" url="https://pl.wikipedia.org/wiki?curid=457725" title="Lista pancerników United States Navy">
Lista pancerników United States Navy

Amerykańskie pancerniki to okręty wojenne – pancerniki pływające pod flagą Stanów Zjednoczonych. Podobnie jak okręty innych klas US Navy, otrzymywały one stałe numery literowo-cyfrowe, przy czym okręty danej klasy były numerowane kolejno, łącznie z jednostkami, które nie zostały wprowadzone do służby, a nawet zwodowane.
Oznaczenie BB jako symbol pancerników zostało przyjęte przez US Navy 17 lipca 1920, przy czym ujednoliconą numerację zastosowano również do starszych jednostek, a nr BB-01 przyznano nieistniejącemu już wówczas pancernikowi USS „Indiana”. Obecnie zalicza się do pancerników również dwa jeszcze starsze okręty USS „Maine” oraz USS „Texas”, które określa się jako „pancerniki drugiej klasy” (poprzednio były klasyfikowane jako ciężkie krążowniki pancerne).
Można wyróżnić następujące podgrupy pancerników amerykańskich:

</doc>
<doc id="457726" url="https://pl.wikipedia.org/wiki?curid=457726" title="Honda Concerto">
Honda Concerto

Honda Concerto – samochód osobowy klasy kompaktowej produkowany w Anglii oraz Japonii przez brytyjski oddział japońskiego producenta Honda we współpracy z Roverem - własnością Hondy; w latach 1988 - 1994. Nazwa samochodu pochodzi od włoskiego słowa "koncert". 
Historia i opis modelu.
Auto tak jak poprzednicy Honda Ballade (sedan) oraz Honda Quint (liftback) dzieli płytę podłogową z samochodami Rovera - serii 200 oraz serii 400. Sprzedawany w dwóch wersjach nadwoziowych. W Europie dostępny jedynie jako liftback. Wersje przeznaczone na rynek japoński w opcji dodatkowej można było nabyć w wersji z napędem na cztery koła. Pomiędzy wersją angielską a japońską różnicą było zawieszenie. Brytyjskie auta posiadały Kolumny MacPhersona, a japońskie podwójne wahacze poprzeczne. Na rynku japońskim pojazd dostępny był także z napędem AWD.
Zakończenie produkcji Hondy Concerto wiązało się z przejęciem przez koncern BMW brytyjskiego Rovera. 
Silniki.
Do napędu Hondy zastosowano trzy silniki benzynowe o pojemności od 1,4 do 1,6 litra oraz jednostkę wysokoprężną o pojemności 1,8 l. Auto rozpędza się do 100 km/h w ciągu 12,6 s, a prędkość maksymalna wynosi 170 km/h. Najlepsze osiągi zapewnia silnik o pojemności 1,6 l, wykonany ze stopów lekkich produkowana o mocach od 106 do 130 KM. W pierwszym przypadku do 100 km/h samochód przyspiesza w ciągu 11,1 s. Prędkość maksymalna wynosi 190 km/h. W mocniejszym silniku zastosowano dwa wałki rozrządu w głowicy. Dlatego też przyspieszenie auta do 100 km/h wynosi 10,5 s, a prędkość maksymalna zbliża się do 200 km/h.

</doc>
<doc id="457728" url="https://pl.wikipedia.org/wiki?curid=457728" title="Liptowskie Kopy">
Liptowskie Kopy

Liptowskie Kopy () – grupa szczytów w Tatrach pomiędzy Doliną Cichą i Doliną Koprową ("Kôprová dolina"), połączona z granią główną w Gładkim Wierchu ("Hladký štít"), od którego oddzielona jest przełęczą Zawory ("Závory"). Najwyższym szczytem jest Wielka Kopa Koprowa (2052 m). Są to przeważnie kopulaste, porośnięte trawą szczyty, w dolnych partiach zalesione.
Wyglądem przypominają pobliskie Tatry Zachodnie, jednak kierując się kryterium hydrologicznym i orograficznym, polscy geografowie zaliczają je do Tatr Wysokich. Większość słowackich kartografów włącza je do Tatr Zachodnich i umiejscawia ich granicę na przełęczy Zawory, jakkolwiek największy autorytet wśród słowackich znawców Tatr – Ivan Bohuš – jest takiego samego zdania jak Polacy.
Topografia.
Główny grzbiet Kop Liptowskich biegnie od Gładkiego Wierchu w kierunku południowo-południowo-zachodnim (SSW) i kończy się przy ujściu Koprowej Wody do Cichej Wody w osiedlu Podbańska. W kierunku z północy na południe kolejno znajdują się w nim następujące szczyty i przełęcze (szczyty zwornikowe zostały wytłuszczone):
Większe boczne ramiona to Garajowe Kopy, Magura Rycerowa, Brdarowe Grapy i grań Małego Krzyżnego. Ramiona te, oraz inne mniejsze, wyodrębniają w Kopach Liptowskich 10 dolinek:
Jest też wiele żlebów. Nazwę otrzymały: Skryte Korycisko, Pośredni Żleb, Zabijak, Czerwone Korycisko, Żleb Pitnej Wody, Rakitowy Żleb (wszystkie od strony Doliny Cichej).
Charakterystyka.
Zbudowane są ze skał magmowych (granitoidów) i metamorficznych (gnejsów). trzonu krystalicznego oraz pojedynczych płatów skał osadowych należących do autochtonicznych serii wierchowych. Pionierskie badania geologiczne prowadził tutaj polski geolog M. Jurek w 1929 r. Kilka dolin zostało wyrzeźbionych przez lodowce. W masywie występuje kilka obszernych żlebów, którymi w zimie schodzą lawiny. Szczególnie wielkie lawiny schodzą do Doliny Koprowej. Np. w marcu 1956 r. lawina, która zeszła z Gołych Wierchów do Doliny Koprowej, miała objętość 210 000 m³ i zmiotła las na obszarze o rozmiarach ok. 400 × 400 metrów. Siłą podmuchu powaliła także drzewostan na przeciwległym stoku, a grubość lawiniska wyniosła 7 m.
Dolne partie porasta las, wyżej zarośla kosodrzewiny, jeszcze wyżej trawiaste piętro halne, które w wyniku trwającego kilka wieków pasterstwa w wielu miejscach zostało sztucznie obniżone. W lasach bujne lasy limbowe. Limba w Koprowicy o obwodzie 7 m należy do największych w całych Tatrach. Mimo tego, że od 1948 r. Kopy Liptowskie są obszarem ochrony ścisłej, liczba żyjących w nich zwierząt jest niewielka.
Historia.
Liptowskie Kopy należały do terenów pasterskich górali z wsi liptowskich już w XVII wieku. Wypasali na nich mieszkańcy wsi Kokawa i Wychodna. Były także miejscem, w którym łatwo można było spotkać stada kozic, zatem często odwiedzali je strzelcy i kłusownicy, jeszcze po 1900 polowali tu na niedźwiedzia Polacy z Krościenka i Zakopanego. W czasie I wojny światowej ukrywali się w Kopach dezerterzy, a podczas II wojny światowej w latach 1944–1945 przebywał tu oddział partyzantów słowackich i radzieckich. W Dolinie Szpaniej przez jakiś czas wydobywano rudy metali. Spowodowany przez wozaków wielki pożar w dniach 30 października–4 listopada 1943 strawił około 240 ha lasu i kosówki.
W 1948 r. na niemal całym obszarze Liptowskich Kop utworzono ścisły rezerwat przyrody. Rok później, po utworzeniu TANAP-u stał się on obszarem ochrony ścisłej tego parku z zakazem wstępu. Wiodący główną granią zielono znakowany szlak turystyczny zlikwidowano. Liptowskie Kopy nigdy wśród turystów nie cieszyły się dużą popularnością, obecnie ludzie bywają w nich bardzo rzadko. W niektórych miejscach zrekultywowano przez nasadzenia kosodrzewinę zniszczoną w wyniku pasterstwa.
Ponad 100 lat temu w Kopach Liptowskich wykonano sieć dróg i ścieżek. Najważniejsze z nich to Wschodnia Obwodnica, Leśna Obwodnica, Zachodnia Obwodnica i Północna Obwodnica. Zostały one wykonane tak solidnie, że jak w 2005 r. pisał Władysław Cywiński "nie widać na nich zrębu czasu". Nie prowadzą one na szczyty, ani przełęcze, głównie trawersują zbocza i przecinają żleby. Nie zostały bowiem wykonane dla turystów, lecz dla myśliwych. Mimo utworzenia ścisłego obszaru ochrony przyrody i zabronienia turystom i taternikom wstępu, myślistwo nie znikło. Świadczą o tym ambony i domki myśliwskie. Zwierząt natomiast jest niewiele. W. Cywiński pisał: "Czy wybili to dawni polowace czy współcześni myśliwi?".
Nieznane są nazwiska osób, które jako pierwsze zdobyły szczyty należące do grupy Liptowskich Kop. Najprawdopodobniej pierwsze wejścia należą do pasterzy i kłusowników. Wśród wejść turystycznych jako pierwsze odnotowano wejścia zimowe:

</doc>
<doc id="457734" url="https://pl.wikipedia.org/wiki?curid=457734" title="Cichy Wierch">
Cichy Wierch

Cichy Wierch (, , , 1979 m) – szczyt Liptowskich Kop ("Liptovské kopy") położony pomiędzy Gładkim Wierchem ("Hladký štít"), od którego oddziela go przełęcz Zawory ("Závory"), a Zadnią Garajową Kopą, od której oddziela go Wierchcicha Przełączka. Od szczytu w kierunku południowo-wschodnim odchodzi ramię, które ogranicza od południowego zachodu Dolinkę Kobylą ("Kobylia dolina"). Północne zbocza Cichego Wierchu schodzą do Doliny Wierchcichej ("Zadná Tichá dolina") należącej do systemu Doliny Cichej ("Tichá dolina"), od której szczyt wziął swoją nazwę. Od strony Dolinki Kobylej jego podnóża są dość stromo podcięte, osypujące się z nich piargi zatrzymuje długi wał morenowy.
Wejścia na szczyt znane były od dawna pasterzom i kłusownikom. Nie znamy nazwisk zdobywców szczytu. Pierwsze odnotowane wejście turystyczne zimowe – Józef Grabowski z pięcioma osobami towarzyszącymi 3 marca 1912 r.. W przeszłości Cichy Wierch wraz z całymi Liptowskimi Kopami był wypasany. Od 1949 r. rejon ten stanowi obszar ochrony ścisłej TANAP-u i jest niedostępny turystycznie.
Na polskich mapach szczyt ten zawsze miał nazwę Tichý vrch i wysokość 1979 m. Słowacy w 1983 i 1993 r. na mapach podawali nazwę Tichý kopec i wysokość 1943 m. Słowacki tatrolog Ivan Bohuš podawał nazwę Tichý vrch i wysokość 1943 m. W 1999 r. Słowacy zgodzili się z polską wersją.

</doc>
<doc id="457735" url="https://pl.wikipedia.org/wiki?curid=457735" title="Żongler (artysta cyrkowy)">
Żongler (artysta cyrkowy)



</doc>
<doc id="457737" url="https://pl.wikipedia.org/wiki?curid=457737" title="Zadnia Garajowa Kopa">
Zadnia Garajowa Kopa

Zadnia Garajowa Kopa (, 1949 m) – szczyt Liptowskich Kop ("Liptovské kopy") położony pomiędzy Cichym Wierchem ("Tichý vrch"), od którego oddziela go Wierchcicha Przełączka ("Tiché sedlo"), a Małą Garajową Kopą ("Malá Garajova kopa"), od której oddziela go Garajowa Przełęcz Niżnia ("Nižné Garajovo sedlo") położona na wysokości ok. 1900 m.
Północne, trawiasto-skaliste zbocze Zadniej Garajowej Kopy opada do Zadniego Rycerowego ("Zadné Licierovo"). Krótka grzęda schodząca od wierzchołka do tego kotła zakończona jest u dołu 40-metrową ścianką. W kierunku południowym od szczytu odchodzi ramię ograniczające od wschodu Dolinkę Garajową ("Garajova dolina"). Na łagodnych stokach opadających do dolinki prowadzona jest rekultywacja zarośli kosodrzewiny, zniszczonych niegdyś przez intensywne wypasy.
Drogi na szczyt były znane od dawna pasterzom i kłusownikom. Pierwsze odnotowane wejście turystyczne zimowe – Józef Grabowski z pięcioma osobami towarzyszącymi 3 marca 1912 r.

</doc>
<doc id="457739" url="https://pl.wikipedia.org/wiki?curid=457739" title="Čertova hora">
Čertova hora

Čertova hora (dosł. "Czarcia, Diabelska Góra", niem. "Teufelsberg") – szczyt w Czechach, w zachodniej części Karkonoszy o wysokości 1021 m n.p.m.
Znajduje się na zakończeniu bocznego ramienia odchodzącego od Czeskiego Grzbietu na zachód. Ramię to zaczyna się w masywie Lysej hory, biegnie przez szczyty: Čertova pláň, Studená, Janova skála i kończy się Čertovą horą.
Masyw zbudowany jest z granitu karkonoskiego. Porośnięty jest w większości lasem świerkowym.
Na południowo-wschodnich zboczach znajduje się ośrodek narciarski Rýžoviště, zaś na zboczach północnych kompleks pięciu skoczni narciarskich Čerťák z największą mamucią o punkcie konstrukcyjnym K-185 (ponadto w jego skład wschodzą skocznie: K-120, K-90, K-70 i K-40).
Z leżącego u północnego podnóża Čertovej hory Harrachova na szczyt prowadzi kolej krzesełkowa pokonująca przewyższenie 350 metrów, druga krótsza i trzecia, na wschodniej stronie góry, z miejscowości Rýžoviště i jeden wyciąg narciarski („wyrwirączka”).

</doc>
<doc id="457741" url="https://pl.wikipedia.org/wiki?curid=457741" title="Wielka Garajowa Kopa">
Wielka Garajowa Kopa

Wielka Garajowa Kopa (, 1969 m) – szczyt Liptowskich Kop ("Liptovské kopy") położony pomiędzy Małą Garajową Kopą ("Malá Garajova kopa"), od której oddziela go Garajowa Przełęcz Pośrednia ("Prostredné Garajovo sedlo"), a Wielką Kopą Koprową ("Veľká kopa"), od której oddziela go Garajowa Przełęcz Wyżnia ("Vyšné Garajovo sedlo").
Wielka Garajowa Kopa ma dwa nieznacznie różniące się wielkością wierzchołki, nieco wyższy jest północny. Jest to najwyższy i najbardziej na zachód wysunięty szczyt wśród Garajowych Kop i jest zwornikiem. W kierunku północnym wysyła boczne ramię, które poprzez przełęcz Zadni Rycerowy Zawracik ("Zadný Licierov závrat") biegnie do Zadniej Rycerowej Kopy ("Zadná Licierova kopa", 1958 m). Wielka Garajowa Kopa wznosi się nad trzema dolinami: Zadnie Rycerowe ("Temná Tichá dolina"), Wielkie Rycerowe ("Zadné Licierovo") i Dolinka Garajowa ("Garajova dolina"). Średnio stromy stok opadający do tej ostatniej dolinki jest całkowicie trawiasty. W stoku północno-wschodnim o wysokości około 100 m najbardziej stroma jest jego lewa część.
Szczyt i jego zbocza były dawniej wypasane, jak całe Kopy Liptowskie. Od 1949 r. cały ten rejon stanowi niedostępny dla turystów obszar ochrony ścisłej. Przez geografów polskich jest zaliczany do Tatr Wysokich, przez część słowackich do Tatr Zachodnich.
Drogi na szczyt były znane od dawna pasterzom i kłusownikom. Pierwsze odnotowane wejście turystyczne zimowe – Józef Grabowski z pięcioma osobami towarzyszącymi – 3 marca 1912 r.

</doc>
<doc id="457742" url="https://pl.wikipedia.org/wiki?curid=457742" title="Mała Garajowa Kopa">
Mała Garajowa Kopa

Mała Garajowa Kopa (, 1929 m) – szczyt Liptowskich Kop ("Liptovské kopy") położony pomiędzy Zadnią Garajową Kopą ("Tichý kopec", "Zadná Garajova kopa"), od której oddziela go Garajowa Przełęcz Niżnia ("Nižné Garajovo sedlo"), a Wielką Garajową Kopą ("Veľká Garajova kopa"), od której oddziela go Garajowa Przełęcz Pośrednia ("Prostredné Garajovo sedlo").
Stoki Małej Garajowej Kopy opadające do dna Dolinki Garajowej są niezbyt strome, trawiaste. Natomiast do Zadniego Rycerowego opada ze szczytu skalisty stok, "prawie ścianka".
Drogi na szczyt były znane od dawna pasterzom i kłusownikom. Pierwsze odnotowane wejście turystyczne zimowe – Józef Grabowski z pięcioma osobami towarzyszącymi 3 marca 1912 r. Rejon szczytu wraz z całymi Liptowskimi Kopami był dawniej wypasany. Od 1949 r. stanowi niedostępny dla turystów obszar ochrony ścisłej.
Nazwa szczytu wywodzi się od Garajowej Polany, ta zaś od występującego na Liptowie nazwiska Garaj.

</doc>
<doc id="457743" url="https://pl.wikipedia.org/wiki?curid=457743" title="Certova hora">
Certova hora



</doc>
<doc id="457746" url="https://pl.wikipedia.org/wiki?curid=457746" title="Zatoczek pospolity">
Zatoczek pospolity

Zatoczek pospolity ("Planorbis planorbis") – palearktyczny gatunek ślimaka słodkowodnego z rodziny zatoczkowatych (Planorbidae). Występuje w wodach różnego typu, bogatych w roślinność, ale preferuje zbiorniki z wodą stojącą lub wolno płynącą. Spotykany jest także w zbiornikach okresowo wysychających. W Polsce jest szeroko rozprzestrzeniony i pospolity.
Muszla ma rozmiary 3–5 x 11–15 mm. 
Jest żywicielem pośrednim przywry jeleniej ("Paramphistomum cervi").

</doc>
<doc id="457750" url="https://pl.wikipedia.org/wiki?curid=457750" title="Kraina geograficzna">
Kraina geograficzna

Kraina geograficzna – określony teren, posiadający własną nazwę, wyróżniający się swoistymi cechami fizycznogeograficznymi.
Opis.
Stosowane są różne podziały lądów na krainy, w zależności od tego, jakie cechy terenu uzna się za istotne; dlatego też w różnych źródłach geograficznych (podręcznikach, atlasach, opracowaniach naukowych) można znaleźć rozbieżne podziały na krainy geograficzne. Mimo to geografowie starają się wypracować w miarę jednolity podział i nazewnictwo krain, stąd obecnie istnienie wielu z nich zostało powszechnie zaakceptowane i nie podlega dalszej dyskusji.
Krainy geograficzne uważane są zwykle za jednostki większe obszarowo niż regiony.

</doc>
<doc id="457754" url="https://pl.wikipedia.org/wiki?curid=457754" title="Krzywy Róg">
Krzywy Róg

Krzywy Róg () – miasto w środkowej Ukrainie. Na początku 2022, z liczbą mieszkańców wynoszącą około 680 tysięcy, Krzywy Róg zajmował 7. miejsce wśród najludniejszych ukraińskich miast.
Historia.
Miasto zostało założone w XVII wieku przez kozaków zaporoskich. Szybki rozwój datuje się od 1881 r., w związku z rozpoczęciem eksploatacji rud żelaza Zagłębia Krzyworoskiego. Obecnie – ważny ośrodek przemysłu wydobywczego (eksploatacja złóż rud żelaza), metalurgicznego (hutnictwo żelaza); stanowi centrum tzw. Zagłębia Krzyworoskiego („Krywbas”). Także ośrodek przemysłu spożywczego i maszynowego. Ważny węzeł kolejowy.
Od 14 sierpnia 1941 do 22 lutego 1944 miasto znajdowało się pod niemiecką okupacją. W mieście natychmiast przystąpiono do eksterminacji ludności żydowskiej. 13 października 1941 Niemcy rozstrzelali 700 osób. Od października 1941 do kwietnia 1942 okupanci zamordowali 6293 osoby. Miasto wyzwoliły po ciężkich walkach jednostki 3 Frontu Ukraińskiego. Wydarzenie to upamiętnia pomnik zwycięstwa, postawiony w mieście w 1968 r.
Jedna z ulic Krzywego Rogu nosi imię Jana Czerskiego. W wyniku przeprowadzonej w 2016 r. dekomunizacji nazw ulic pojawiła się również druga ulica nosząca imię polskiego geologa Stanisława Kontkiewicza .
Od roku 2020 do 2021 merem miasta był Kostiantyn Pawłow z Opozycyjnej Platformy – Za Życie, który w drugiej turze wyborów samorządowych uzyskał 56,97% poparcia.
Sport.
W mieście, od 1959 roku, działa klub piłki nożnej "Krywbas Krzywy Róg", grający w klasie II.

</doc>
<doc id="457756" url="https://pl.wikipedia.org/wiki?curid=457756" title="Zapadlisko tektoniczne">
Zapadlisko tektoniczne

Zapadlisko tektoniczne – część ziemskiej skorupy obniżona ruchami tektonicznymi, ograniczona uskokami (rów tektoniczny). Jest to zjawisko częste na przedpolu gór (na przykład zapadlisko przedkarpackie) i w obszarach orogenu (na przykład zapadlisko Saary).
Rodzaje zapadlisk tektonicznych.
Wśród zapadlisk tektonicznych wyróżnia się następujące rodzaje:
Rodzaj obniżenia geologicznego, obejmujący wąski i podłużny fragment skorupy ziemskiej, który zapadł się wzdłuż równoległych do siebie uskoków normalnych.
Wiele zapadlisk połączonych ze sobą siecią rzeczną lub będących bezodpływowymi kotlinami.
Odmiana rowów tektonicznych. Półrowy ograniczone są uskokiem tylko z jednej strony. Przykład stanowi Dolina Śmierci w Kalifornii.
Jest to typ zapadliska przesuwczego, który określany jest „rozziewem rombowym” (ang. "pull-apart basin"). Powstają wzdłuż zapadliska tektonicznego o charakterze przesuwczym. Niektóre z nich to kotliny o w miarę regularnym kształcie oraz długością i szerokością zbliżonymi do siebie. Przykładem takiego rozziewu jest Morze Martwe.

</doc>
