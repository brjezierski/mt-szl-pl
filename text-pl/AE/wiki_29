<doc id="460020" url="https://pl.wikipedia.org/wiki?curid=460020" title="Rosetta@home">
Rosetta@home

Rosetta@home – projekt przetwarzania rozproszonego platformy BOINC. Jego celem jest określenie kształtu (konkretnie struktury trzeciorzędowej), jaki białko uzyska wskutek składania się w naturze, poprzez znalezienie złożenia o najniższej energii.
Zespół.
Projekt prowadzony jest przez zespół pod kierownictwem Davida Bakera z Uniwersytetu Waszyngtońskiego w USA.
Cele.
Głównym celem projektu jest lepsze zrozumienie sposobu, w jaki białka zachowują się w naturze. Realizowane jest to między innymi przez próby komputerowego odtworzenia struktury trzeciorzędowej białek, dla których ta struktura jest znana, oraz przez przewidywanie kształtu białek, dla których nie znamy tej struktury. Ponadto badane są także reakcje zachodzące pomiędzy dwiema cząsteczkami białek, aby dowiedzieć się jak kształt białka wpływa na jego funkcję.
Wiedza ta może przydać się do projektowania białek spełniających określone funkcje, na przykład walczących z chorobami.
Badania ukierunkowane na walkę z chorobami.
W projekcie Rosetta@home prowadzone są także badania nad konkretnymi chorobami (a konkretnie nad białkami związanymi z ich wywoływaniem i metodami ich neutralizacji).
Wśród chorób i wirusów wymienionych na stronie projektu znajdują się:
Metodyka.
Algorytm przewidywania kształtu białka, wykorzystywany przez Rosetta@home, działa według poniższego schematu:
Wykorzystanie projektu podczas pandemii COVID-19.
Podobnie jak w przypadku projektu Folding@home, w krótkim czasie nastąpił znaczy wzrost liczby wolontariuszy udostępniających moc obliczeniową swoich procesorów. Folding@home zdobył o wiele większą popularność, jednak część użytkowników wspiera oba projekty jednocześnie. Na dzień 3 kwietnia 2020 roku zarejestrowanych w projekcie Rosetta@home było ponad 1,3 mln uczestników, którzy wygenerowali moc obliczeniową na poziomie 1,749 petaFLOPS.

</doc>
<doc id="460025" url="https://pl.wikipedia.org/wiki?curid=460025" title="Bitwa pod Rynem">
Bitwa pod Rynem

Bitwa pod Rynem – starcie zbrojne, które miało miejsce 30 stycznia 1456 roku pomiędzy zaciężnym wojskiem zakonu krzyżackiego a zbrojnymi oddziałami ludności Mazur (tzw. wolnych oraz chłopów.
Pod koniec roku 1455 ludność chłopska ze wschodnich Mazur powstała przeciwko uciskowi fiskalnemu Zakonu oraz gwałtom i rabunkom okolicznych wsi jakich dopuszczały się załogi krzyżackie. Oblegana w zamku ryńskim załoga zakonna była zagrożona wymordowaniem lub śmiercią głodową. Zamek został zdobyty przez chłopów. Większość pojmanych obrońców (w tym kilku braci zakonnych), chłopi potopili w pobliskim jeziorze Ołów.
W okolice zamku w Rynie zostały wysłane oddziały krzyżackie z Olsztyna i Barczewa, które rozbiły źle wyszkolone oddziały chłopskie. Następnie krwawo rozprawiając się z nimi, bezlitośnie zabijając chłopów przywróciły tym samym własne panowanie nad tym rejonem. Zginęło około 500 chłopów a 19 dostało się do niewoli.

</doc>
<doc id="460029" url="https://pl.wikipedia.org/wiki?curid=460029" title="Stacja Techniczno-Postojowa Kabaty">
Stacja Techniczno-Postojowa Kabaty

Stacja Techniczno-Postojowa Kabaty (STP Kabaty) – stacja warszawskiego metra przy ul. Wilczy Dół 5, która pełni funkcję warsztatowo-techniczną dla linii M1 i linii M2. Mieści się tam też siedziba operatora metra, spółki Metro Warszawskie.
Historia.
Stacja została zaprojektowana w latach 70. XX wieku. Podczas budowy zrezygnowano ze zbudowania trzech obiektów o łącznej kubaturze ok. 100 000 m³, które nie były niezbędne dla funkcjonowania metra, ograniczając tym samym koszty.
Opis.
STP jest miejscem, w którym znajduje się zaplecze techniczne Metra Warszawskiego. Dokonuje się tu niezbędnych napraw wagonów. Jest tam również automatyczna myjnia składów (myjnia posiada oczyszczalnię ścieków, obieg wody jest zamknięty) oraz perony umożliwiające pracownikom konserwację wagonów i utrzymanie ich w czystości. Na terenie STP jest także tor próbny o długości 1200 metrów, przeznaczony do testowania pociągów metra. Budowa toru pozwala na uzyskanie maksymalnej prędkości konstrukcyjnej pociągów.
Od STP biegnie 7-kilometrowy tor łączący się z bocznicą kolejową na terenie stacji PKP Warszawa Okęcie. Drogą kolejową są dostarczane nowe wagony dla metra warszawskiego. Stacja znajduje się na południowym końcu linii, na granicy z Lasem Kabackim. Powierzchnia stacji to 33 hektary.
W 2006 r. podjęto decyzję o budowie głowicy zachodniej na STP Kabaty.
Funkcje STP.
Centralna Dyspozytornia.
Na terenie STP od 13 grudnia 2007 działa Centralna Dyspozytornia, która obecnie obsługuje obydwie linie metra. Przedtem Centralna Dyspozytornia znajdowała się pod ziemią na terenie stacji Politechnika, jednak z powodu ograniczenia przestrzennego i zwiększonego zakresu obowiązków, dyspozytornia została przeniesiona na STP Kabaty.
Nowa dyspozytornia znajduje się na powierzchni, co zwiększa komfort pracy. Sale mają niezależną klimatyzację. Pomieszczenia wyposażone są w nowoczesne urządzenia łączności, kontroli i sterowania ruchem. W nowej dyspozytorni znajduje się sala dla 12 osób ze stanowiskami komputerowymi oraz zespół monitorów i ekran wielkoformatowy. W sytuacjach nadzwyczajnych w Centralnej Dyspozytorni będzie zbierał się sztab kryzysowy.
Przetarg na realizację tego przedsięwzięcia wygrało przedsiębiorstwo KONTRON EAST EUROPE Sp. z o.o., które 6 listopada 2006 r. podpisała umowę. Inwestycja realizowana była z pieniędzy miasta stołecznego Warszawy, a jej koszt wyniósł około 15 milionów złotych brutto.
Nocne prace konserwacyjne.
Podczas godzin nocnych, gdy pociągi metra stoją na STP, w tunelach metra dokonuje się przeglądu urządzeń, konserwacji i ewentualnych napraw. Przeprowadza się obchód tuneli i usuwanie usterek np.: uszkodzenia szyn, przecieków, powstałych zanieczyszczeń. W nocy dokonuje się też czyszczenie rozjazdów specjalną maszyną, która odkurza podtorza. Myje się i smaruje poduszki, które znajdują się w rozjazdach. Konserwacji wymagają wszystkie systemy zapewniające pracę metra. Po każdej przerwie nocnej po trasie przejeżdża pusty pociąg sprawdzając czy trasa nadaje się do ruchu, czy wszystkie usterki są naprawione i czy na torach nie zostały narzędzia. W tunelach na noc zostają 4 pociągi, na stacji Wilanowska, Politechnika i 2 pociągi na Placu Wilsona.
Obiekty znajdujące się na obszarze STP.
Kubatura wszystkich obiektów na terenie STP to około 580 000 m³.
Inne informacje.
W 2019 na terenie STP Kabaty urządzono łąki kwietne i ustawiono pasiekę z pszczołami podgatunku krainka.

</doc>
<doc id="460032" url="https://pl.wikipedia.org/wiki?curid=460032" title="Spoiwo malarskie">
Spoiwo malarskie

Spoiwo - substancja składająca się z części stałej lub płynnej posiadającej zdolność tworzenia błony oraz rozpuszczalnika, w której jest ona rozpuszczona lub występuje w formie zawiesiny.
Najstarszymi spoiwami malarskimi były naturalne emulsje roślinne - żółtko kurzego jaja, sok z młodych pędów figowych, roztwór kazeiny, roztwory klejów glutynowych. W technice enkaustycznej stosowano jako spoiwo zmydlony lub roztopiony wosk pszczeli.
Od końca XV w. zyskuje popularność technika olejna stosująca jako spoiwo olej roślinny,głównie lniany, rzadziej orzechowy, makowy, konopny. Technika opiera się na zdolności niektórych olejów do sieciowania pod wpływem światła i powietrza.
Spoiwa obecnie najczęściej występujące w farbach, lakierach i innych wyrobach malarskich i pokrewnych to emulsje polimerów w wodzie lub rozpuszczalnikach organicznych. Substancja błonotwórcza po odparowaniu rozpuszczalników lub na skutek reakcji sieciowania żywic tworzy razem z pigmentami na powierzchni powłokę malarską. Spoiwo decyduje o wielu własnościach tej powłoki m.in. jej połyskowi, odporności na ścieranie, zmywalności odporności na czynniki atmosferyczne.
Przykłady dyspersji polimerów:
Przykłady żywic:

</doc>
<doc id="460034" url="https://pl.wikipedia.org/wiki?curid=460034" title="Gromoboj">
Gromoboj

Gromoboj () – rosyjski krążownik pancerny z okresu wojny rosyjsko-japońskiej i I wojny światowej.
Budowa.
Był to trzeci i ostatni z linii rozwojowej rosyjskich krążowników pancernych, przeznaczonych dla służby na Dalekim Wschodzie. Stanowił dalsze rozwinięcie i ulepszenie konstrukcji krążownika "Rossija", odróżniając się od niego przede wszystkim lepszą osłoną artylerii i zmianami w napędzie (trzy maszyny parowe o równej mocy zamiast dwóch głównych i jednej dla prędkości ekonomicznej). Mimo to, w porównaniu z zagranicznymi okrętami jego słabym punktem była ogólna koncepcja konstrukcyjna, wywodząca się jeszcze z krążownika "Riurik", z opancerzeniem burt o małej powierzchni (pas pancerny o małej wysokości) i artylerią głównego kalibru umieszczoną w stanowiskach na burtach, przez co salwę burtową okrętu stanowiła jedynie połowa artylerii, podczas gdy na świecie już powszechnie stosowano na okrętach tej klasy główną artylerię w wieżach. Zaletą był wielki zasięg pływania, odpowiedni dla planowanych działań krążowniczych. Do 1907 okręt klasyfikowany był w Rosji jako krążownik I rangi. 
Okręt zaprojektowany i zbudowany został w stoczni Zakładów Bałtyckich w Petersburgu. Oficjalne położenie stępki miało miejsce 20 maja 1898 (7 maja według kalendarza juliańskiego), wodowano go 8 maja 1899 (26 kwietnia), budowę ukończono i okręt wszedł do służby we flocie rosyjskiej w październiku 1900.
Służba.
Okręt wszedł w skład Eskadry Oceanu Spokojnego i w lipcu 1901 został przebazowany do Władywostoku. Po drodze, w maju 1901 złożył kurtuazyjną wizytę w Australii z okazji ceremonii zwołania pierwszego parlamentu federalnego.
Podczas wojny japońsko-rosyjskiej wchodził w skład władywostockiego oddziału krążowników. Wraz z dwoma pozostałymi krążownikami pancernymi budowy Zakładów Bałtyckich prowadził działania rajderskie na japońskich liniach komunikacyjnych. Odniósł uszkodzenia w bitwie pod Ulsan z japońskimi krążownikami 14 sierpnia 1904 (91 zabitych, 185 rannych). Podczas remontu działa 75 mm zastąpiono 6 działami 152 mm (według innych źródeł 4). Podczas dalszych działań wojny, nie uczestniczył w starciach, podobnie jak pozostałe władywostockie krążowniki. 24 maja 1905 został uszkodzony na minie koło wyspy Russkij, po czym był remontowany do września. 
Po wojnie został przebazowany w kwietniu 1906 na Morze Bałtyckie. Do 1911 przechodził remont kapitalny w Kronsztadzie. Brał udział w I wojnie światowej, bazując na Bałtyku. Był już wówczas przestarzały i nie uczestniczył w starciach z flotą niemiecką. Między innymi, uczestniczył w operacjach minowania. W latach 1915-1916 został przezbrojony i wzmocniono jego artylerię główną do 6 dział 203 mm (w miejsce dwóch dział 152 mm w kazamatach). Po bolszewickiej rewolucji październikowej w Rosji, w listopadzie 1917 przeszedł z Helsinek do Kronsztadu (pochód ten posłużył za wzór dla późniejszego "lodowego pochodu" sił głównych Floty Bałtyckiej). W 1918 okręt odstawiono do rezerwy. W 1922 został sprzedany na złom do Niemiec, ale podczas holowania został wyrzucony na brzeg w awanporcie w Lipawie i rozbił się, po czym został następnie rozebrany na miejscu. 

</doc>
<doc id="460039" url="https://pl.wikipedia.org/wiki?curid=460039" title="Uwarowit">
Uwarowit

Uwarowit – minerał z gromady krzemianów zaliczany do grupy granatów.
Jest granatem chromowym, barwy szmaragdowozielonej lub ciemnozielonej. Należy do grupy minerałów bardzo rzadkich.
Nazwa pochodzi od nazwiska hr. Siergieja Uwarowa; rosyjskiego prezydenta Akademii Petersburskiej i ministra oświaty (1818–1855).
Występowanie.
Występuje głównie w serpentynitach, często z chromem, w zmetamorfizowanych glinach.
Miejsca występowania na świecie: Rosja – na Uralu: Biziersko, Finlandia – Outukumpu, Turcja – Kap Daglari, Kanada – Quebec, Hiszpania, Indie, RPA – Transwal.
W Polsce spotykany bardzo rzadko, tylko w serpentyninowym masywie w rejonie Sobótki (Dolny Śląsk). 

</doc>
<doc id="460040" url="https://pl.wikipedia.org/wiki?curid=460040" title="Promieniowanie cyklotronowe">
Promieniowanie cyklotronowe



</doc>
<doc id="460041" url="https://pl.wikipedia.org/wiki?curid=460041" title="Przemysław Cichoń">
Przemysław Cichoń

Przemysław Cichoń (ur. 25 października 1978 w Kielcach) – polski piłkarz grający na pozycji obrońcy.
Wychowanek Korony Kielce, w której barwach występował w III (1993–1997) i II lidze (1997–2000). M.in. w sezonie 1999/2000 zdobył w tych drugich rozgrywkach dwa gole – strzelił bramki w przegranych meczach ze Stalą Stalowa Wola (1:3) i Polarem Wrocław (1:2). Ponadto w 1997 roku wraz z juniorami kieleckiego klubu wywalczył wicemistrzostwo Polski – przyczynił się do tego sukcesu zdobywając gole w półfinałowych spotkaniach z Arkonią Szczecin (3:0) i Widzewem Łódź (3:2). Będąc graczem Korony regularnie występował również w juniorskich reprezentacjach kraju na pozycjach pomocnika i napastnika.
W 2000 roku został zawodnikiem KSZO Ostrowiec Świętokrzyski, z którym w sezonie 2000/2001 wywalczył awans do I ligi. W najwyższej polskiej klasie rozgrywkowej zadebiutował 12 sierpnia 2001 roku w meczu z Polonią Warszawa (0:1), w którym zmienił w drugiej połowie Marka Sokołowskiego. Pierwszego gola strzelił 18 sierpnia w spotkaniu z GKS Katowice, przyczyniając się do remisu 2:2. W barwach KSZO przez półtora roku regularnie występował w I lidze. Trzy dni przed rozpoczęciem rundy wiosennej sezonu 2002/2003 Cichoń przedstawił zarządowi ostrowieckiego klubu zwolnienie lekarskie. Kilka tygodni później władze KSZO zdyskwalifikowały go za „ciężkie naruszenie obowiązków pracowniczych”.
Pod koniec marca 2003 roku Polski Związek Piłki Nożnej rozwiązał jego kontrakt z KSZO. Następnie Cichoń został piłkarzem Korony Kielce. W sezonie 2003/2004 należał do jej najlepszych graczy – strzelił osiem goli i w znacznym stopniu przyczynił się do awansu do II ligi. Również w kolejnych rozgrywkach, w których kielecki klub uzyskał promocję do I ligi, regularnie występował w meczach ligowych i pucharu Polski. W latach 2005–2007 w barwach Korony rozegrał 11 spotkań w najwyższej polskiej klasie rozgrywkowej. Po raz ostatni wystąpił w niej 26 maja 2007 w końcówce pojedynku z Górnikiem Zabrze (0:0).
W latach 2008–2009 występował w Pelikanie Łowicz, w którym był podstawowym zawodnikiem i stanowił pewny punkt formacji defensywnej. Następnie był graczem Broni Radom, z którą w sezonie 2009/2010 wywalczył awans do III ligi. W styczniu 2011 roku został ukarany przez Polski Związek Piłki Nożnej roczną dyskwalifikacją, w związku z czynami korupcyjnymi popełnionym w okresie gry w Koronie Kielce (2003–2004). Od stycznia 2012 roku występuje w Łysicy Bodzentyn.

</doc>
<doc id="460043" url="https://pl.wikipedia.org/wiki?curid=460043" title="Kalendarium powstania warszawskiego – 15 września">
Kalendarium powstania warszawskiego – 15 września

15 września, piątek.
Oddziały niemieckie zostały wyparte z Pragi.
Po ciężkich walkach Niemcy zdobywają Sielce. Oddziały "Radosława" zostały zepchnięte w stronę Wisły. "Czekam na cud. Albo to, że czołgi zabiją wszystkich moich ludzi" - meldował dowódca zgrupowania. Nocą do brzegu przybiła łódź ze zwiadem zza rzeki i obietnicą, że jeszcze w nocy przez rzekę przeprawią się żołnierze Berlinga.
Polacy najsilniej trzymają Śródmieście Warszawy, Żoliborz i częściowo Mokotów.
Ludność cywilna coraz bardziej zniechęcona do powstania.
W londyńskiej „Tribune” ukazał się list Arthura Koestlera piszącego, że stosunek Rosji do powstania jest: "jedną z największych hańb tej wojny, która to hańba, choć wykonana w nieco inny sposób, będzie oceniana przez przyszłego historyka tą samą miarą etyczną, co i Lidice."
Tego dnia na Czerniakowie zginął hm. kpt. Andrzej Romocki ps. „Morro”. Stefania Grzeszczak „Stefa”, łączniczka III plutonu „Felek”, zginęła pod gruzami na ulicy Wilanowskiej 1. Nieopodal statku Bajka zginął Andrzej Samsonowicz „Xiążę”. Pod gruzami na Mokotowie zginął Edward Loth, anatom i antropolog, doktor medycyny i filozofii, podczas powstania pełniący obowiązki chirurga w punkcie opatrunkowym.
W Watykanie audiencja dla żołnierzy alianckich prowadzona przez papieża Piusa XII, który zwrócił się do Polaków w następujących słowach:
"Serce Nasze zakrwawiło się wobec ruin waszej wielkiej stolicy Warszawy, w murach której rozegrała się jedna z najboleśniejszych – ale także jedna z najbardziej bohaterskich – tragedii całej historii waszego narodu."

</doc>
<doc id="460046" url="https://pl.wikipedia.org/wiki?curid=460046" title="Operacyjna grupa manewrowa">
Operacyjna grupa manewrowa

Operacyjna grupa manewrowa - jest to element ugrupowania wojsk na szczeblu operacyjnym, specjalnie przygotowany i przeznaczony do nieoczekiwanego dla nieprzyjaciela (co do miejsca, czasu i kierunku) przeniesienia działań w przestrzeń operacyjną i utworzenia tam drugiego frontu walki. Operacyjna grupa manewrowa działa w oderwaniu od sił głównych i jest przeznaczona do prowadzenia wysokomanewrowych działań bojowych w celu dezorganizowania systemu obrony nieprzyjaciela. Może wychodzić na drogi odejścia i wykonywać uderzenia na skrzydła i tyły głównych zgrupowań wojsk nieprzyjaciela, a także zamknąć okrążenie. W czasie wykonywania różnorodnych zadań na tyłach ugrupowania i terytorium przeciwnika szeroko wykorzystuje działanie taktycznych desantów powietrznych, ściśle współdziała z lotnictwem i desantami operacyjnymi (powietrznymi lub morskimi).

</doc>
<doc id="460047" url="https://pl.wikipedia.org/wiki?curid=460047" title="Orientowanie operacyjne">
Orientowanie operacyjne

Orientowanie operacyjne – wstępna czynność dowództwa operacyjnego lub operacji sił połączonych związana z planowaniem operacji.
Polega ona na zapoznaniu określonego grona oficerów sztabu oraz dowódców (szefów rodzajów wojsk i służb) z sytuacją operacyjną (położeniem i stanem wojsk nieprzyjaciela, własnych i sąsiadów oraz warunkami prowadzenia działań), z zadaniem danego związku operacyjnego, myślą przewodnią operacji, a także na wydaniu przez dowódcę lub szefa sztabu wytycznych dotyczących przygotowania taktycznego rodzaju wojsk do działań oraz przedstawienia danych wyjściowych do decyzji i planowania operacyjnego. 

</doc>
<doc id="460050" url="https://pl.wikipedia.org/wiki?curid=460050" title="Etat (leśnictwo)">
Etat (leśnictwo)

Etat (etat cięć, etat użytkowania) jest to ilość masy drzewnej możliwa do wycięcia w drzewostanie bez szkody dla tego drzewostanu, w określonym czasie i na określonej powierzchni. 
Etat jest niższy niż przyrost masy drzewnej w tym samym okresie, dzięki czemu następuje stały wzrost zapasu drewna "na pniu".
Najczęściej etat jest określany w jednostce objętości drewna w skali 10 lat (etat 10-letni, etat z planu urządzania lasu), zwany jest 10-letnim etatem miąższościowym. Co roku nadleśnictwa realizują etat roczny będący statystycznie 10 częścią etatu 10-letniego.
Etat powierzchniowy (w ha w skali 10 lat) dotyczy cięć pielęgnacyjnych będących ustawowo obowiązkiem właściciela lasu.
W zależności od wieku drzewostanów, sposobu i celu pobierania użytków drzewnych, cięcia mogą mieć charakter rębny, przedrębny lub przygodny.
Wyróżnia się etaty:

</doc>
<doc id="460052" url="https://pl.wikipedia.org/wiki?curid=460052" title="Skala hypofrygijska">
Skala hypofrygijska

Skala hypofrygijska – siedmiostopniowa skala muzyczna wypracowana przez antyczną kulturę jońską. 
Jest skalą pochodną, składa się z dźwięków skali frygijskiej. Przedrostek "hypo" w nazwie oznacza "pod"; skala zbudowana jest od dolnej kwinty skali podstawowej. Podzielona jest na dwa tetrachordy. Zbudowana jest w kierunku opadającym.
Skala współcześnie jest używana w muzyce jazzowej.

</doc>
<doc id="460053" url="https://pl.wikipedia.org/wiki?curid=460053" title="Natron">
Natron

Natron (inaczej natryt, soda rodzima, soda naturalna, soda krystaliczna) – minerał węglanu sodu. Nazwa pochodzi od składu chemicznego minerału (arab. "natron" = soda). Minerał rzadki, rozpowszechniony tylko w niektórych rejonach Ziemi.
Właściwości.
Barwi płomień na żółto, topi się w temperaturze 32 °C.
Tworzy łatwo rozpuszczalne w wodzie kryształy; tabliczkowe i romboidalne. Tworzy skupienia ziarniste, pręcikowe, igiełkowe, naskorupienia lub wykwity. Powinna być chroniona przed wilgocią, bo łatwo absorbuje wodę i rozpuszcza się.
W suchym powietrzu a także podczas ogrzewania traci wodę krystalizacyjną i bieleje (następuje częściowa dehydratacja – tzw. wietrzenie sody). Na skutek tego procesu powstaje termonatryt Na2CO3 · H2O). W temperaturze 107 °C przechodzi w sól bezwodną. 
Występowanie.
Występuje wyłącznie w skałach osadowych. Krystalizuje z wód jezior sodowych (w klimacie gorącym), jako produkt ich ewaporacji (odparowania).
Miejsca występowania: minerał, występujący w osadach niektórych słonych jezior, tzw. jezior sodowych, gł. w Egipcie – Wadi Natrun, Kenii – Magadi, Kabongo, Tanzania – Natron, Iranie, Kazachstanie, USA – Borax Lake i Owens Lake (w Kalifornii), Włochy – Etna, Wezuwiusz.
Zastosowanie.
Używany był w starożytnym Egipcie do mumifikacji zwłok. Obecnie stosowany w przemyśle chemicznym, hutniczym, szklarskim, papierniczym, spożywczym oraz w medycynie.
Ma znaczenie kolekcjonerskie.

</doc>
<doc id="460055" url="https://pl.wikipedia.org/wiki?curid=460055" title="Soda krystaliczna">
Soda krystaliczna



</doc>
<doc id="460056" url="https://pl.wikipedia.org/wiki?curid=460056" title="Emisja sejsmoakustyczna">
Emisja sejsmoakustyczna

Emisja sejsmoakustyczna, nazywana również akustyczną lub geoakustyczną, jest to zjawisko generowania w skałach fal sprężystych w czasie zachodzących w nich procesów dynamicznych, które są wynikiem stanu naprężeń w ośrodku skalnym lub pewnych stanów niestabilnych i towarzyszą procesowi deformacji skał.

</doc>
<doc id="460062" url="https://pl.wikipedia.org/wiki?curid=460062" title="Stanisław Przyjemski (zm. 1595)">
Stanisław Przyjemski (zm. 1595)

Stanisław Przyjemski herbu Rawicz (zm. w 1595 roku) – marszałek wielki koronny, marszałek nadworny koronny, starosta koniński w 1580 roku, marszałek Izby Poselskiej sejmu 1581 roku, starosta lignowski i rudnicki w 1578 roku, poseł na sejmy.
Poseł na sejm lubelski 1566 roku, sejm lubelski 1569 roku, podpisał akt unii lubelskiej. Poseł na sejm koronacyjny 1574 roku z województwa kaliskiego. Z powodu zagarnięcia jego dóbr posiadanych w Prusach Królewskich przez szlachtę pruską wielokrotnie wnosił na posiedzeniach sejmu postulaty ograniczenia swobód tej prowincji. Poseł na sejm koronacyjny 1576 roku z województw poznańskiego i kaliskiego. Poseł na sejm 1578 roku z województwa kaliskiego. Poseł na sejm 1581 roku z województw kaliskiego i poznańskiego
Brał udział w wojnach inflanckich króla Stefana Batorego. Poseł na sejm 1585 roku z województwa kaliskiego. Poseł na sejm konwokacyjny 1587 roku z województw kaliskiego i poznańskiego. W 1588 został marszałkiem nadwornym koronnym., w 1593 marszałkiem wielkim.
W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym.
Był bratem czeskim i jednym z przywódców szlachty różnowierczej w Rzeczypospolitej.

</doc>
<doc id="460063" url="https://pl.wikipedia.org/wiki?curid=460063" title="Zamek Szczerba">
Zamek Szczerba

Zamek Szczerba (niem. "Burg Schnallenstein", 1368 "Snelsteyn", pierwotna nazwa zamku to "Śnielin"; w literaturze spotyka się też nazwę "Śnielinek") – ruiny zamku w południowo-wschodniej części Gór Bystrzyckich w Sudetach Środkowych w województwie dolnośląskim. 
Położenie.
Ruiny kamiennego zamku Szczerba z około XIV wieku położone są w południowo-wschodniej części Gór Bystrzyckich, blisko drogi wojewódzkiej nr 389 na południe od Gniewoszowa. Zamek został wzniesiony na wysokim gnejsowym wzgórzu zamkowym wznoszącym się 520 m n.p.m. między Diabelskimi Skałkami. Wzgórze zamkowe opływają dwa górskie potoki: Głownia od północy i jej dopływ Gołodolnik od południa. Otoczenie ruin zamku otaczają naturalne lasy liściaste i mieszane.
Historia.
Historia powstania i funkcjonowania warowni położonej w pobliżu wsi Gniewoszów okryta jest cieniem tajemnicy, niewiele zachowało się dokumentów mówiących o dziejach i losach historycznych tego zamku. Nieznany jest również fundator, ani czas, w którym powstał pierwszy zamek. Przypuszcza się, że na miejscu obecnego zamku już na początku XI wieku, w okresie sporów Bolesława Chrobrego z Czechami o Ziemię kłodzką, istniał niewielki gród. Kamienny zamek został zbudowany w późniejszym okresie przez polskich rycerzy. Pod koniec XIII wieku, czeski król Wacław II podarował zamek zakonowi cystersów z Kamieńca Ząbkowickiego, ale zamek nie był długo w rękach zakonu, ponieważ w 1318 roku został po raz pierwszy zniszczony. Po odbudowie w drugiej połowie XIV wieku zamek objęli w posiadanie rycerze czescy. W 1358 roku właścicielem zamku i okolicznych dóbr był Otto Schuler, syn wywodzącego się z Łużyc rycerza Ottona von Glaubitza, właściciela Międzylesia. Z tego też okresu pochodzi pierwsza pewna wzmianka pisana o zamku ("Otton de Glubocz, nunccupato de Snellinstein"). Rodzina Glaubitzów prawdopodobnie otrzymała tę posiadłość na początku XIV wieku, w związku z objęciem ziemi kłodzkiej przez Jana Luksemburskiego. Do 1428 roku panem na Szczerbie był Bernhard Glaubitz, starosta kłodzki. W 1428 roku oddziały husyckie zdobyły i zniszczyły (używając do tego już artylerii) małą warownię, której nigdy już nie odbudowano.
Tradycyjnie przez następne wieki zamek spełniał funkcję tytularnej siedziby zarządu dóbr międzyleskich. Potem przez stulecia zmieniali się właściciele zamkowych ruin: od sołtysów pobliskiego Gniewoszowa, przez Paula Prebira, rodzinę von Tschirnhaus, hrabiów von Althann, baronów von Stillfried. W XIX stuleciu właścicielami ruin byli: hrabia von Magnis oraz królewna Marianna Orańska, pani na zamku w Kamieńcu. W rękach jej potomków, bocznej linii Hohenzollernów, zamek pozostawał do 1945 roku. Zamek "Szczerba" należy do grupy tych pechowych zamków, których byt zakończył się po kilkudziesięciu latach funkcjonowania.
Architektura.
Zamek Szczerba zbudowano pod koniec XIII wieku z nieobrobionego kamienia, na obrysie nieregularnego owalu, w kształcie podkowy, prosto ściętego w kierunku zachodu, z występem na północ. Mury obronne o długości ponad 100 m, wysokości 9 m i grubości około 1,5 m otaczały niewielki dziedziniec zamkowy o długości (na linii wschód - zachód) 40 m i szerokości 10-18 m. Od południa, południowego zachodu i zachodu otaczała mury zamkowe głęboka sucha fosa wykuta w skale. Całość powierzchni zamku wynosiła około 1000 m². Do zamku prowadziła droga przez most zwodzony nad fosą i wąską bramę o szerokości 3 m, natomiast w północnym odcinku muru zachodniego mieściła się wąska brama boczna (furta), prowadząca na zamkowy dziedziniec. Do północnego muru (od strony doliny Głowni) przylegały dwukondygnacyjne zabudowania mieszkalne, zbudowane na planie zbliżonym do czworoboku o wymiarach 9,5 x 19,5 m, posiadające cztery pomieszczenia mieszkalne. Część mieszkalna zamku była podpiwniczona. Na skale na wprost bramy mogła stać niewielka kaplica zamkowa. Ciasny dziedziniec mieścił w północno-wschodnim narożniku wieżę, a przy murze znajdowały się stajnie, zabudowania gospodarcze i pomieszczenia dla załogi.
Od XVI w. ruiny służyły jako źródło kamienia budowlanego. Dzięki temu odsłonięte zostały zawalone pierwotnie gruzem dolne, sklepione kondygnacje, fragmenty schodów itp.
Zamek obecnie.
Obecnie budowla stanowi dobrze czytelną ruinę. Do dziś mimo upływu przeszło pięciu stuleci zachowały się obszerne fragmenty: grubych obronnych murów obwodowych, których wysokość sięga miejscami 9 metrów, baszta, dziedziniec, oraz pozostałości kamiennego budynku mieszkalnego i bramy. Wokół zamku widoczne są pozostałości po suchej fosie.
Malowniczy obiekt znajduje się po lewej stronie drogi prowadzącej z Międzylesia do Gniewoszowa, kilkaset metrów na północ od wsi Różanka, zasłonięta drzewami ruina w miesiącach jesienno-zimowych jest widoczna z pobliskiej drogi, ale łatwo można ją przeoczyć, ponieważ kamienne mury zupełnie zlewają się z licznie porozsiewanymi w okolicy zamku gnejsowymi skałkami. 31 marca 2007 r. zamek oficjalnie przeszedł z rąk Nadleśnictwa Międzylesie do Międzyleskiego Związku Drużyn Szczerba (ZHP).

</doc>
<doc id="460064" url="https://pl.wikipedia.org/wiki?curid=460064" title="Old Navy">
Old Navy

Old Navy – sieć sklepów odzieżowych należąca do firmy GAP, która również posiada marki The GAP, Banana Republic oraz Forth &amp; Towne. Główna baza administracyjna Old Navy (oraz GAP) znajduje się w San Francisco i San Bruno w Kalifornii.
Historia.
Old Navy zostało stworzone w 1994 roku jako sieć sklepów o przystępnych cenach. Pierwszy sklep Old Navy został otworzony w Colma w Kalifornii. Do 2005 roku Old Navy posiadało ponad 800 sklepów w wielu miastach w USA i Kanadzie. Największy sklep Old Navy znajduje się w Chicago w Illinois.
Nazwa "Old Navy" została wybrana ze względu na początkową wizję sieci jako sklepów przypominających tradycyjne sklepy z zaopatrzeniem w stylu wojskowym. Mimo że powyższa wizja została dość szybko odrzucona, wiele ze sklepów utrzymanych zostało w stylu dużych magazynów zaopatrzeniowych.
Internetowa wersja sklepu Old Navy , została otwarta w 2000 roku.
W 2001 roku, Old Navy otworzyło 12 nowych sklepów w Kanadzie, gdzie oferowane są identyczne produkty jak w amerykańskich sklepach, ale po minimalnie wyższych cenach.
Koncept.
Głównymi klientami sieci Old Navy są rodziny średniej klasy oraz nastolatkowie. Ubrania w Old Navy sa modne, ale również w przystępniejszych cenach niż w innych sklepach sieci GAP (GAP, Banana Republic) oraz w konkurencyjnych sieciach (American Eagle Outfitters, H&amp;M, The Buckle, Abercrombie &amp; Fitch czy Hollister). Sklepy Old Navy posiadają osobne sekcje niemowlęce, dziecięce, męskie i damskie, oferujące odzież w różnych stylach i na różne okazje. Dodatkowo, Old Navy sprzedaje różnorodne akcesoria, wśród nich buty, torebki, zabawki, nakrycia głowy i okulary przeciwsłoneczne. Prawdopodobnie, jednym z najbardziej rozpoznawalnych produktów Old Navy są klapki japonki.
Old Navy uznaje się nieformalnie za całkowicie amerykańską markę. Sieć Old Navy wypuszcza co roku latem koszulki z flagą amerykańską. Każdego roku koszulki posiadają inaczej wyglądającą wersję flagi amerykańskiej oraz rok wydania. W kanadyjskich sklepach sprzedawane są podobne koszulki posiadające kanadyjską flagę.
Kampanie reklamowe.
Najbardziej rozpoznawalnym aspektem reklam telewizyjnych Old Navy jest ich satyryczny ton i nawiązanie do czasów retro, pomiędzy 1940 a 1960. W odróżnieniu od reklam sieci odzieżowej GAP, reklamy Old Navy przedstawiają roześmiane rodziny prezentujące linie odzieżowe podczas udziału w różnych rodzinnych aktywnosciach - jak grillowanie. Często używanym sloganem reklamowym jest, szeroko rozpoznawalne, "(tutaj nazwa artykulu) dla całej rodziny!".
Old Navy jest również znane ze swoich kampanii reklamowych z udziałem znanych osób, takich jak Morgan Fairchild oraz artystka hip-hopowa Lil’ Kim. Inna popularną osobą w reklamach Old Navy była edytorka magazynu Vogue – Carrie Donovan, która często pokazywała się w reklamach z oficjalnym psem kampanii Old Navy - Magic. Według firmy GAP, Magic, mieszanka teriera, został ocalony z ulic San Jose, w Kalifornii i przygarnięty. Magic został nieformalną maskotką kampanii, mimo że Donovan odeszła.
Gwiazdy Jeffersons - Isabel Sanford i Sherman Helmsley - pojawiły się w wielu reklamach telewizyjnych sieci w późnych latach 90. i od roku 2000.

</doc>
<doc id="460068" url="https://pl.wikipedia.org/wiki?curid=460068" title="Maracaibo">
Maracaibo

Maracaibo – miasto w północno-zachodniej Wenezueli. Położone nad cieśniną łączącą jezioro Maracaibo z Zatoką Wenezuelską (Morze Karaibskie), stolica stanu Zulia. Najludniejsze miasto Wenezueli – 2 mln. 634 tys. mieszkańców (2010).
Historia.
Założone 8 września 1529 pod nazwą "Villa de Maracaibo" było ośrodkiem kolonizacji okolicznych terytoriów. 
W 1668 zostało zdobyte i złupione przez bukanierów pod wodzą François l’Olonnais.
Do czasu odkrycia złóż ropy naftowej w 1917 miasto i port miały zdecydowanie drugorzędne znaczenie. Po 1917 Maracaibo w ciągu kilkunastu lat radykalnie zmieniło swoje oblicze, stając się największym ośrodkiem wydobycia ropy naftowej w Wenezueli i całej Ameryce Południowej.
Wielki ośrodek przemysłowy kraju. Silnie rozwinięty przemysł chemiczny (szczególnie petrochemia), włókienniczy i spożywczy. Poza tym przemysł odzieżowy, drzewny, metalowy, maszynowy i materiałów budowlanych. Duży port handlowy (największy w kraju port naftowy). Port lotniczy o znaczeniu międzynarodowym. Uniwersytet.
W 2007 w mieście rozegrany został mecz finałowy piłkarskich rozgrywek cyklu Copa América.

</doc>
<doc id="460069" url="https://pl.wikipedia.org/wiki?curid=460069" title="Kalendarium powstania warszawskiego – 4 października">
Kalendarium powstania warszawskiego – 4 października

4 października, środa.
Rada Ministrów podjęła uchwałę o 2-tygodniowej żałobie narodowej, która rozpoczęła się tego samego dnia. Powodem była klęska Warszawy.
Tego dnia nadany został ostatni (10-minutowy) komunikat radiostacji „Błyskawica”, po czym urządzenia radiostacji zostały zniszczone przez kierownika zespołu Jana Georgicę, pseudonim „Grzegorzewicz”.

</doc>
<doc id="460071" url="https://pl.wikipedia.org/wiki?curid=460071" title="Aix-en-Provence TGV">
Aix-en-Provence TGV

Dworzec kolejowy Aix-en-Provence TGV, jest dworcem przeznaczonym dla pociągów TGV, zbudowanym 13 km na zachód od centrum miasta Aix-en-Provence, na linii LGV Méditerranée. Z centrum miasta jest połączony regularną komunikacją autobusową.
Dworzec oddano do użytku w 2001 roku. Zaprojektowali go architekci Jean-Marie Duthilleul, Etienne Tricaud i Erica Dussiot z biura architektonicznego AREP należące do SNCF. Posiada on 4 tory, z czego dwa środkowe są odizolowane od pozostałej części dworca i pozwalają pociągom TGV na przejazd z pełną prędkością 300 km/h a pozostałe 2 są położone przy dwóch peronach, umieszczonych na zewnątrz "torów przelotowych".
Bezpośrednio pod budynkiem przebiega droga ekspresowa, łącząca Aix-en-Provence z portem lotniczym Marsylia-Prowansja.
Hall dworca jest podzielony na dwa terminale, nazwane imionami słynnych francuskich artystów:
Aix-en-Provence TGV posiada również parking na 700 samochodów oraz dworzec autobusowy.

</doc>
<doc id="460076" url="https://pl.wikipedia.org/wiki?curid=460076" title="Zarośle">
Zarośle



</doc>
<doc id="460077" url="https://pl.wikipedia.org/wiki?curid=460077" title="Espresso">
Espresso

Espresso – nazwa sposobu przygotowywania kawy w specjalnym ekspresie, przez przepuszczenie 25-35 ml gorącej (90,5-96 °C) wody pod ciśnieniem 8,5-9,5 bara przez bardzo drobno zmielone i ubite ziarna kawowca. Również nazwa uzyskanego w ten sposób napoju.
Espresso parzy się zazwyczaj z mieszanek kilku gatunków kaw. Powstała w ten sposób kawa ma (po prawidłowym przygotowaniu) gęstą, orzechowobrązową piankę zwaną z wł. "crema". Piance tej espresso zawdzięcza dużą część swego aromatu. Dzięki krótkiemu czasowi ekstrakcji, wynoszącemu 25-30 s, zawartość kofeiny w ekstrakcie jest niewielka w porównaniu z kawą z ekspresu przelewowego. Oprócz samodzielnego napoju, stanowi ona bazę dla bardzo wielu innych napojów kawowych - m.in. americano, latte macchiato, caffè macchiato czy cappuccino.
Espresso serwowane w małej, ogrzanej przed podaniem filiżance o pojemności ok. 70 ml, wypełnia ją do połowy. Pite jest zarówno z cukrem, jak i bez. Według uznania dodawane bywa również do naparu kakao, czekoladę (wiórki), wanilię, cynamon itp. Espresso z dodatkiem spienionego mleka to cappuccino. Często do espresso podaje się kieliszek wody, która służy do przepłukania kubków smakowych przed skosztowaniem espresso. Takie postępowanie zapewnia głębszy smak kawy.
Espresso wywodzi się z Włoch, gdzie w 1901 Luigi Bezzera stworzył pierwszy ekspres do espresso. Był on konstrukcją opartą na przepływie pary i wody, co prowadziło do smakowych zmian ekstraktu. W 1903 Bezzera sprzedał swój patent Pavoniemu, który ulepszył maszynę i nadał jej światowy rozgłos. Nadal jednak, mimo drobnych zmian technicznych, problemem pozostawała kwestia pary, która zmieniała smak kawy. Rozwiązał ten problem w 1947 Giovani Achille Gaggia, który parę zastąpił innym systemem podgrzewania. Firmy Bezzery, Pavoniego i Gaggii istnieją do dzisiaj i należą do liderów w dziedzinie produkcji ekspresów ciśnieniowych dla domu i gastronomii.
Nazwa wywaru w języku włoskim oznacza "kawę wyciskaną" czy "wytłaczaną" (od „presso” oznaczającego „tłoczenie, wyciskanie, prasowanie”).
Espresso jest bardzo popularne we Włoszech, Hiszpanii, Argentynie, także w krajach południowej Europy. Staje się popularne również w pozostałych krajach Europy oraz w Ameryce.

</doc>
<doc id="460078" url="https://pl.wikipedia.org/wiki?curid=460078" title="Zarośle (Majaczewice)">
Zarośle (Majaczewice)

Zarośle – część wsi Majaczewice w Polsce, położona w województwie łódzkim, w powiecie sieradzkim, w gminie Burzenin. Wchodzi w skład sołectwa Majaczewice. 
W latach 1975–1998 miejscowość administracyjnie należała do województwa sieradzkiego.

</doc>
<doc id="460080" url="https://pl.wikipedia.org/wiki?curid=460080" title="Karol III (król Hiszpanii)">
Karol III (król Hiszpanii)



</doc>
<doc id="460082" url="https://pl.wikipedia.org/wiki?curid=460082" title="Aleksander Gołowanow">
Aleksander Gołowanow



</doc>
<doc id="460083" url="https://pl.wikipedia.org/wiki?curid=460083" title="Shaba">
Shaba



</doc>
<doc id="460086" url="https://pl.wikipedia.org/wiki?curid=460086" title="Koleje wąskotorowe na Pomorzu Zachodnim">
Koleje wąskotorowe na Pomorzu Zachodnim

Na terenie Pomorza Zachodniego na początku XX wieku istniała sieć kolei wąskotorowych użytku publicznego o łącznej długości 740 km torów i była jedną z największych tego typu w Europie. W latach 20. i 30. XX wieku niektóre z nich przebudowano na rozstaw toru 1435 mm tak, że w roku 1939 istniało jeszcze około 640 km linii wąskotorowych. Dążąc do centralizacji zarządzania już w 1937 r. utworzono LBD ("Landesbahndirektion") z siedzibą w Szczecinie, z której w roku 1940 powstała PLB ("Pommersche Landesbahnen"). W wyniku tego poszczególne koleje utraciły możliwość zarządzania, a PLB przejęła ich majątek i własność prawną. W 1945 r. koleje te przejęły PKP, jednak ze względu na duże zniszczenia wojenne oraz kradzież infrastruktury niektóre odcinki nie zostały już odbudowane. Na początku lat 50. czynnych było jeszcze około 580 km linii o ujednoliconym rozstawie 1000 mm. Obecnie (2022) – głównie w sezonie letnim – eksploatowane są dwie linie: z Gryfic Wąskotorowych do Pogorzelicy Gryfickiej (o długości około 40 km) i z Koszalina Wąskotorowego przez Manowo do Rosnowa (o długości około 21 km).
Podział.
Cała sieć podzielona była na 8 części, którymi dawniej zarządzały następujące przedsiębiorstwa:
W tabelach pogrubione zostały stacje węzłowe i końcowe.
Stargardzka Kolej Wąskotorowa.
Do Stargardzkiej KW (niem. "Saatziger Kleinbahn, Szadzka Kolej Wąskotorowa", od nazwy powiatu), zbudowanej przez przedsiębiorstwo Lenz &amp; Co., należało 119,6 km torów o szerokości 1000 mm i 2 km linii normalnotorowej łączącej stację początkową z koleją państwową. Pierwsza linia otwarta w dniu 14 stycznia 1895 połączyła Stargard przez Starą Dąbrowę, Kozy Pomorskie z Ińskiem i w miejscowości Trąbki przecięła w poziomie normalnotorową linię Szczecin – Gdańsk. Linia była budowana dalej i wkrótce dotarła do Ziemska, a w dniu 12 maja 1895 otwarto odcinek do Kanii, przedłużony w listopadzie do Dobrej Nowogardzkiej, gdzie łączył się z Reską KW. W dniu 20 sierpnia 1896 otwarto linię z Kóz Pomorskich przez Dobrzany do Poźrzadła Dworu, a rok później, w dniu 1 października 1897, kolejny odcinek z Ziemska do Jankowa Pomorskiego. Ostatnią inwestycją była budowa skrzyżowania z linią Runowo Pomorskie – Szczecinek i przedłużenie torów kolejki do stacji Drawsko Pomorskie Wąsk., co nastąpiło 15 listopada 1910.
Stacje na liniach Stargardzkiej KW
Rozebranej przez armię sowiecką w 1945 linii z Dobrzan do Poźrzadła Dworu nie odbudowano i na przełomie lat 1948/1949 oficjalnie ją zlikwidowano. W 1956 zamknięto odcinek z Ińska do Drawska Pomorskiego Wąsk. i wkrótce rozebrano, gdyż wtedy rozbudowywano poligon drawski. W 1989 czynnych było 81,7 km linii (68%). W dniu 1 czerwca 1996 została zamknięta kolejna linia ze Starej Dąbrowy do Ińska i Dobrzan, a w 2001 ostatnia czynna linia ze Stargardu do Dobrej Nowogardzkiej.
Reska Kolej Wąskotorowa.
Do Reskiej KW należało 52,9 km torów o szerokości 1000 mm. W dniu 26 lipca 1896 r. otwarto linię z Dobrej Nowogardzkiej przez Mieszewo do Łobza oraz z Mieszewa do Żelmowa. W dniu 18 listopada 1907 r. linię przedłużono do stacji Resko Północne, gdzie łączyła się z linią Płoty – Łobez oraz Kołobrzeską Koleją Wąskotorową. W 1912 r. kolejka uzyskała połączenie z powiatową koleją normalnotorową "Naugarder Kreisbahn", przez co wzrosły przewozy towarowe i ułatwiono skomunikowania pociągów w ruchu pasażerskim.
Stacje na liniach Reskiej KW
Linia z Dobrej Nowogardzkiej do Łobza służyła przewozom pasażerskim jeszcze do 30 czerwca 1991 r., a w 1995 r. odcinek Mieszewo – Łobez został przez PKP rozebrany. Na odcinku Mieszewo – Resko Północne pociągi pasażerskie kursowały do 1959 r., później już jako linia gospodarcza długie lata (do 1995 r.) służyła do przewozu taboru na naprawy z Dobrej Nowogardzkiej i Ińska do Reska. Ostatni pociąg osobowy zorganizowany dla miłośników kolei przejechał trasę Dobra Nowogardzkie – Dorowo i z powrotem w dniu 13 października 2001 r.
Gryficka Kolej Wąskotorowa.
Do Gryfickiej Kolei Wąskotorowej należało łącznie 175,6 km torów. Pierwsza linia z Gryfic Wąsk. do Niechorza została uruchomiona 1 lipca 1896 roku, a 2 lata później 5 października 1898 roku oddano do eksploatacji linię z Gryfic do Dargosławia. Obie linie początkowo miały prześwit toru 750 mm, a bocznicę gryfickiej cukrowni wyposażono w splot 3-szynowy 750/1435 mm. Szybko rosnące przewozy spowodowały, że następną linię, Popiele – Golczewo, a docelowo port w Stepnicy, postanowiono wybudować o szerokości toru 1000 mm. Już 17 sierpnia 1901 roku oddano ją do użytku i natychmiast rozpoczęto przekuwanie toru z 750 na 1000 mm na odcinku Popiele – Gryfice Wąsk., przy okazji zmieniając nieco jego przebieg. Od tej pory wszystkie nowobudowane linie otrzymywały szerokość toru 1000 mm. W dniu 1 grudnia 1903 roku ukończono budowę całej linii przez Łoźnicę, gdzie istniało skrzyżowanie z linią normalnotorową Szczecin – Świnoujście, do portu w Stepnicy. Już wkrótce okazało się, że linia ta ma dla regionu duże znaczenie, więc kontynuowano realizację ambitnych planów i 7 października 1905 roku otwarta została linia z Golczewa do Śniatowa. Tymczasem również w 1905 roku zakończono przekuwanie torów z 750 na 1000 mm na odcinkach Popiele – Niechorze oraz Gryfice Wąsk. – Dargosław i przystąpiono do budowy odcinka Dargosław – Trzebiatów, który 1 listopada 1907 roku oddano do użytku. Dopiero w tym czasie cukrownia Gryfice uporała się z przekuciem swoich torów bocznicowych z 750 na 1000 mm i budową splotu 1000/1435 mm. W dniu 6 września 1911 roku oddano do eksploatacji trasę z Czarnogłów do Rokity, która na pewnym odcinku otrzymała splot 3-szynowy 1000/1435 mm i służyła do transportu dużych ilości wapna z kopalni w Czarnogłowach. W związku z rozwojem turystyki i ruchu plażowego 30 czerwca 1912 roku uruchomiono odcinek z Trzebiatowa do Mrzeżyna, a niecały rok później, 1 maja 1913 roku, ruszyły pociągi z Trzebiatowa do Niechorza. Już wkrótce, 10 października 1913 roku, ukończono budowę krótkiego odcinka Kołomąć – Trzygłów, który służył wyłącznie przewozom okopowizny i cegły z miejscowej cegielni połączonej kolejką gospodarczą ze wsią Waniorowo. W 1920 roku prawdopodobnie w ramach „robót interwencyjnych” wykonano kolejną korektę przebiegu trasy Gryfice Wąsk. – Popiele – Rybokarty, przez co odcinek ten uległ wyprostowaniu i omijał głębokie przekopy.
Pierwsza została zamknięta i rozebrana linia z Czarnogłowów do Rokity. Do 1969 roku zamknięto kolejne linie: Kołomąć – Trzygłów, Mrzeżyno Gryf. – Trzebiatów Mokre oraz Golczewo Wąsk. – Śniatowo. W 1977 roku zawieszono przewozy pasażerskie na odcinku Łoźnica Wąsk. – Stepnica, ale jeszcze w 1990 roku czynnych było 126,4 km linii (72%). Rok później zawieszono przewozy na odcinku z Trzebiatowa do Dargosławia, a od 1 października 1996 roku dalszą jego część Dargosław – Gryfice oraz linię z Popiela do Łoźnicy. Jeszcze w 1996 roku przejezdne były wszystkie istniejące odcinki: Gryfice – Tąpadły – Trzebiatów – Niechorze – Gryfice i Gryfice – Golczewo – Łożnica – Stepnica. W końcowym okresie działalności PKP, ze względu na zły stan mostu nad rzeką Regą, zamknięto w 1999 roku odcinek z Trzebiatowa do Pogorzelicy oraz wycięto odcinek torów na przejeździe kolejowo-drogowym koło Babigoszczy w ciągu szosy nr E65.
Obecnie (2022) czynna jest tylko jedna linia o długości 39,5 km z Gryfic Wąsk. przez Trzęsacz, Rewal, Śliwin i Niechorze do Pogorzelicy. Jest to 22% wszystkich linii dawnej Gryfickiej Kolei Wąskotorowej. Linia jest finansowana przez gminę Rewal. W latach 2011–2013 trwał remont odcinka Trzęsacz – Rewal – Niechorze-Pogorzelica Gryficka . Plany inwestycyjne, mimo wcześniejszych zapowiedzi, nie objęły wznowienia ruchu na odcinku Pogorzelica – Trzebiatów oraz budowy linii do Pobierowa. W 2010 r. – w ostatnim sezonie przed remontem – kolejka przewiozła 120 tysięcy pasażerów, którzy przynieśli przychód w wysokości 700 tysięcy złotych przy dotacji ze strony gminy w wysokości 200 tysięcy złotych. Na określenie kolejki gmina używa obecnie nazwy Nadmorska Kolej Wąskotorowa Gminy Rewal.
Zrealizowana z dużym rozmachem inwestycja (linia została wybudowana praktycznie od nowa) spowodowała znaczne problemy finansowe gminy Rewal – w roku 2014 zobowiązania gminy wyniosły 136 mln zł, czyli tyle co dwuletnie dochody, co spowodowało interwencję Regionalnej Izby Obrachunkowej w postaci narzucenia uchwały budżetowej i zakazu realizacji nowych inwestycji.
Kołobrzeska Kolej Wąskotorowa.
Do Kołobrzeskiej KW należało 123 km torów o szerokości 1000 mm. Pierwszy odcinek Kołobrzeg – Gościno – Rymań o długości 36 km został otwarty w dniu 27 maja 1895 r. Kilka dni później, w dniu 1 czerwca 1895 r., uruchomiono odcinek Rymań – Resko Płn. Wąsk., gdzie później linia otrzymała połączenie z Reską KW. W dniu 22 września 1895 r. ruszyły pociągi na trasie z Gościna do Sławoborza, a w dniu 9 grudnia 1899 r. połączono Kołobrzeską KW z Gryficką KW budując odcinek ze Skrzydłowa do Tąpadeł. 10 lat później, w dniu 10 listopada 1909 r., uruchomiono odcinek z Gościna do wsi Pobłocie Wielkie, a po kolejnych 6 latach przedłużono go do Karlina Wąsk. i otwarto odnogę z Lubiechowa do Włościborza.
Stacje na liniach Kołobrzeskiej KW
W pierwszych powojennych latach dość intensywny ruch pociągów pasażerskich i towarowych panował na prawie wszystkich odcinkach. Już w 1959 r. pociągi osobowe przestały kursować na odcinku Gościno – Lepino Trójkąt, a linia z Lubiechowa do Włościborza, służąca wyłącznie ruchowi towarowemu, padła pastwą pierwszych redukcji i została rozebrana. W 1961 r. przestały kursować pociągi z Kołobrzegu do Gościna i wkrótce linię tę również rozebrano. W tym samym czasie wstrzymano ruch pociągów osobowych na trasie Skrzydłowo – Resko Płn., a w 1964 r. przestały kursować pociągi na trasie Gościno – Karlino, którą jeszcze w tym samym roku rozebrano. Do 1962 r. kursowały pociągi pasażerskie na trasie Gryfice – Gościno, a do 1966 r. w skróconej relacji do Rymania. Na pozostałych liniach pozostał ruch towarowy, który, przez długie lata do 1990 r., odgrywał jeszcze dużą rolę. Później, do 1995 r. odbywały się coraz mniejsze przewozy na trasach Gościno – Lepino Trójkąt – Białogard i Rymań – Tąpadły. Odcinek Tąpadły – Skrzydłowo – Resko Płn. do 1996 r. służył do przewozu taboru na naprawy do Reska. Jedynie na odcinku Lepino Trójkąt – Sławoborze od 1992 r. nie kursowały żadne pociągi i oficjalnie został on zamknięty w 1996 r. Cała sieć straciła spójność w czerwcu 1999 r., gdy zdemontowano przęsła torów na przejazdach kolejowo-drogowych w ciągu szosy E28 w Wicimicach, Rymaniu i Ramlewie. W okolicach Gościna (układ torowy stacji, linia w kierunku Sławoborza i częściowo linia w kierunku Rymania) oraz tory na odcinku Skrzydłowo – Tąpadły częściowo zdemontowano na przełomie lat 2006/2007.
Koszalińska Kolej Wąskotorowa.
Do Koszalińskiej KW (niem. "Aktiengesselschaft der vereinigten Kleinbahnen der Kreise Köslin, Bublitz und Belgard", tłum. dosł. "Połączone koleje wąskotorowe powiatów koszalińskiego, bobolickiego i białogardzkiego, spółka akcyjna") należało 129,52 km torów o początkowym prześwicie toru 750 mm. Pierwsza linia o długości 32,2 km z Koszalina do wsi Nacław uruchomiona została w dniu 1 listopada 1898 r., gdzie uzyskała połączenie ze Sławieńską Koleją Powiatową. Dokładnie 7 lat później ruszyły pociągi na trasie Manowo – Świelino – Bobolice i Białogard – Świelino. W dniu 17 września 1909 r. oddano ostatnią linię z Białogardu do Rarwina o długości 20,2 km.
Stacje na liniach Koszalińskiej KW
Po przejęciu we wrześniu 1945 r. administracji przez PKP wszystkie linie były nieczynne, gdyż wcześniej armia sowiecka prawdopodobnie zdemontowała nawierzchnię. Według rozkładu jazdy 1948/1949 przywrócono ruch na linii Białogard – Świelino – Bobolice, a w 1950 r. na liniach z Koszalina do Bobolic i z Białogardu do Rarwina z nowym prześwitem toru 1000 mm, dostosowując szerokość do innych linii wąskotorowych na Pomorzu Zachodnim. W 1952 r. otwarto odcinek z Rarwina do Lepina Trójkąt, również o szerokości toru 1000 mm, gdzie powstał układ torowy umożliwiający płynne kierowanie pociągów do Sławoborza lub Gościna. W ten sposób zrealizowano dawne plany z lat 20. łącząc Koszalińską Kolej Wąskotorową z resztą linii Pomorskich Kolei Wąskotorowych. Projekt uruchomienia linii Manowo – Jacinki – Polanów Pomorski nie doczekał się niestety realizacji.
W latach 80. XX wieku zamknięto pierwszą z linii – ze Świelina do Bobolic. W 1996 r. to samo stało się z liniami z Białogardu do Lepina i Świelina. Ostatnia linia, z Koszalina do Świelina, została zamknięta w 2001 r. W 2008 r. Towarzystwo Koszalińskiej Kolei Wąskotorowej przywróciło dla ruchu turystycznego odcinek Koszalin – Manowo, a po odbudowie szlaku w 2016 roku wznowiono planowy ruch do Rosnowa Wąskotorowego.
Istniejące obecnie linie kolejki:
W 2005 roku powstało Towarzystwo Miłośników Koszalińskiej Wąskotorówki, które za główny cel stawia sobie reaktywację kolejki na odcinku Koszalin – Świelino. Pierwsze jazdy próbne na fragmencie linii odbyły się w roku 2008, a sezonowy ruch pasażerski rozpoczął się w 2010 na odcinku do Manowa, a do 2016 roku do Rosnowa nad Jezioro Rosnowskie.
Linie kolejki rozebrane:
Sławieńska Kolej Powiatowa.
Do Sławieńskiej KP należało 63,39 km torów i podobnie jak na liniach Koszalińskiej KW miały one szerokość 750 mm. Pierwsza linia ze Sławna do Polanowa została otwarta w dniu 21 grudnia 1897 r., dwie następne z Polanowa do Gołogóry i ze wsi Nacław do Jacinek w roku następnym. W 1910 r. wykonano połączenie ze stacją "Pollnow Staatsbahnhof", przez co sieć wydłużyła się do 65 km. W 1921 r. oddano nowy dworzec kolei państwowej, więc zmianie uległ przebieg torów w obrębie Polanowa. W 1926 r. zamknięto odcinek górski z Żydowa Pom. do Gołogóry i do 1934 r. rozebrano na nim tor. W 1934 trasa Sławno – Jacinki została przebudowana i zmieniono prześwit toru na normalny (1435 mm), a z Jacinek do Polanowa utworzono splot dla linii wąskotorowej 750 mm i normalnotorowej 1435 mm (odcinek trzyszynowy). Po tych zmianach linia Sławno – Jacinki uległa skróceniu o ok. 3 km, a na pozostałym odcinku Nacław – Polanów – Żydowo o długości 21,2 km jeszcze przez ponad 10 lat kursowały pociągi wąskotorowe. W 1945 wszystkie te linie pod nadzorem oddziałów trofiejnych Armii Czerwonej zostały rozkradzione przez jeńców wojennych, a szyny i częściowo tabor wywiezione do ZSRR.
Słupska Kolej Powiatowa.
Do Słupskiej KP początkowo należało 55,4 km torów o szerokości 750 mm. W dniu 14 sierpnia 1897 r. otwarto linię Słupsk – Żelkowo – Smołdzino i Żelkowo – Dargoleza, w 1902 r. wydłużoną o 5,9 km do Cecenowa. W dniu 6 grudnia 1913 r. oddano do użytku dwie linie normalnotorowe Ustka – Komnino – Kępno Słupskie oraz Komnino – Smołdzino, która na odcinku Siecie – Smołdzino po 16 latach zastąpiła kolejkę wąskotorową. Od tej pory do Smołdzina można było dojechać tylko pociągiem kursującym po torach normalnych. Wkrótce rozebrano niepotrzebny odcinek Żelkowo – Siecie, więc jedyną linią wąskotorową pozostała trasa Słupsk – Kępno Słupskie – Dominek – Żelkowo – Dargoleza – Cecenowo o długości 52 km. Przez kolejnych 9 lat, do 1922, na odcinku Kępno Słupskie – Dominek istniały dwa równoległe tory: 750 mm i 1435 mm. Na odcinku tym panował ożywiony ruch (do 20 pociągów na dobę) i według ówczesnych rozkładów jazdy na trasie tej dochodziło nieraz do wyścigów dwóch pociągów osobowych. W 1920 r. częściowo po nowej trasie przekuto na tor normalny odcinek Słupsk – Kępno Słupskie, a w 1922 r. fragment Kępno Słupskie – Klęcino. Przez kolejnych 11 lat funkcjonował jeszcze odcinek wąskotorowy Klęcino – Dargoleza – Cecenowo (17,29 km) i wreszcie jesienią 1933 r. przekuto na szerokość normalną ostatni fragment Klęcino – Dargoleza, równocześnie przeznaczając trasę Dargoleza – Cecenowo do rozbiórki. Po przebudowie linii na tor 1435 mm trasa Słupsk – Dargoleza uległa skróceniu o 2,7 km. Wszystkie te linie zostały rozkradzione przez Armię Czerwoną w kwietniu/maju 1945 r.
Stacje na liniach Słupskiej KP
"Polskie nazwy stacji pochodzą od nazw miejscowości lub z pierwszego powojennego rozkładu jazdy"
Linia Casekow – Penkun – Oder.
"Polskie nazwy stacji pochodzą od nazw miejscowości lub z pierwszego powojennego rozkładu jazdy"
Linia kolei wąskotorowej, nazywana ze względu na przebieg Casekow – Penkun – Oder (CPO) o prześwicie toru 750 mm, została zbudowana w dwóch etapach: w kwietniu 1899 r. oddano do użytku odcinek z Casekow do Gumieniec, a w październiku dalszy jej trzyszynowy fragment (splot dla linii wąskotorowej 750 mm i normalnotorowej 1435 mm) do Pomorzan.
W 1945 r., z powodu przecięcia linii granicą państwową, została ona rozebrana. Ocalał tylko odcinek z Gumieniec do Pomorzan, na którym zlikwidowano środkową szynę. Obecnie jest on nieprzejezdny.

</doc>
<doc id="460090" url="https://pl.wikipedia.org/wiki?curid=460090" title="Gibsonka">
Gibsonka



</doc>
<doc id="460093" url="https://pl.wikipedia.org/wiki?curid=460093" title="Walki na Missisipi">
Walki na Missisipi



</doc>
<doc id="460095" url="https://pl.wikipedia.org/wiki?curid=460095" title="Kothi">
Kothi

Kothi – specyficzna mniejszość seksualna właściwa kulturom subkontynentu indyjskiego. Są to mężczyźni o orientacji homoseksualnej, o cechach silnie sfeminizowanych i głęboko identyfikujący się ze swoją pasywną rolą w relacji homoseksualnej. Zarówno przez indyjskie społeczeństwo, jak i przez siebie samego (wskutek silnej internalizacji takiego społecznego spojrzenia) rozumiani są jako "niemężczyźni".
Nazewnictwo.
"Kothi" jest nazwą rozpowszechnioną w samych Indiach. Na subkontynencie występują jednak inne słowa nazywające tę samą kategorię ludzi:
"Kothi" a "homoseksualista".
Kategoria ta nie jest identyczna z zachodnią kategorią homoseksualisty, gdyż dotyczy tylko mężczyzny identyfikującego swoją tożsamość z pasywną rolą w relacji seksualnej. Znajduje się więc w niej tylko niewielka część mężczyzn podejmujących w Indiach praktyki homoseksualne. Ponieważ "kothi" jest identyfikowany jako "niemężczyzna", jego partner aktywny nie jest postrzegany jako homoseksualny, mieści się w rozumieniu indyjskiej kultury w kategorii normatywnej męskości.
Społeczne położenie "kothi".
Ponieważ w Indiach wszystko jest uwikłane w niezwykle skomplikowaną strukturę tego społeczeństwa (klasy, kasty, różnice etniczne i religijne), prawdopodobieństwo zostania "kothi" wzrasta wraz z niską pozycją społeczną mężczyzny o cechach feminizacji w zachowaniu, wyglądzie i głosie. Choć jednocześnie zdarza się, że jest żonaty.
Silna feminizacja i niska pozycja społeczna "kothi" powodują, że są oni permanentnym obiektem przemocy, zwłaszcza seksualnej, ze strony innych mężczyzn. Większość "kothi" doznała zgwałcenia lub jego usiłowania, bardzo często ze strony funkcjonariuszy policji (słynne przypadki z Bengaluru).
Problemy "kothi" są tym trudniejsze do rozwiązania, że "kothi" tak głęboko internalizują postrzeganie samych siebie jako "niemężczyzn", że niejednokrotnie odbierają przemoc ze strony swojego „aktywnego” partnera (którego nazywają "Girya" lub "Panthi") jako przejaw jego męskości, którą podziwiają. Poza tym, pomimo iż stosunki homoseksualne ma w Indiach prawdopodobnie więcej mężczyzn niż gdziekolwiek indziej na świecie, wciąż obowiązuje tam pozostawiony przez brytyjskich kolonizatorów zakaz kontaktów homoseksualnych pod groźbą kary więzienia. Większość tego, co na Zachodzie uznawane jest za homoseksualizm, nie jest tak rozumiane przez kulturę indyjską, ale akurat "kothi" są tak postrzegani, więc boją się zgłaszać komukolwiek akty przemocy, których padli ofiarą, w obawie przed więzieniem.

</doc>
<doc id="460096" url="https://pl.wikipedia.org/wiki?curid=460096" title="Gap (przedsiębiorstwo)">
Gap (przedsiębiorstwo)

Gap Inc. – największa sieć handlowa, sprzedającą odzież w Stanach Zjednoczonych. Posiadana przez przedsiębiorstwo sieć sklepów, o tej samej nazwie - GAP - operuje m.in. w Stanach Zjednoczonych, Kanadzie, Wielkiej Brytanii, Francji oraz Japonii. W Polsce sklepy GAP działały od 2011 do 2015 roku. GAP Inc. również posiada sieci sklepów odzieżowych pod markami takimi jak: Old Navy, Banana Republic oraz Forth &amp; Towne.
Historia.
Gap został założony w 1969 roku przez Donalda i Doris Fisher. Nazwę swoją GAP zawdzięcza socjologicznemu określeniu rosnących różnic pomiędzy dziećmi i dorosłymi, które to osiągnęły szczyt intensywności podczas lat ruchów hippisowskich. 
Założyciele GAP - Fisherowie - byli sfrustrowani z powodu braku porządnej obsługi klienta i modnych stylów w dostępnych w tamtych czasach sieciach handlujących odzieżą. 
Jednym z oryginalnych motto GAP było w tym czasie "Levi's dla chłopaków i dziewczyn". Około 1982 GAP zaczął się skupiać na własnej, prywatnej marce i linii ubrań i pomiędzy 1991/92 firma przestała sprzedawać wyroby firmy Levi's. 
Do 2 kwietnia 2005 GAP Inc. miał ok. 150 tys. pracowników i posiadał 3005 sklepów na całym świecie.
Donald Fisher opuścił stanowisko zarządu GAP Inc. i w 2004 przeszedł na emeryturę, zastąpił go jego syn, Robert Fisher. Rodzina Fisher w sumie posiada około 25% akcji całej kompanii. Obecnym CEO Gap Inc. jest Paul Pressler, który poprzednio kierował parkami Disneya.
Banana Republic, pierwotnie wysyłkowy sprzedawca odzieży wzorowanej na stylu safari, została zakupiona przez Gap Inc. w 1983 roku i później przekształcona w firmę odzieżową wyższej kategorii. 
Old Navy zostało otwarte w 1994 jako sieć o bardziej przystępnych cenach i swoistym stylu. 
W grudniu 1995 GAP został pierwszą dużą północnoamerykańską firmą, która przyjęła zewnętrzny monitoring czasu i warunków pracy w fabryce produkującej jej artykuły odzieżowe. Przyjęcie zewnętrznej kontroli było związane z międzynarodową kampanią krytyki w mediach oraz naciskami konsumentów, które zostały zorganizowane w Kanadzie przez Maquila Solidarity Network i UNITE. W USA, kampania była koordynowana przez National Labor Committee (Narodowy Komitet Pracy).
W 2004, GAP sprzedał wszystkie swoje niemieckie sklepy szwedzkiej firmie H&amp;M, głównemu konkurentowi GAP w Europie.
We wrześniu 2004, GAP ogłosił utworzenie nowej sieci Forth &amp; Towne - pierwszy sklep otworzony został w sierpniu 2005 w Palisades Center w West Nyack, w stanie Nowy Jork. Docelową grupą klientów sieci maja być kobiety powyżej 35 lat.
Zarządzanie korporacyjne.
Obecni członkowie komisji dyrektorów GAP Inc. to: Howard Behar, Adrian Bellamy, Domenico De Sole, Donald Fisher, Doris F. Fisher, Robert J. Fisher, Penelope Hughes, Bob L. Martin, Jorge Montoya, Paul Pressler, James Schneider, Mayo Shattuck, oraz Margaret Whitman.
Krytyka firmy.
Rosła krytyka dotycząca warunków pracy w fabrykach GAP. Wiosną 2003, GAP razem z 21 innymi kompaniami, został oskarżony w procesie przez pracowników fabryk w Sainpan o złe warunki pracy, nieudokumentowanie godzin nadliczbowych, za które pracownicy nie byli wynagradzani oraz wymuszanie aborcji wśród pracowniczek. Została osiągnięta ugoda w postaci wypłaty 20 mln dolarów. Gap jednak stoi na stanowisku, że oskarżenia były bezpodstawne oraz uznaje, że prowadzenie przez sąd sprawy wszystkich kompanii razem podczas procesu było niesprawiedliwe. 
Reklamy.
W 1998, GAP zatrudnił reżysera teledysków Mika Millsa, aby stworzył kolekcję mocno oddziałujących wizualnie reklamówek promujących spodnie khaki. Wprowadzono w nich biały prostokąt, który został firmowym znakiem reklamówek GAP do dziś. W dodatku do używania unikalnych elementów wizualnych oraz popularnej muzyki, reklamy GAP wprowadziły elementy fotografii bullet time (reklamy "Khakis Swing") rok przed tym jak technologia ta została spopularyzowana przez film Matrix.
Alex Greenwald główny artysta z Phantom Planet zagrał w wielu popularnych telewizyjnych reklamach GAP.
Ostatnio, GAP zaczął zatrudniać sławnych artystów do swoich reklam, między innymi:Alanis Morissette, Daft Punk, Madonna, Joshua Chasez, Missy Elliott, Lenny Kravitz, Sarah Jessica Parker, Tweet, Mary J. Blige, Joss Stone oraz Michelle Williams.
Product Red.
Product Red jest inicjatywa, którą zapoczątkował muzyk rockowy Bono oraz Bobby Shriver z DATA (Debt AIDS Trade in Africa), aby zebrać pieniądze na Światowy Fundusz Walki z AIDS, Gruźlicą i Malarią. Shriver jest CEO przedsięwzięcia Product Red.
Inicjatywa została ogłoszona na Światowym Forum Ekonomicznym w Davos, w Szwajcarii 26 stycznia, 2006.
Product Red jest marką, której licencję posiada Gap oraz inne kompanie - American Express, Converse czy Giorgio Armani. Każda z kompanii stworzy produkt opatrzony logiem Product Red, a od 1 do 50% z przychodów z każdego z produktów przekazane zostanie na Światowy Fundusz (w zależności od firmy i produktu). 
Produktem GAP będzie linia koszulek t-shirt, które zostaną wyprodukowane w afrykańskim państwie – Lesotho z afrykańskiej bawełny. 
GAP Inc. tak opisało nowa inicjatywę: "Sposób, w jaki robimy biznes jest tak samo ważny jak to, co robimy. GAP korzysta ze swojego doświadczenia, aby wykreować nowy, świetny produkt, który ludzie będą kochać i spowodować przez to pozytywną zmianę na lepsze. W dodatku do podziału dochodów ze Światowym Funduszem, również inwestujemy w Afrykę poprzez zakładanie fabryk w afrykańskich krajach". 
Popierając Product Red, GAP również tworzy specjalną kolekcję RED - zaczynając od całkowicie wyprodukowanych w Afryce koszulek t-shirt ikona i dzielenia się 50% dochodów ze Światowym Funduszem. Koszulka w stylu vintage będzie produkowana zarówno dla mężczyzn jak i kobiet w kolorach czerwonym i innych. Koszulki Product Red będą dostępne w USA i Wielkiej Brytanii na wiosnę 2006. 
Powiększoną kolekcja klasycznych produktów GAP - uwzględniająca produkty zainspirowane Product Red - zostanie wprowadzona w USA i Wielkiej Brytanii na jesień 2006.

</doc>
<doc id="460098" url="https://pl.wikipedia.org/wiki?curid=460098" title="TGV Haute-Picardie">
TGV Haute-Picardie

TGV Haute-Picardie (dawna nazwa "Ablaincourt-Pressoir") – dworzec kolejowy przeznaczony dla pociągów TGV, zbudowany na linii LGV Nord pomiędzy miastami Amiens oraz Saint-Quentin, w odległości około 40 km od każdego z nich. Dworzec jest usytuowany w pobliżu węzła autostrad A 1 i A 29, co umożliwia połączenie regularną komunikacją autobusową z centrami obydwu miast.
Dworzec oddano do użytku w roku 1994 już po uruchomieniu linii LGV Nord. Architektura dworca jest bardzo prosta, z budynkiem po zachodniej stronie i czterema torami, z czego dwa środkowe pozwalają pociągom TGV na przejazd z pełną prędkością 300 km/h, a pozostałe 2 są położone przy dwóch peronach umieszczonych na zewnątrz torów przelotowych. Tory przelotowe nie są w żaden sposób oddzielone od pozostałej części dworca.
Dworzec jest położony z daleka od jakichkolwiek skupisk ludności i otoczony polami, na których uprawiane są buraki cukrowe, co dało początek złośliwej nazwie "Buraczany dworzec" (fr. "La Gare des betteraves"). Jest ona echem kontrowersji, jakie towarzyszyły jego budowie, kiedy to obydwa zainteresowane miasta postulowały wytyczenie nowej linii kolejowej i budowę nowej stacji w ich pobliżu.
Połączenia.
Dworzec jest mało znaczącym punktem sieci TGV, odjeżdża z niego około 24 pociągów dziennie, łączących Lille i Brukselę z południowymi miastami Francji. Brak natomiast połączenia z centrum Paryża. Tym niemniej dworzec wydaje się być użyteczny, pomimo jego odizolowania od większych miast – w roku 2005 skorzystało z niego ok. 360 tys. podróżnych, średnio 1000 dziennie, o 6% więcej niż w roku poprzednim. Rozbudowano również parking przed dworcem.

</doc>
<doc id="460099" url="https://pl.wikipedia.org/wiki?curid=460099" title="Światowy Dzień Poezji">
Światowy Dzień Poezji

Światowy Dzień Poezji – święto obchodzone corocznie 21 marca, ustanowione przez UNESCO jesienią 1999 roku. Główne uroczystości tego święta odbywają się w Paryżu. Celem tego dnia jest promocja czytania, pisania, publikowania i nauczania poezji na całym świecie. UNESCO zadeklarowało, że ten dzień ma "dać nowy impuls, aby docenić poezję oraz poprzeć krajowe, regionalne i międzynarodowe ruchy poetyckie".
Dzień Poezji był kiedyś obchodzony 5 października. W drugiej połowie XX wieku społeczność światowa zaczęła go obchodzić 15 października, w dniu urodzin Wergiliusza, wybitnego poety starożytnego Rzymu. Tradycja obchodów tego święta w październiku utrzymuje się w wielu krajach, czasem w innym dniu lub w listopadzie.
W Stanach Zjednoczonych i Kanadzie kwiecień jest miesiącem poezji (ang. "National Poetry Month").

</doc>
<doc id="460101" url="https://pl.wikipedia.org/wiki?curid=460101" title="Moment obrotowy">
Moment obrotowy



</doc>
<doc id="460121" url="https://pl.wikipedia.org/wiki?curid=460121" title="Symbole pogody (mapa)">
Symbole pogody (mapa)

Symbole pogody na mapie synoptyczniej używane są w tzw. modelu stacji synoptycznej. 

</doc>
<doc id="460126" url="https://pl.wikipedia.org/wiki?curid=460126" title="Flaga Gwinei Bissau">
Flaga Gwinei Bissau

Flaga Gwinei Bissau wywodzi się ze sztandaru Afrykańskiej Partii Niepodległości Gwinei i Wysp Zielonego Przylądka (skrót "PAIGC" od "Partido Africano da Independência da Guiné e Cabo Verde"), na której występowały barwy panafrykańskie (czerwony, żółty i zielony). Po uzyskaniu niepodległości w 1973 skrót PAIGC, znajdujący się poniżej czarnej gwiazdy, został usunięty i w ten sposób flaga uzyskała swą dzisiejszą postać.
Flaga została oficjalnie zaakceptowana 24 września 1973.
Poszczególne kolory mają następujące znaczenie:
Podobieństwo do byłej flagi Republiki Zielonego Przylądka było celowe i wynikało z planów ewentualnego zjednoczenia obydwu krajów.

</doc>
<doc id="460128" url="https://pl.wikipedia.org/wiki?curid=460128" title="System KO">
System KO



</doc>
<doc id="460130" url="https://pl.wikipedia.org/wiki?curid=460130" title="Maciej Rybiński">
Maciej Rybiński



</doc>
<doc id="460131" url="https://pl.wikipedia.org/wiki?curid=460131" title="Godzina świetlna">
Godzina świetlna

Godzina świetlna – odległość, którą przebywa światło w próżni w ciągu jednej godziny. Według definicji metra z 1983 roku, długość ta wynosi 1 079 252 848 800 metrów, czyli około 1,08 miliardów kilometrów. Odległość Neptuna od Słońca wynosi średnio 4,163 godzin świetlnych.

</doc>
<doc id="460132" url="https://pl.wikipedia.org/wiki?curid=460132" title="Minuta świetlna">
Minuta świetlna

Minuta świetlna – odległość, jaką przebywa światło w próżni w ciągu jednej minuty, wynosi 17 987 547 480 metrów ≈ 18 milionów kilometrów.
Średnia odległość Ziemi od Słońca, czyli jedna jednostka astronomiczna, wynosi 8,317 minut świetlnych.

</doc>
<doc id="460133" url="https://pl.wikipedia.org/wiki?curid=460133" title="Dzień świetlny">
Dzień świetlny

Dzień świetlny to odległość, którą przebywa światło w ciągu jednego dnia w próżni i wynosi 25 902 068 371 200 metrów, czyli około 26 Tm.
Obłok Oorta, na przykład, rozciąga się od około 290 do 580 dni świetlnych od Słońca. Planety są oddalone od Słońca mniej niż o 1 dzień świetlny.

</doc>
<doc id="460136" url="https://pl.wikipedia.org/wiki?curid=460136" title="Różanecznik jakuszimański">
Różanecznik jakuszimański

Różanecznik jakuszimański, różanecznik Yakushima ("Rhododendron degronianum" Carrière subsp. "yakushimanum" (Nakai) H. Hara var. "yakushimanum" (Nakai) Kitam.) – odmiana botaniczna różanecznika "Rhododendron degronianum". Pochodzi z Japonii, z wyspy Yakushima. Jest uprawiany jako roślina ozdobna. Obok różanecznika żółtego i katawbijskiego jest podstawowym gatunkiem ozdobnych różaneczników.
Nazewnictwo.
Rozpowszechniona polska nazwa różanecznik jakuszimański pochodzi od spolszczenia nazwy łacińskiej "Rhododendron yakushimanum", ta zaś od japońskiej wyspy, na której występuje. Jednak według nowszych ujęć taksonomicznych takson ten został uznany tylko za odmianę innego gatunku różanecznika ("Rhododendron degronianum").

</doc>
<doc id="460142" url="https://pl.wikipedia.org/wiki?curid=460142" title="Brewster SB2A Buccaneer">
Brewster SB2A Buccaneer

Brewster SB2A Buccaneer (ang. Bukanier) – dwumiejscowy samolot zwiadowczo-bombowy (SB – scout-bomber) zaprojektowany dla potrzeb amerykańskiej marynarki wojennej w latach 40. XX wieku. Został określony przez historyka Davida Donalda jako „najgorszy samolot II wojny światowej”.
"Buccaneer" był jednosilnikowym średniopłatem o klasycznej konstrukcji budowanym w trzech wersjach różniących się jedynie silnikiem. Wersja dla marynarki wojennej używała silnika Wright R-2600 o mocy 1200 KM (895 kW), budowano także dwie wersje dla US Army Air Corps (poprzednika USAF), wersja A-32 miała silnik Wright Cyclone 14, a odmiana A-32 otrzymała silnik Pratt &amp; Whitney R-2800 "Double Wasp".
W ramach umowy Lend-Lease Act samoloty tego typu dostarczono także do Wielkiej Brytanii, gdzie znane były pod oznaczeniem Bermuda. „Bermudy” w RAF-ie wykorzystywano jako samoloty treningowe oraz do holowania celów powietrznych. Pięć egzemplarzy wyposażonych w silniki Cyclone zostało dostarczonych do brytyjskiego Fleet Air Arm w celach testowych.

</doc>
<doc id="460144" url="https://pl.wikipedia.org/wiki?curid=460144" title="Antoni Cieszyński">
Antoni Cieszyński

Antoni Cieszyński (ur. 31 maja 1882 w Oleśnicy, zm. 3/4 lipca 1941 we Lwowie) – polski profesor stomatologii, twórca stomatologii polskiej i jeden z jej światowych pionierów.
Droga życiowa.
Urodził się 31 maja 1882 w Oleśnicy, w rodzinie Tomasza i Emilii z Chiżyńskich. Uczył się początkowo w Gimnazjum Klasycznym Marii Magdaleny w Poznaniu, później ukończył gimnazjum w Bydgoszczy. Studiował medycynę, stomatologię i filozofię w Berlinie i Monachium. Dyplom lekarza dentysty otrzymał w 1905, doktorat z najwyższym odznaczeniem – "summa cum laude" w grudniu 1911. Był członkiem Związku Młodzieży Polskiej „Zet”. Założył Klub Towarzystwa Studentów Polaków w Monachium.
W 1913 został mianowany profesorem nadzwyczajnym i kierownikiem Ambulatorium Dentystycznego Wydziału Lekarskiego Uniwersytetu Lwowskiego. W marcu 1914, po gruntownej reorganizacji i modernizacji, ambulatorium zostało przekształcone w pierwszy w Polsce Instytut Dentystyczny (w 1930 w Klinikę Stomatologiczną).
Po wybuchu I wojny światowej zorganizował w Instytucie Dentystycznym placówkę Polskiego Czerwonego Krzyża. Z powodu ofensywy rosyjskiej i zajęcia Lwowa przez Rosjan we wrześniu 1914 ewakuował się najpierw do Tarnowa, a później do Wiednia. Założył tam oddział dla obrażeń szczękowych i poliklinikę stomatologiczną dla uchodźców z Polski. W tym mieście w 1915 został członkiem zarządu Polskiego Archiwum Wojennego. W czasie zamachu ukraińskiego na Lwów (1–22 listopada 1918) zorganizował "Polską Służbę Sanitarną" i organizował punkty opatrunkowe dla rannych w części Lwowa zajętej przez Ukraińców. 
Był członkiem honorowym Towarzystw Stomatologicznych w Waszyngtonie, Buenos Aires, Pradze i Wiedniu. Był kierownikiem Katedry Dentystyki UJK i Lwowskiego Państwowego Instytutu Medycyny. W roku akademickim 1927/28 pełnił funkcję dziekana Wydziału Lekarskiego UJK. Sprawował stanowisko przewodniczącego Komitetu Narodowego Międzynarodowego Związku Dentystycznego, był honorowym przewodniczącym Związku Słowiańskich Stomatologów.
Wydawał i redagował czasopisma „Polska Dentystyka” (od 1930 „Polska Stomatologia”) oraz „Słowiańska Stomatologia”.
Był twórcą reguły izometrii w radiologii, oraz techniki zdjęć rentgenowskich zewnątrz ustnych. Wydawał i był redaktorem "Kwartalnika Stomatologicznego", "Polskiej Dentystyki" i "Słowiańskiej Stomatologii". W 1936 na międzynarodowej konferencji w Brukseli otrzymał złoty medal im. W.O. Millera za pionierskie zasługi dla światowej stomatologii.
W okresie poprzedzającym II wojnę światową prowadził akcję pomocy represjonowanym, przez niemieckich nazistów, czechosłowackim lekarzom pochodzenia żydowskiego. W 1938 ogłosił także, na łamach „Polskiej Stomatologii”, swój protest przeciw udziałowi Polski w rozbiorze Czechosłowacji. W okresie sowieckiej okupacji Lwowa 1939–1941 nadal prowadził działalność naukową. W sierpniu 1940 był gościem Wszechzwiązkowego Komitetu ds. Nauki ZSRR w Moskwie. Aresztowany przez niemieckich okupantów w nocy z 3 na 4 lipca 1941, tuż po wkroczeniu Niemców do Lwowa, został bez sądu rozstrzelany na Wzgórzach Wuleckich wraz z grupą 25 polskich profesorów wyższych uczelni Lwowa.
Od 1915 był mężem Róży z Troczyńskich.

</doc>
<doc id="460145" url="https://pl.wikipedia.org/wiki?curid=460145" title="Buccaneer">
Buccaneer



</doc>
<doc id="460146" url="https://pl.wikipedia.org/wiki?curid=460146" title="SB2A">
SB2A



</doc>
<doc id="460159" url="https://pl.wikipedia.org/wiki?curid=460159" title="Jean Robic">
Jean Robic

Jean Robic (ur. 10 czerwca 1921 w Vouziers, zm. 6 października 1980 w Claye-Souilly) – francuski kolarz szosowy i przełajowy, zwycięzca Tour de France i mistrz świata w kolarstwie przełajowym.
Kariera.
Szczytem jego kariery była wygrana w generalnej klasyfikacji Tour de France w 1947 roku. Robic był pierwszym zwycięzcą tego wyścigu po II wojnie światowej. Dokonał tego, mimo iż przez cały czas trwania tej edycji wyścigu, ani razu nie założył żółtej koszulki. Dopiero na ostatnim etapie, na 140 km przed metą w Paryżu zaatakował i niespodziewanie wygrał cały wyścig.
Łącznie wygrał sześć etapów TdF, zajmując przy tym również czwarte miejsce w klasyfikacji generalnej w 1949 roku oraz piąte trzy lata później. W latach 1947-1950 i 1952 zajmował trzecie miejsce w klasyfikacji górskiej Tour de France.
Równocześnie startował w kolarstwie przełajowym. Największy sukces w tej dyscyplinie osiągnął w 1950 roku, kiedy zdobył złoty medal podczas przełajowych mistrzostw świata w Paryżu. W zawodach tych wyprzedził dwóch swoich rodaków: Rogera Rondeauxa oraz Pierre'a Jodeta. Była to pierwsza edycja mistrzostw świata, został więc pierwszym w historii mistrzem świata w kolarstwie przełajowym. Był to jednak zarazem jedyny medal wywalczony przez niego na międzynarodowej imprezie tej rangi. Kilkakrotnie zdobywał medale przełajowych mistrzostw Francji, w tym złote w latach 1945 i 1947.
Nigdy nie wystąpił na igrzyskach olimpijskich. W 1961 roku zakończył karierę. Zginął 16 października 1980 w Claye-Souilly w wypadku samochodowym.

</doc>
<doc id="460161" url="https://pl.wikipedia.org/wiki?curid=460161" title="Drusus carpathicus">
Drusus carpathicus

Drusus carpathicus – gatunek chruścika z rodziny bagiennikowatych (Limnephilidae). Krenofil lub krenobiont związany ze źródłami helokrenowymi, hypokrenalem i epirhitralem. Larwy dochodzące do wielkości ok. 1 cm budują domki z ziaren piasku.
Gatunek został opisany przez polskiego entomologa Józefa Dziędzielewicza w 1911 roku, na podstawie imagines złowionych w Czarnohorze w Karpatach Wschodnich. Owady dorosłe złowione przez Dziędzielewicza trzymały się źródlisk w strefie kosodrzewiny, biegały po śniegu w miejscach silnie nasłonecznionych, w okresie od połowy maja do połowy czerwca na wysokości od 1300 do 1600 m n.p.m. W latach 50. XX wieku gatunek ten został złowiony na terenie Bukowiny (Rumunia) i uznano go za endemit wschodniokarpacki. Nieco później, w latach 60. został jednak złowiony na terenie polskich Tatr oraz po czechosłowackiej stronie w Niżnych Tatrach. Nie można więc go uznać za wschodniokarpacki endemit.

</doc>
<doc id="460165" url="https://pl.wikipedia.org/wiki?curid=460165" title="Odonatolog">
Odonatolog

Odonatolog – naukowiec, entomolog zajmujący się badaniem ważek (Insecta: Odonata). W szerszym rozumieniu to także osoba interesująca się (amator, hobbysta) tą grupą owadów, choć nie prowadząca samodzielnie czynnych badań.
W badaniach terenowych odonatolog posługuje się typowym sprzętem entomologicznym: siatką entomologiczną, czerpakiem entomologicznym, czerpakiem hydrobiologicznym (larwy), a także aparatem fotograficznym, dyktafonem. W badaniach laboratoryjnych odonatolog wykorzystuje typową aparaturę: mikroskop, mikroskop stereoskopowy. Odonatolodzy wykorzystują także laboratoryjne hodowle i eksperymenty. Ze względu na ochronę gatunkową wielu ważek, współcześnie często prowadzone są badania przyżyciowe – ważki rozpoznawane są przez odonatologów w locie lub po złowieniu w siatkę, z której są od razu wypuszczane.

</doc>
<doc id="460166" url="https://pl.wikipedia.org/wiki?curid=460166" title="Szkocka rasa wyżynna">
Szkocka rasa wyżynna

Szkocka rasa wyżynna (nazwa angielska "Highland cattle") – stara szkocka rasa bydła, cechująca się długimi rogami i kudłatą sierścią. Rasa została wyhodowana w północnej Szkocji. Do Australii i Ameryki Północnej trafiła na początku XIX wieku. Powstała w wyniku krzyżówki dwóch ras, czarnej i rudej. Współcześnie, szkocką rasę wyżynną cechuje duża różnorodność barw. 
Rasa jest znana z dużej wytrzymałości na warunki naturalne (prawdopodobnie z powodu surowych warunków kraju ich pierwotnej hodowli), a także małej wybredności w spożywanej diecie. W zastępstwie grubej warstwy tłuszczu rasę przed zimnem chroni gruba, kudłata sierść, dzięki temu ich mięso jest chudsze niż tradycyjna wołowina.
Mięso pozyskiwane ze zwierząt rasy Highland charakteryzuje się wyjątkowymi walorami kulinarnymi – jest soczyste, marmurkowate, a dodatkowo posiada niską zawartością cholesterolu i marginalną ilość tłuszczu okrywowego, która jest odpowiednio o 38% i 4% niższa niż w przypadku innych ras bydła.
Na Wyspach Brytyjskich własne stado bydła rasy Highland posiada rodzina królewska. Stado wypasane jest przy letniej rezydencji Windsorów – zamku Balmoral i liczy około 30 sztuk.

</doc>
<doc id="460168" url="https://pl.wikipedia.org/wiki?curid=460168" title="Highland cattle">
Highland cattle



</doc>
<doc id="460170" url="https://pl.wikipedia.org/wiki?curid=460170" title="Bidaczów Stary">
Bidaczów Stary



</doc>
<doc id="460174" url="https://pl.wikipedia.org/wiki?curid=460174" title="Kiaijutsu">
Kiaijutsu



</doc>
<doc id="460175" url="https://pl.wikipedia.org/wiki?curid=460175" title="Kiai-Jutsu">
Kiai-Jutsu



</doc>
<doc id="460183" url="https://pl.wikipedia.org/wiki?curid=460183" title="Aminek egipski">
Aminek egipski

Aminek egipski, kela egipska, aminek zębodłubka ("Visnaga daucoides" ) – gatunek rośliny zielnej. Rośnie dziko w Azji Zachodniej, Afryce Północnej, na Maderze, Wyspach Kanaryjskich oraz w Europie Południowej. W Polsce gatunek uprawiany i przejściowo dziczejący (efemerofit). Łacińska nazwa "Ammi" pochodzi od greckiego "ammos" – "piasek", prawdopodobnie ze względu na małe wymagania siedliskowe lub małe nasiona. Z wyglądu podobna do kopru włoskiego. Aminek egipski to roślina jednoroczna lub dwuletnia.
Uprawa.
Roślina ciepłolubna, o długim okresie wegetacji, wynoszącym od 160 do 210 dni. Uprawiany był już w starożytnym Egipcie. Próby aklimatyzacji w Polsce zakończyły się fiaskiem, ze względu na wczesne przymrozki.

</doc>
<doc id="460188" url="https://pl.wikipedia.org/wiki?curid=460188" title="Wiesław Dziadura">
Wiesław Dziadura

Wiesław Dziadura (ur. 20 października 1956 w Gdańsku) – polski zapaśnik, olimpijczyk.
Walczył w stylu klasycznym. Startował w wadze półśredniej (do 74 kg).
Kariera sportowa.
Zapasy zaczął uprawiać w 1970 w Spójni Gdańsk u trenera Tadeusza Chrupcały. W 1976 zdobył brązowy medal ME juniorów i przeniósł się do Legii Warszawa do trenera Bolesława Dubickiego. Przez 10 lat był członkiem kadry narodowej seniorów (1976–1985) pod okiem Janusza Tracewskiego oraz Stanisława Krzesińskiego.
Startował w Igrzyskach olimpijskich w Moskwie 1980 (zajął 9. miejsce) oraz w Mistrzostwach Świata w Oslo 1981 (5. miejsce). Był mistrzem Polski w 1981. Przez całą karierę seniorską jego największym konkurentem był Andrzej Supron, z którym spotykał się praktycznie na każdych zawodach krajowych.
Ukończył technikum mechaniczno-elektryczne w Gdańsku, a także studia trenerskie w AWF Poznań. Posiada I klasę trenerską.
Po zakończeniu kariery został szkoleniowcem grupy juniorów Legii Warszawa, a następnie asystentem trenera głównego Bolesława Dubickiego. Współpracował także z trenerami reprezentacji: Stanisławem Krzesińskim, Ryszardem Świeradem, Józefem Traczem oraz aktualnie Piotrem Stępniem. Wspólnie z Janem Potockim prowadzi kadrę juniorów jako drugi trener. Ma swój wkład w sukcesy olimpijskie m.in. takich zawodników jak Andrzej Wroński, Włodzimierz Zawadzki i Jacek Fafiński.
Za największy sukces sportowy uważa tytuł mistrza świata weteranów, jaki wywalczył w węgierskim Székesfehérvár w 2001. Był to pierwszy bardzo udany start Polaków w takich zawodach. Wiesław Dziadura zdobył złoty medal w kat. wag. 76 kg a Robert Wajszczuk brązowy medal w kat. wag. 97 kg. W jego rodzinie sportem zajmowali się także żona Krystyna (koszykówka, I liga), siostra Beata (wioślarstwo, olimpijka z Moskwy 1980) oraz brat Andrzej (był czołowym chodziarzem w Polsce). Było to prawdopodobnie jedne z nielicznych rodzeństw startujących w igrzyskach w różnych dyscyplinach sportu. Tradycję rodzinną podtrzymuje córka Marta, która jest czołową zawodniczką świata w pięcioboju nowoczesnym (mistrzyni Świata w sztafetach w 2004 oraz mistrzyni Europy w sztafetach 2006 mistrzyni Świata indywidualnie, drużynowo i w sztafetach w 2006 wicemistrzyni Świata w sztafetach w 2007 mistrzyni Świata w drużynie w 2008) a także mistrzynią Polski w latach 2005-2007.

</doc>
<doc id="460193" url="https://pl.wikipedia.org/wiki?curid=460193" title="Kiedy mężczyzna kocha kobietę">
Kiedy mężczyzna kocha kobietę

Kiedy mężczyzna kocha kobietę ("When a Man Loves a Woman") – amerykański dramat obyczajowy z roku 1994 w reżyserii Luisa Mandokiego.
Fabuła.
Michael (Andy Garcia) i Alice (Meg Ryan) uchodzą za wzorowe małżeństwo. Mają dwie córki 9-letnią Jess i 4-letnią Casey. Michael dopiero po kilku latach zauważa, że jego żona nadużywa alkoholu, zwłaszcza gdy jego nie ma w domu. Alice coraz bardziej popada w alkoholizm, zaczyna się zachowywać nieodpowiedzialnie i niszczy harmonijne życie rodziny. Kobieta nie panując nad swoim zachowaniem wszczyna awanturę, posuwa się nawet do rękoczynów wobec córki. Michaelowi w pewnym momencie udaje się przekonać Alice do leczenia w specjalistycznym ośrodku. Mężczyzna wspiera kobietę jak może, nie zapomina o odwiedzinach, opiekuje się córkami i domem. Po leczeniu Alice wraca do domu zupełnie odmieniona, trzeźwa, ale jest bardzo surowa dla swoje rodziny, pokazując swoją siłę i niezależność. Michael nie wytrzymuje tego i wyprowadza się z domu.
Ścieżka dźwiękowa.
When A Man Loves A Woman (Music From The Original Motion Picture Soundtrack) – muzykę do filmu skomponował Zbigniew Preisner, nagrania ukazały się w 1994 roku nakładem wytwórni muzycznej Hollywood Records.

</doc>
<doc id="460194" url="https://pl.wikipedia.org/wiki?curid=460194" title="Alprox">
Alprox



</doc>
<doc id="460196" url="https://pl.wikipedia.org/wiki?curid=460196" title="Neurol">
Neurol



</doc>
<doc id="460200" url="https://pl.wikipedia.org/wiki?curid=460200" title="Zomiren">
Zomiren



</doc>
<doc id="460204" url="https://pl.wikipedia.org/wiki?curid=460204" title="Sanok Rubber Company">
Sanok Rubber Company

Sanok Rubber Company S.A. (wcześniej: Sanockie Zakłady Przemysłu Gumowego „Stomil Sanok” S.A.) – zakłady przemysłu gumowego w Sanoku.
Historia.
Sanok Polska Spółka dla Przemysłu Gumowego.
Przedsiębiorstwo posiada jedną z najdłuższych tradycji w Polsce. Pierwotnie pierwsza z fabryk została założona w 1931 w okresie II Rzeczypospolitej na terenie Sanoka w nowo przyłączonej wówczas części miasta, Posada. Oficjalną datą powstania był 24 stycznia 1932. Była oparta na kapitale pochodzącym od akcjonariuszy z Francji i Szwajcarii. Wykonanie budowlano-techniczne zapewniło Przedsiębiorstwo Robót Budowlanych i Żelbetonowych Bronisław Kędzierski i Ska; poświęcenie fabryki miało miejsce 20 marca 1932. Założycielem twórcą, właścicielem i pierwszym dyrektorem fabryki był ceniony specjalista w dziedzinie technologii gumy z obywatelstwem austriackim dr Oskar Schmidt (budową kierował jego brat Karol Schmidt, jako generalny pełnomocnik akcjonariuszy). Jego przedsiębiorstwo nosiło nazwę „Sanok”. Polska Spółka dla Przemysłu Gumowego S.A. W 1932 jako dyrektorzy fabryki figurowali inż. Piotr Lipczyk i dr Oskar Schmidt, zaś później samodzielnie O. Schmidt. W 1936 powstał drugi zakład pod nazwą Sanocka Fabryka Akumulatorów S.A., którą tworzył Karol Schmidt, a dyrektorem generalnym był Oskar Schmidt. Obie fabryki działały we wspólnocie interesów i pod wspólnym kierownictwem.
Fabryka w Sanoku została zaliczona do Centralnego Okręgu Przemysłowego (COP) (podobnie jak stworzona równocześnie w mieście przez Schmidtów fabryka obrabiarek), dzięki czemu uzyskała ulgi przemysłowo-podatkowe na okres 15 lat od Ministerstw Skarbu, Spraw Wojskowych oraz Przemysłu. W fabryce były produkowane: maski przeciwgazowe, nici gąbczaste dla przemysłu lotniczego i okrętowego oraz balony. Fabryka wykazywała dynamizm rozwoju w okresie trudnej koniunktury i w latach kryzysu ekonomicznego.
W 1934 do Sanoka przyjechał francuski naukowiec Auguste Piccard, który zamierzał wykorzystać materiał wyprodukowany w fabryce do budowy nowego balonu do lotu stratosferycznego. Później na podstawie wynalazku dr. Oskara Schmidta i dyrektora technicznego fabryki, Władysława Kubicy, wykonano gumowanie powłoki balonu stratosferycznego „Gwiazda Polski” z 1938. Gumowanie tych powłok odbywało się według oryginalnej recepty, wynalezionej w fabryce. Powstał Sanocki Klub Balonowy „Guma”, kierowany przez Oskara Schmidta, który działał jako sekcja Aeroklubu Lwowskiego, w jego ramach powstał balon pod nazwą „Sanok” (pierwszy lot 9 maja 1936 w Warszawie, drugi konkursowy w Toruniu 17 maja 1936 – wygrana w konkursie, zaś uroczysty lot w Sanoku odbył się 21 czerwca 1936 na obszarze obecnej dzielnicy Błonie).
Na majątek przedsiębiorstwa poza wyposażeniem produkcji składało się również: przyfabryczny zakładowy żłobek, sklep kredytujący zakupy żywnościowe, świetlica, wyposażona w radio oraz adapter, gdzie odbywały się wieczorki taneczne. Właściciele organizowali również kursy dokształcające, w zakładzie obowiązywały powszechne ubezpieczenia na życie, funkcjonował system wczasów pracowniczych, ośrodek w Nowym Sączu oraz obozy wypoczynkowe.
Według stanu na 1938 rok przedsiębiorstwo zatrudniało 500 robotników, 14 osób personelu technicznego, 40 urzędników, terytorium fabryki wynosiło ok. 15 000 m², a budynki 8000 m². W 1938 spółka została ukarana przez ministra przemysłu i handlu grzywną 5 tys. zł. za niezgłoszenie do rejestru kartelowego trzech umów kartelowych w sprawie organizowania z innymi spółkami sprzedaży na nici gumowych. W 1939 kapitał zakładowy został podniesiony do 2,5 mln zł.
Siedziba centrali fabryki mieściła się przy ul. Władysława Reymonta 9 Sanoku, tak samo jak fabryka akumulatorów. Przedstawicielstwo spółki działało w Warszawie przy ulicy Widok 18 (lata 30.), przy ulicy Kredytowej (1939). Ponadto przedstawiciele fabryki funkcjonowali w Krakowie, Lwowie, Poznaniu, Bydgoszczy, Wilnie.
Po zakupie licencji na produkcję laticelu spółka prezentowała się na Targach Poznańskich 1937. Latem 1938 fabryka prezentowała się na Targach Wschodnich we Lwowie. W 1938 fabryka otrzymała złoty medal za eksponaty na Wystawie Szpitalnictwa w Warszawie, gdzie wyróżniono wyroby z gumy porowatej laticel (uszczelniacze do okien i drzwi, materace, poduszki).
Po wybuchu II wojny światowej i nastaniu okupacji niemieckiej fabryka przestała funkcjonować, Niemcy wywieźli sprzęt i maszyny do zakładów Semperita w Krakowie, natomiast Sanocka Fabryka Akumulatorów została podporządkowana firmie Accumulatorenfabrik, lecz produkcja nie była kontynuowana w tych ramach, zaś działał jedynie zakład remontowy. Dyrektorem fabryki gumy podczas wojny został mianowany pochodzący pierwotnie z Karwiny Edward Zajic, przeniesiony do Sanoka z Limanowej, jednocześnie w konspiracji będący szefem sanockiej komórki Organizacji Orła Białego–Związku Odwetu (OOB–ZO), który później poniósł śmierć w obozie Auschwitz-Birkenau. U schyłku wojny zabudowania i infrastruktura fabryki zostały zniszczone wskutek działań zbrojnych. Wartość przedsiębiorstwa w 1939 szacowano na 700 tys. dolarów.
Zatrudnienie i pracownicy.
Na początku istnienia w fabryce było zatrudnionych 5 urzędników i 15 robotników, w 1936 pracowało już ponad 1200 ludzi, w 1938 w fabryce było zatrudnionych 1500 pracowników, w tym 150 w laboratoriach, a w 1939 zatrudnionych było ok. 2000 pracowników (wobec zapotrzebowania w pierwszym okresie wykwalifikowana kadra pochodziła z fabryk w Wolbromiu i Dębicy). W latach 30. dyrektorem fabryki był Władysław Kubica. Przed 1939 w fabryce pracowali: Józef Rymarowicz (wulkanizator), Władysław Gut, Mikołaj Szwan. Od 1938 do 1939 w fabryce pracował Adam Bieniasz (także członek zakładowego Klubu Balonowego), od 1939 urzędnikiem był Tadeusz Towarnicki. Pod koniec lat 30. prasa informowała o wzorowych stosunkach na linii pracodawca-pracownicy oraz zwracano uwagę na brak strajków w fabryce i nieistnienie związków zawodowych.
Produkcja.
Produkcja fabryki gumy w Sanoku przed 1939 była oparta na gazie ziemnym jako źródle energii.
Zakład produkował elementy masek przeciwgazowych, płyty gumowe, pasy transmisyjne i paski klinowe do alternatorów, opony i dętki rowerowe (uznawane za najtrwalsze, np. modele z serii "cord", "rekord"), obręcze gumowe do wozów i bryczek, węże strażackie, drzwi patentowe, podkowy gumowe, gumowe gąbki kąpielowe, obcasy gumowe, skórgumy do podeszw, węże hamulcowe (zamówienie na obszar Wielkiej Brytanii do wagonów towarowych), łodzie desantowe i płótno balonowe, namioty. Schmidt zakupił też angielską licencję na „Laticel”, gumę porowatą stosowaną do wypełniania siedzeń w pojazdach, której produkcję podjęto w fabryce. Do produkcji wszelkiego rodzaju wyrobów stosowany był powszechnie recykling, a uzyskiwany z gumowych odpadów poprodukcyjnych regenerat kauczuku wykorzystywano ponownie do produkcji opon, hamulców i elementów wagonów kolejowych. Przed 1939 produkowano też gumowe części do urządzeń w sferze wojennej.
Zakłady Przemysłu Gumowego „Stomil”.
U schyłku wojny władze Powiatowej Rady Narodowej w Sanoku postanowiły o odbudowie fabryki, jednak po decyzji innych władz Polski Ludowej infrastruktura Gumy została przekazana na rzecz Okręgowych Zakładów Zbożowych w Rzeszowie, zaś po aktach dzierżawy zabudowania służyły następnie innym podmiotom, np. jako magazyny nawozów sztucznych. Później władze państwowe zdecydowały o przekazaniu zachowanej infrastruktury fabryki do Bydgoszczy, lecz po wstawiennictwie ówczesnego starosty sanockiego Andrzeja Szczudlika sanocka fabryka otrzymała dotację finansową. W tym czasie Oskar Schmidt chciał odzyskać znacjonalizowaną przez PKWN firmę (z odpadów gumowych zamierzał wytwarzać najpotrzebniejsze w pierwszych latach po wojnie wyroby m.in. obcasy oraz podeszwy). Ostatecznie orzeczeniem Nr 58 Ministra Przemysłu Lekkiego, Jerzego Grzymka, z 14 grudnia 1950 Zakłady Przemysłu Gumowego „Stomil” w Sanoku zostały przejęte na własność Państwa.
Decyzja o odbudowie zapadła w 1954 r., a jej realizacja nastąpiła w latach 1956–1960 (ich koszt wyniósł 100 mln złotych). Z Krakowa do Sanoka powrócił również przedwojenny park maszynowy. W wyniku tego powstała nowa infrastruktura. Fabryka pod nazwą Sanockie Zakłady Przemysłu Gumowego oficjalnie otwarto 20 lutego 1960. W tym roku było produkowanych 370 produktów, a zatrudnienie wynosiło 185 pracowników. W 1970 obchodzono 10-lecie istnienia tego zakładu.
W 1970 fabryka została nazwana Zakłady Przemysłu Gumowego „Stomil”. W 1976 roku uruchomiono produkcję pasów klinowych na licencji amerykańskiej firmy Gates. W 1978 zakłady rozbudowano kosztem 4 mld złotych, inwestycje skierowane były na rozwój wyrobów potrzebnych dla krajowego przemysłu motoryzacyjnego. Zakład zatrudniał wówczas 5000 pracowników i zajmował tereny o pow. 58 ha umiejscowione w dzielnicy Olchowce po obu brzegach Sanu. Wzrastała także liczba zatrudnienia: w 1964 – 500 pracowników, w 1974 – 2100, w 1978 – ponad 5000 (obok Autosanu zatrudniającego wówczas 7000 osób, był to drugi co do wielkości pracodawca miasta). W latach 70. ZPG „Stomil” przekazywał ok. 70% wyrobów gumowych do wytwórczości w Fabryki Samochodów Małolitrażowych „Polmo” Bielsko-Biała, w tym część uszczelek do modelu Fiata 126 p. Na początku 1975 fabryka dostarczyła także 400 tys. krążków do gry w hokeja na lodzie.
W 1978 został wybity medal upamiętniający rozbudowę zakładu w latach 1973-1978, zaprojektowany przez Zbigniewa Osenkowskiego. 1 sierpnia 1978 w fabryce złożył wizytę premier PRL Piotr Jaroszewicz, a 9 sierpnia 1979 I sekretarz KC PZPR Edward Gierek. Dzień po wprowadzeniu stanu wojennego 13 grudnia 1981, załoga fabryki podjęła strajk; następnie władze dokonały internowań, aresztowań i zwolnień z pracy (podobnie było w sanockiej fabryce SFA Autosan).
Jednocześnie rozbudowywano infrastrukturę socjalną służącą pracownikom zakładu, m.in. osiem bloków mieszkalnych, dom sanatoryjny w uzdrowisku Rymanów-Zdrój (Zakładowy Dom Zdrojowy, oddany do użytku w lipcu 1973), ośrodek wypoczynkowy w Myczkowcach, w 1978 została otwarta przyzakładowa przychodnia zdrowia przy ulicy Przemyskiej z 13 gabinetami specjalistycznymi, a także inwestowano w projekty miejskie, w tym wodociągi i oczyszczalnię ścieków.
ZPG Stomil prowadziły klub sportowy Sanoczanka Sanok.
W 1982 fabryka obchodziła jubileusz 50-lecia istnienia. Z tej okazji został wybity medal pamiątkowy.
Na majątek przedsiębiorstwa poza parkiem maszynowym i halami składało się do 1993:
Zatrudnienie i pracownicy.
Do 1980 zakład liczył 5000 pracowników. Do 1990 zatrudnienie wynosiło 3700 pracowników.
Od 1957 do 1991 dyrektorami fabryki byli: Henryk Zwoliński, Adam Przybyło, Adam Szpet, Tadeusz Skórka (1967-1977), Zbigniew Paszta (1977-1981), Józef Baszak (1981-1990), Andrzej Hołubowski (1990).
W latach 70. i 80. sekretarzami Komitetu Zakładowego PZPR w fabryce byli Jan Buśko, Leonard Kabala. W przedsiębiorstwie byli zatrudnieni Zdzisław Smoliński, Marian Daszyk, Tadeusz Paszkiewicz (ur. 1948), były dyrektor ds. handlu Stomil Sanok, od 1991 prezes PHU Stomil East, spółki handlowej z 65,69% udziałem Stomil Sanok, inż. Michał Micherdziński, Stanisław Zajdel, Jan Samek, Marian Kawa (1974-1981), Stanisław Czekański (zastępca dyrektora od 1979), Marian Kunc.
Sanockie Zakłady Przemysłu Gumowego „Stomil Sanok” S.A..
Po utworzeniu spółki akcyjnej 1 stycznia 1991 stanowisko dyrektora naczelnego i prezesa zarządu SZPG „Stomil” objął Marek Łęcki, wybrany w drodze konkursu w 1990 (wcześniej dyrektor ekonomiczny fabryki Autosan), który przeprowadził kompleksową restrukturyzację oraz prywatyzację przedsiębiorstwa: m.in. sprywatyzowano, część przekazując miastu oraz zamknięto żłobki i przedszkola, stołówkę zakładową i kluby sportowe. Sprzedano mieszkania. Sprywatyzowano również pracownicze ośrodki wypoczynkowo-rekreacyjne.
W tym samym czasie Łęcki złożył ofertę ministerstwu przekształceń własnościowych na odkupienie przedsiębiorstwa przez menedżerów zarządzających Stomilem. Z powodu braku akceptacji ministerstwa na tego typu propozycję, przy współpracy firm konsultingowych został wyłoniony jako partner biznesowy Stomilu fundusz Enterprise Investors. Z części majątku spółki w 1993 utworzona została również spółka z niemieckim kapitałem Pass-Pol (przedsiębiorstwo zatrudniało w 2013 blisko 2500 pracowników), w której Stomil Sanok został współudziałowcem.
We wrześniu 1993 Enterprise Investors nabył od Skarbu Państwa 80% akcji Stomilu Sanok za kwotę 8,7 mln zł (4,5 mln USD). 15% papierów otrzymali pracownicy, po cenie niższej od płaconej przez Enterprise Investors. Pięcioprocentowy pakiet objęła kadra menedżerska. Do tego czasu przeprowadzona została restrukturyzacja zatrudnienia oraz części majątku. Prezes Łęcki zmniejszył zatrudnienie z 3700 do 2500 i do 1400 osób w 2003, konsultacji w zakresie gospodarowania zasobami ludzkimi udzielał Michał Boni, konsultant Enterprise Investors, uczestniczący już wcześniej w podobnych procesach.
14 września 1995 otrzymał certyfikat jakościowy odpowiadający wymaganiom europejskiej normy ISO 9001.
Od 28 stycznia 1997 spółka notowana jest na Giełdzie Papierów Wartościowych w Warszawie.
W 2002 Stomil SA otrzymał nagrodę Ministra Środowiska i Polskiego Centrum Badań i Certyfikacji „Panteon Polskiej Ekologii”
W lipcu 2003 grupa kierownicza Stomil Sanok posiadająca już 10% akcji, zakupiła od Enterprise Investors kolejne akcje na drodze wykupu menedżerskiego (MBO, ang. management buyout). Wykup akcji przez kadrę zarządzającą wspomagany był przez OFE i TFI.
W czerwcu 2014 walne zgromadzenie Stomilu Sanok uchwaliło wypłatę akcjonariuszom w formie dywidendy 34,14 mln zł pochodzącej z zysku za 2013. Reszta zysku ma zasilić kapitał zapasowy.
W październiku 2014 roku przedsiębiorstwo przejęło niemiecką spółkę Draftex Automotive GmbH.
Zatrudnienie i pracownicy.
W 1993 spółka liczyła 2200 pracowników. Do 2003 zatrudnienie spadło do 1400 pracowników. W 2011 zatrudnienie wynosiło 1750 (grupa Stomil Sanok zatrudnia 2286 pracowników). W 2013 zatrudniała 1770 pracowników (grupa Stomil Sanok w sumie 2347 osób).
Od 1994 Wojciech Balwierczak (były wiceburmistrz Miasta Sanoka) i Wiesław Franciszek Panter pierwszy prezes sprywatyzowanego Krosna oraz prezes krośnieńskiego OZPN (zmarł). Do grudnia 2004 specjalistą ds. funduszy pomocowych był Sebastian Niżnik, obecny starosta sanocki. Do 2009 Krzysztof Lewicki (ur. 1963) były prezes Zakładów Azotowych Puławy. Do 2005 Robert Kurkarewicz (branża pasy napędowe), obecnie Prezes Generalny Tagex Polska (branża pasy napędowe, kolektory słoneczne, wyroby gumowe) Do 2009 Dorota Czapla-Niżnik, kierownik sprzedaży (w branży pasy napędowe) prywatnie żona starosty sanockiego, obecnie kierownik sprzedaży w Gates Corporation (branża pasy napędowe). W 2009 w zarządzie Stomil Sanok Dystrybucja zasiadł Andrzej Krzanowski, były prezes Autosan.
Związki zawodowe i agencje pracy tymczasowej.
Na terenie zakładu działają cztery związki zawodowe: Związek Zawodowy „Kontra” przy Sanockich Zakładach Przemysłu Gumowego Stomil Sanok SA przew. Robert Sośnicki, Międzyzakładowy Związek Zawodowy Stomil &amp; Pass-Pol przew. Robert Majcher, Niezależny Samorządny Związek Zawodowy Pracowników Sanockich Zakładów Przemysłu Gumowego „Stomil-Sanok” przew. zarządu Mieczysław Kaszycki i NSZZ „Solidarność” w Stomil Sanok S.A. przewodniczący Antoni Malinowski.
Na rzecz SZPG Stomil Sanok SA rekrutację oraz zatrudnienie pracowników prowadzi Agencja Pośrednictwa Pracy „POGLESZ” Maciej Pogorzelec. Firma została założona przez pracownika Stomil Sanok Leszka Pogorzelca, działacza ZSPM w tym zakładzie jako „POGLESZ Agencja Ochrony Mienia Leszek Pogorzelec”. Po śmierci Leszka Pogorzelca firmę przejął jego syn. Od imienia Leszka Pogorzelca nazwany został międzynarodowy turniej piłki siatkowej o „Puchar Ziemi Sanockiej im. Leszka Pogorzelca” przyznawany przez starostwo sanockie. Zdecydowaną większość pracowników Agencji Pośrednictwa Pracy stanowią kobiety.
Produkcja.
Zakład produkuje:
Sprzedaż.
Segment motoryzacyjny realizowany przez dostawy uszczelnień karoserii i systemów antywibracyjnych przynosi Stomilowi 45% przychodów. Do pomocy przy rozwoju tego segmentu działalności przedsiębiorca ściągnął fachowców z zagranicy. Ważnym partnerem handlowym Stomil Sanok jest również niemieckie przedsiębiorstwo Tagex, dostawca m.in. na rynku polskim elementów przenoszących napędy, w tym pasów klinowych i łańcuchów.
Sprzedaż krajowa.
Sprzedaż wyrobów własnych na rynku polskim głównie pasów klinowych i uszczelnień budowlanych prowadzona jest przez sieć sprzedaży składającej się z sześciu hurtowni należących do Stomil Sanok Dystrybucja sp. z o.o., w której Stomil Sanok SA posiada 100% udziałów. Na rynku krajowym stosowany jest taki model sprawdzonej działalności.
W 2010 roku wyodrębniony został segment rynku pod nazwą "„Stomil Agro” – maszyny rolnicze" – należący do Stomil Sanok Dystrybucja. Oferta obejmuje m.in. sprzedaż ciągników i kombajnów zbożowych Deutz-Fahr.
Sprzedaż w roku 2014.
Ogółem przychody ze sprzedaży całej grupy wyniosły 768,6 mln zł w roku 2014, w tym 65,7% pochodziły z eksportu. Sprzedaż krajowa dała przychód w wysokości 263,7 mln zł w tym przychody Stomil Sanok Dystrybucja dały 99,7 mln zł. Sprzedaż Stomil Sanok Dystrybucja w roku 2014 była mniejsza w porównaniu do roku 2013 o 8 mln zł i wyniosła 99,7 mln PLN (107,7 mln PLN w 2013, w tym przychody ze sprzedaży wyrobów innych producentów stanowiły wartość 53,5 mln PLN. Stan zadłużenia Spółki na dzień bilansowy wynosił 21.957.000,00 zł.
Sprzedaż zagraniczna.
Sprzedaż wyrobów własnych głównie pasów klinowych i uszczelnień na rynkach wschodnich Rosja, Białoruś i Ukraina odbywa się przez spółki zależne. Udział poszczególnych spółek nie przekracza 10% wartości sprzedaży całej Grupy Stomil Sanok.
Wynagrodzenie osób zarządzających spółką.
Za rok 2012 wynagrodzenie wyniosło 3 748 124,00 zł, w tym: wynagrodzenia stałe 2 040 000 zł; wynagrodzenia zmienne 1 708 124 zł.
Akcjonariusze.
Akcjonariusze powyżej 5% akcji w 2013.
Sanok Rubber Company S. A..
2 listopada 2015 nastąpiła zmiana nazwy spółki. Po rejestracji nowej nazwy i statutu Sanockie Zakłady Przemysłu Gumowego Stomil Sanok SA to Sanok Rubber Company Spółka Akcyjna. Spółka może również posługiwać się nazwą skróconą Sanok RC S.A.
Sprzedaż grupy Sanok Rubber w 2015 wyniosła 903,52 mln zł i była w porównaniu z rokiem poprzednim wyższa o 18% (768,61 mln zł w 2014). Wzrost przychodów ze sprzedaży uzyskano głównie dzięki spółce zależnej pracującej na rynku niemieckim firmie Draftex Automotive GmbH, realizującej usługi w segmencie motoryzacyjnym. Sprzedaż wyrobów Grupy dla przemysłu motoryzacyjnego wyniosła w sumie 54% ogólnej wartości sprzedaży w roku 2015. Sprzedaż oprzyrządowania do produkcji wyrobów gumowych i tworzyw oraz usług remontów maszyn realizowana przez Stomet Sp. z.o.o. poza odbiorców Grupy stanowiła 129,1 mln zł przychodów w roku 2015. Z dniem publikacji sprawozdania finansowego Spółki za 2015 w dniu 18 marca 2016 wypowiedziała umowę o pracę i rezygnację z członka zarządu Grażyna Kotar, dyrektor finansowy Sanok RC.
Otoczenie rynkowe firmy ma wpływ na jej strukturę organizacyjną, którą obecnie tworzą dyrekcje dywizji budownictwa, przemysłu oraz biznesu motoryzacji ("dyrekcja dywizji motoryzacji Sanok, RPS SaS Francja, Draftex, QMRP Chiny i AQAP Chiny"). Od 2015 dyrektorem dywizji przemysłu jest Wiesław Wyżycki były prezes firmy Autosan odwołany razem z Wiesławem Krzanowskim z pełnionych funkcji w roku 2009. Pasy klinowe owijane produkowane od lat 70. sprzedawane były w roku 2015 z magazynów w Sanoku, magazynów Stomil Sanok Dystrybucja, Sanok Rus w Moskwie i Sanok Ukraina w Równem, na rynki afrykańskie pasy klinowe dostarczała spółka zależna Colmant Cuvelier. Prezesem zarządu przedsiębiorstwa od 1991 do 2017 był Marek Łęcki. W październiku 2017 prezesem zarządu został Piotr Szamburski.
Największym z działających kilku związków zawodowych jest Solidarność 80.
Segment motoryzacja.
W pierwszym kwartale 2015 w podziale segmentowym Grupa Sanok odnotowała wzrost sprzedaży w motoryzacji (+60,4% rok/roku), mieszankach gumowych sprzedawanych klientom zewnętrznym (+10,2% r/roku) i segmencie rolniczym (+5,5% r/roku). Dodatnie dynamiki sprzedaży w tych segmentach rynku spowodowane były głównie dzięki konsolidacji dwu nowych przejętych zagranicznych zakładów, w motoryzacji firmy Draftex, a w rolnictwie francuskiej firmy Colmant Cuvelier, producenta m.in. pasów klinowych w asortymentach konkurencyjnych do produkowanych przez Stomil. 1 sierpnia 2016 spółka przejęła kontrolę nad chińskim przedsiębiorstwem Qingdao Meteor Rubber &amp; Plastics, producenta uszczelnień karoserii samochodowych. Sanocka firma dysponowała do tego czasu 20% udziałami tej firmy, które posiadał Draftex Automotive GmbH, zakupiony w 2014 przez Sanok Rubber Company.
Segment budownictwo.
Największy spadek sprzedaży o 26,7% w 2015 roku odnotowano w segmencie odbiorców wyrobów dla budownictwa (uszczelki EPDM) głównie na rynkach wschodnich i UE. Bardzo duży spadek przychodów Sanok RC w I kw. 2015 (-35% r/roku) wystąpił w tzw. dywizji budownictwa dostarczającej uszczelki EPDM do stolarki budowlanej i innych. W I pół. 2016 odnotowano dalszy pogłębiający się spadek sprzedaży budowlanych uszczelek systemowych w porównaniu do roku 2015 (-1,8 mln zł.).
Segment przemysł i rolnictwo.
W 2015 odnotowano spadek sprzedaży pasów klinowych, w tym na rynku rosyjskim o 18%, w porównaniu do roku 2014. Sprzedaż wyrobów własnych Sanok RC do spółki Stomil Sanok Dystrybucja w Bogucinie wyniosła 6,9% (42,4 mln zł) ogólnej wartości sprzedaży w roku 2015. W I pół 2016 odnotowano dalszy spadek sprzedaży w tym segmencie działalności (o 6 mln zł) z branży technicznej obsługi rolnictwa, niższa była sprzedaż z tego tytułu w I półroczu 2016 r. o 8,4 mln zł w porównaniu do zrealizowanej sprzedaży w I półroczu 2015r. Sprzedaż towarów nie produkowanych przez Sanok RC S.A. za 6 m-cy 2016 roku stanowiła 45% sprzedaży Stomil Sanok Dystrybucja. Sprzedaż Stomil Rubber do SSD Sp. z o.o. w Bogucinie wyniosła 22 211 tys. zł w I pół. 2016 (24 260 tys. zł I pół. 2015), należności od SSD wynoszą 15 680 tys. zł (stan 30.06.2016). Dla porównania w 2005 sprzedaż krajowa Stomil Sanok Dystrybucja dała 49 652 tys. zł, w tym wyroby własne, pasy klinowe stanowiły ponad 66% (33 106 tys. zł) wartości sprzedaży Stomil Sanok Dystrybucja.
Colmant Cuvelier.
W lutym 2015 firma z Sanoka zakupiła aktywa Colmant Cuvelier przez francuską spółkę zależną, RPS. Colmant Cuvelier z Lille to producent elementów układów napędowych o kilkudziesięcioletniej tradycji, z oddziałami Colmant Cuvelier w Wevelgem i Colmant Cuvelier w Torino. 15 stycznia 2015 roku Stomil Sanok SA wszedł w posiadanie składników aktywów Colmant Cuvelier. Colmant Cuvelier to francuski producent pasów klinowych ze 120-letnią tradycją (rok założenia 1895), specjalizujący się w dostawach napędów, głównie na lokalny, francuski rynek przemysłowy, rynki Północnej Afryki i krajów Europy Zachodniej. Obrót Colmant Cuvelier za 2013 roku wyniósł 7,6 mln euro, a za osiem miesięcy 2014 roku 4,5 mln euro. Pod koniec roku 2014 zakład w Lille zatrudniał 47 osób. Produktami Colmant Cuvelier są m.in. pasy klinowe o profilach Z,A,B,C oraz SPZ, SPA, SPB, SPC, sprzedawane pod brandem Veco, Vecoband, Ventico oraz koła pasowe Vecobloc. Poza asortymentem klasycznych pasów oferta obejmuje napędy łańcuchowe, napędy synchroniczne, sprzęgła (0,3 kW do 150 kW), taśmy przenośnikowe i elewatorowe oraz płótna Airco. W roku 1993 firma opatentowała m.in. typy pasów klinowych pod nazwą Veco „Label Dynam” łączące zarówno prosty montaż, jak i optymalną metodę naciągu roboczego pasa.
Przedstawicielem Colmant Cuvelier w Polsce w 1994 roku była firma AMT Gliwice, Toszecka 101.
Wydarzenia.
2 sierpnia 1944 na terenie fabryki w części zajmowanej przez magazyny "Wełykoj Kooperatywy Narodnoj Torhowli „Sojuz”", prowadzonej przez Ukraińców, nastąpiła eksplozja i pożar materiałów łatwopalnych, w wyniku których śmierć poniosło kilkadziesiąt osób (ok. 70). Zdarzenie zostało upamiętnione krzyżami dla wspomnienia ofiar: pierwszy z przełomu lat 50./60. (wykonawcą i fundatorem był Kowal Andrzej Bar, obok został posadzona wierzba płacząca przez Józefa Baszaka); drugi, krzyż metalowy wraz z tabliczką pamiątkową, ustanowiony w 1994 z inicjatywy klubu seniora „Sanoczanie” przy wsparciu mieszkańców dzielnicy Posada i Rady tej dzielnicy (inskrypcja głosiła: "Krzyż postawiono dla upamiętnienia kilkadziesiąt osób, którzy ponieśli tragiczną śmierć w płomieniach jako żywe pochodnie – na skutek wybuchu materiałów palnych na terenie Fabryki gumy w dniu 2 sierpnia 1944. Pamięć o Nich pozostanie żywa w naszych sercach. Mieszkańcy Dzielnicy Posada"). W 2014 krzyż został usunięty. Trzeci, krzyż w formie monumentu wraz z tablicą pamiątkową, został odsłonięty przed 70. rocznicą zdarzenia, 14 czerwca 2014. Stanowi go granitowy krzyż w otoczeniu stylizowanych płomieni, osadzony na skałach piaskowca. Inskrypcja brzmi: "...miłość i pamięć mocniejsza niż śmierć... Dla uczczenia pamięci kilkudziesięciu ofiar – mieszkańców Sanoka i okolicznych miejscowości, którzy stracili życie w dramatycznym pożarze na terenie Fabryki Gumy w Sanoku w dniu 2 sierpnia 1944 r. W 70. rocznicę tragedii pamiętamy. Społeczny komitet upamiętnienia ofiar tragedii z 1944 r. Radni dzielnicy Posada V kadencji. Sanok, 14.06.2014."
We wrześniu 2007 w ramach uroczystości związanych z obchodami 75-lecia założenia fabryki Zarząd Sanockich Zakładów Przemysłu Gumowego „STOMIL SANOK” S.A. zorganizował piknik rekreacyjny na sanockich Błoniach, podczas którego wystąpili: Majka Jeżowska, Kabaret pod Wyrwigroszem oraz Paweł Kukiz z zespołem Piersi.
23 czerwca 2014 „stary zakład” przy ul. Władysława Reymonta w czasie trwania Światowego Zjazdu Sanoczan odwiedziła Marina Schmidt, najmłodsza córka doktora Oskara Schmidta. Była to pierwsza wizyta członka rodziny Schmidtów od zakończenia II wojny światowej.
Inne informacje.
Na podstawie umowy z 1980, którą zawarli dyrektor „Stomilu” Zbigniew Paszta i rektor Uniwersytetu Jagiellońskiego Mieczysław Hess, w latach 1980–1987 z pomocą miasta Sanoka i sanockich Zakładów Przemysłu Gumowego „Stomil” przeprowadzono remont Pałacu Tadeusza Stryjeńskiego przy ulicy Stefana Batorego w Krakowie. W związku z tym senat UJ podjął uchwałę nazwaniu tego budynku Collegium Sanockie.

</doc>
<doc id="460207" url="https://pl.wikipedia.org/wiki?curid=460207" title="Masz wiadomość">
Masz wiadomość

Masz wiadomość (ang. "You've Got Mail") – komedia romantyczna z roku 1998, w reżyserii Nory Ephron na podstawie sztuki Miklosa Laszlo "Parfumerie".
Fabuła.
Film przedstawia historię Kathleen Kelly, właścicielki niewielkiej księgarni w Nowym Jorku. Jej mały, ale dochodowy interes, zostaje zagrożony przez powstającą po drugiej stronie ulicy olbrzymią księgarnię sieci FoxBooks. Kobieta chce ratować swoją księgarnię, a po nieprzyjemnym spotkaniu z dyrektorem sieci Joe Fox III pragnie tego jeszcze bardziej. Kobieta mieszka z narzeczonym, ale chcąc porozmawiać o swojej pasji, wymienia się elektroniczną korespondencją z pokrewną duszą – nieznajomym, poznanym przez internet. Pewnego dnia Kathleen chce się z nim spotkać. Okazuje się, że jest nim Joe.
Nagrody i nominacje.
Złote Globy 1998
Nagroda Satelita 1998

</doc>
<doc id="460210" url="https://pl.wikipedia.org/wiki?curid=460210" title="Afobam">
Afobam



</doc>
<doc id="460211" url="https://pl.wikipedia.org/wiki?curid=460211" title="Muzeum w Bielsku-Białej">
Muzeum w Bielsku-Białej



</doc>
<doc id="460212" url="https://pl.wikipedia.org/wiki?curid=460212" title="Alprazomerck">
Alprazomerck



</doc>
<doc id="460214" url="https://pl.wikipedia.org/wiki?curid=460214" title="Xanax">
Xanax



</doc>
<doc id="460216" url="https://pl.wikipedia.org/wiki?curid=460216" title="Zamek w Bielsku-Białej">
Zamek w Bielsku-Białej



</doc>
<doc id="460219" url="https://pl.wikipedia.org/wiki?curid=460219" title="Groß-Bieberau">
Groß-Bieberau

Groß-Bieberau – miasto w Niemczech, w Regionie Ren-Men (niem. Rhein-Main-Gebiet), w południowej części kraju związkowego Hesja, w rejencji Darmstadt, w powiecie Darmstadt-Dieburg. Groß-Bieberau ma charakter miasta satelickiego Darmstadt. Oddalone o około 50 km na południowy wschód od Frankfurtu nad Menem. Mieszkańcy posługują się dialektem odenwaldzkim języka niemieckiego (niem. "Odenwälderisch").
Miasto leży na północnym przedgórzu Odenwaldu tzw. "Przedni Odenwald" (niem. "Vorderer Odenwald"), w miejscu połączenia dwóch potoków Gersprenz i Fischbach. Groß-Bieberau leży ok. 15 km na południowy wschód od miasta Darmstadt, na trasie między Heidelbergiem i Darmstadt. Oddalone jest o ok. 280 km na wschód od granicy niemiecko-francuskiej.
Historia.
Pierwsza wzmianka o tej osadzie pojawia się w 787 r. Prawa miejskie Groß-Bieberau uzyskało od cesarza Henryka VII Luksemburskiego. Było to 19 lipca 1312. Jest to jedno z najstarszych i jednocześnie, jedno z najmniejszych miast Hesji.
Od 1479 Groß-Bieberau było własnością hrabstwa Katzenelnbogen (niem. "Grafschaft Katzenelnbogen"). W 1525 na jego terenie toczyła się Wojna chłopska. W XVI w. w czasie podziału Hesji na dwa księstwa należało do księstwa Hesja-Darmstadt. Od najdawniejszych czasów osiedlali się tu rzemieślnicy, głównie ceramicy. Emigrowali oni z terenów węgierskiego odcinka Dunaju i niemieckiej Turyngii. W XVII w. na terenie miasta odbywały się walki w ramach Wojny trzydziestoletniej.
W latach 1831-1880, warunki życia w mieście pogorszyły się na skutek drastycznego wzrostu liczby ludności. To wywołało proces licznej emigracji, głównie do USA (gł. Millstadt, stan Illinois), Francji, (gł. Alzacji i Lotaryngii) i Europy Środkowo-Wschodniej, w tym do Królestwa Polskiego. Po 1866 miasto wchodziło w skład prowincji Starkenburg będącej częścią Wielkiego Księstwa Hesji.
Administracja.
Dzielnice.
Miasto składa się z trzech dzielnic. Największa z nich to Groß-Bieberau, która stanowi centrum miasta. Drugą co do wielkości dzielnicą miasta jest Rodau będące do 1972 samodzielną gminą wiejską. Rodau posiada swojego pełnomocnika do kontaktów z magistratem (niem. "Orstvorsteher"). Obecnie jest to Gerhardt Blüm (CDU). Stoi on na czele 5-osobowej rady ds. Rodau (niem. Ortsbeirat). Blüm zastąpił niedawno w tej roli Markusa Göbela, który złożył mandat z uwagi na natłok obowiązków zawodowych.
Najmniejszą dzielnicą miasta jest Hippelsbach. Obecnie składają się na nią 22 prywatne gospodarstwa wiejskie. Jest to jednostka administracyjna powstała z gospodarstw wcześniej należących do dwóch gmin tj. gminy Brensbach i gminy miejskiej Groß-Bieberau. Ostatecznie w 1972 przyłączono nową jednostkę administracyjną do miasta Groß-Bieberau.
Burmistrz.
Burmistrzem miasta od 9 czerwca 1984 do 9 czerwca 2008 był Werner Seubert (ur. 1940, CDU), kiedy to nowo wybrany burmistrz Edgar Buchwald przejął oficjalnie swoje obowiązki. Zgodnie z obowiązującym prawem kadencja burmistrza trwa 6 lat i istnieje możliwość reelekcji. Honorowym burmistrzem miasta (niem. Ehrenbürgermeister) jest Werner Seubert, burmistrz w latach (1984-2008). 31 marca 2008 władze miasta wywiesiły na budynku ratusza flagę Tybetu, w geście solidarności z Tybetańczykami.
Burmistrzowie od 1822 roku:
Na podstawie "1200 Jahre Groß-Bieberau", książki wydanej w 1987 roku
Wybory Burmistrza 2008.
Wybory nowego burmistrza zaplanowane były na dzień 27 stycznia 2008. O urząd ten ubiegało się dwóch kandydatów:
Obydwaj kandydaci są dla siebie szwagrami.
8 stycznia 2008 odbyło się przedwyborcze spotkanie kandydata CDU. W spotkaniu wziął udział premier Hesji Roland Koch. 22 stycznia do Groß-Bieberau przyjechał sekretarz generalny CDU Ronald Pofalla. Wybory burmistrza połączone były z wyborami do Landtagu Hesji.
Wyniki wyborów na Burmistrza.
Nowym burmistrzem Groß-Bieberau został Edgar Buchwald (SPD). Pokonał on Waldemara Stettera stosunkiem 61,4% do 38,6%. Zarówno E. Buchwald jak i W. Stetter potwierdzają wolę dalszej współpracy ponad podziałami dla dobra miasta. Wyniki w mieście są zbieżne z tendencją w całym landzie Hesji.
Kultura.
W mieście wychodzi lokalny tygodnik „Groß-Bieberauer Anzeigeblatt”, (pot. "Blättsche"), wydawany przez władze miasta. Ma on charakter informacyjny. Swoje koła mają tu wszystkie największe partie ze szczebla federalnego: CDU, SPD, FDP, a także Freie Wähler, powstała na skutek rozłamu w CDU. W mieście znajdują się dwie parafie: luterańska i katolicka.
W czerwcu 2009 powołano w Groß-Bieberau, pierwszy raz w historii radę ds. Seniorów (niem. "Seniorenbeirat"). Jej członkami zostają osoby, które ukończyły minimum 63 lata. Jej przewodniczącym został Karl-Heinz Bergsträßer.
Edukacja.
W mieście działa jedna szkoła ogólnokształcąca (niem. "Gesamtschule") "Albert-Einstein-Schule" dla uczniów z Groß-Bieberau oraz okolicznych miejscowości wchodzących w skład Powiatu Darmstadt-Dieburg. Jest ona kontynuatorką założonej w 1900 „Höhere Bürgerschule Groß-Bieberau”. Albert-Einstein Schule kształci uczniów na wszystkich poziomach nauczania, aż do matury (niem. "Abitur").
Gospodarka.
Największym przedsiębiorstwem w mieście jest firma "Senator" GmbH&amp;CO.KGaA, producent długopisów. Firma ta zatrudnia ok. 400 osób.
Oprócz tego w mieście funkcjonują małe i średnie firmy handlowo-usługowe oraz prywatne zakłady rzemieślnicze.
Miasto posiada samodzielny oddział ochotniczej straży pożarnej (niem "Freiwilligefeuerwehr"). W Groß-Bieberau nie ma komisariatu policji. Za porządek odpowiada etatowy strażnik miejski (niem). "Ordnungsamt"', obecnie jest to Frank Schumann, który w razie potrzeby wzywa policję z Darmstadt.
Sport.
Groß-Bieberau posiada drużynę piłki ręcznej TSG 1892 Gross-Bieberau, występującą w lidze regionalnej (Handball Regionalliga Süd-West) 2006-2008. Największymi sukcesami drużyny była gra w 2. lidze niemieckiej Bundesligi (Toyota 2 Handball Bundesliga Süd) (2003-2006) oraz ponownie od sezonu 2008/2009.
W rozgrywkach Bundesligi (piłki nożnej) mieszkańcy Groß-Bieberau w większości kibicują drużynie Eintrachtu Frankfurt. Klub ten traktowany jest w wielu małych miastach Hesji jako przedstawiciel tego landu, ciesząc się poparciem ich mieszkańców.
Ludzie urodzeni w Groß-Bieberau.
Iris Krämer, mistrzyni świata (2007). W 2009 zawodniczka trzykrotnie zdobywała brązowe medale międzynarodowych zawodów w Trialu Rowerowym kobiet:
Polonia.
W Groß-Bieberau zamieszkuje ponad 50 osób pochodzenia polskiego (stan na rok 2006).
Miejscowa szkoła Albert-Einstein-Schule, od 13 lat, posiada umowę o współpracy dotyczącej gł. wymiany uczniów z polską szkołą –
V Liceum Ogólnokształcącym im. Kanclerza Jana Zamoyskiego w Dąbrowie Górniczej.
Polacy obecnie zamieszkujący w Groß-Bieberau to imigranci z początku lat 80. i 90. XX wieku. Trafiali oni tu jako sportowcy do miejscowego klubu TSG 1892 Gross-Bieberau lub pracownicy firm z okolic Darmstadt.
Dotychczas w zespole TSG Groß-Bieberau występowało trzech Polaków:
Ponadto z Warszawy pochodził pierwszy zagraniczny stażysta w urzędzie miejskim Groß-Bieberau. Był to Jan Łukasz Daab, wówczas student politologii w Instytucie Nauk Politycznych UW.
Na oficjalnej stronie internetowej miasta można znaleźć informację w języku polskim o Groß-Bieberau, napisaną przez Józefa Haiduka (Josef Haiduk).
Komunikacja.
Ponadto kursują tu linie autobusowe:
Od jesieni 2009 uruchomiono, we współpracy z „DADINA” (niem."Darmstadt-Dieburger Nahverkehrsorganisation"), wewnątrzmiejską linię autobusową linii K 58. Autobusy kursują na trasie między centrum Groß-Bieberau a jej dzielnicą Rodau, co godzinę, od 6:24 do 18:32.
Współpraca.
Miejscowości partnerskie:
Polityka.
Wyniki wyborów do Landtagu Hesji w 2008 pokazały wzrost roli SPD w tym regionie Niemiec. Prawdopodobna powyborcza koalicja to SPD-Bundnis90/Die Grünen albo SPD-FDP.
Z uwagi na patową, trwającą od stycznia 2008, sytuację polityczną w kraju związkowym Hesja, odbyły się nowe wybory do tamtejszego Landtagu. Ich termin wyznaczony został na 18 stycznia 2009.
W przedterminowych wyborach do Landtagu Hesji w 2009 zwyciężyło CDU (37,2%) przed SPD (23,7%) i FDP (16,2%)
5 lutego 2009 Roland Koch został ponownie wybrany przez Landtag Hesji, na jego pierwszym posiedzeniu po przedterminowych wyborach z 18 stycznia 2009, na urząd premiera głosami koalicji CDU/FDP. Uzyskał jednak o 4 głosy mniej niż zakładano tj. niż posiadają te partie razem.
2 lutego 2020 roku odbyły się wybory nowego burmistrza miasta. Zdecydowane zwycięstwo odniosła Anja-Dorothea Vogt (FWG), która obejmie urząd burmistrza, od 9 czerwca 2020 r. Tym samym Anja Dorothea Vogt zapisze się na kartach historii miasta, jako pierwsza kobieta, która obejmie urząd burmistrzyni. 
Nowa burmistrzyni wychowywała się w Groß-Bieberau, gdzie w 1984 roku uzyskała świadectwo dojrzałości. Od 1985 roku była zatrudniona jako urzędniczka we władzach rejencji (niem. "Regierungspräsidium) w" Darmstadt. W 2015 roku była odpowiedzialna za realizację programu wsparcia dla imigrantów, w związku z ówczesnym światowym kryzysem migracyjnym.
14 marca 2021 odbyły się wybory samorządowe w Hesji. W Groß Bieberau wybierano nową radę miasta. Od 2021 układ sił przedstawia się następująco: FWG(33,4%), SPD (24,8%), CDU (20,7%) Sojusz 90/Zieloni (12,7 %), FDP(8,4%).
26 września 2021 r. odbyły się wybory do Bundestagu. W okręgu wyborczym Odenwald (niem. Wahlkreis Odenwald), bezpośredni mandat poselski (niem. Direktmandat) uzyskał Jens Zimmermann (SPD).

</doc>
<doc id="460221" url="https://pl.wikipedia.org/wiki?curid=460221" title="Paul Szczurek">
Paul Szczurek

Paul Szczurek, Paweł Szczurek (ur. 26 czerwca 1908 w Königshütte, zm. 24 stycznia 1948 w Krakowie) – zbrodniarz hitlerowski, członek załogi obozu koncentracyjnego Auschwitz-Birkenau i SS-Unterscharführer.
Urodził się w Królewskiej Hucie (obecnie Chorzów) na Górnym Śląsku i był obywatelem polskim narodowości niemieckiej (; zeznał: "Polakiem czułem się do września 1939 roku"). Ukończył szkołę powszechną, z zawodu był hutnikiem. Przed wstąpieniem do SS (nr 430062) w styczniu 1940 służył w wojsku polskim jako podoficer. W październiku 1940 Szczurek został przydzielony do obozu Auschwitz, gdzie pełnił służbę do stycznia 1945, zarówno w obozie macierzystym, jak i w podobozach w Świętochłowicach, Monowicach i Hubertushütte. Pełnił funkcję strażnika, "Blockführera" (blokowego), a także pracownika biura cenzury listów i paczek dla więźniów. 1 maja 1944 roku uzyskał stopień Unterscharführera (plutonowego).
Brał udział w selekcjach Żydów; był znany z bestialstwa, brutalnie bił ofiary zarówno podczas wyładowywania transportów, jak i przy ich odprowadzaniu do komór gazowych. Dopuścił się także kilku indywidualnych morderstw, dokonując m.in. egzekucji pod „ścianą śmierci” bloku 11. Oprócz tego Szczurek okrutnie traktował więźniów bez względu na wiek i płeć, bijąc ich w brutalny sposób, szczując psem czy urządzając karne ćwiczenia.
W pierwszym procesie oświęcimskim przed Najwyższym Trybunałem Narodowym w Krakowie Paul Szczurek został za swoje zbrodnie skazany 22 grudnia 1947 na karę śmierci przez powieszenie. Wyrok wykonano w krakowskim więzieniu Montelupich.

</doc>
<doc id="460226" url="https://pl.wikipedia.org/wiki?curid=460226" title="Rochus Misch">
Rochus Misch

Rochus Misch (ur. 29 lipca 1917 w Starych Siołkowicach, niem. Alt Schalkowitz, zm. 5 września 2013 w Berlinie) – Oberscharführer ("sierżant") w SS, z zawodu malarz-tapeciarz, telefonista i adiutant Adolfa Hitlera w czasie II wojny światowej. Był przedostatnim żyjącym mieszkańcem schronu Hitlera w Berlinie z maja 1945 oraz ostatnim żyjącym świadkiem samobójczej śmierci führera.
Młodość i kariera nazistowska.
Ojciec zmarł 2 godziny przed urodzeniem chłopca. Matka zmarła, gdy R. Misch miał 2,5 roku. Od tego czasu wychowywali go dziadkowie ze strony matki.
Po ukończeniu szkoły podstawowej zdobył zawód malarza-tapeciarza oraz dekoratora wnętrz w mieście Hoyerswerda. Później pracował jakiś czas jako czeladnik malarski, po czym założył wraz ze starszym kolegą firmę malarską w Hornbergu (Schwarzwald).
W 1937 wstąpił do "Verfügungstruppe", jednostki, która z założenia była wojskowym odgałęzieniem SS podlegającym bezpośrednio rozkazom Hitlera. Odbył w niej czteroletnią służbę wojskową, co miało mu zapewnić stanowisko w sektorze publicznym. Po wybuchu II wojny światowej został ranny podczas oblężenia Modlina w czasie kampanii wrześniowej. Kula przeszła dwa centymetry od jego serca, trafiając w płuco.
W kwietniu 1940 r. został powołany do SS-Begleitkommando des Führers (gwardii Hitlera). Wówczas został jednym z najbliższych współpracowników i pomocników führera, służąc mu za ochroniarza, operatora centrali telefonicznej i kuriera. Od stycznia do maja 1945 niemal cały czas mieszkał w schronie Hitlera pod Kancelarią Rzeszy. Był świadkiem odkrycia ciał Hitlera i Evy Braun, znajdował się w kompleksie schronu w czasie zabójstwa dzieci Josepha Goebbelsa oraz śmierci Goebbelsa. Opuścił schron na dwie godziny przed zajęciem go przez żołnierzy radzieckich. 2 maja poddał się Armii Czerwonej, która zdobyła stolicę Niemiec.
Po wojnie.
Został wzięty do niewoli sowieckiej, w której przebywał do roku 1954 jako jeniec obozu pracy. Po powrocie z niewoli wrócił do Berlina, gdzie aż do śmierci mieszkał w tym samym domu. Był ostatnim żyjącym świadkiem (po śmierci Otto Günschego w 2003 i Siegfrieda Knappe w 2008) ostatnich dni w bunkrze Hitlera pod Kancelarią Rzeszy.
W roku 2005 udzielił obszernych wywiadów dziennikarzowi francuskiemu Nicolasowi Bourcier. W rezultacie powstała biografia "J'étais garde du corps d'Hitler 1940–1945" ("Byłem ochroniarzem Hitlera 1940–1945") tłumaczona na szereg języków; w Polsce wydana pod tytułem "Byłem z Hitlerem do końca 1940–1945". Pracował jako konsultant scenarzysty Christophera McQuarrie przy filmie "Walkiria". Udzielił również wywiadu BBC.

</doc>
<doc id="460227" url="https://pl.wikipedia.org/wiki?curid=460227" title="Józef Androszek">
Józef Androszek

Józef Androszek (ur. ?, zm. 12 listopada 1863) – major, oficer powstania styczniowego.
Był synem chłopskim spod Kalisza. Początkowo dowodził oddziałem żandarmerii narodowej w powiecie sieradzkim. Gdy Rząd Narodowy 2 września 1863 mianował płk. Franciszka Kopernickiego naczelnikiem wojennym woj. kaliskiego postanowił on, celem ożywienia powstania, w każdym okrążku (kilka parafii) zorganizować pluton powstańczy. Wtedy to Józef Androszek został dowódcą takiego plutonu strzelców konnych w powiecie sieradzkim. W dniu 16 października 1863 mjr Androszek przebywał wraz z oddziałem w rejonie Rembowa - Nowej Wsi. O tym fakcie doniesiono Rosjanom z garnizonu sieradzkiego.
Zieliński tak opisuje losy tego oddziału: "Pisanko, przybywszy do Sieradza, a dowiedziawszy się, że w okolicy Nowej Wsi znajduje się oddziałek 23 żandarmerii narodowej, wysłał tam chorążego Awrantowa, który dostawszy powstańców w zasadzkę koło Dębolska (chyba Dębołęki!) otoczył ich i zniósł do szczętu, kładąc trupem 4, a 19 biorąc do niewoli".
Prawdopodobnie wśród pojmanych był mjr Androszek, który następnie wyrokiem Audytoriatu Sądu Wojennego został skazany na karę śmierci. Wyrok wykonano 12 listopada 1863 r. przez powieszenie w Sieradzu, najprawdopodobniej na majdanie kozackim, który się znajdował na terenie zajmowanym obecnie przez skwer im. T. Kościuszki i dwie szkoły: Podstawową im. Reymonta i LO im. Kazimierza Jagiellończyka.
Mjr Józef Androszek został pochowany wraz z innymi straconymi powstańcami, na rozkaz Rosjan, obok cmentarza na niepoświęconej ziemi. Dopiero po rewolucji 1905 r. mogiłę tę można było włączyć w obręb cmentarza położonego obecnie w Sieradzu przy ul. Wojska Polskiego.

</doc>
<doc id="460228" url="https://pl.wikipedia.org/wiki?curid=460228" title="Kiedy Harry poznał Sally">
Kiedy Harry poznał Sally

Kiedy Harry poznał Sally (ang. "When Harry Met Sally") – amerykański film komediowy z roku 1989 w reżyserii Roba Reinera.
Opis fabuły.
Harry Burns i Sally Albright poznają się przez przypadek jako studenci w 1977 roku, w drodze z Chicago do Nowego Jorku. Podróż pełna jest nieporozumień, głównie z powodu różnego światopoglądu, a zwłaszcza postrzegania relacji męsko-damskich. Po zakończeniu nauki on zostaje prawnikiem, a ona dziennikarką, ich drogi się rozchodzą. Pięć lat później Harry i Sally znów spotykają się przypadkowo, tym razem w samolocie. Ich postawy nie uległy przez ten czas zmianie, a spotkanie nie należy do udanych. Ponownie spotykają się po kolejnych pięciu latach - tym razem w księgarni. Obydwoje są samotni. Sally rozstała się ze swoim partnerem, a Harry rozwiódł się z żoną. Bohaterowie nie wierzą w przyjaźń między kobietą a mężczyzną. Stanowczo stwierdzają, że zawsze przeradza się ona w romans, który kończy się wielkim rozczarowaniem. Jednak zaczynają się regularnie spotykać. Pomagają sobie w trudnych chwilach, dzielą się radościami i troskami, opowiadają o kolejnych związkach. Nadal jednak łączy ich wyłącznie przyjaźń. Żadnych głębszych uczuć. Poznają swoje wady i zalety. Tak mija kolejne pięć lat. Aż dochodzi do poważnego nieporozumienia. Harry uświadamia sobie wszystko i w noc sylwestrową odnajduje samotną Sally na balu pełnym par. Po wieloletniej przyjaźni oboje odkrywają, że od dawna są w sobie zakochani.
Nagrody i nominacje.
Oscary za rok 1989
Złote Globy 1989
Nagrody BAFTA 1989

</doc>
<doc id="460229" url="https://pl.wikipedia.org/wiki?curid=460229" title="Pałac w Łomnicy">
Pałac w Łomnicy

Pałac w Łomnicy – barokowy pałac pochodzący z XVII wieku wraz z budynkiem mieszkalnym, tzw. "Domem Wdowy" usytuowany w północnej części Łomnicy, przy rozdzieleniu dróg do Karpnik i Wojanowa, około pięć kilometrów od Jeleniej Góry.
Historia Pałacu i „Domu wdowy”.
Pierwsze informacje na temat dóbr w Łomnicy pochodzą z lat 1475–1654. Ówcześnie majątek należał do rodziny Zedlitz. W latach 1654-1737 właścicielami była rodzina Tomagninich, a od III ćwierci XVII w. do roku 1811 do rodziny Menzlów. Łomnickie dobra przechodziły w ręce rodów Flach, von Roth. W roku 1835 Carl Gustaw von Küster kupił dobra Łomnickie. 
Wczesnobarokowy dwór wzniesiono około II połowy XVII w. Z tego czasu pochodzi korpus oraz dwa narożne alkierze. W latach 20. XVIII w. w trakcie przebudowy dokonano zmian w wyglądzie elewacji oraz wnętrz. Projekt przebudowany przypisywany jest Martinowi Franzowi z Rewela. Największych zmian w wyglądzie obiektu dokonano w latach 1838-1844. Autorem przebudowy był Albert Tollberg. Zmiany dokonano w zakresie układu pomieszczeń, wzniesiono reprezentacyjną klatkę, wzniesiono nowa kondygnacje, powiększono otwory okienne. Po II wojnie światowej pałac został przejęty przez państwo polskie. Do 1977 r. w pałacu znajdowała się szkoła. Opuszczony od końca lat 70. XX w. uległ dewastacji. W 1992 r. pałac zakupiła spółka polsko-niemiecka, po czym rozpoczęto prace remontowe.
Dwór „Dom wdowy” wzniesiony w latach 1803–1804 przez Christiana Gottfrieda Mentzla. Obiekt przeznaczony był dla starszego członka rodziny von Menzel. Po wojnie dom przeznaczony był do celów mieszkalno-użytkowych. Obecnie w obiekcie znajduje się hotel oraz restauracja i kawiarnia.
Znajdujący się przy pałacu zespół folwarczny pełni obecnie funkcję handlowo-gastronomiczną (wyroby z lnu, produkty regionalne, piekarnia, restauracja, kuźnia).
W czasie swego istnienia pałac Łomnica należał do:
Opis pałacu i „Domu wdowy”.
Pałac to trzykondygnacyjny budynek wzniesiony na rzucie kwadratu, z narożnymi alkierzami-ryzalitami w fasadzie. Alkierze nakryte spłaszczonymi hełmami, korpus pałacu dachem czterospadowym. Na osi w fasadzie portal balkonowy. Wnętrze pałacu zachowało nie zmieniony układ przestrzenny. W pomieszczeniach parteru zachowały się duże fragmenty malarstwa ściennego z początki XVIII w. i XIX w. Obecnie pełni funkcję muzeum wnętrz.
Dwór „Dom wdowy” to klasycystyczny budynek wzniesiony na planie prostokąta, 2-kondygnacyjny, nakryty dachem czterospadowym. Od północy i południa wyższe pseudoryzality. Wnętrze 2-traktowe, zachowany pierwotny układ pomieszczeń.

</doc>
<doc id="460230" url="https://pl.wikipedia.org/wiki?curid=460230" title="Flupentixol">
Flupentixol



</doc>
<doc id="460231" url="https://pl.wikipedia.org/wiki?curid=460231" title="Fluanxol">
Fluanxol



</doc>
<doc id="460239" url="https://pl.wikipedia.org/wiki?curid=460239" title="Głupiec">
Głupiec

Głupiec (lub Wędrowiec) – karta tarota należąca do Wielkich Arkanów. Oznaczana numerem zero, bywa umieszczana zarówno na początku, jak i na końcu talii.
Wygląd.
Karta przedstawia wędrującego mężczyznę w kolorowym stroju, często w błazeńskiej czapce. Głupiec podpiera się kijem, niesie też przy sobie worek. Zdarza się, że na karcie widoczny jest też pies, gryzący postać. Zazwyczaj Głupiec jest ukazywany w momencie stawiania kroku nad przepaścią.
Znaczenie.
Karta Głupiec jest kojarzona ze spontanicznością, entuzjazmem i nowymi możliwościami. W położeniu prostym wskazuje dobry kierunek zmian, z kolei położenie odwrócone wróży bezmyślne i nieprzyjemne w skutkach postępowanie. Głupiec jest ponadto symbolem braku przywiązania do wartości materialnych, jednocześnie po prostu głupoty ludzkiej. Głupiec w przeciwieństwie do Maga nie zdaje sobie sprawy z tego co posiada (w tobołku na plecach). Reprezentuje nowe, ale nieprzemyślane działanie. Głupiec daje nam przestrogę – pomyśl zanim coś zrobisz. Osoba, która jest opisana przy pomocy karty Głupca ma tendencję do bagatelizowania różnych spraw oraz do ich spłycania. Kieruje się wyłącznie swoją intuicją, która nie do końca jest poprawnie ukształtowana, dlatego też Głupiec może zachowywać się jak małe dziecko, nie zdając sobie sprawy z konsekwencji swojego postępowania.

</doc>
<doc id="460241" url="https://pl.wikipedia.org/wiki?curid=460241" title="Władysławowo (gmina 1952–1954)">
Władysławowo (gmina 1952–1954)

Władysławowo – dawna gmina wiejska istniejąca w latach 1952–1954 w woj. gdańskim (dzisiejsze woj. pomorskie). Siedzibą władz gminy było Władysławowo (wówczas wieś).
Gmina Władysławowo została utworzona 1 lipca 1952 roku w powiecie wejherowskim z części gmin Strzelno (gromada Wielka Wieś oraz części gromad i Swarzewo i Chłapowo, w tym Cetniewo) oraz Hel (część gromady Chałupy). Według stanu z 1 lipca 1952 roku gmina Władysławowo – jako jedyna gmina woj. gdańskiego – nie była podzielona na gromady.
Gmina została zniesiona 29 września 1954 roku wraz z reformą wprowadzającą gromady w miejsce gmin. Dwa dni później, 1 października, gromada Władysławowo weszła w skład nowo utworzonego powiatu puckiego, a 13 listopada otrzymała prawa osiedla miejskiego. Osiedlu Władysławowo nadano prawa miejskie 30 czerwca 1963 roku.

</doc>
<doc id="460242" url="https://pl.wikipedia.org/wiki?curid=460242" title="Hobgoblin">
Hobgoblin

Hobgoblin – w ludowych baśniach przyjazny lub zabawny goblin. Słowo prawdopodobnie wywodzi się od określenia "Robin Goblin", skróconego do "hobgoblin", "Hob" lub "Lob".
Nazwa początkowo odnosiła się do postaci Robina Goodfellowa, ale z czasem znaczenie słowo zmieniło się i teraz zazwyczaj odnosi się do goblina lub wróżki. Synonimami są słowa "bugbear", "bogeyman", "bugaboo" lub "bogie", a znaczenie terminu "hobgoblin" może oznaczać także nienaturalny obiekt, który jest źródłem problemów.
W angielskich podaniach ("fairy tales") o duszkach hobgobliny mają jedną lub dwie stopy wzrostu, są owłosione i nagie – czasem noszą brązowe ubrania. Są domatorami i rzadko wychodzą na zewnątrz. Opisuje się jako przyjazne, brzydkie, marudne, zdradzieckie, jowialne, groteskowe i skłonne do robienia psikusów. Zaczepiane, stają się wredne.
Termin powstał w latach trzydziestych XVI wieku od słowa "hob", oznaczającego elfa, od "Hobbe", rodzaju "Rob" (Hick jak Richard, Hodge jak Rodger) skrót od alternatywnej formy Robina Goodfellowa (Puka), podobnego do kobolda w podaniach niemieckich. Hobgoblin pojawia się w komedii W. Szekspira – Sen nocy letniej pod imieniem Puk.
Mimo tego, że w angielskim folklorze hobgoblinami nazywa się przyjazne gobliny, w literaturze i grach fantasy hobgobliny to zazwyczaj silniejsze, większe i groźniejsze rodzaje goblinów.
Hobgoblin to również jeden z przeciwników komiksowego Spider-Mana.

</doc>
<doc id="460243" url="https://pl.wikipedia.org/wiki?curid=460243" title="Ruch antyaborcyjny">
Ruch antyaborcyjny

Ruch antyaborcyjny, również z angielskiego pro-life (dosł. „za życiem”) – ogół ruchów społecznych i organizacji prowadzących działalność edukacyjną, wychowawczą i naukową w obronie życia człowieka od poczęcia do naturalnej śmierci, przeciwstawiających się zwłaszcza aborcji i eutanazji oraz in vitro.
Według szeregu źródeł angielskojęzycznych jest to „ruch społeczny, którego celem jest uniemożliwienie kobietom dostępu do legalnej aborcji i rekryminalizacja tej procedury”, a „ludzie, którzy są pro-life uważają, że kobiety nie mają prawa decydować o tym, czy chcą urodzić dziecko, które poczęły, czy nie, oraz że aborcja w większości lub we wszystkich okolicznościach jest zła”.
Według Ewy Kowalewskiej, prezes Forum Kobiet Polskich, przedstawicielki organizacji pro-life Human Life International – Polska działania pro-life to m.in. pomoc samotnym, porzuconym matkom i ich poczętym dzieciom i ludziom słabym i chorym, oraz wsparcie rodzin, aby mogły wypełniać swoją rolę oraz wszechstronna edukacja. Według Kowalewskiej "polscy obrońcy życia zawsze podkreślali, że nie są „anty”, ale „za” – za życiem, za tradycyjną i silną rodziną oraz za pozytywnym, racjonalnym wychowaniem prorodzinnym, które formuje postawy „za życiem”". Organizacje pro-life twierdzą, że udzielają pomocy m.in. rodzinom wielodzietnym, dysfunkcyjnym oraz rodzicom samotnie wychowującym dzieci, usiłują też oddziaływać na ustawodawstwo dotyczące takich kwestii jak: aborcja, eutanazja, klonowanie, in vitro czy stosowanie kary śmierci.
Jedną z najbardziej znanych działaczek ruchu jest Gianna Jessen, która przeżyła mimo próby przeprowadzenia na niej aborcji. Aktywistką pro-life jest także Abby Johnson, była dyrektor jednej z klinik aborcyjnych Planned Parenthood w USA. W oparciu o jej historię powstał film "Nieplanowane". W Polsce najbardziej znaną aktywistką pro-life jest Kaja Godek.
Środowiska pro-life przedstawiają przeciwne postulaty do ruchów pro-choice.
Terminologia.
Podobnie jak wiele innych terminów używanych przez uczestników debaty aborcyjnej, także rozróżnienie na ruchy "pro-choice" i "pro-life" ma cele propagandowe: pierwsza nazwa odwołuje się do prawa do wolności, druga do prawa do życia. Mogą być jednak odbierane także jako sugestia, że druga strona sporu jest danym wartościom przeciwna („anti-choice”, „anti-life”).
Co ważne, rozróżnienia na ruchy pro-life i pro-choice wśród obywateli państw, gdzie toczy się debata publiczna na tematy związane z aborcją rzadko kiedy są jasne: przykładowo w sondażu dla amerykańskiego Public Religion Research Institute 70 proc. obywateli USA określiło siebie jako „pro-choice”, a jednocześnie niemal dwie trzecie jako „pro-life”. Jednocześnie respondenci zauważyli, że sam fakt opowiedzenia się po którejś ze stron sporu może być społecznie stygmatyzujący.
Z powodu problemów terminologicznych wiele redakcji i agencji prasowych sugeruje używanie bardziej neutralnych bądź opisowych terminów na określenie stron sporu o prawo do aborcji. Przykładowo Associated Press sugeruje w swoim podręczniku stylu użycie terminów "ruch" bądź "działacz" "na rzecz prawa do aborcji" i "przeciwko aborcji" ( i "anti-abortion").
Podstawy światopoglądowe i filozoficzne.
Środowiska określane jako pro-life odwołują się m.in. do:
Aktywność ruchu pro-life.
Na świecie.
Akcja bezpośrednia i terroryzm.
Od lat 80. XX wieku niektórzy członkowie tego ruchu prowadzili działania w postaci malowania haseł na ścianach klinik aborcyjnych, wybijania w nich okien lub podpalania. Od lat 1990 radykalni przeciwnicy aborcji dokonywali zamachów na kliniki aborcyjne, oraz atakowali ginekologów odpowiedzialnych za dokonywanie aborcji. Część z osób stosujących metody "akcji bezpośredniej" przynależy do nieformalnego ruchu Armia Boga. Znani działacze ruchu antyaborcyjnego, którzy stosowali przemoc przeciwko aborterom to m.in. Shelley Shannon, Paul Jennings Hill i Eric Rudolph.
Krytyka.
Według organizacji Planned Parenthood wiele osób pro-life jest bardziej zainteresowanych życiem zarodka lub płodu niż życiem kobiet w nieplanowanej ciąży, lub dobrobytem dzieci po ich narodzinach oraz w praktyce wiele osób określających się jako „pro-life” popiera karę śmierci i sprzeciwia się przepisom o ochronie praw dziecka.

</doc>
<doc id="460247" url="https://pl.wikipedia.org/wiki?curid=460247" title="Mag (tarot)">
Mag (tarot)

Mag, inaczej Kuglarz – karta tarota należąca do Arkanów Wielkich. Oznaczana numerem I.
Wygląd.
Karta maga przedstawia mężczyznę w średnim wieku. W jednej z rąk trzyma różdżkę – oznaczenie jednego z dworów Małych Arkan. Mag stoi za stołem, na którym znajdują się przedmioty przedstawiające pozostałe trzy kolory Arkan Małych: sztylet (lub miecz), kielich (lub kubek do gry) oraz kilka monet lub pentakl. Często kapelusz Maga jest rysowany w formie znaku formula_1 (nieskończoność).
Znaczenie.
Znaczenie karty jest związane z psychiką człowieka, przede wszystkim z silną wolą i spontanicznością. Oznacza też pragnienie tworzenia, poznawania nowych spraw i ludzi, a także zamiłowanie do nauki. Położenie proste karty oznacza obecność tych cech, natomiast odwrotne, przeciwnie - ich brak. Mag w przeciwieństwie do Głupca zdaje sobie sprawę z posiadanych przez siebie wartości. Mag to osoba, która posiada wszystko aby móc rozpocząć coś na nowo.

</doc>
<doc id="460252" url="https://pl.wikipedia.org/wiki?curid=460252" title="Papieżyca">
Papieżyca

Papieżyca, także Arcykapłanka – karta tarota należąca do Wielkich Arkanów. Oznaczana numerem II, identyfikowana z boginią Izydą.
Wygląd.
Karta przedstawia siedzącą na tronie starszą kobietę, ubraną w długą szatę i papieską koronę. Na kolanach Papieżyca trzyma otwartą książkę.
Junona.
W niektórych taliach karta ta podpisana jest jako "Junona". Czasem wizerunek "tradycyjnej" Papieżycy jest zastąpiony całkowicie odmienną podobizną rzymskiej bogini Junony – opiekunki życia kobiet, w tym życia seksualnego i macierzyństwa. Jej atrybutem był paw.
Znaczenie.
Karta ta jest kojarzona z uczuciem miłości do drugiego człowieka, a przede wszystkim ze zrozumieniem dla jego problemów. Oznacza też wrażliwość i intuicję, pójście za głosem serca. W położeniu odwrotnym karta symbolizuje obojętność na problemy innych, zarozumialstwo i poczucie wyższości. Karta Papieżycy symbolizuje także dziewictwo i spokój. Papieżyca w negatywnym aspekcie może przedstawiać kochankę lub zdradzającą swojego męża kobietę. Osoba pokazana kartą Papieżycy nigdy nie odkryje całej prawdy przed innymi, potrafi być nad wyraz romantyczna, nie lubi zmieniać zdania, a do celu może iść nawet po trupach. Jej osoba będzie owiana zawsze mgiełką jakiejś tajemnicy.

</doc>
<doc id="460253" url="https://pl.wikipedia.org/wiki?curid=460253" title="Arcykapłanka">
Arcykapłanka

Arcykapłanka, także arcybiskupka – zwierzchniczka Kościoła Katolickiego Mariawitów, odpowiedniczka arcybiskupa w innych Kościołach chrześcijańskich.
Jedyną arcykapłanką w Kościele Mariawickim była Antonina Maria Izabela Wiłucka-Kowalska. Aktualnie Kościołem Katolickim Mariawitów zarządza siostra biskupka Damiana Maria Beatrycze Szulgowicz, która nie przyjęła tytułu arcykapłanki.

</doc>
<doc id="460254" url="https://pl.wikipedia.org/wiki?curid=460254" title="Roztocze (Biłgoraj)">
Roztocze (Biłgoraj)

Roztocze – jedno z 12 osiedli (jednostek pomocniczych gminy), na jakie podzielone jest miasto Biłgoraj.
Dane ogólne.
Osiedle Roztocze położone jest po północnej stronie centrum miasta. Sąsiaduje ze Śródmieściem i osiedlem Sitarska - Kępy (od południa), Rapami (od wschodu) i Bojarami (od północy).
Południową granicę osiedla wyznaczają ulice Przemysłowa i Zamojska; zachodnią stanowi ciąg ulicy Stanisława Moniuszki. Od strony północnej obszar tej jednostki ograniczają torowiska równolegle biegnących linii kolejowych nr 65 i 66.
Zabudowa osiedla to niemal wyłącznie domy jednorodzinne. Jedynie przy ul. Łąkowej znajduje się kilka niewielkich bloków; przy tej samej ulicy zlokalizowany jest zespół obiektów o charakterze usługowo-magazynowo-składowym, należących do obsługującego miasto "Przedsiębiorstwa Gospodarki Komunalnej sp. z o.o." W północnej części osiedla, wzdłuż linii kolejowych, rozłożone są też łąki i nieużytki; przebiega przez nie Obwodnica Północna, będąca ciągiem drogi wojewódzkiej nr 858.
W granicach osiedla Roztocze znajdują się dwa obiekty, związane z religią katolicką i wpisane do miejskiego rejestru zabytków. Są to:
Przy ulicy Przemysłowej zlokalizowane są obiekty Zespołu Szkół Zawodowych i Ogólnokształcących (budynki szkole, warsztaty, internat); szkoła posiada zaplecze sportowe (boiska, bieżnie, korty tenisowe) dostępne dla ogółu mieszkańców okolicy.
Organem uchwałodawczym osiedla jako jednostki pomocniczej gminy miejskiej Biłgoraj jest Rada Osiedla. Organ wykonawczy to Zarząd Osiedla.
Informacje historyczne.
Od momentu powstania Biłgoraja w drugiej połowie XVI w. obszar dzisiejszego osiedla był niezagospodarowanym terenem, leżącym po północnej stronie miasta. W XVIII w. powstał trakt łączący Biłgoraj z Radzięcinem; w uogólnieniu biegł on tak, jak dzisiejsza ulica Stanisława Moniuszki, czyli południkowo, wzdłuż zachodniej granicy obecnego osiedla. Droga ta aż do XIX w. nosiła miano ulicy Radzięckiej. Opisywany teren oddzielał miasto od leżącej na północ od niego wioski Bojary.
W 1918 rozwój przestrzenny miasta w kierunku północnym ograniczał się do ulicy Zastodolnej (obecnej Przemysłowej), będącej południową granicą dzisiejszego osiedla. Dopiero w okresie międzywojennym (1918-1939) rozpoczął się proces urbanizacji obszaru: na mapach z tego czasu widoczne są już zaczątki dzisiejszej ulicy Łąkowej. Wytyczenie sieci ulic i powstanie większej części obecnej zabudowy nastąpiło w latach 60., 70. i 80. XX wieku. Wtedy też zbudowane zostały obiekty dzisiejszego Zespołu Szkół Zawodowych i Ogólnokształcących; wcześniej w ich miejscu działał zakład tartaczny.
Osiedle Roztocze jako jednostkę obecnego podziału administracyjnego w sensie formalnym powołano do życia Uchwałą Rady Miasta w Biłgoraju z dnia 25 sierpnia 2004; wówczas też wytyczono aktualnie obowiązujące granice osiedla.
W 2014 oddano do użytku przebiegającą przez północną część osiedla obwodnicę w ciągu drogi wojewódzkiej nr 858.

</doc>
<doc id="460259" url="https://pl.wikipedia.org/wiki?curid=460259" title="Highbury (stadion)">
Highbury (stadion)



</doc>
<doc id="460261" url="https://pl.wikipedia.org/wiki?curid=460261" title="Różanecznik katawbijski">
Różanecznik katawbijski

Różanecznik katawbijski, syn. różanecznik fioletowy ("Rhododendron catawbiense" Michx.) – gatunek roślin z rodziny wrzosowatych ("Ericaceae"). Pochodzi z Ameryki Północnej, gdzie rośnie w podszyciu lasów. Do Europy został sprowadzony na początku XIX wieku. W Polsce nie występuje na stanowiskach naturalnych. Obok różanecznika żółtego, różanecznika jakuszimańskiego i azalii japońskiej jest podstawowym gatunkiem ozdobnych różaneczników.
Odmiany.
Ogromna liczba hodowanych odmian różanecznika katawbijskiego pochodzi albo od gatunku botanicznego, albo są to mieszańce, głównie z takimi gatunkami, jak: różanecznik kaukaski, r. Smirnowa, "Rhododendron wardii." Niektóre z nich to:

</doc>
<doc id="460262" url="https://pl.wikipedia.org/wiki?curid=460262" title="Cesarzowa (tarot)">
Cesarzowa (tarot)

Cesarzowa – karta tarota należąca do Arkanów Wielkich. Oznaczana numerem III.
Wygląd.
Na karcie widnieje wizerunek urodziwej kobiety siedzącej na tronie. Na głowie Cesarzowa nosi koronę lub diadem, natomiast w rękach trzyma berło i niewielką tarczę z namalowanym na niej orłem.
Znaczenie.
Karta Cesarzowej dotyczy osoby kobiety, jej charakteru i zachowania. W położeniu prostym opisuje kobiece zalety, takie jak piękno, urok osobisty, cierpliwość i umiejętność udzielenia pomocy, zaś położenie odwrócone karty mówi o kobiecych wadach – przede wszystkim zaborczości i przesadnej trosce o innych. Cesarzowa symbolizuje także macierzyństwo i poczucie bezpieczeństwa, płynące z obecności matki.

</doc>
<doc id="460265" url="https://pl.wikipedia.org/wiki?curid=460265" title="Cesarz (ujednoznacznienie)">
Cesarz (ujednoznacznienie)



</doc>
<doc id="460267" url="https://pl.wikipedia.org/wiki?curid=460267" title="Pniak">
Pniak

Pniak – dolna część pnia pozostająca przy karpie po ścięciu drzewa.

</doc>
<doc id="460270" url="https://pl.wikipedia.org/wiki?curid=460270" title="Elektron (generator tlenu)">
Elektron (generator tlenu)

Elektron to generator tlenu produkcji rosyjskiej używany na stacji Mir oraz na Międzynarodowej Stacji Kosmicznej (ISS). Elektron wykorzystuje elektrolizę do produkcji tlenu. W procesie tym następuje rozdzielenie cząsteczek wody (odzyskanej na pokładzie stacji) na tlen i wodór. Tlen jest rozprowadzany po kabinie, a wodór jest wypuszczany w przestrzeń kosmiczną.
Wyznaczony czas trwałości urządzenia wynosi jeden rok. Elektron jest już leciwą konstrukcją, gdyż urządzenia tego typu były używane od końca lat 80.
Ze względu na to, że trzy znajdujące się na pokładzie ISS jednostki Elektron ulegały dość częstym awariom, NASA dostarczyła na pokładzie wahadłowca Discovery w ramach misji STS-121 podobny amerykański system otrzymywania tlenu Oxygen Generation System, który stał się uzupełnieniem Elektronów. Pozwoli to na przebywanie nawet sześcioosobowej załogi na pokładzie stacji. Amerykański system zaczął działać w roku 2007.
Oprócz tych systemów, źródłem tlenu na pokładzie ISS są również zapasowe generatory na paliwo stałe o nazwie Wika lub TGK, tzw. "świeczki". Paliwem jest w nich nadchloran litu, którego spalanie wytwarza tlen. Każda świeczka zaspokaja zapotrzebowanie na tlen jednego astronauty przez 24 godz.

</doc>
<doc id="460271" url="https://pl.wikipedia.org/wiki?curid=460271" title="Karpa (leśnictwo)">
Karpa (leśnictwo)

Karpa, inaczej karcz – w leśnictwie:

</doc>
<doc id="460273" url="https://pl.wikipedia.org/wiki?curid=460273" title="Pałac Łomnica">
Pałac Łomnica



</doc>
<doc id="460276" url="https://pl.wikipedia.org/wiki?curid=460276" title="Cesarz (tarot)">
Cesarz (tarot)

Cesarz – karta tarota należąca do Wielkich Arkanów. Oznaczana numerem IV, czasem zapisywanym jako IIII.
Wygląd.
Karta przedstawia starszego, brodatego mężczyznę siedzącego na tronie, w koronie i złotym łańcuchu na szyi, trzymającego berło i jabłko. Podobnie jak na karcie Cesarzowej, widoczna jest tarcza z orłem.
Znaczenie.
Karta Cesarza jest związana z instytucją władzy, zarówno politycznej, jak i w charakterze psychologicznego oddziaływania na innych. Karta dotyczy także pracy zawodowej i stanowisk kierowniczych. Położenie proste karty oznacza sprawiedliwe rządy, posiadanie dobrej opinii i autorytetu, a także sukces zawodowy. Z kolei położenie odwrócone kojarzy się z nieudolnością i utratą kontroli nad podwładnymi, albo przeciwnie - autorytaryzmem. Władzą w tym kontekście jest też instytucja ojca rodziny, tak więc tego również dotyczy karta Cesarza.

</doc>
<doc id="460277" url="https://pl.wikipedia.org/wiki?curid=460277" title="Benedykt Kołyszko">
Benedykt Kołyszko

Benedykt Denis Kołyszko (ur. 1750 w na Wołyniu, zm. 16 kwietnia 1834 we Lwowie) – uczestnik insurekcji kościuszkowskiej, generał Wojsk Polskich Rzeczypospolitej, naczelny wódz powstania podolskiego w 1831.
Życiorys.
W 1778 wstąpił do kawalerii narodowej, 16 marca 1784 awansował na chorążego, a 13 lutego 1788 na porucznika. Uczestniczył w wojnie polsko-rosyjskiej 1792 awansując na majora, za bitwę pod Zieleńcami został odznaczony Krzyżem Kawalerskim Orderu Virtuti Militari.
Działał w sprzysiężeniu insurekcyjnym. Po wybuchu powstania kościuszkowskiego został mianowany 22 czerwca 1794 brygadierem, dowódcą II Ukraińskiej Brygady Kawalerii Narodowej. 17 września 1794 awansowany przez Tadeusza Kościuszkę na generała majora. Po upadku powstania wyjechał do Wenecji, ale wkrótce powrócił i pozostawał na uboczu zajmując się gospodarstwem.
W 1809 włączył się do działań przeciw Austriakom, jednak do służby czynnej nie wszedł. Dopiero 5 maja 1831 powołany na naczelnika powstania podolskiego. Był także dowódcą oddziału powstańczego, który zebrał na Podolu i stoczył z nim kilka potyczek na jego obszarze i na terenie Ukrainy. Nie odniósł poważniejszych sukcesów, poniósł klęskę w decydującej bitwie pod Daszowem, wykazując brak kwalifikacji w nowych dla niego warunkach bojowych, choć mimo podeszłego wieku odznaczył się dużą odwagą.
26 maja 1831 przekroczył granicę Galicji i został internowany przez Austriaków. Wkrótce po zwolnieniu z internowania zmarł. Pochowany na Cmentarzu Łyczakowskim we Lwowie.

</doc>
<doc id="460281" url="https://pl.wikipedia.org/wiki?curid=460281" title="Izydor Krasiński">
Izydor Krasiński

Izydor Zenon Tomasz Krasiński herbu Ślepowron (ur. 13 stycznia 1774 w Wiksinie koło Ciechanowa, zm. 1840 w Warszawie) – polski generał piechoty (broni), minister wojny Rządu Narodowego Królestwa Polskiego w czasie powstania listopadowego.
W 1789 wstąpił w stopniu chorążego (podporucznika?) do 5 regimentu pieszego koronnego. Brał udział w wojnie polsko-rosyjskiej 1792 roku. W trakcie bitwy pod Zieleńcami zdezerterował, przerażony rozbiciem pobliskiej haubicy. Gen. Kościuszko domagał się postawienia go za to przed sądem wojennym, do czego jednak nie doszło.
W 1793 roku awansował do stopnia majora za wystawienie własnym kosztem batalionu fizylierów. W kwietniu 1794 roku dzięki użyciu ogromnych wpływów spokrewnionych z nim Ossolińskich, Kościuszko powierzył mu szefostwo i dowództwo 18 regimentu pieszego koronnego, zaś 10 lub 24 kwietnia awansował do stopnia generała majora. W trakcie bitwy pod Terespolem spowodował utratę armat. 20 września 1794 roku ranny dostał się do rosyjskiej niewoli.
W grudniu 1806 roku wstąpił do wojska Księstwa Warszawskiego w stopniu generała brygady, początkowo był w świcie Napoleona, a następnie w Legii gen. J. Zajączka i uczestniczył w kolejnych kampaniach. W wyprawie moskiewskiej 1812 r. dowódca 16 Dywizji Piechoty. 6 stycznia 1813 roku awansowany do stopnia generała dywizji. 20 stycznia 1815 roku objął dowództwo 2 dywizji piechoty.
3 września 1826 roku awansowany do stopnia generała piechoty (broni) w armii Królestwa Polskiego i 16 września 1826 roku objął dowództwo całej piechoty armii Królestwa Polskiego. W maju 1829 roku odwołany ze stanowiska i umieszczony w armii "a la suite".
Po wybuchu powstania listopadowego, od 4 grudnia 1830 do 8 marca 1831 roku, był ministrem wojny. W czasie powstania wykazał brak dobrej woli i zdecydowania, za co został odsunięty od spraw wojska. Po upadku powstania zesłany do Wołogdy.
Po powrocie z zesłania osiadł w Warszawie. Był członkiem w stopniu trzecim loży wolnomularskiej Jedność Słowiańska, gdzie sprawował obowiązki drugiego dozorcy tej loży. Zmarł w Warszawie. Pochowany w kościele kapucynów.
Bratem Izydora był Chryzanty Krasiński (1777-1819), oficer Legionów we Włoszech. Chryzanty miał trzech synów: Henryka (oficer, odznaczony VM za udział w powstaniu), Bolesława (oficer inżynier) i Wincentego oraz córkę Adelę, która została drugą żoną generała Jana Chrzciciela Malletskiego.

</doc>
<doc id="460282" url="https://pl.wikipedia.org/wiki?curid=460282" title="Antoni Baranowski (generał)">
Antoni Baranowski (generał)

Antoni Baranowski herbu Ostoja (ur. 1760 w Indykowie na Mazowszu – zm. 15 marca 1825) – generał major wojsk koronnych.
W latach 1772-1779 był uczniem Szkoły Rycerskiej. Od 1780 w 5. Pułku Straży Przedniej. W 1788 rotmistrz, audytor w tym samym pułku. Od 1790 major w Komisariacie Wojskowym. W służbie tej pozostał za rządów targowicy.
Pełniąc służbę jako liniowiec w Lubelskiem, włączył się do powstania kościuszkowskiego, jako jeden z pierwszych. Nagrodzony przez Tadeusza Kościuszkę awansem do stopnia generała dowodził dywizją (niekompletną) osłaniającą linię Wisły i Wieprza, która potem została wcielona do Korpusu ks. Adama Ponińskiego. Brał udział na czele dywizji w bitwie pod Maciejowicami. 
Pozostawał później poza służbą. W 1812 organizował pospolite ruszenie departamentu lubelskiego i siedleckiego.
Czynny w ruchu masońskim. Był członkiem loży wolnomularskiej: Świątynia Izis, mistrzem loży Wolność Odzyskana i członkiem kapituły Prawdziwa Jedność.

</doc>
<doc id="460285" url="https://pl.wikipedia.org/wiki?curid=460285" title="Jan August Cichocki">
Jan August Cichocki

Jan August Cichocki (ur. 1750 – zm. 18 listopada 1795) – generał-major wojsk koronnych, uczestnik insurekcji kościuszkowskiej.
Pobierał nauki w Korpusie Kadetów i w Dreźnie. Był adiutantem hetmana Jana Klemensa Branickiego. Jako znawcę spraw wojskowych wykorzystywano go przy reformie wojska z lat 1776-1779 i podczas Sejmu Czteroletniego. Do marca 1790 r. faktycznie, a do maja 1792 r. nominalnie dowodził regimentem 5 fizylierów koronnych, w 1792 r. i w 1794 r. był twórcą regimentu 15 pieszego koronnego. Był członkiem sprzysiężenia, przygotowującego wybuch powstania kościuszkowskiego, był informatorem króla Stanisława Augusta Poniatowskiego o zawiązanym spisku przedpowstańczym. Podczas insurekcji warszawskiej wydał z Arsenału broń ludowi. 20 czerwca 1794 roku Kościuszko oddał mu komendę nad całym frontem ciągnącym się wzdłuż Narwi.
W 1774 był członkiem prefektury Ścisłej Obserwy, w 1780 sędzią "Zum zweischneidigen Schwerdte".
Był kawalerem Orderu Świętego Stanisława. Został pochowany na Cmentarzu Świętokrzyskim.

</doc>
<doc id="460286" url="https://pl.wikipedia.org/wiki?curid=460286" title="Krystian Godfryd Deybel de Hammerau">
Krystian Godfryd Deybel de Hammerau

Krystian Godfryd Deybel de Hammerau (ur. 25 maja 1725 lub 1733 w Warszawie, zm. 8 października 1798 tamże) – generał-major w armii polskiej, dowódca korpusu artylerii koronnej w powstaniu kościuszkowskim, syn architekta Jana Zygmunta Deybla.
Był spolszczonym Niemcem, luteraninem. Jego ojciec również służył w polskiej i saskiej artylerii.
W 1740 rozpoczął służbę w korpusie artylerii koronnej. Dzięki protekcji hetmana wielkiego koronnego Józefa Potockiego, wysłany na koszt króla Augusta III do Saksonii, gdzie pobierał nauki sztuki artyleryjskiej. Jako ochotnik wziął udział po stronie saskiej w wojnie siedmioletniej.
W 1790 roku uzyskał polski indygenat.
Został adiutantem gen. Eustachego Potockiego. Pułkownik, 18 maja 1794 awansowany na gen. majora, przedtem uszlachcony w r. 1786. Był już wówczas po siedemdziesiątce i do służby polowej się nie nadawał. Wykształcony, sprawny organizator, służbista i człowiek honoru. Duże doświadczenie artyleryjskie wyniósł z 54-letniej służby w armii saskiej i polskiej. Do spisku nie należał, ale wiedział o nim i nie przeszkadzał. W insurekcji warszawskiej wziął udział z własnej inicjatywy i od razu zajął się odbudową zdekompletowanego korpusu.
Pochowany na cmentarzu ewangelicko-augsburskim w Warszawie (al. 6 nr 19).

</doc>
<doc id="460287" url="https://pl.wikipedia.org/wiki?curid=460287" title="Papież (tarot)">
Papież (tarot)

Papież, znany także jako Arcykapłan – karta tarota należąca do Arkanów Wielkich. Oznaczana numerem V.
Wygląd.
Na karcie widoczna jest postać starszego mężczyzny, ubranego w długi płaszcz i papieską tiarę, trzymającego w lewej ręce laskę z potrójnym krzyżem. Mężczyzna siedzi na tronie, pomiędzy dwoma wysokimi kolumnami. Czasem widoczne są klęczące u stóp Papieża postaci, które ten błogosławi gestem prawej dłoni.
Jupiter.
W niektórych taliach karta ta podpisana jest jako "Jupiter" (Jowisz). Czasem wizerunek „tradycyjnego” Papieża/Kapłana jest zastąpiony całkowicie odmienną podobizną Jowisza – rzymskiego boga nieba, burzy i deszczu. Atrybutami Jowisza były piorun i orzeł.
Znaczenie.
Karta Papieża jest symbolem pobożności i konserwatyzmu. Oznacza osobę mającą wielki autorytet, niekoniecznie duchownego – także na przykład nauczyciela. Kojarzona jest z potrzebą uzyskania fachowej porady, albo pomocy w problemach duchowych. Dotyczy także ogólnie zainteresowania sprawami duchowymi i potrzebą uzyskania przebaczenia.

</doc>
<doc id="460290" url="https://pl.wikipedia.org/wiki?curid=460290" title="Filip Hauman">
Filip Hauman

Filip Wacław Hauman (ur. 1754, zm. 30 stycznia 1829 w Uścimowie) – generał major Wojska Polskiego.
Życiorys.
Pochodził z rodziny mieszczańskiej. Dzięki protekcji króla Stanisława Augusta Poniatowskiego ukończył Szkołę Rycerską w Warszawie i w 1775 roku wstąpił w stopniu porucznika do 12 Regimentu Pieszego. W 1777 roku został sztabskapitanem w regimencie dowodzonym przez Kaliksta Ponińskiego. 11 stycznia 1790 roku zakupił patent i awansował na podpułkownika. W 1791 roku wraz z bratem Antonim został nobilitowany i otrzymał herb szlachecki Bronisz.
Podczas wojny polsko-rosyjskiej 1792 roku dowodził w stopniu pułkownika 12 Regimentem Pieszym Koronnym. Odznaczył się w bitwach pod Ostrogiem, Zieleńcami, Włodzimierzem i Dubienką.
Za bitwę pod Zieleńcami otrzymał krzyż kawalerski orderu Virtuti Militari. Po zakończeniu kampanii odmówił wstąpienia do wojska rosyjskiego i powrócił do kraju. W 1793 roku król powierzył mu dowództwo 10 Regimentu Pieszego.
O przygotowaniach do powstania kościuszkowskiego wiedział, ale w nich nie uczestniczył. 24 marca 1794 roku otrzymał list od generała Tadeusza Kościuszki wzywający go do wywołania powstania w Warszawie. W czasie buntu mieszczan w Warszawie zawiódł powstańców. Zaręczył wierność królowi polskiemu i starał się powstrzymać żołnierzy regimentu przed wymarszem na pomoc walczącym z Rosjanami.
Był delegowany przez Radę Zastępczą Tymczasową na pomoc ziemi czerskiej. Mimo swojej postawy w pierwszych dniach Insurekcji 25 kwietnia 1794 roku Tadeusz Kościuszko awansował go na generała majora i nadał mu złotą obrączkę z napisem Oyczyzna Obrońcy Swemu nr 13. Natychmiast po nominacji Hauman wraz z dowodzoną przez siebie dywizją ruszył na Wołyń. W bitwie pod Chełmem dowodził lewym skrzydłem wojsk powstańczych. Później uczestniczył w bitwie pod Gołkowem. Brał udział w obronie Warszawy. W październiku 1794 roku był członkiem kolegium oficerskiego, które sądziło generała Adama Ponińskiego.
6 listopada 1794 roku dzięki paszportowi królewskiemu wyjechał z Rzeczypospolitej do Austrii. Początkowo przebywał we Lwowie. Później został zarządcą majątków w Turowie i Rozwadowie.
Podczas wojen napoleońskich powrócił do służby. W 1809 roku generał Józef Poniatowski powołał go na stanowisko inspektora generalnego sił zbrojnych po cyrkułach Księstwa Warszawskiego. Po kampanii rosyjskiej Napoleona I wycofał się z życia publicznego. Osiadł na Lubelszczyźnie. Dzierżawił dobra ziemskie w Jedlance i Uścimowie.
Zmarł 30 stycznia 1829 roku w Uścimowie. Pochowany został w krypcie grobowej kościoła Zwiastowania Najświętszej Marii Panny w Podedwórzu.
Życie prywatne.
Od 1779 roku Filip Hauman był mężem Konstancji Błeszyńskiej. W 1791 roku żona porzuciła go dla szefa 12 Regimentu Pieszego, Jana Józefa Malczewskiego (ze związku tego urodził się w roku 1793 Antoni Malczewski). Wywołało to głośny skandal obyczajowy, który zakończył się w 1792 roku rozwodem. W 1794 roku po rozejściu się z pierwszą żoną w Filip Hauman poślubił Elżbietę Skalską.

</doc>
<doc id="460292" url="https://pl.wikipedia.org/wiki?curid=460292" title="Franciszek Rymkiewicz">
Franciszek Rymkiewicz

Franciszek Rymkiewicz (1756-1799) – generał polski insurekcji kościuszkowskiej i legionów. Należał do zakonu jezuitów, który opuścił po jego kasacie w 1773 roku, mając wtedy 17 lat. W 1778 roku, prawdopodobnie wskutek odmowy przyjęcia do wojska litewskiego, wstąpił jako sierżant do armii rosyjskiej do starotulskiego pułku piechoty. W 1780 r. awansował na chorążego i został adiutantem pułkowym. Trzy lata później otrzymał awans na porucznika, a w 1787 na kapitana. Odbył kampanię turecką 1788-1789. Uczestniczył w oblężeniu i szturmie Chocimia, następnie w walkach pod Kiszyniowem i w Mołdawii. W 1790 r. pod pretekstem słabości zdrowia wziął dymisję i opuścił armię rosyjską w randze sekund majora. Mimo starań nie został przyjęty do armii polskiej przed zakończeniem wojny 1792 r. Dopiero 9 sierpnia otrzymał stopień majora w nowo sformowanym batalionie strzelców litewskich. 2 kwietnia 1794 r. w związku z redukcją otrzymał dymisję w randze podpułkownika. W czasie insurekcji kościuszkowskiej ponownie w służbie czynnej, podczas wyprawy do Wielkopolski gen. Dąbrowskiego uczestniczył m.in. w zdobyciu Bydgoszczy. Wyróżnił się w trakcie oblężenia Warszawy. 30 sierpnia awansował z podpułkownika na generała majora. Członek Legionów Polskich we Włoszech, zginął w bitwie w 1799 z Austriakami pod Adygą.
Był członkiem wolnomularstwa.
W okresie międzywojennym był patronem koszar 62 pułku piechoty w Bydgoszczy, znajdujących się przy ul. Warszawskiej.

</doc>
<doc id="460294" url="https://pl.wikipedia.org/wiki?curid=460294" title="Michał Zagórski">
Michał Zagórski

Michał Zagórski, (żył przełom XVIII – XIX wieku) – generał major wojsk koronnych. Generał w powstaniu kościuszkowskim.
Służył w wojskach obcych. Zdobył spore doświadczenie i do polskiego wojska wstąpił jako kadet w 1773 w 3 pułku straży przedniej, w 1775 awansował na chorążego, w 1776 na rotmistrza, w 1787 r. na majora i w 1789 r. na podpułkownika.
Walczył w wojnie polsko-rosyjskiej 1792 w składzie Dywizji gen. J. Zajączka. Po akcesie Stanisława Augusta do targowiczan pozostał za kordonem rosyjskim, ale na wieść o wybuchu insurekcji kościuszkowskiej 1794 formalnie wypowiedział posłuszeństwo gen. Michałowi Lubomirskiemu i na czele pułku przebił się z Podola na Lubelszczyznę. Awansowany przez Tadeusza Kościuszkę na pułkownika, a 3 września na generała majora. Był jednym z lepszych oficerów T. Kościuszki i dowódców powstania. Dowodził 3 pułkiem straży przedniej. Służbista, nie pozwolił na rozluźnienie dyscypliny w jednostce za czasów Targowicy.
Po upadku powstania wyemigrował do Wenecji. Działał w emigracyjnej lewicy republikańskiej, ale zniechęcony jej waśniami wewnętrznymi skorzystał ze złożonej przez cara Pawła amnestii i wrócił do kraju.
Mieszkał na Wołyniu, gdzie udzielał się publicznie.

</doc>
<doc id="460296" url="https://pl.wikipedia.org/wiki?curid=460296" title="Stefan Granowski">
Stefan Granowski

Stefan Granowski herbu Leliwa (ur. 1740, zm. 1822) – generał major wojsk koronnych.
Wychowanek Korpusu Kadetów. Po ukończeniu nauki w latach 1768 – 1774 był w Korpusie wicebrygadierem, równocześnie kapitan w 13 regimencie pieszym. Łącznie jako uczeń i wychowawca przebywał w Korpusie 11 lat. W l. 1774-1777 odbył studia wojskowe w Niemczech i Francji po czym w tym roku został majorem 13 regimentu pieszego koronnego. W 1783 r. awansował na podpułkownika. Dowodził 13 regimentem w wojnie polsko-rosyjskiej 1792 r. Odznaczył się w bitwie pod Zieleńcami i Dubienką, awansując 18 lipca 1792 r. na pułkownika. Wcielony do Dywizji Wołyńskiej pozostał w służbie za czasów Targowicy. Po wybuchu powstania kościuszkowskiego natychmiast zgłosił się do służby i podporządkował sobie Brygadę Petyhorską J. Kopcia, który z Podola przybył na Lubelszczyznę. 24 kwietnia 1794 z awansu T. Kościuszki – generał major. Walczył pod Szczekocinami, ranny.
Po powstaniu poza wojskiem.

</doc>
<doc id="460297" url="https://pl.wikipedia.org/wiki?curid=460297" title="Jacek Sauk">
Jacek Sauk

Jacek Sauk (ur. 21 lipca 1944 w Wilnie) – polski polityk, historyk i urzędnik państwowy, poseł na Sejm IV kadencji, senator IV i VI kadencji.
Życiorys.
Syn Roberta i Heleny. W 1968 ukończył studia na Wydziale Nauk Historycznych Uniwersytetu Mikołaja Kopernika w Toruniu. W latach 1980–1981 był wiceprzewodniczącym i następnie przewodniczącym Ogólnopolskiej Sekcji Zawodowej Bibliotekarzy NSZZ „Solidarność”. W latach 1994–1997 pracował jako wicedyrektor delegatury Najwyższej Izby Kontroli w Szczecinie.
W latach 1997–2001 sprawował mandat senatora IV kadencji z województwa szczecińskiego z ramienia Akcji Wyborczej Solidarność. Należał do Porozumienia Centrum, krótko działał w PPChD, w 2001 przystąpił do Prawa i Sprawiedliwości. W 2001 z listy PiS uzyskał mandat posła na Sejm IV kadencji w okręgu szczecińskim, cztery lata później został senatorem VI kadencji. W wyborach parlamentarnych w 2007 bez powodzenia ubiegał się o reelekcję.
Żonaty z Elżbietą Więcławską-Sauk.
Odznaczenia.
W 2009, "za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej", został odznaczony przez prezydenta Lecha Kaczyńskiego Krzyżem Komandorskim Orderu Odrodzenia Polski.

</doc>
<doc id="460299" url="https://pl.wikipedia.org/wiki?curid=460299" title="Jan Grochowski (generał)">
Jan Grochowski (generał)

Jan Grochowski herbu Lubicz (ur. 1749 w Grochowie na Podlasiu, zm. 6 czerwca 1794 w Małogoszczu) – generał major wojsk koronnych.
Od 1765 służył w wojsku pruskim w regimencie księcia Fryderyka Brunświckiego (w 1786 był porucznikiem). W 1790 w stopniu majora przeniósł się do Wojska Polskiego do 1 Regimentu Pieszego Koronnego. 16 kwietnia 1791 awansował na podpułkownika. Patriota i zdolny oficer mający za sobą 25 służby w armii pruskiej.
W czasie wojny polsko-rosyjskiej 1792 dowódca I batalionu w 1 regimencie pieszym koronnym. Odznaczył się w bitwie pod Zieleńcami za co był nagrodzony Virtuti Militari.
Uczestniczył w sprzysiężeniu insurekcyjnym w Lubelskiem i po wybuchu insurekcji kościuszkowskiej dowódca stacjonującej tam Dywizji Wielkopolskiej (po usunięciu targowiczanina A. Raczyńskiego). Był inicjatorem przystąpienia Dywizji Wielkopolskiej do powstania. Pościągał inne jednostki zdążające zza kordonu rosyjskiego i austriackiego i usiłował wzniecić powstanie na Wołyniu. Wobec przewagi nieprzyjaciela i klęski gen. J. Zajączka pod Chełmem przeprawił się na lewy brzeg Wisły z zamiarem przyjścia z pomocą słabym oddziałom T. Kościuszki. Od kwietnia 1794 dowodził 1 regimentem. 16 kwietnia awansował na generała majora. W bitwie pod Szczekocinami dowodził lewym skrzydłem wojsk powstańczych.
Zmarł w Małogoszczu na skutek ran odniesionych w bitwie pod Szczekocinami.

</doc>
<doc id="460306" url="https://pl.wikipedia.org/wiki?curid=460306" title="Kōmei">
Kōmei

 - 121. cesarz Japonii, jedna z ważniejszych postaci w historii Japonii XIX wieku. Panował w latach 1846–1867, był ostatnim cesarzem okresu Edo. Jego imieniem własnym było , pełne imię .
Życiorys.
Osahito urodził się 22 lipca 1831, jako czwarty syn cesarza Ninkō. 21 lutego 1846 zmarł jego ojciec, a niecałe trzy tygodnie później, 10 marca, odbyła się intronizacja Osahito na cesarza. Przyjął on imię Kōmei.
W 1853, w siódmym roku panowania cesarza Kōmei, do Japonii przybył amerykański komodor Matthew Perry na czele floty amerykańskich okrętów. Pod jego naciskiem podpisano pierwszy traktat z państwem Zachodu. Kōmei był ostatnim cesarzem okresu Edo, gdy władza siogunów rodu Tokugawa miała się ku końcowi.
W latach 60. XIX wieku Kōmei, który prowadził rozmowy z siogunem Iemochim Tokugawą, postanowił, aby jego młodsza siostra, księżniczka Chikako, wyszła za niego, co miało być częścią planu osiągnięcia porozumienia pomiędzy dworem cesarskim a siogunem. Realizacja tego pomysłu została przerwana śmiercią sioguna w dniu 29 sierpnia 1866.
W styczniu 1867 roku cesarz Kōmei zachorował na śmiertelną czarną ospę i zmarł 30 stycznia 1867 w wieku 35 lat. Po jego śmierci władzę cesarską objął jego syn, Mutsuhito (睦仁), któremu Yoshinobu Tokugawa – mimo sprzeciwu zwolenników – zwrócił władzę, przypieczętowując restaurację władzy cesarskiej.
Genealogia.
Cesarz Kōmei miał sześcioro dzieci: cztery córki i dwóch synów, jednak tylko jego drugi syn, Mutsuhito, przeżył swoje 4. urodziny i został jego następcą; pozostałe dzieci zmarły przed ukończeniem 4 lat i nawet nie znamy ich imion.

</doc>
<doc id="460315" url="https://pl.wikipedia.org/wiki?curid=460315" title="Kochankowie (tarot)">
Kochankowie (tarot)

Kochankowie – karta tarota należąca do Arkanów Wielkich. Oznaczana numerem VI.
Wygląd.
Karta przedstawia trzy osoby. Wśród nich znajduje się jeden mężczyzna, a także dwie kobiety: ciemno- i jasnowłosa, czasem jedna zdecydowanie mniej urodziwa od drugiej. W różnych taliach nad mężczyzną unosi się albo anioł, albo Kupido. Zdarza się także, że karta jest przedstawiana w uproszczonej wersji - z rysunkiem dwojga nagich ludzi.
Znaczenie.
Znaczenie karty Kochankowie jest związane z dylematem dotyczącym uczuć, najczęściej spowodowanym koniecznością wyboru jednej miłości, a odrzuceniem innej. W pozycji prostej karta oznacza uczucie samo w sobie, często niespodziewane. W pozycji odwróconej karta bywa kojarzona z rozpadem związku, separacją, czy rozwodem, albo niewłaściwym wyborem obiektu uczuć. Karta Kochanków jest także kojarzona z instytucją małżeństwa, sprawami seksualnymi i miłością w ogóle.

</doc>
<doc id="460317" url="https://pl.wikipedia.org/wiki?curid=460317" title="Adiunkcja">
Adiunkcja



</doc>
<doc id="460320" url="https://pl.wikipedia.org/wiki?curid=460320" title="Anadiploza">
Anadiploza

Anadiploza (gr. "anadíplōsis"), inaczej palilogia (gr. "palilogía"), podwojenie (łac. "geminātiō", "condūplicātiō") – figura retoryczna polegająca na rozpoczynaniu wersu lub zdania wyrazem z poprzedzającego wersu lub zdania lub też na dwukrotnym powtórzeniu słowa na początku lub w środku wypowiedzi.
Przykład – Julian Tuwim „Rzepka”:

</doc>
<doc id="460321" url="https://pl.wikipedia.org/wiki?curid=460321" title="Wytaczadło">
Wytaczadło

Wytaczadło – narzędzie skrawające do wytaczania głębokich otworów (przelotowych lub nieprzelotowych). W swej typowej postaci składa się z trzpienia z osadzonym na nim co najmniej jednym specjalnym nożem tokarskim (wytaczakiem). 
Wytaczadeł używa się na wiertarkofrezarkach, wiertarkach, wytaczarkach, tokarkach rewolwerowych, obrabiarkach zespołowych.
Ze względu na sposób podparcia wytaczadła dzieli się na:

</doc>
<doc id="460323" url="https://pl.wikipedia.org/wiki?curid=460323" title="Daimyo">
Daimyo



</doc>
<doc id="460324" url="https://pl.wikipedia.org/wiki?curid=460324" title="Daimyou">
Daimyou



</doc>
<doc id="460328" url="https://pl.wikipedia.org/wiki?curid=460328" title="Licznik (elektronika)">
Licznik (elektronika)

Licznik elektroniczny, licznik cyfrowy – układ cyfrowy, którego zadaniem jest zliczanie wystąpień sygnału zegarowego. Licznik złożony jest najczęściej z kilku przerzutników (patrz rysunek). Działanie licznika cyfrowego realizuje się najczęściej na układzie dzielnika częstotliwości. Przerzutnik JK połączony jak na rysunku podaje na wyjście Q sygnał o częstotliwości będącej połową częstotliwości zegara. Następny przerzutnik również dzieli częstotliwość o połowę, itd. Bramki AND w układzie powodują, że przełączenie przerzutnika starszego bitu następuje tylko wtedy, gdy wszystkie młodsze bity będą ustawione na ‘1’. Pokazany 4-bitowy licznik można z łatwością rozszerzyć o kolejne bity. Najczęściej rzeczywiste układy cyfrowe również posiadają wyjście (przepełnienia licznika) pozwalające na połączenie kilku liczników o małej liczbie bitów w kaskadowy licznik wielobitowy. Oprócz tego rzeczywisty licznik posiada najczęściej wejście "reset", kasujące obecny stan licznika (ustawiające wszystkie bity licznika na 0). Niektóre liczniki posiadają odpowiednie wejście na podstawie stanu którego licznik liczy albo w górę, albo w dół.
Pod tym względem wyróżnia się:
Liczniki dzieli się także na szeregowe (asynchroniczne) i równoległe (synchroniczne).
Liczniki szeregowe i równoległe.
Licznik złożony z n przerzutników, który jest w stanie zliczyć do formula_1 impulsów nazywa się szeregowymi. Poza zliczaniem bywają one wykorzystywane do dzielenia częstości.
Wadą liczników szeregowych jest występowanie stanów nieustalonych, spowodowanych skończonym czasem propagacji sygnału od wejścia do wyjścia każdego przerzutnika. Czas trwania stanu nieustalonego jest tym dłuższy, im większa jest liczba przerzutników. Szybkie liczniki o dużej pojemności buduje się więc jako liczniki równoległe.
Liczniki synchroniczne i asynchroniczne.
W liczniku asynchronicznym przerzutniki są sterowane wyjściami przerzutników poprzedzających. Powoduje to, iż stan licznika nie ustala się od razu, lecz kolejno na poszczególnych przerzutnikach z opóźnieniem równym czasowi propagacji sygnału w przerzutniku. Jeśli impulsy zegarowe mają dużą częstotliwość i ich okres jest porównywalny z czasem propagacji przerzutnika, to sygnały wyjściowe licznika mogą podawać złe wartości zliczonych impulsów – sygnał wyjściowy nie ma czasu na odpowiednie ustalenie się.
Z tego powodu zaprojektowano liczniki synchroniczne, w których przerzutniki zmieniają swój stan jednocześnie z taktem zegarowym. Licznik synchroniczny posiada sieć logiczną, która steruje odpowiednio wejściami przerzutników na podstawie stanów ich wyjść. Sygnał zegarowy doprowadzany jest do każdego przerzutnika, zatem zmiana stanów będzie odbywała się według napływających taktów zegarowych.

</doc>
<doc id="460337" url="https://pl.wikipedia.org/wiki?curid=460337" title="Rydwan (tarot)">
Rydwan (tarot)

Rydwan – karta tarota należąca do Arkanów Wielkich. Oznaczana numerem VII.
Wygląd.
Karta przedstawia widziany z przodu rydwan powożony przez mężczyznę, czasem w koronie na głowie. Pojazd jest zaprzężony w parę zwierząt, najczęściej koni, czasem sfinksów - często zwierzęta sprawiają wrażenie próbujących biec w przeciwne strony. Zazwyczaj zwierzęta mają kontrastujące ze sobą barwy.
Znaczenie.
Karta Rydwanu dotyczy zamierzeń i dążenia do ustalonego celu. W położeniu prostym oznacza próbę osiągnięcia sukcesu za wszelką cenę, zakończoną sukcesem. Z kolei w położeniu odwrotnym karta ma znaczenie złowróżbne - sugeruje zdążanie do katastrofy i utratę kontroli nad sytuacją. Ogólnie karta dotyczy także panowania nad samym sobą, a także podróż.

</doc>
<doc id="460343" url="https://pl.wikipedia.org/wiki?curid=460343" title="August Bogusch">
August Bogusch

August Raimond Bogusch (ur. 5 sierpnia 1890 w Lublińcu, zm. 24 stycznia 1948 w Krakowie) – zbrodniarz hitlerowski, jeden z funkcjonariuszy SS pełniących służbę w obozach koncentracyjnych oraz SS-Scharführer.
Urodzony w Lublińcu (Górny Śląsk) (niem. Lublinitz), z zawodu urzędnik. Członek NSDAP od października 1932 i SS od kwietnia 1933 (numer identyfikacyjny 51 922). 31 sierpnia 1939 został wcielony do czynnej służby w "SS-Totenkopfverbände", z przydziałem do obozu koncentracyjnego Buchenwald. Od 27 stycznia 1941 do 18 stycznia 1945 należał do załogi Auschwitz-Birkenau, gdzie był m.in. wartownikiem oraz funkcjonariuszem wydziału III – kierownictwo obozu ("Abteilung III" – "Schutzhaftlagerführer"), zatrudnionym jako kierownik bloku więźniarskiego ("Blockführer"). Po ewakuacji Auschwitz przebywał w obozie koncentracyjnym Mysen koło Oslo w okupowanej Norwegii, a stamtąd – w lutym 1945 – przeniesiono go ponownie do obozu Buchenwald, a następnie do załogi obozu koncentracyjnego Mauthausen-Gusen.
W Auschwitz Bogusch brał w lecie 1943 udział w selekcjach transportów żydowskich i przekazywaniu części z nich do komór gazowych. Niezależnie od tego szczególną nienawiścią pałał do polskich więźniów, których często bił bez powodu, karał chłostą, a także kierował niektórych z nich do kompanii karnej. Na każdym też kroku starał się wzbogacić kosztem więźniów. Za swoje zbrodnie został nawet skazany jeszcze podczas trwania okupacji przez polskie podziemie na karę śmierci, co ogłosiło radio londyńskie.
Po zakończeniu wojny Bogusch został schwytany przez aliantów i wydany władzom polskim. W pierwszym procesie oświęcimskim został skazany 22 grudnia 1947 przez Najwyższy Trybunał Narodowy w Krakowie na śmierć przez powieszenie i stracony w więzieniu Montelupich.

</doc>
<doc id="460345" url="https://pl.wikipedia.org/wiki?curid=460345" title="Mistrzostwa Grenlandii w piłce nożnej">
Mistrzostwa Grenlandii w piłce nożnej

Mistrzostwa Grenlandii w piłce nożnej (grl. Angutit Inersimasut GM, duń. Grønlandsmesterskab i fodbold) – są najwyższą klasą rozgrywek klubowych na Grenlandii. Pierwszy raz zostały rozegrane w 1954 roku. Od 1971 roku są organizowane przez Grenlandzki Związek Piłki Nożnej. Obecnie noszą sponsorską nazwę Coca-Cola GM.
Format rozgrywek.
Od kilkunastu lat Mistrzostwa Grenlandii odbywają się w formacie turniejowym. Pierwsza faza to kwalifikacje regionalne, do których może zgłosić się każdy zarejestrowany w krajowym związku zespół. Z nich wyłaniani są uczestnicy turnieju finałowego, który odbywa się w pierwszej połowie sierpnia w jednym z grenlandzkich miast. Turniej finałowy rozpoczyna się od fazy grupowej (od 2013 roku dwie grupy, po cztery zespoły w każdej grupie), w której gra każdy z każdym po jednym meczu. Po dwa zespoły awansują do półfinałów, z których zwycięzcy grają o tytuł mistrzowski, przegrani - o 3. miejsce. Trzecie zespoły w grupach grają o miejsce 5., a ostatnie w grupach - o miejsce 7. W fazie pucharowej gra się bez rewanżów. W przypadku remisów gra się dogrywkę i ewentualnie rzuty karne.

</doc>
<doc id="460346" url="https://pl.wikipedia.org/wiki?curid=460346" title="Anastrofa">
Anastrofa

Anastrofa (gr. "anastrophḗ" „odwrócenie”), epanastrofa (gr. "epanastrophḗ") – figura retoryczna polegająca na powtórzeniu wyrazów w odwróconym porządku. Np. zamiast „Witam was, lordowie”, „was witam, lordowie”. Często używana przez mistrza Yodę w filmie "Gwiezdne wojny".

</doc>
<doc id="460347" url="https://pl.wikipedia.org/wiki?curid=460347" title="Epanastrofa">
Epanastrofa



</doc>
<doc id="460348" url="https://pl.wikipedia.org/wiki?curid=460348" title="Amplifikacja (retoryka)">
Amplifikacja (retoryka)

Amplifikacja lub powiększenie (, ), niekiedy wyolbrzymienie, poszerzenie lub rozszerzenie – środek stylistyczny poszerzający ilościowo lub jakościowo wypowiedź w celu powiększenia lub pomniejszenia faktów, osób lub pojęć. Teorią amplifikacji zajmuje się retoryka.
Amplifikacja występuje w dwóch wariantach – ilościowym i jakościowym. Wariant ilościowy nazywany jest amplifikacją horyzontalną, natomiast wariant jakościowy – amplifikacją wertykalną. Amplifikacja horyzontalna ("dilatatio") polega na wydłużeniu istniejących zdań oraz dodaniu do tekstu nowych zdań w taki sposób, aby zwiększyć objętość wypowiedzi i uzyskać pożądany – z punktu widzenia celu wypowiedzi – efekt końcowy. Amplifikacja wertykalna jest techniką polegającą na dodaniu do tekstu różnych tropów i figur retorycznych w taki sposób, że powoduje to zmianę relacji między faktami, osobami lub pojęciami, będącymi przedmiotem wypowiedzi. Rozszerzenie w amplifikacji wertykalnej polega na dodaniu zróżnicowanych szczegółów, poprzez zastosowanie któregoś z czterech sposobów ("genera"): uwypuklenia ("incrementum"), kumulacji ("congeries"), porównania ("comparatio") lub domniemania ("ractocinatio").
Amplifikacja występuje w dwóch formach – powiększania lub pomniejszania. Powiększeniu lub pomniejszeniu podlegają fakty, osoby oraz pojęcia będące przedmiotem wypowiedzi. Dzięki użyciu amplifikacji zarówno fakty, jak osoby oraz pojęcia, przedstawiane są podczas wypowiedzi w sposób zniekształcony, odbiegający od rzeczywistych proporcji – stosownie do celu wypowiedzi.
Amplifikację stosuje się we wszystkich częściach wypowiedzi, także we wstępie i zakończeniu, jednakże najbardziej użyteczna jest podczas narracji, argumentacji i refutacji. O ile podczas narracji i argumentacji powiększa się przede wszystkim fakty, osoby i pojęcia potwierdzające udowadnianą tezę, to podczas refutacji pomniejsza się fakty, osoby i pojęcia zastosowane przez stronę przeciwną – w taki sposób, aby osłabić jej wiarygodność i twierdzenia.
Historia.
Twórcą teorii amplifikacji był w IV wieku przed Chrystusem Arystoteles. Podstawy tej teorii wyłożył w traktacie "". Zdefiniował on amplifikację jako rozszerzenie wypowiedzi, określił jej cele i sposoby zastosowania. Rozważania Arystotelesa rozwinął Cyceron. Uchodził on za mówcę i pisarza, który najlepiej umiał wykorzystać teoretyczne założenia w działalności publicznej i literackiej. Cycerońska teoria amplifikacji została rozproszona w różnych pracach tego autora, przede wszystkim w "O inwencji", "O mówcy", "Brutusie", "Mówcy", "O najlepszym rodzaju mówców "oraz "Podziałach retorycznych", napisanych w I wieku przed Chrystusem. Zadania zebrania tej teorii w całość, usystematyzowania jej i jasnego wyłożenia podjął się w drugiej połowie I wieku po Chrystusie Kwintylian. Odpowiednie rozdziały w jego "Kształceniu mówcy" przez wieki były uważane za podstawowy podręcznik poświęcony teorii amplifikacji. W III wieku grecki retor Kasjusz Longinus, w dziele "O wzniosłości", zdefiniował amplifikację jako "nagromadzenie wszystkich drobnych spraw i ubocznych kwestii, związanych z przedmiotem wypowiedzi, które dodają treści i siły argumentowi".
Za twórcę nowożytnej teorii amplifikacji uważany jest Erazm z Rotterdamu. W traktacie "De duplici copia verborum ac rerum" z 1512 roku, Erazm opisał, przeanalizował i usystematyzował wiele technik amplifikacyjnych, opierając się głównie na rozważaniach Kwintyliana. Jako przykład, Erazm podał w swoim dziele 147 wariantów rozszerzenia zdania "Twój list bardzo mnie ucieszył". W następnych wiekach praca Erazma była wielokrotnie wydawana oraz komentowana w całej Europie. Przyczyniła się w ten sposób do rozwoju współcześnie obowiązujących teorii i praktyk amplifikacyjnych.
W XX wieku, od powszechnie przyjmowanych koncepcji Kwintyliana i Erazma odszedł Kenneth Burke. W pracy "A Rhetoric of Motives" z 1950 roku uznał on amplifikację za najbardziej skupiony na szczególe środek stylistyczny wykorzystywany w wypowiedziach. Burke zdefiniował amplifikację jako "rozszerzenie, wyjaśnienie i powiedzenie czegoś na różne sposoby, w celu zwiększenia perswazji przez prostą kumulację". Wykazał też, że autorzy stosujący amplifikacje czerpią inspirację głównie z poezji. Z poezją łączy amplifikację – zdaniem Burke’a – sposób stopniowego wykorzystywania tematu w różnych jego aspektach oraz nawracanie do myśli przewodniej, czyli refrenu.
W historii pojawiała się niejednokrotnie teza, że amplifikacja jest najważniejszym ze wszystkich środków stylistycznych, które używane są podczas wypowiedzi. Pogląd ten stał się dominujący w teorii retoryki od końca XX wieku, po ukazaniu się w 1970 roku monografii "Language is sermonic: R. M. Weaver on the nature of rhetoric", która była pośmiertnie wydanym zbiorem analiz Richarda Weavera. Weaver zdefiniował amplifikację jako emfazę, która wykorzystuje moc języka, aby wyolbrzymić najbardziej naglącą – zdaniem autora wypowiedzi – kwestię. Według Weaver’a amplifikacja stała się w XX wieku podstawowym środkiem używanym w debacie publicznej, zwłaszcza propagandzie i PR.
Cel amplifikacji.
Zgodnie z zasadami retoryki, autor wypowiedzi – wyrażając stanowisko, pogląd czy opinię – dąży do przekonania odbiorców, czyli przyjęcia przez nich głoszonej przez niego tezy. Wypowiedź nie powinna jednak pomijać faktów, osób czy pojęć, które mogą tej tezie przeczyć. Tego typu błędnie skonstruowana wypowiedź naraża bowiem autora na zarzut kłamstwa, powoduje obniżenie wiarygodności i prowadzi do łatwego odrzucenia dowodzonych twierdzeń przez stronę przeciwną. Dlatego autor winien przytoczyć w wypowiedzi fakty, osoby czy pojęcia dla niego niewygodne, ale wyraźnie oddzielając je od faktów, osób lub pojęć sprzyjających jego twierdzeniom – stosując w tym celu techniki amplifikacyjne.
Amplifikacja jest więc z definicji techniką stronniczą, której odpowiednie zastosowanie jest funkcją celu wypowiedzi. Według Tacyta: "powiększając i przeciwnie zmniejszając rzecz, wszystkiego mówca dokazać może".
Amplifikacja horyzontalna.
Emfaza.
Podstawowym sposobem amplifikowania jest rozszerzenie objętości i liczby zdań w tym fragmencie tekstu, który autor uważa za najważniejszy z punktu widzenia celu wypowiedzi. Taki sposób amplifikacji zwany jest w teorii retoryki emfazą ("emphasis"). W emfazie zniekształcone zostają proporcje ilościowe pomiędzy poszczególnymi elementami wypowiedzi. Poprzez wyraźne wydłużenie jednego elementu, autor kieruje uwagę odbiorców na korzystne dla niego fakty, osoby i sprawy.
Chociaż emfazę stosuje się najczęściej podczas argumentacji, może występować ona także w innych częściach wypowiedzi. W podręcznikach podawano anegdotyczny przykład oskarżonej prostytutki Fryne, która uzyskała w sądzie przychylny dla siebie wyrok poprzez ograniczenie wypowiedzi wyłącznie do wstępnej emfazy – Fryne pożaliła się na nieszczęścia, których doświadcza z powodu swojej urody, a potem obnażyła przed sędziami swoje piersi. Emfaza przyjmuje też niekiedy formę powtarzających się identycznych lub podobnych zdań, przypominających poetycki refren, występujących w całym tekście. W podręcznikach przytaczano legendarny przykład wypowiedzi Katona Starszego, w które ten zawsze wplatał wezwania do zburzenia Kartaginy.
Amplifikowanie kwestii ogólnej do szczegółowej.
Jednym z najczęściej stosowanych sposobów poszerzania jest pogłębianie ogólnego tła wypowiedzi, której właściwy przedmiot dotyczy jednego, konkretnego problemu. Zjawisko to nazywane jest w retoryce amplifikowaniem kwestii ogólnej ("questio infinita") do kwestii szczegółowej ("questio finita"). Stosowane takiej formy amplifikacji zalecał Cyceron: "Najbardziej ozdobnymi pozostają te mowy, w których błądzimy myślą po możliwie najszerszym kręgu, zwracając się od osobistej, pojedynczej kwestii ku – domagającej się objaśnienia – ogólnej istocie rodzaju sprawy".
Za przykład wzorcowej amplifikacji w tej formie uchodzi fragment mowy "W obronie poety Archiasza" ("Pro Archia") Cycerona. Broniąc prawa greckiego poety do posiadania rzymskiego obywatelstwa Cyceron dowodził, że przysługuje ono Archiaszowi nie tylko z mocy prawa i, ale także w nagrodę za jego zasługi. Aby wzmocnić to drugie twierdzenie, Cyceron wprowadził do mowy amplifikację, w której uwypuklił rolę literatury w życiu każdego człowieka: "Wszelkie inne przyjemności odpowiednie są tylko w pewnym czasie, wieku i miejscu. Studia literackie zaś w młodości wychowują, na starość dają wytchnienie, w powodzeniu podnoszą, w przeciwnościach stanowią ucieczkę i pociechę, w domu zabawiają, poza domem nie stają na zawadzie, towarzyszą nam w nocy, w pobycie na wsi. Gdybyśmy więc nawet sami nie mogli ich uprawiać, ani poznawać ich wartości, musielibyśmy podziwiać je chociażby u innych".
Rozwlekłość.
Przy zastosowaniu amplifikacji horyzontalnej zalecana jest ostrożność, gdyż może on stać się zarówno wadą, jak i zaletą wypowiedzi. Wadą jest, gdy nudzi odbiorców, natomiast zaletą, gdy rozgęszcza trudny i niejasny tekst. Niewłaściwe zastosowanie amplifikacji horyzontalnej prowadzi do zjawiska zwanego rozwlekłością, które uważane jest za poważną wadę wypowiedzi.
Gdy niezbędne jest – z punktu widzenia celu wypowiedzi – wprowadzenie długiej amplifikacji, przed rozwlekłością chroni zastosowanie odpowiednich tropów i figur retorycznych. Za najodpowiedniejszą w tym przypadku uważana jest figura retoryczna zwana hipotypozą, która polega na przedstawieniu faktów, osób lub pojęć za pomocą krótkich zdań lub równoważników zdań, tak aby odbiorcy czuli się niemal świadkami wydarzeń. Przykładem jest amplifikacja wprowadzona przez Jana Pawła II w mowie na sześćsetlecie Wydziału Teologicznego Uniwersytetu Jagiellońskiego, w której poprzez stopniowanie merytoryczne papież uwypuklił pojęcie „Alma Mater” do „matki składającej ofiarę”: "Chcę przypomnieć dzień 6 listopada 1939 roku. Byłem wtedy studentem polonistyki. Oczywiście, była już wojna. Jeszcze tego samego dnia znalazłem się na Gołębiej, to znaczy w naszym zakładzie. Jeszcze rozmawiałem z profesorami – z profesorem Nitschem – którzy spieszyli na spotkanie zarządzone przez władze okupacyjne. Z tego spotkania już nie wyszli. Nie wrócili do domów. Zostali wywiezieni do Sachsenhausen. Takich kart w dziejach Uniwersytetu było na pewno więcej. I nie tylko Uniwersytetu krakowskiego, innych również. Ale są to karty, które sprawiają, że nasza Alma Mater potwierdza się jako mater. Mater, która cierpi, która składa ofiarę. Wspominam tych moich profesorów. Tych zmarłych, tych z obozu. Tych, którzy wrócili, a potem niedługo zmarli. I modlę się za ich życie w Bogu. Bo ostatecznie każda matka chce temu służyć, ażeby spełniło się powołanie każdego człowieka, którym jest powołanie w Bogu".
Amplifikacja wertykalna.
Uwypuklenie.
Zastosowanie uwypuklenia.
Uwypuklenie ("incrementum") to amplifikacja polegająca na rozbudowaniu w opisie językowym danego faktu, osoby lub pojęcia. Dlatego dla zastosowania uwypuklenia niezbędna jest wiedza dotycząca gramatycznego i merytorycznego stopniowania (gradacji) słów oraz bliskości konceptualnej odpowiednich synonimów. Jednym z najbardziej znanych, a zarazem najkrótszych przykładów uwypuklenia jest „Veni, vidi, vici” Cezara. Dlatego podczas uwypuklenia właściwego najczęściej stosuje się dwie figury retoryczne – gradację oraz . W pierwszej z tych figur słowa są uszeregowane jedynie według ich intensywności znaczeniowej, w drugiej także według podobieństwa początków i końcówek poszczególnych wyrazów.
Uwypuklenie składa się z dwóch etapów – uwypuklenia przygotowawczego oraz uwypuklenia właściwego, które stosuje się w tej kolejności.
Uwypuklenie przygotowawcze.
Uwypuklenie przygotowawcze polega na wstępnym, stronniczym wyborze synonimu, który wzmacnia lub osłabia dany fakt, osobę lub pojęcie. W ten sposób autor wypowiedzi wprowadza podstawowe rozróżnienie między faktami, osobami lub pojęciami przychylnymi i nieprzychylnymi jego tezie. Na przykład w stosunku do osoby, która jest w powszechnej opinii „kłótliwa”, używa się przymiotnika „szczera” (wzmocnienie), natomiast w stosunku do osoby, która jest „oszczędna” przymiotnika „skąpa” (osłabienie). Podobnie co do faktów – zamiast „ukradł” można powiedzieć „dokonał grabieży” (wzmocnienie) natomiast zamiast „zgwałcił” – „nie zrozumiał intencji kobiety” (osłabienie). W podobny sposób uwypukla się pojęcia – „pobicie” zastępuje się „próbą morderstwa” (wzmocnienie), natomiast „lekceważenie” „otwartością” (osłabienie).
Synonimy stosowane w uwypukleniu przygotowawczym dobiera się starannie, gdyż nie mogą one wykraczać poza granice wiarygodności. Oznacza to, że słowo, którym zastępuje się dane pojęcie, musi mieć powiązanie rzeczowe i jakościowe z pojęciem wyjściowym. Nie używa się jako synonimu hiperboli, bowiem przesada w uwypukleniu przygotowawczym prowadzi do utraty wiarygodności. Natomiast używa się w uwypukleniu przygotowawczym metafor, zwłaszcza katachrezy.
Często przytaczanym w historii retoryki przykładem jest fragment mowy "W obronie Marka Celiusza" ("Pro Caelio)", w której Cyceron określił męża zdradzającego żonę „mężczyzną, który powitał inną kobietę zbyt poufale” a jego wspólniczkę „kobietą zalotną:” "jeżeli ona jako wdowa żyła swobodnie, jako kobieta zalotna – rozpustnie, jako bogata – rozrzutnie, lubieżna – niczym ladacznica, to czy mogłem mężczyznę, który powitał ją zbyt poufale, uważać za cudzołóżcę?".
Uwypuklenie właściwe.
Uwypuklenie właściwe polega na zastosowaniu opisu stopniowo wzrastającego bądź malejącego. Wraz z rozwijaniem wypowiedzi wstępny synonim, zastosowany w uwypukleniu przygotowawczym, podlega stopniowaniu gramatycznemu i merytorycznemu – aż do uzyskania stopnia najwyższego lub najniższego. W tej fazie wypowiedzi dopuszczalne jest użycie hiperboli.
Jeżeli w uwypukleniu przygotowawczym osoba będąca przedmiotem wypowiedzi została określona jako „mądry polityk”, w uwypukleniu właściwym amplifikuje się stopniowo to pojęcie do stopnia najwyższego – gramatycznie („najmądrzejszy z polityków”) oraz merytorycznie („genialny polityk”). Natomiast gdy oponent został wstępnie określony jako „polityk nierozważny”, pojęcie to amplifikuje się stopniowo także aż do stopnia najwyższego gramatycznie („najbardziej nierozważny z polityków)” i merytorycznie („głupi polityk”).
W jednym z "Kazań sejmowych" Piotr Skarga zastosował w formie skróconej typową amplifikację przez stopniowanie merytoryczne: "Niech się ukarzą ci nieuczciwi i wszeteczni takim przykładem, którzy na sejmiki jeżdżąc zbrojno, w kościołach nie tylko po ołtarzach depcą, ale też przed ołtarzami krew rozlewają i zabijają". Innym przykładem skróconego uwypuklenia właściwego opartego na podwójnym stopniowaniu merytorycznym przeciwstawnych pojęć jest fragment kazania Henryka Jankowskiego: "Każdej sile fizycznej można przeciwstawić większą siłę, każdej nowej broni wyższą technikę mordowania przeciwników. Przeciwko batalionom wystawia się pułki, przeciw pułkom – dywizje, przeciw czołgom – miny, przeciw samolotom – rakiety. Ale żaden z pocisków wystrzelonych z tych śmiercionośnych broni nie przebije puklerza prawdy, żadna z tych broni nie zwycięży oręża miłości".
Bardziej rozbudowanym i skomplikowanym przykładem jest uwypuklenie właściwe pojęcia „zaniechanie”, które amplifikował poprzez stopniowanie merytoryczne, podczas wystąpienia w kampanii prezydenckiej 2000 roku, Andrzej Olechowski: "Jak wyjaśnię te zaniechania Polkom i Polakom? Jak miałbym wyjaśnić mojej babci, gorącej patriotce i założycielce wiejskiej szkoły, że w wolnej Polsce tak mało wysiłku poświęcamy nauce naszych dzieci? Co mam powiedzieć matce wiejskiego chłopca, który mimo talentu i szczerych chęci, skazany będzie na gorszą niż w mieście szkołę, a na studia jak większość jego rówieśników, prawie na pewno nie będzie mógł pójść? Jak mam wytłumaczyć mojej żonie, która tak wiele wysiłku poświęciła wykształceniu synów, wykorzystała wszystkie ku temu możliwości, że jeśli chcieliby pracować dla państwa, to o ich karierze nie zadecydują umiejętności i pracowitość, ale trafnie dobrana przynależność partyjna? Jak wyjaśnię synowej wychowanej w ufności do ludzi i zasad, że na ulicach, gospodarce i zwykłych ludzkich sprawach obowiązuje siłą, a nie racja i dobry obyczaj? Co mam odpowiedzieć młodemu człowiekowi, gdy pyta jak ma ścigać z Anglikami czy Amerykanami, skoro dostęp do internetu jest trudny i kosztowny? Jak miałbym wyjaśnić moim rodzicom, ciężko doświadczonym przez pobyt w obozie koncentracyjnym i oflagu, że polscy przywódcy rozgrywają partyjne potyczki na polu polityki zagranicznej?"
Kumulacja.
Kumulacja, nagromadzenie lub stos ("congeries") to amplifikacja polegająca na nagromadzeniu następujących po sobie identycznych znaczeniowo słów, zwrotów lub zdań. Wewnętrzna struktura kumulacji opiera się bądź na nieuporządkowanym następstwie słów, zwrotów lub zdań, bądź też na uporządkowanym według intensywności znaczeniowej następstwie słów, zwrotów lub zdań. Występujące w kumulacji słowa, zwroty lub zdania są tożsame co do sensu, choć różnobrzmiące.
W przeciwieństwie do uwypuklenia kumulacja nie polega na stopniowaniu pojedynczego synonimu, ale na intensyfikacji faktu, osoby lub pojęcia poprzez synonimiczne rozwinięcie w wypowiedzi danego faktu, osoby lub pojęcia. Często podawanym, klasycznym przykładem jest amplifikacja z mowy "W obronie Kwintusa Ligariusza" ("Pro Ligario") Cycerona: "Powiedz Tubernonie, co czynił dobyty twój miecz w bitwie farsalskiej? Co oznaczała twoja walka? Co myślałeś? Kogo twoje oczy i twoje ręce szukały w boju? Na kogo się zawziąłeś? Kogo pożądałeś? Czego sobie życzyłeś?". Bardziej rozbudowanym przykładem jest fragment mowy Józefa Piłsudskiego przy sprowadzeniu prochów Juliusza Słowackiego na Wawel: "Gdy teraz patrząc na tę trumnę wiem, tak jak wszyscy zebrani, że Słowacki idzie, to wiem, że idzie tam gdzie głazy na naszym gościńcu stoją, świadcząc nieledwie przez imiona z naszej przeszłości. Idzie między Władysławy i Zygmunty, idzie między Jany i Bolesławy. Idzie nie z imieniem, lecz z nazwiskiem, świadcząc także o wielkości pracy i wielkości ducha Polski. Idzie by przedłużyć swe życie, by być nie tylko z naszym pokoleniem, lecz i z tymi, którzy nadejdą. Idzie, jako Król Duch".
Według Kwintyliana: "Ta postać amplifikacji zawiera zazwyczaj także element wzrostu, a to dlatego, że każde użyte w niej wyrażenie jest mocniejsze od poprzedniego. „Był tam obecny odźwierny więzienia, kat pretora, morderca i postrach sprzymierzeńców i obywateli, liktor Sekstiusz”. Takie same są sposoby pomniejszania; bo tyle samo jest stopni do wchodzenia, co i do schodzenia. I dlatego poprzestanę tu na jednym tylko przykładzie, jest nim miejsce, gdzie Cyceron tak mówi o wystąpieniu Rullusa: „Tylko kilku tych, co stali najbliżej niego przypuszczało, że chciał on coś powiedzieć o ustawie rolnej”".
W XX wieku kumulacja stała się jedną z najczęściej używanych w debacie publicznej technik amplifikacyjnych. Krótkim tego przykładem jest początek wstępu do mowy prezydenta Franklina Delano Roosevelta, wygłoszonej po ataku na Pearl Harbor. Celem tej wypowiedzi było przekonanie Kongresu Stanów Zjednoczonych do podjęcia decyzji o przystąpieniu do wojny: "Wczoraj, 7 grudnia 1941 roku – w dniu hańby – Stany Zjednoczone Ameryki zostały w niesprowokowanym i tchórzliwym ataku z premedytacją napadnięte przez morskie i lotnicze siły Cesarstwa Japonii". Zdanie to, które mogło brzmieć "Wczoraj Japonia zaatakowała Stany Zjednoczone", zostało amplifikowane poprzez kilkukrotne zastosowanie kumulacji. Otwierająca całą mowę kumulacja polega na trzykrotnym przywołaniu czasu, w którym nastąpił atak. Zastosowane przez Roosevelta amplifikacje wyolbrzymiały tezę, że Stany Zjednoczone stały się ofiarą wojny, w której muszą wziąć udział. Podobne kumulacje zastosował Winston Churchill w wypowiedzi z 4 czerwca 1940 roku: "Trwać będziemy do samego końca. Bić się będziemy we Francji, na morzach i oceanach. Bić się będziemy z coraz większą ufnością i z coraz większą siłą w przestworzach. Bronić będziemy naszej wyspy bez względu na cenę. Bić się będziemy na plażach, bić się będziemy na lądowiskach, bić się będziemy na polach i na ulicach, bić się będziemy wśród wzgórz. I nigdy się nie poddamy".
Porównanie.
Porównanie, amplifikacja przez przykład lub amplifikacja przez indukcję ("comparatio") to amplifikacja faktów, osób lub pojęć, które są przedmiotem wypowiedzi, poprzez ich porównanie z faktami, pojęciami czy osobami, które nie są przedmiotem wypowiedzi.
Amplifikacja z porównania posługuje się indukcją z exemplum, różni się jednak od exemplum tym, że nie jest wykorzystywana jako argument, lecz wyłącznie jako sposób powiększania. Amplifikacja taka opiera się na wspomnieniu lub przypomnieniu wydarzeń, osób albo pojęć – rzeczywistych lub fikcyjnych. Może mieć formę exemplum podobnego, niepodobnego lub przeciwstawnego.
Arystoteles twierdził: "należy na przykład sięgać do porównań z ludźmi wybitnymi. Służy to bowiem amplifikacji i uwydatnia piękno, jeżeli wyróżniają się oni wśród szlachetnych. (...) Chwaloną osobę należy porównać, jeżeli już nie z najwybitniejszymi, to przynajmniej z ogółem ludzi, bo wywyższenie pozwala odsłonić jej zalety etyczne. (...) Możemy na przykład powiedzieć, że jest to „jedyny”, „pierwszy”, „jeden z nielicznych”, który tego dokonał, lub że dokonał tego „lepiej niż ktokolwiek dotąd”". Analogiczne, chociaż przeciwstawne porównania, Arystoteles radził używać w stosunku do osoby ganionej.
Domniemanie.
Domniemanie, rozumowanie lub wnioskowanie ("ractocinatio") to amplifikacja przez koniekturę, czyli wniosek wyprowadzony z przypuszczenia lub hipotezy. W domniemaniu wyolbrzymiane są okoliczności sprawy, nie zaś same fakty, osoby czy pojęcia będące przedmiotem wypowiedzi. Sprzyjająca celowi wypowiedzi amplifikacja nie jest więc w tej technice bezpośrednia, lecz jedynie sugerowana odbiorcom. Jak stwierdził Kwintylian: "Ta forma amplifikacji wywołuje skutek w innym miejscu, niż tam, gdzie jest aktualnie zastosowana. Jedna rzecz zostaje wyolbrzymiona, w innej zaś objawia się efekt amplifikacji; do rzeczy, którą chcemy podkreślić, dochodzi się drogą rozumowania".
W domniemaniu amplifikowane są np. niezamierzone następstwa, przygotowania do działania, pochwały przeciwnika, ofiary poniesione w jakiejś sprawie, rozmiary i moc artefaktów, niedokonane, ale możliwe czyny itp. Typowym przykładem jest amplifikowanie do wypowiedzi wyborczej polityka rządzącej partii długiego opisu dobrobytu kraju i jego mieszkańców. W podręcznikach retoryki najczęściej podawano przykład amplifikacji, przedstawiającej wiele faktów świadczących o odwadze i męstwie Galów, która pośrednio wyolbrzymiała niezwykłą rolę, jaką odegrał Juliusz Cezar.

</doc>
<doc id="460352" url="https://pl.wikipedia.org/wiki?curid=460352" title="Rozszerzenie (retoryka)">
Rozszerzenie (retoryka)



</doc>
<doc id="460353" url="https://pl.wikipedia.org/wiki?curid=460353" title="Sprawiedliwość (tarot)">
Sprawiedliwość (tarot)

Sprawiedliwość – karta tarota należąca do Arkanów Wielkich. Zazwyczaj oznaczana numerem VIII, czasem XI (zamiennie z kartą Mocy). Często identyfikowana jest z boginią Temidą.
Wygląd.
Karta przedstawia kobietę w długiej szacie, czasem w przepasce zasłaniającej oczy, siedzącą na tronie. W jednej dłoni postać trzyma wagę, w drugiej zaś miecz. Zdarza się także uproszczony wizerunek, przedstawiający po prostu postać mitologicznej bogini Temidy.
Znaczenie.
Ta karta kojarzy się z zakończeniem procesu sądowego, ale także rozwiązaniem jakiegoś problemu. Ma przeciwstawne znaczenia w zależności od położenia - prosta symbolizuje wyrok sprawiedliwy, właściwą i tolerancyjną ocenę postępowania; przeciwnie odwrócona, która oznacza niesprawiedliwą ocenę i nieuczciwe potraktowanie. Karta ta jest także ogólnym symbolem spraw związanych z wymiarem sprawiedliwości i przestępstwami.

</doc>
<doc id="460355" url="https://pl.wikipedia.org/wiki?curid=460355" title="Palilogia">
Palilogia



</doc>
<doc id="460367" url="https://pl.wikipedia.org/wiki?curid=460367" title="Anonimus Piacentinus">
Anonimus Piacentinus

Anonim z Piacenzy, łac. Anonimus Piacentinus – anonimowy pątnik, który ok. roku 570 odwiedził Ziemię Świętą i pozostawił po sobie opis swojej podróży. Odkrył go w roku 1640 i ogłosił drukiem Claudio Menardi. Początkowo uznawano, iż autorem opisu był św. Antonin Męczennik.
Anonim z Piacenzy odwiedził Syrię, Palestynę, Synaj i Egipt w porze zimowej (opisuje m.in. święto Epifanii). Rozpoczyna swoje sprawozdanie od momentu wyruszenia z Konstantynopola. Potem przybija do wybrzeży Cypru. W opisie odnajdujemy następujące miejsca związane z historią biblijną i pierwotnego chrześcijaństwa: Trypolis, Byblos, Bejrut, Sydon, Tyr, Kanę Galilejską, Nazaret, górę Tabor, Tyberiadę, Kafarnaum, źródła Jordanu, jezioro Genezaret, Gadarę, Scytopolis, Morze Martwe, Jerycho, Jerozolimę, Eleuteropolis, Aszkelon, Gazę, półwysep Synaj, Faran, Sokkot oraz Suez w Egipcie, Memfis, Aleksandrię, Jafę, Damaszek, Emesę, Apameę, Antiochę nad Orontem i na koniec Carrhae.
Anonim z Piacenzy jako pierwszy wspomina o istnieniu złóż ropy naftowej w okolicach Suezu. Jego opis zawiera sporo niedokładności. Przy tworzeniu swojego opisu posłużył się Pismem Świętym oraz własnymi wspomnieniami. Niektórzy dopatrują się licznych zbieżności z dziełem Teodozjusza "De situ Terrae Sanctae". Opis Anonima z Piacenzy zachował się w dwóch wersjach, starsza pochodzi z biblioteki opactwa Sankt Gallen.

</doc>
<doc id="460378" url="https://pl.wikipedia.org/wiki?curid=460378" title="Osiedle Chabrów">
Osiedle Chabrów

Osiedle Chabrów - opolskie osiedle mieszkaniowe przy ul. Chabrów i ul. Luboszyckiej, część Opolskiej Spółdzielni Mieszkaniowej "Przyszłość". Dojazd autobusami MZK linii nr 3, 7, 18, 21, N.
Najstarsza część osiedla, tzw. "dzielnica Górska" - zlokalizowana przy ul. Tatrzańskiej, Karpackiej i Luboszyckiej, powstawała w latach 1962-1965. Składają się na nią bloki czteropiętrowe z łączną liczbą 364 mieszkań.
Kolejna część osiedla, tzw. "dzielnica Chabry", usytuowana jest po obu stronach ul. Chabrów. Pierwsze 4 czteropiętrowe bloki, po południowej stronie ulicy, oddano do użytku w latach 1966-67. Od 1969 do 1974 roku trwała zabudowa po północnej stronie ulicy, poczynając od skrzyżowania z ul. Luboszycką. W tej części znajdują się czteropiętrowe "punktowce" i "boniny" oraz dziesięciopiętrowe "deskowce". W sumie w dzielnicy Chabry znajdują się 24 budynki z 1986 mieszkaniami.
Łącznie na osiedlu Chabrów mieszka ok. 8,6 tys. ludzi; działają 2 przedszkola, szkoła podstawowa, klub osiedlowy i biblioteka; w budowie jest kościół pw. św. Karola Boromeusza. Przy skrzyżowaniu z ulicą Oleską znajduje się Komisariat Policji. Osiedle graniczy od północy z dużym, wciąż aktywnym kamieniołomem margla oraz polami uprawnymi. Nazwa dzielnicy wzięła się od rosnących niegdyś na owych polach chwastów - chabrów. Niegdyś funkcjonowało miasteczko indiańskie z drewniano-linowymi konstrukcjami oraz miasteczko rowerowe, które w czasach swej świetności było miniaturą dróg wraz z działającą sygnalizacją świetlną.
Zwyczajowo w obręb osiedla Chabrów włączana jest również przedwojenna zabudowa jednorodzinna ograniczona ulicą Oleską, Chabrów i torami kolejowymi. W tamtej okolicy znajduje się kompleks sportowy: basen letni "Błękitna Fala" (przy pl. Róż) i stadion Odry Opole (przy ul. Oleskiej). Formalnie częścią osiedla Chabrów (jako części OSM "Przyszłość") jest "dzielnica Wilsona" znajdująca się przy ul. Wilsona i Orzechowej, w Kolonii Gosławickiej. Została ona oddana do użytku w latach 1987-91. Składa się z niskich 11 budynków z 234 mieszkaniami.

</doc>
<doc id="460383" url="https://pl.wikipedia.org/wiki?curid=460383" title="Artur Breitwieser">
Artur Breitwieser

Artur Johann Breitwieser (ur. 31 lipca 1910 we Lwowie, zm. 20 grudnia 1978 w Bonn) − niemiecki zbrodniarz wojenny, członek załogi obozu koncentracyjnego Auschwitz-Birkenau i SS-Unterscharführer.
Życiorys.
Urodzony we Lwowie, do czasu wybuchu II wojny światowej był obywatelem polskim narodowości niemieckiej (Volksdeutscher). Z wykształcenia magister prawa (tytuł ten uzyskał na Uniwersytecie Lwowskim), a z zawodu urzędnik prywatny. Członek SS od 21 listopada 1939. Do maja 1940 należał do 10. pułku piechoty SS (10. SS-Infanterie-Regiment), a następnie przeniesiono go do obozu koncentracyjnego Auschwitz. Breitwieser pełnił tam służbę (od 1944 w Monowicach) jako zastępca kierownika magazynu odzieży i sprzętu do 20 stycznia 1945.
Jako że doskonale znał język polski szczególnie uciążliwy był dla więźniów narodowości polskiej. Podsłuchiwał ich i następnie składał donosy, na podstawie których więźniom wymierzano surowe kary. Breitwieser często dokonywał również rewizji u więźniów, pozbawiając ich żywności, a przy okazji sam gorliwie korzystał z zapasów żywności przeznaczonych dla więźniów.
Po zakończeniu wojny Breitwieser dwukrotnie stanął przed sądem, by odpowiedzieć za swoje zbrodnie. Najpierw w pierwszym procesie oświęcimskim polski Najwyższy Trybunał Narodowy na sesji wyjazdowej w Krakowie skazał go 22 grudnia 1947 na karę śmierci przez powieszenie. Trybunał uzasadnił to charakterem oskarżonego, stwierdzając, iż odwdzięczył się on państwu polskiemu, na terenie którego się urodził, wychował i wykształcił, tym iż w obozie oświęcimskim bił więźniów narodowości polskiej i składał na nich donosy. Karę śmierci zamienił jednak w drodze prawa łaski na dożywocie Bolesław Bierut. Breitwieser opuścił polskie więzienie 18 grudnia 1958.
Następnie zasiadł na ławie oskarżonych w drugim procesie oświęcimskim przed zachodnioniemieckim sądem we Frankfurcie nad Menem. Tym razem został oskarżony o wrzucanie Cyklonu B do komory gazowej w obozie Auschwitz I. Jednak po przeprowadzeniu wizji lokalnej na obszarze byłego obozu okazało się, że świadek który złożył obciążające Breitwiesera zeznania, nie mógł obserwować całego zdarzenia. Oskarżonego uniewinniono ze wszystkich zarzutów.

</doc>
<doc id="460386" url="https://pl.wikipedia.org/wiki?curid=460386" title="Eremita (tarot)">
Eremita (tarot)

Eremita, in. Pustelnik – karta tarota należąca do Wielkich Arkanów. Oznaczana numerem IX, czasem zapisywanym jako VIIII.
Wygląd.
Na karcie widoczny jest zgarbiony, brodaty starzec. Ubrany jest w habit albo pelerynę. Podpiera się laską, jednocześnie oświetlając lampą drogę przed sobą lub trzyma w dłoni klepsydrę.
Znaczenie.
Karta Eremity oznacza mądrość, doświadczenie, umiejętność podejmowania ważnych decyzji, uporządkowanie życia. Kojarzona bywa z zainteresowaniem psychologią, sztukami magicznymi i poszukiwaniem drogi do poznania prawdy. Bywa też symbolem samotności i opuszczenia, czy też zamknięcia się w sobie.

</doc>
<doc id="460389" url="https://pl.wikipedia.org/wiki?curid=460389" title="Strój temperowany">
Strój temperowany



</doc>
<doc id="460397" url="https://pl.wikipedia.org/wiki?curid=460397" title="Bielskie Błonia">
Bielskie Błonia

Bielskie Błonia – tereny rekreacyjne usytuowane w południowej części Bielska-Białej, w dzielnicy Mikuszowice Śląskie, w sąsiedztwie Cygańskiego Lasu, u stóp Koziej Góry. Miejsce wielu koncertów, festynów oraz imprez plenerowych. Znajduje się tu także skatepark, miasteczko ruchu drogowego, park linowy "Granda". W bezpośrednim sąsiedztwie położone są: dom wczasowy „Błonie” oraz kemping „Ondraszek”.
Na terenie Błoni znajduje się pochodzący z 1900 pomnik Andrzeja Schuberta oraz datowany na 1817 r. stół ołtarzowy "Jan", ustawiony najprawdopodobniej na pamiątkę 300-lecia reformacji w miejscu jednego z „leśnych kościołów” – miejsc, w których luteranie odprawiali tajne nabożeństwa w czasach kontrreformacji. Na Błonia można dojechać autobusami MZK nr: 12, 21 i 24
W pobliżu domu wczasowego Błonie znajduje się rozwidlenie szlaków turystycznych w kierunkach:

</doc>
<doc id="460400" url="https://pl.wikipedia.org/wiki?curid=460400" title="Arthur Breitwieser">
Arthur Breitwieser



</doc>
<doc id="460407" url="https://pl.wikipedia.org/wiki?curid=460407" title="Aleksandrowice (Bielsko-Biała)">
Aleksandrowice (Bielsko-Biała)

Aleksandrowice (niem. "Alexanderfeld", czes. "Alexandrovice") – dzielnica zwyczajowa Bielska-Białej położona w zachodniej części miasta, między Górnym Przedmieściem a Wapienicą; dawna wieś wydzielona w XIX wieku ze Starego Bielska i włączona w skład miasta Bielska w 1938. W okresie PRL wybudowano tu osiedla mieszkaniowe: Beskidzkie, Kopernika, Piastowskie, Polskich Skrzydeł, Słoneczne, Wojska Polskiego. Na terenie dzielnicy znajduje się m.in. lotnisko Aeroklubu Bielsko-Bialskiego, cmentarz żydowski i cmentarz wojskowy oraz węzeł drogowy Hulanka. Oś komunikacyjną stanowi ulica Cieszyńska. Osiedle Aleksandrowice jako jednostka pomocnicza gminy obejmuje tylko część dzielnicy w jej historycznym i zwyczajowym rozumieniu.
Położenie.
Granice obrębu ewidencyjnego Aleksandrowice, który jest tożsamy z obszarem dawnej wsi, wyznaczają:
Zgodnie z uchwalonym w 2002 samorządowym podziałem administracyjnym, historyczne Aleksandrowice podzielony zostałe między dziesięć jednostek pomocniczych gminy nazywanych "osiedlami". W całości na terenie dzielnicy znajdują się:
Ponadto jej fragmenty wchodzą w skład osiedli:
Historia.
Dzieje Aleksandrowic sięgają schyłku XVIII wieku. Powstały w wyniku parcelacji tzw. Górnego folwarku starobielskiego w latach 1787–1790 i były pierwotnie częścią Starego Bielska. Samodzielność administracyjną uzyskały w 1864. Miejscowość rozwijała się wzdłuż dzisiejszej ulicy Cieszyńskiej – szosy cesarskiej oddanej do użytku w 1787. W 1849 założony został na terenie Aleksandrowic cmentarz bielskiej gminy żydowskiej.
Według austriackiego spisu ludności z 1900 r., w 157 budynkach w Aleksandrowiach na obszarze 522 hektarów mieszkało 2191 osób, co dawało gęstość zaludnienia równą 419,7 os./km², z czego 1061 (48,4%) było katolikami, 1076 (49,1%) ewangelikami, a 54 (2,5%) żydami, 1905 (86,9%) niemiecko-, 274 (12,5%) polsko-, a 4 (0,2%) czeskojęzycznymi. Do 1910 roku liczba budynków wzrosła do 174, a mieszkańców do 2426 osób, z czego 2417 było zameldowanych na stałe, 1153 (47,5%) katolikami, 1220 (50,3%) ewangelikami, 51 (2,1%) żydami, a 2 osoby innej religii lub wyznania, 2082 (85,8%) niemiecko-, 332 (13,7%) polsko-, a 3 czeskojęzycznymi.
W 1921 założono na terenie Aleksandrowic cmentarz wojskowy bielskiego garnizonu. W 1933 na zachodnich peryferiach wsi powstała – na bazie starszej fabryki włókienniczej – przędzalnia spółki Bracia Deutsch, która należała do największych zakładów Bielskiego Okręgu Przemysłowego. Przed wojną produkowała 78% ogółu wrzecion lnianych w polskiej części Śląska, a po upaństwowieniu została przekształcona w Aleksandrowickie Zakłady Przemysłu Lniarskiego ALLEN, które działały do 2003. W latach 1934–1935 wybudowano z inicjatywy Ligi Obrony Powietrznej i Przeciwgazowej lotnisko sportowe, które stanowiło zaplecze dla założonej w 1936 Szkoły Lotniczej, a po II wojnie światowej zaczęło służyć potrzebom Szybowcowego Zakładu Doświadczalnego.
W styczniu 1938 podjęto decyzję o włączeniu Aleksandrowic w skład miasta Bielska. W 1968 najbardziej zachodnia część dzielnicy została ponownie wyłączona i przeniesiona do gromady Wapienica, która z kolei stała się częścią miasta Bielska-Białej w 1977. Granice z tego okresu odzwierciedla dzisiejsza przynależność zachodnich Aleksandrowic do osiedla samorządowego Wapienica.
Okres PRL wiąże się z intensywną urbanizacją dzielnicy, na terenie której powstał szereg osiedli mieszkaniowych: Piastowskie (w dwóch etapach na przestrzeni lat 50. i 60. – ZOR II oraz ZOR VI), Kopernika (1964–1969 – ZOR VII), Słoneczne (około 1970), Wojska Polskiego (1976–1980), Beskidzkie (1976–1982 – na pograniczu z Kamienicą) oraz Polskich Skrzydeł (1984–1988). Równocześnie rozwijała się zabudowa jednorodzinna, w szczególności w obrębie tzw. osiedla Aleksandrowickiego pomiędzy ulicą Cieszyńską a Babiogórską. W latach 1976–1982 wybudowano na jego terenie katolicki kościół parafialny pod wezwaniem św. Maksymiliana Kolbego. W latach 1951–1970 od dworca kolejowego przez ulicę Piastowską do skrzyżowania Hulanka w centrum Aleksandrowic kursowała linia tramwajowa. W 1984 oddano do użytku przystanek kolejowy Bielsko-Biała Aleksandrowice w rejonie osiedla Wojska Polskiego (nieużywany od 2009).
Wyraźnym przekształceniom urbanistycznym uległy Aleksandrowice w XXI wieku w związku z inwestycjami drogowymi. W ramach budowy Śródmiejskiej Obwodnicy Zachodniej powstał w latach 2003–2005 w centralnym punkcie dzielnicy węzeł drogowy Hulanka z rondem o średnicy 80 metrów i tunelem o długości 240 metrów w ciągu alei Andersa. W kilku etapach począwszy od 1996 dokonano przekształcenia ulicy Cieszyńskiej od Hulanki w kierunku zachodnim w drogę dwupasmową, przy czym ostatniemu etapowi (pomiędzy Wapienicą a Rondem Niemena) w latach 2016–2021 towarzyszyły głośne protesty społeczne. W 2010 ukończona została po ponad dwudziestu latach budowa kościoła zielonoświątkowego Filadelfia przy ulicy Lotniczej, który licząc około 550 wiernych należy do największych zborów tego wyznania w Polsce.

</doc>
<doc id="460409" url="https://pl.wikipedia.org/wiki?curid=460409" title="Koło Fortuny (tarot)">
Koło Fortuny (tarot)

Koło Fortuny – karta tarota należąca do Arkanów Wielkich. Oznaczana numerem X.
Wygląd.
Karta przedstawia duże, ośmio-szprychowe koło, czasem na podstawie z korbą. Zazwyczaj na obwodzie koła przedstawione są wizerunki kilku zwierząt, zdarza się też, że w czterech punktach koła umieszczone są litery TARO.
Znaczenie.
Koło Fortuny symbolizuje zmienność losu i dalszy przebieg wypadków. W postaci prostej najczęściej oznacza powodzenie, szczęście - w miłości, pracy zawodowej; także zdobycie pieniędzy bądź względów ukochanej osoby. Przeciwne znaczenie ma karta odwrócona, która jest kojarzona z nieszczęśliwymi zrządzeniami losu, czyli po prostu pechem - w różnych dziedzinach życia.

</doc>
<doc id="460414" url="https://pl.wikipedia.org/wiki?curid=460414" title="Jon Stephenson von Tetzchner">
Jon Stephenson von Tetzchner

Jon Stephenson von Tetzchner (ur. 29 sierpnia 1967 w Reykjavíku) — współzałożyciel i były dyrektor generalny Opera Software ASA.
Absolwent Uniwersytetu w Oslo na kierunku informatyka. W latach 1991–1995 pracownik norweskiej firmy Telenor, gdzie razem z Geirem Ivarsøyem prowadził prace nad projektem przeglądarki stron WWW o nazwie MultiTorg Opera. W 1995 roku, po zakończeniu projektu, założył z Geirem Ivarsøyem firmę Opera Software, w celu kontynuacji prac nad przeglądarką Opera. 
5 stycznia 2010 został zastąpiony na stanowisku CEO w Opera Software przez Larsa Boilesena, objął stanowisko niezależnego doradcy ds. strategii firmy. Opuścił firmę w 2011 roku. W 2016 roku światło dzienne ujrzał jego nowy projekt - przeglądarka internetowa Vivaldi (przeglądarka).

</doc>
<doc id="460420" url="https://pl.wikipedia.org/wiki?curid=460420" title="Moc (tarot)">
Moc (tarot)

Moc (Siła) – karta tarota należąca do Arkanów Wielkich. Zazwyczaj oznaczana numerem XI, czasem VIII (zamiennie z kartą Sprawiedliwości). Czasem kojarzona z postacią Heraklesa.
Wygląd.
Karta Mocy przedstawia młodą osobę (mężczyznę lub kobietę) ujarzmiającą lwa. Czasem przedstawiana jest postać gładząca dzikie zwierzę po głowie. W wersji uproszczonej na karcie widoczny jest Herkules lub Herakles walczący z lwem (w przypadku Heraklesa będzie to lew nemejski).
Znaczenie.
Karta ta kojarzy się z siłą i witalnością, a także z aktywnością fizyczną. W poszczególnych położeniach ma jednak przeciwny sens – "prosta" oznacza pracowitość i dbałość o stan fizyczny, zaś "odwrócona" brutalną walkę, a nawet sadyzm. 

</doc>
<doc id="460425" url="https://pl.wikipedia.org/wiki?curid=460425" title="Merkucjo">
Merkucjo

Merkucjo (ang. "Mercutio") - drugoplanowy bohater jednej z najsławniejszych tragedii Szekspira - "Romea i Julii". Krewny księcia Escalusa (nie należy do rodu Montecchich), najlepszy i najwierniejszy przyjaciel głównego bohatera tragedii - Romea. 
Postać komediowa, której obecność w tragedii stanowi przykład złamania zasady decorum. Jego wypowiedzi są dowcipne, pełne błyskotliwego humoru. Merkucjo wygłasza długie monologi, z których najsławniejszym jest ten o Królowej Mab. 
Merkucjo ginie w walce ulicznej, zabity przez Tybalta bratanka pani Kapulet, broniąc honoru przyjaciela (Romeo odmówił walki, czym naraził się na hańbę). Jego tragiczna śmierć jest postrzegana jako śmierć komedii, a zarazem początek tragedii (umierając, Merkucjo trzy razy „rzuca klątwę” na domy Montecchich i Kapuletich: "Zaraza na obydwa wasze domy!"). Jednak nawet w chwili śmierci Merkucjo nie powstrzymuje się od żartów i gier słownych. 
Imię Merkucja prawdopodobnie pochodzi od angielskiego przymiotnika "mercurial", co oznacza „żywy, ruchliwy, impulsywny” i doskonale oddaje charakter tej postaci literackiej (zob. nazwisko znaczące).

</doc>
<doc id="460426" url="https://pl.wikipedia.org/wiki?curid=460426" title="Stanisław Łukawski">
Stanisław Łukawski

Stanisław Łukawski (ur. 27 lipca 1912 w Gorzyczanach, zm. 28 czerwca 2003 w Łodzi) – nestor łódzkich przewodników.
Życiorys.
Wielokrotny inicjator i organizator uroczystości na łódzkim Starym Cmentarzu, związanych z historycznymi wydarzeniami, grupami społecznymi czy zawodowymi, np. uroczystości związanych z pochowanymi tam strażakami. Na tym cmentarzu sam został pochowany.
Odznaczenia.
Uhonorowany Złotym Krzyżem Zasługi, Krzyżem Kawalerskim Orderu Odrodzenia Polski, Honorową Odznaką Miasta Łodzi, Odznaką Zasłużony Działacz Kultury, Złotą Honorową Odznaką PTTK, Złotym Medalem Opiekuna Miejsc Pamięci Narodowej, Złotą Odznaką „Za opiekę nad zabytkami”, Odznaką za Zasługi dla Miasta Łodzi.

</doc>
<doc id="460427" url="https://pl.wikipedia.org/wiki?curid=460427" title="Królowa Apostołów (miesięcznik)">
Królowa Apostołów (miesięcznik)

"Królowa Apostołów" - miesięcznik katolicki wydawany w latach 1908-1939, 1947-1953 i 1982-1996 przez księży pallotynów; od 1997 kontynuacją "Królowej Apostołów" jest czasopismo "Miejsca Święte".
Pismo "Królowa Apostołów" powstało z inicjatywy pallotynów: ks. Alojzego Majewskiego i ks. Alojzego Hübnera głównie dla katolików świeckich i rodzin chrześcijańskich w celu pogłębienia pobożności maryjnej, a także informowania o działalności pallotynów, Kościoła katolickiego w Polsce i na terenach misyjnych, o zaangażowaniu świeckich w sprawy Kościoła i w dzieło ewangelizacji dla formowania duchowej i apostolskiej świadomości czytelników. 
Uwzględniano też budzenie powołań kapłańskich i braterskich do nowo utworzonego w 1908 w Antoniówce k. Lwowa (potem m.in. w Wadowicach i Ząbkowicach Śląskich) pierwszego na ziemiach polskich nowicjatu księży pallotynów.
Dodatkowo w pierwszym okresie wydawania (do wybuchu II wojny światowej) pismo starało się pobudzać wśród Polaków rozproszonych po zaborach i na emigracji poczucie wspólnoty religijnej i narodowej.
W "Królowej Apostołów" zamieszczano również utwory poetów (np. Leopolda Staffa) i prozaików (Zofii Kossak Szczuckiej).
W latach 80. i 90. w miesięczniku publikowali m.in. Jacek Moskwa i Tomasz Wołek.
W 1997 "Królowa Apostołów" przekształciła się w miesięcznik "Miejsca Święte" poświęcony rozwojowi ruchu pielgrzymkowego.
Obecnie nazwę "Królowa Apostołów" nosi wewnętrzny biuletyn Zjednoczenia Apostolstwa Katolickiego.

</doc>
<doc id="460428" url="https://pl.wikipedia.org/wiki?curid=460428" title="Koczin">
Koczin

Koczin (malajalam കൊച്ചി, trl. "Kocci", trb. "Koćći"; hindi कोच्चि, trl. "Koćći", trb. "Koćći"; ang. Kochi; dawniej: hindi कोचीन, trl. "Koćīn", trb. "Koćin"; ang. "Cochin") – miasto w południowej części Indii, w stanie Kerala, na Wybrzeżu Malabarskim nad Morzem Arabskim, będące jednym z najważniejszych portów kraju. Jest zamieszkane przez około sześćset tysięcy ludzi, a wraz z całą aglomeracją populacja wynosi około półtora miliona.
Począwszy od VIII wieku centralny ośrodek diaspory żydowskiej na subkontynencie indyjskim. W doskonałym stanie zachowała się synagoga Paradesi i inne ślady obecności Hebrajczyków w mieście.
Od 1102 Koczin był stolicą Królestwa Koczinu. Od XIV wieku stanowił ważne centrum handlu przyprawami. W 1503 znalazł się pod okupacją portugalską, stając się pierwszą europejską kolonią w Indiach i do 1530 pozostał stolicą portugalskich posiadłości w Indiach, a do 1663 strategicznym ośrodkiem portugalskiego imperium kolonialnego. Następnie miasto przechodziło w ręce Holandii, Mysore i Imperium Brytyjskiego. W 1947 przyłączyło się do Indii.
Geografia.
Położenie i podział miasta.
Miasto należy do okręgu Ernakulam stanu Kerala. Znajduje się na zachodnim południu Indii na wybrzeżu Morza Arabskiego w odległości 186 km od stolicy Kerali Thiruvananthapuram i 361 km od Bengaluru (stolica Karnataki). Koczin leży na stałym lądzie, ale również na licznych wyspach i półwyspach. Do najważniejszych dzielnic miasta można zaliczyć Ernakulam na lądzie i na półwyspie Fort Koczin - dzielnice Fort Koczin i Mattancherry. Ponadto wyspy Bolghatty, Vallarpadam i Vypeen oraz sztucznie utworzona wyspa Willingdona.
Klimat.
W Koczinie panuje klimat tropikalny. Średnia temperatura w roku 27,5° Celsius. Bliskość morza nieznacznie wpływa na wahania temperatury. Deszcze padają przede wszystkim w okresie, gdy oddziałuje południowo-zachodni monsun (maj - sierpień), w mniejszym stopniu od września do grudnia (monsun północno-wschodni).
Nazwa.
Nazwę miasta wyjaśnia się wielorako, wyprowadzając ją bądź od słów w malajalam "kochazhi" (mała laguna) lub "kaci" (port) bądź łącząc z obecnością chińskich kupców.
Historia.
Powstanie miasta wiąże się ze zniszczeniem z powodu powodzi oddalonego od dzisiejszego Koczina starożytnego portu Muziris (dziś Kodungallur). Powódź z 1341 roku przynosząc klęskę Muzirisowi okazała się szansą dla Koczinu. Z czasem rozwinął się on stając się najważniejszym portem na zachodnim wybrzeżu Indii, centrum handlu przyprawami (z Chinami i Bliskim Wschodem).
W 1498 roku portugalski żeglarz Vasco da Gama wylądował w Calicut (obecnie Kozhikode). Dwa lata później do Koczina przybył Pedro Álvares Cabral. W 1502 Portugalczycy założyli tu swoje przedstawicielstwo handlowe, rok potem zbudowali pierwszą europejską twierdzę w Indiach (Fort Manuel). Koczin stał się pierwszą europejską kolonią na terenie Indii. W ramach Indii Portugalskich doszło do prześladowań Żydów. Vasco da Gama zmarł w Koczinie w 1524 roku a kościół świętego Franciszka w Koczinie stał się miejscem spoczynku jego szczątków do 1539 roku, kiedy przewieziono jego ciało do Lizbony. Kolonizowano wybrzeże a jego rodowici mieszkańcy stali się wasalami Portugalczyków.
Od 1653 roku Holendrzy zaczęli rywalizować z Portugalczykami o Koczin. Zdobyte przez nich w 1663 roku miasto rozkwitło gospodarczo. W 1776 Koczin został spustoszony przez południowoindyjskiego władcę Hajdera Ali, potem przez jego syna Tipu Sultana. za którego rządów Koczin należał do Królestwa Majsuru. W 1790 rozpoczął się dla Koczina czas oddziaływań brytyjskich. W wyniku angielsko-holenderskiej umowy z 1814 miasto zostało przez Holendrów wymienione na indonezyjską wyspę Bangka stając się częścią Indii Brytyjskich. Z czasu tej kolonizacji (z pozorną władzą maharadży) pozostała m.in. zbudowana w latach 20. przez Brytyjczyków sztuczna wyspa Willlingtona, poszerzająca port tak, aby mógł przyjmować statki oceaniczne.
Od 1947 roku (roku uniezależnienia się Indii od Brytyjczyków) do 1956 roku Koczin był stolicą stanu Koczin. Koczin był pierwszym książęcym stanem, który dobrowolnie dołączył do Unii Indii. W 1956 roku nastąpił podział uwzględniający język, jakim mówi ludność danego obszaru i utworzono stan Kerala z dominującym językiem malajalam.
Religia.
Większość ludności to wyznawcy hinduizmu, ale miasto ma charakter wielowyznaniowy. Oprócz hinduistów żyją tu chrześcijanie (katolicy, protestanci, kościół malabarski), muzułmanie i w mniejszej liczbie dżiniści i sikhowie. Koczin wsławił się istniejącą tu od VIII wieku diasporą żydowską, obecnie zanikającą z powodu wyjazdu od 1948 do Izraela i sporu między tzw. "białymi" i "czarnymi Żydami".
Koczin to siedziba rzymskokatolickiego biskupstwa.
Święta w Koczinie.
Odpowiadają wielowyznaniowemu charakterowi miasta:

</doc>
<doc id="460430" url="https://pl.wikipedia.org/wiki?curid=460430" title="Wisielec (tarot)">
Wisielec (tarot)

Wisielec – karta tarota należąca do Arkanów Wielkich. Oznaczana numerem XII, czasem identyfikowana z bogiem Odynem wiszącym na drzewie Yggdrasil.
Wygląd.
Karta przedstawia młodego mężczyznę powieszonego za lewą nogę, z rękami za plecami. Charakterystyczną cechą wizerunku przedstawianego na Karcie Wisielca jest to, że twarz powieszonej postaci nie wyraża cierpienia.
Znaczenie.
Karta Wisielca oznacza zastój, brak działania. Jest symbolem medytacji i rozmyślań, duchową izolacją od świata i skupieniem się na własnym wnętrzu. Czasem bywa kojarzona z człowiekiem rozmyślającym nad własnymi problemami. Wyraz twarzy postaci na karcie pozwala też interpretować ją jako symbol błogości i zadowolenia z ustabilizowanego życia.

</doc>
<doc id="460431" url="https://pl.wikipedia.org/wiki?curid=460431" title="Alexander Stephens">
Alexander Stephens

Alexander Hamilton Stephens (ur. 11 lutego 1812 w Crawfordville, Georgia, zm. 4 marca 1883 w Atlancie) – amerykański polityk, który pełnił wiele funkcji. Chronologicznie:
Historykom pozostaje najlepiej znany jako wiceprezydent Konfederacji. Był przeciwnikiem secesji, ale pozostał wierny swemu stanowi - Georgii. Na zjeździe, który uchwalił powołanie do życia Konfederacji, został wybrany wiceprezydentem. W czasie wojny wielokrotnie sprzeciwiał się decyzjom Jeffersona Davisa w kwestii uprawnień poszczególnych stanów. Oprócz tego znany jest jako autor Cornerstone Speech, czyli przemowy, w której Stephens wyjaśnia, że przyczyną secesji południowych stanów było niewolnictwo, w tym rzekoma wyższość białego człowieka nad czarnym.
W lutym 1865 r. Stephens stał na czele delegacji pokojowej, która - bez powodzenia - spotkała się z prezydentem Lincolnem w Hampton Roads. Po zakończeniu wojny został aresztowany i spędził 6 miesięcy uwięziony w Forcie Warren w Zatoce Bostońskiej. W roku 1866 stan Georgia wysunął jego kandydaturę do Senatu, ale Kongres zaoponował. W odpowiedzi Stephens napisał książkę pt. „Konstytucyjne spojrzenie na minioną wojnę pomiędzy stanami” (ang. "A Constitutional View of the Late War Between the States") oraz kilka innych, a w roku 1871 został wydawcą ukazującego się w Atlancie pisma "Southern Star".
W roku 1872 został wybrany do Izby Reprezentantów Stanów Zjednoczonych, gdzie zasiadał przez dziesięć lat. W 1883 r. wybrany został gubernatorem Georgii, ale zmarł w kilka miesięcy po objęciu urzędu.

</doc>
<doc id="460433" url="https://pl.wikipedia.org/wiki?curid=460433" title="Atyrau">
Atyrau

Atyrau (kaz. Атырау; do 1991 Gurjew, ros. Гурьев) – miasto w Kazachstanie, ośrodek administracyjny obwodu atyrauskiego. Port nad rzeką Ural, w pobliżu jej ujścia do Morza Kaspijskiego. Miasto położone na granicy dwóch kontynentów: Europy oraz Azji. Wraz z Aktau, największy kazachstański ośrodek miejski nad Morzem Kaspijskim.
Miasto zostało założone w 1640. Obecnie jest to duży ośrodek przeróbki ropy naftowej (miasto połączone jest rurociągiem naftowym z położonym w odległości 720 km rosyjskim miastem Orsk) i przemysłu rybnego. Poza tym rozwinął się tutaj przemysł maszynowy, spożywczy i materiałów budowlanych. W porcie rzecznym prowadzony jest remont statków. 
W Atyrau znajduje się muzeum regionalne.
Klimat.
Miasto leży w strefie klimatu subtropikalnego pustynnego, z wyraźnym wpływem klimatu kontynentalnego. Występują tu zimne zimy (przymrozki występują w dzień i nocy) oraz upalne lata (od czerwca do sierpnia, choć lato tutaj trwa od maja do września). W miesiącach zimowych - grudzień, styczeń, luty - przez 1/3 miesiąca może padać śnieg.

</doc>
<doc id="460434" url="https://pl.wikipedia.org/wiki?curid=460434" title="Leszek Teleszyński">
Leszek Teleszyński

Leszek Teleszyński (ur. 21 maja 1947 w Krakowie) – polski aktor. Wystąpił w filmach Jerzego Hoffmana – "Potop" (1974), "Trędowata" (1976) i "Ogniem i mieczem" (1999), a także w serialu sensacyjnym "Życie na gorąco" (1978) i telenoweli TVP2 "Złotopolscy" (1997–2010). 
Życiorys.
Urodził się i dorastał w Krakowie jako syn Mieczysława. Zaraz po zdanej maturze zdawał do krakowskiej PWST, którą ukończył w 1969. 
W 1968 zadebiutował na scenie w roli kaprala w sztuce Ernesta Brylla "Ballada wigilijna, czyli jak Marek, Jan, Mateusz i Łukasz z Teatru Ludowego do Betlejem szli" w reż. Ireny Juny w krakowskim Teatrze Ludowym, z którym był związany w latach 1969–1971. Był w zespołach teatrów: Narodowego (1971–1974) i Polskiego w Warszawie (1974–1976 i od 1978).
Jego debiutem kinowym była postać Michała, który jest świadkiem, jak jego matka, żona i synek zostają zamordowani przez hitlerowców w dramacie wojennym Andrzeja Żuławskiego "Trzecia część nocy" (1971). Następnie Żuławski ponownie zaangażował go do roli młodego szlachcica Jakuba w horrorze "Diabeł" (1972). Rozpoznawalność przyniosła mu kreacja zdrajcy narodu i przeciwnika Kmicica (Daniel Olbrychski) – cynicznego księcia Bogusława Radziwiłła w ekranizacji powieści Henryka Sienkiewicza "Potop" (1974) w reżyserii Jerzego Hoffmana, który powierzył mu potem rolę amanta ordynata Waldemara Michorowskiego w adaptacji filmowej powieści Heleny Mniszkówny "Trędowata" (1976) z Elżbietą Starostecką. W 1977 otrzymał Nagrodę „Złote Grono” na LLF w Łagowie, dla najpopularniejszego aktora sezonu filmowego 1976/1977. Był na okładce tygodnika „Film” (we wrześniu 1974, w styczniu 1978, w kwietniu 1979) i „Ekran” (w styczniu i marcu 1977). Można go było zobaczyć w roli hrabiego w dramacie telewizyjnym Włodzimierza Olszewskiego "Beniamiszek" (1975) na podstawie opowiadania Iwana Turgieniewa i jako przyjaciela Koraba–Brzozowskiego w polsko–norweskiej produkcji biograficznej Haakona Sandoya "Dagny" (1976). Popularność wśród telewidzów zdobył jako redaktor Maj w serialu sensacyjnym "Życie na gorąco" (1978).
Z pierwszego małżeństwa, z aktorką Ireną Szczurowską, ma córkę Karolinę. Druga żona, Jolanta jest psychologiem.
Książka mówiona.
Jest polskim lektorem książek w formacie audio. Nagrał wersje mówione między innymi poniższych książek (lista ułożona według nazwisk autorów książek):

</doc>
<doc id="460435" url="https://pl.wikipedia.org/wiki?curid=460435" title="Benxi">
Benxi

Benxi (chiń. 本溪; pinyin: "Běnxī") – miasto o statusie prefektury miejskiej w północno-wschodnich Chinach, w prowincji Liaoning, na południowy wschód od miasta Shenyang. W 2010 roku liczba mieszkańców miasta wynosiła 1 083 983. Prefektura miejska w 1999 roku liczyła 1 566 855 mieszkańców. Ośrodek wydobycia węgla kamiennego i rud żelaza oraz hutnictwa żelaza i przemysłu koksowniczego.
Z Benxi pochodzi Liu Zige, chińska pływaczka, mistrzyni olimpijska z Pekinu, wicemistrzyni świata, rekordzistka świata na dystansie 200 m motylkiem, złota medalistka mistrzostw świata na basenie 25-metrowym.

</doc>
<doc id="460441" url="https://pl.wikipedia.org/wiki?curid=460441" title="Fairlight CMI">
Fairlight CMI

Fairlight CMI (ang. "Computer Musical Instrument") – 16-głosowy, cyfrowy sampler i syntezator addytywny firmy Fairlight Instruments, skonstruowany w okresie 1976-1978 przez Petera Vogela i Kima Ryrie. Jego komercyjną produkcję rozpoczęto w 1979 roku.
System składał się z komputera sterującego, wyposażonego w napęd dyskietek, klawiatury alfanumerycznej, monitora oraz klawiatury muzycznej. Wprowadzanie danych oprócz sposobu tekstowego, umożliwiało również pióro świetlne. Ponadto wejście audio pozwalało wprowadzać sygnał zewnętrzny w celu jego rejestracji i obróbki.
Oferowane metody syntezy.
Instrument oferował kilka dostępnych metod syntezy dźwięku:
Popularność.
Do najbardziej znanych użytkowników fairlightów w latach 70./80. należą: Jean Michel Jarre, Klaus Schulze, Jan Hammer i Peter Gabriel.

</doc>
<doc id="460443" url="https://pl.wikipedia.org/wiki?curid=460443" title="Filmowa encyklopedia Łodzi i okolic">
Filmowa encyklopedia Łodzi i okolic

Filmowa encyklopedia Łodzi i okolic – cykliczny program telewizyjny produkcji Telewizji Łódź w encyklopedycznej formie pokazujący ciekawe obiekty architektoniczne w Łodzi i jej okolicach. W każdym odcinku pokazywany jest inny budynek, obiekt lub miejsce w Łodzi, bądź regionie.
Program prowadzi historyk i znawca Łodzi Ryszard Bonisławski, a reżyseruje i produkuje Jadwiga Wileńska. Pomysłodawcą i inicjatorem, a także pierwszym prowadzącym program, był Stanisław Łukawski.
W 2004 roku Jadwiga Jolanta Wileńska-Jaworska otrzymała Nagrodę Miasta Łodzi – w uzasadnieniu podano m.in., że dzięki programowi telewizyjnemu „Filmowa encyklopedia Łodzi i okolic” jej autorstwa, liczącym wtedy już ponad 500 odcinków, historia Łodzi i życie ludzi tworzących to miasto „staje się po każdym odcinku cyklu coraz bliższe i bardziej znajome zaś sama Łódź posiada najbogatszą dokumentację”.

</doc>
<doc id="460446" url="https://pl.wikipedia.org/wiki?curid=460446" title="Śmierć (tarot)">
Śmierć (tarot)

Śmierć – karta tarota należąca do Arkanów Wielkich. Oznaczana numerem XIII, co bywa uważane za symboliczne.
Wygląd.
Najbardziej znanym wizerunkiem arkanu Śmierć jest postać ludzkiego szkieletu wędrującego z kosą. Często ziemia, po której kroczy Śmierć, jest pokryta ludzkimi kośćmi. Bywa, że zamiast kościotrupa na karcie występuje konny jeździec trzymający kosę, łuk albo miecz.
Znaczenie.
Mimo stereotypu, że karta Śmierci oznacza śmierć w dosłownym znaczeniu (utrwalonego m.in. przez charakterystyczne sceny filmowe, w których wróżbita pokazuje tę właśnie kartę), znaczenie karty dotyczy przejścia - z jednego etapu życia w drugi. Może ona stanowić symbol duchowego odrodzenia - jak i znalezienia się w trudnej sytuacji.

</doc>
<doc id="460449" url="https://pl.wikipedia.org/wiki?curid=460449" title="Lethbridge">
Lethbridge

Lethbridge – miasto w Kanadzie, w południowej części prowincji Alberta, nad rzeką Oldman (dorzecze Saskatchewanu Południowego). Lethbridge jest czwartym pod względem wielkości miastem Alberty (po Calgary, stołecznym Edmonton i Red Deer). Miasto jest ośrodkiem handlu oraz przemysłu rolnego. W mieście rozwinął się przemysł spożywczy, maszynowy oraz elektroniczny. Posiada również uniwersytet. W pobliżu miasta znajduje się port lotniczy.
Liczba mieszkańców Lethbridge wynosi 74 637. Język angielski jest językiem ojczystym dla 86,7%, francuski dla 1,1% mieszkańców (2006).

</doc>
<doc id="460452" url="https://pl.wikipedia.org/wiki?curid=460452" title="Świerklany Górne">
Świerklany Górne

Świerklany Górne (niem. "Oberschwirklau", "Ober Schwirklau") – część wsi Świerklany i sołectwo w Polsce położona na Górnym Śląsku, w województwie śląskim, w powiecie rybnickim, w gminie Świerklany.
W latach 1975–1998 miejscowość administracyjnie należała do województwa katowickiego.
Do 30 grudnia 1999 Świerklany Górne były siedzibą gminy Świerklany (siedziba została przeniesiona do Jankowic Rybnickich). Do 31 grudnia 2006 była samodzielną wsią.
W miejscowości znajduje się szkoła podstawowa, przedszkole i remiza straży pożarnej. W zachodniej części miejscowości znajduje się pomnik przyrody „buk Sobieskiego”.
Nazwa.
Nazwa wsi wywodzi się od polskiej nazwy drzewa – "świerk". Niemiecki geograf oraz językoznawca Heinrich Adamy zaliczył ją do grupy miejscowości, których nazwy wywodzą się "„von swierk = Fichte (pinus abies)”". W swoim dziele o nazwach miejscowych na Śląsku wydanym w 1888 roku we Wrocławiu wymienia on nazwę wsi w formie "Swirklau" podając jej znaczenie "„Fichtendorf”" – "„Wieś świerków, świerkowa wieś”". Niemcy zgermanizowali nazwę na "Schwirklau" w wyniku czego utraciła ona swoje pierwotne znaczenie.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Swrklant".
Historia.
W połowie XIX wieku większość mieszkańców stanowiła ludność polskojęzyczna. Topograficzny opis Górnego Śląska z 1865 roku odnotowuje, że w miejscowości jest "„68 gospodarstw domowych z 371 osobami z czego 342 mówi tylko po polsku”" – "„68 Haushaltungen 371 Menschen, von denen 342 nur polnisch sprechen.”".
Sport.
30 maja 1920 roku w Radziejowie utworzone zostało gniazdo najstarszej polskiej organizacji sportowej Polskiego Towarzystwa Gimnastycznego „Sokół”. Koło to podlegało organizacyjnie Towarzystwu Gimnastycznemu „Sokół” w Rybniku i należało do szeregu sekcji gimnastycznych śląskiego Sokoła. Początkowo w roku 1920 koło tej organizacji w Świerklanach liczyło 19 członków.Rozwój działalności Sokoła przerwał w 1939 roku wybuch II wojny światowej. W okresie powojennym nie została reaktywowana ponieważ członkowie oraz sama idea towarzystwa była prześladowana przez władze komunistyczne.

</doc>
<doc id="460453" url="https://pl.wikipedia.org/wiki?curid=460453" title="Asjut">
Asjut

Asjut (arab. أسيوط, "Asyūţ") – miasto w Egipcie, ośrodek administracyjny muhafazy Asjut, port nad Nilem. Liczyło około 389 tys. mieszkańców w 2006 roku. Przez miasto przepływa również Kanał Ibrahimija. Miasto często nazywane "Napoleonem nad Nilem" lub "Palermo w czadorze".
W starożytności Asjut (zwane "Lykopolis") było stolicą 13 nomu oraz ośrodkiem kultu Wepwaweta, wilkogłowego bóstwa. W czasach późniejszych stanowiło ważny postój karawan. Do końca XIX wieku odbywał się tu największy w Egipcie targ niewolników. 
Asjut było pierwszym miastem w latach 90 XX w. Środkowym Egipcie, które ustanowiło strefę zakazaną dla turystów, ze względu na tutejsze silne ugrupowanie skrajnych islamistów "Bractwa Muzułmańskiego", którzy walcząc przeciwko państwu, atakowali turystów oraz siły bezpieczeństwa. Po dekadzie obowiązywania godziny policyjnej, licznych aresztowań członków terrorystów islamskich, konflikt wygasł.
W Asjut znajduje się nowoczesny kampus akademicki, szereg uniwersytetów pod wspólnym szyldem, jeden z najlepszych ośrodków edukacyjnych w Egipcie. Na terenie kampusu znajduje się basen, otwarty dla kobiet przez 2 godziny w tygodniu.
Turystyka.
Nad bezpieczeństwem czuwa policja turystyczna (w większości ubrana po cywilnemu), eskortująca turystów pieszo lub na motocyklach i ochroną przed wejściem hotelowym, w którym są zagraniczni turyści. Miasto posiada liczne hotele i bazę gastronomiczno-rozrywkową, Jedynym lokalem w którym podaje się alkohol jest bar w hotelu "Assiutel". Do zabytków należą: "Stare Miasto", łaźnia turecka "Hammam Sabit", trzy średniowieczne gospody dla kupców, Wyspa Bananowa, były amerykański college chłopięcy z przeł. XIX i XX w., "Taggart Library Museum" z mumiami psów i ryb, sierociniec "Malga Trasher" oraz była "Zapora Asjut".
Okolice miasta.
Asjut słynie z położonych na przedmieściach miasta dwóch klasztorów (Klasztor Najświętszej Maryi Panny w Dirunka "Dajr al-Adhara" oraz Spalony Klasztor Majr "Dajr al-Muharaq"), gdzie według wierzeń koptów objawiała się wielokrotnie Matka Boska. W miejscu, gdzie obecnie znajduje się klasztor ukrywała się w jaskiniach przed Herodem Święta Rodzina podczas – ich zdaniem – trwającego 4 lata pobytu w Egipcie. W okolicach miasta znajdują się liczne pozostałości po Sauti – stolicy nomu, którą Grecy nazwali "Lykopolis" ("Miasto Wilka"), od miejscowego boga "Upuauta" ("Otwierający Drogi").

</doc>
<doc id="460454" url="https://pl.wikipedia.org/wiki?curid=460454" title="Żółw pustynny">
Żółw pustynny

Żółw pustynny ("Centrochelys sulcata") – gatunek żółwia z rodziny żółwi lądowych (Testudinidae). 
Zasięg występowania.
Żółw pustynny występuje w Afryce (Mauretania, Senegal, Mali, Burkina Faso, Benin, Niger, Nigeria, Kamerun, Czad, Sudan, Erytrea, Etiopia, Sudan Południowy i Republika Środkowoafrykańska). 
Charakterystyka.
Osiąga do 0,5 m długości oraz około 50 kg wagi. Jego pancerz grzbietowy, o ochronnej szaro-beżowej barwie i o wyraźnym rysunku, jest silnie wysklepiony. Kończyny pokryte są długimi i stosunkowo ostrymi wyrostkami rogowymi. Zaniepokojony, błyskawicznie chowa głowę do skorupy, całkowicie zasłaniając otwór przednimi kończynami.
W ogrodach zoologicznych spotykany jest rzadko. W Polsce znajduje się cała hodowla we Wrocławskim ZOO.

</doc>
<doc id="460458" url="https://pl.wikipedia.org/wiki?curid=460458" title="Inicjatywa genewska">
Inicjatywa genewska

Inicjatywa genewska - bliskowschodni plan pokojowy przedstawiony w Szwajcarii 1 grudnia 2003, powstały na podstawie porozumienia kilkuset polityków i działaczy pokojowych Izraela i Palestyny. Zakładał powstanie niepodległego państwa palestyńskiego w Strefie Gazy i prawie na całym Zachodnim Brzegu Jordanu oraz przewidywał podział Jerozolimy za pomocą kuloodpornej szyby na dwie części, a każda z nich miała zostać stolicą Palestyny i Izraela.

</doc>
<doc id="460461" url="https://pl.wikipedia.org/wiki?curid=460461" title="Świat (tarot)">
Świat (tarot)

Świat – karta tarota, ostatnia wśród Arkanów Wielkich. Oznaczana numerem XXI.
Wygląd.
Na karcie widoczna jest tańcząca postać, często naga. Zazwyczaj jest otoczona wieńcem, za którym znajdują się inne postaci (często symbole Ewangelistów: anioł, orzeł, lew i wół; porównaj z "Maiestas Domini"). Czasem centralna postać podtrzymuje planetę Ziemię.
Znaczenie.
Karta ta jest uważana za symbolizującą szczęście, powodzenie i radość. Oznacza także spełnienie marzeń i wiele sukcesów we wszystkich dziedzinach życia. W położeniu odwróconym bywa uważana za symbol wahania przed przyjęciem nadchodzącego szczęścia, a czasem także za przeciwieństwo podstawowego znaczenia - czyli nadchodzący ogrom cierpień i nieszczęść.

</doc>
<doc id="460463" url="https://pl.wikipedia.org/wiki?curid=460463" title="Pałac w Świętochłowicach">
Pałac w Świętochłowicach

Pałac w Świętochłowicach ("piaśnicki zameczek") – pałac w Świętochłowicach, w dzielnicy Piaśniki. Został zbudowany w 1859 roku jako dom urzędniczy dyrekcji Śląskiej Spółki Akcyjnej dla Górnictwa i Hutnictwa Cynkowego (niem. "Schlesische Aktien-Gesellschaft für Bergbau und Zinkhüttenbetrieb").
Opis.
Pałacyk wzniesiony w 1859 roku na planie prostokąta, z silnie wysuniętymi ryzalitami bocznymi, dwuipółtraktowy z centralnie usytuowaną klatką schodową. Pokrywał go dach dwuspadowy. Fasada była utrzymana w stylu neorenesansowym, cokół i elewacja parteru były boniowane. Centralną, wejściową oś akcentował portyk ujęty pilastrami dźwigającymi prosty gzyms. Okna ryzalitów bocznych w parterze wieńczyły trójkątne naczółki. W pierwszej kondygnacji okna były zamknięte półkoliście. Ryzality nakrywały trójkątne szczyty.
Podczas I wojny światowej budynek został dotknięty szkodami górniczymi i został przebudowany w 1917. Zlikwidowano dodatkowe wielobiegowe schody na osi budynku przed starym portykiem. Nowy portyk był rodzajem krytej werandy z tarasem. Po zakończeniu remontu w portyku wejściowym, w dwóch bocznych ryzalitach I piętra założono secesyjne witraże.
Po 1945 roku w budynku znajdowało się przedszkole, w 1996 roku został sprzedany przez gminę Świętochłowice za 173 tys. złotych; obecnie jego funkcje określono jako mieszkalne i usługowe.
Obecnie na terenie obiektu znajduje się zakład krawiecki Incognito – Moda Damska.
Park.
W 1866 roku w pobliżu piaśnickiego zameczku założono park, wraz z kortami tenisowymi, kręgielnią i stawem. W pobliżu znajdowały się niewielkie domy służby. Na terenie parku znajduje się schron, który był używany podczas II wojny światowej.

</doc>
<doc id="460465" url="https://pl.wikipedia.org/wiki?curid=460465" title="Teoria kosztów absolutnych">
Teoria kosztów absolutnych



</doc>
<doc id="460467" url="https://pl.wikipedia.org/wiki?curid=460467" title="Rajkot">
Rajkot

Rajkot (hindi राजकोट = "Radźkot", gudźarati: રાજકોટ) – miasto w zachodnich Indiach, w stanie Gudźarat, w środkowej części półwyspu Kathijawar. Około 1,34 mln mieszkańców.

</doc>
<doc id="460474" url="https://pl.wikipedia.org/wiki?curid=460474" title="Gordon Banks">
Gordon Banks

Gordon Banks (ur. 30 grudnia 1937 w Sheffield, zm. 12 lutego 2019 w Stoke-on-Trent) – angielski piłkarz występujący jako bramkarz. Mistrz świata z 1966, uczestnik MŚ 70.
W reprezentacji Anglii rozegrał 73 mecze, w tym 9 na MŚ. W 35 spotkaniach nie stracił bramki. "Banks w bramce jest tak pewny jak nasze pieniądze w Banku Angielskim" – napisał dziennik "The Times" po półfinałowym meczu mistrzostw świata w 1966, wygranym przez Anglię z Portugalią 2:1. W czterech pierwszych meczach Anglii w finałach MŚ 1966 nie puścił gola. Został pokonany dopiero w półfinale z Portugalią – i to strzałem Eusébio z karnego (zaliczył 443 minuty na boisku w finałach bez straty gola). Potem był finał, wygrana z RFN i Order Imperium Brytyjskiego otrzymany z rąk królowej Elżbiety II.
Banks uchodził za najlepszego bramkarza na świecie. Nadano mu pseudonim „Bank of England”. Jego znakiem firmowym była bluza w żółtym kolorze. W 1970 na Mistrzostwach Świata w Meksyku bronił w trzech meczach grupowych, a jego interwencja po strzale głową Pelégo uznana została „paradą stulecia”. W 1968 zdobył brązowy medal mistrzostw Europy. Bronił wyjątkowo prosto, nie wykonywał niepotrzebnie efektownych padów, najważniejsza była skuteczność, a nie styl.
Musiał zakończyć karierę w 1972 po tym, jak w wypadku drogowym (jego ford mustang wpadł w ciężarówkę) prawie stracił wzrok w prawym oku. Pojechał potem na rok do USA i grał w Fort Lauderdale Strikers. "Tylko tam chcieli ślepego bramkarza" – wspomina w autobiografii.
W grudniu 2015 poinformował, że zdiagnozowano u niego raka jelita.

</doc>
<doc id="460477" url="https://pl.wikipedia.org/wiki?curid=460477" title="Józef Sare">
Józef Sare

Józef Sare, także Saare, Sarre (ur. 1 września 1850 w Chorowicach, zm. 23 marca 1929 w Krakowie) – polski architekt i budowniczy, wieloletni drugi wiceprezydent miasta Krakowa, poseł na Sejm Krajowy 
Życiorys.
Był synem żydowskiego budowniczego w Krakowie Salomona i Danieli z domu Kleinberger. Studia architektoniczne odbywał w Krakowie i Wiedniu.
Podjął pracę w c. k. technicznej służbie rządowej. Był zatrudniony w starostwie powiatu tarnowskiego, następnie w C. K. Namiestnictwie we Lwowie. Przed 1907 został starszym radcą budownictwa i kierował służbą techniczną w starostwie powiatu krakowskiego. Od 1905 do końca życia pełnił stanowisko wiceprezydenta Krakowa. Był posłem na Sejm Krajowy kadencji VIII (wybrany w 1907 w miejsce zmarłego Arnolda Rappaporta), IX (1908–1913), X (1913–1914). W 1910 otrzymał tytuł radcy dworu.
W czasie I wojny światowej był członkiem Sekcji Zachodniej Naczelnego Komitetu Narodowego. W październiku i listopadzie 1914, w związku z ewakuacją miasta po wybuchu wojny, rezygnacją pierwszego wiceprezydenta Henryka Szarskiego i czasową nieobecnością prezydenta Juliusza Leo, wykonywał obowiązki prezydenta Krakowa. W kwietniu 1919 witał w Krakowie w imieniu miasta generała Józefa Hallera. Wykonywał obowiązki prezydenta także po śmierci Jana Kantego Federowicza (lipiec 1924) oraz po odwołaniu komisarza rządowego Witolda Ostrowskiego a przed wyborem Karola Rollego (czerwiec 1926).
W 1919 został członkiem Rady Naczelnej Zjednoczenia Polaków Wyznania Mojżeszowego Ziem Polskich. Założyciel Unii Narodowo-Państwowej w 1922.
Zaprojektował wiele krakowskich budynków, m.in. Kliniki Chirurgicznej i Okulistycznej oraz Kliniki Psychiatrycznej przy ul. M: Kopernika, gmach Gimnazjum w Tarnowie, budynek Gimnazjum św. Anny w Krakowie, Gimnazjum im. Króla Jana III Sobieskiego w Krakowie, V Gimnazjum w Krakowie, Gmach Urzędu Wojewódzkiego w Krakowie i budynek Zakładu Medycyny Sądowej CM UJ przy ul. Grzegórzeckiej 16. Z jego inicjatywy miasto kupiło Las Wolski, który przeznaczono na park publiczny.
Został pochowany na nowym cmentarzu żydowskim w Krakowie. 
Upamiętnienie.
Portret Sarego namalowany przez Józefa Mehoffera umieszczono w Muzeum Narodowym, a jedna z krakowskich ulic nosi jego imię.

</doc>
<doc id="460478" url="https://pl.wikipedia.org/wiki?curid=460478" title="Teliaw">
Teliaw

Święty Teliaw, również Teilo lub Eliud (ur. 520 w "Eccluis Gunniau", ob. Tenby w Walii, zm. 604 w Llandeilo Fawr) - krewny (kuzyn) św. Dawida z Menevii, święty Kościoła celtyckiego i katolickiego.
Pobierał nauki w szkołach klasztornych w Hentland i Whitland. W 518 odwiedził Ziemię Świętą wraz ze świętymi Dawidem i Padarnem. Po pielgrzymce został wyświęcony na arcybiskupa Llandaff i biskupa Llandeilo Fawr. Założył klasztor w Llandaff. 
Według legendy podczas snu się potroił, prawdopodobnie tak w średniowieczu tłumaczono fakt, że aż trzy kościoły twierdziły, że posiadają ciało świętego (Llandaff, Penally, Llandeilo Fawr).
Jego wspomnienie liturgiczne obchodzone jest 9 lutego (również 25 lub 29 listopada).

</doc>
<doc id="460486" url="https://pl.wikipedia.org/wiki?curid=460486" title="Alicja Jadwiga Kotowska">
Alicja Jadwiga Kotowska

Alicja Kotowska (właśc. Maria Jadwiga Kotowska; ur. 20 listopada 1899 w Warszawie, zm. 11 listopada 1939 w Lesie piaśnickim) – polska siostra zakonna, zmartwychwstanka, przełożona Zgromadzenia Sióstr Zmartwychwstanek w Wejherowie w latach 1934–1939, błogosławiona Kościoła katolickiego.
Życiorys.
Córka Jana Kotowskiego i Zofii z Barskich. W 1918 r. wstąpiła do Polskiej Organizacji Wojskowej i będąc już studentką medycyny na Uniwersytecie Warszawskim, wzięła udział jako sanitariuszka Czerwonego Krzyża w I wojnie światowej. W 1920 r. sanitariuszka w szpitalach przyfrontowych. W 1924 r. rozpoczęła studia na Wydziale Matematyczno-Przyrodniczym, które ukończyła jako mgr biologii. Za niesienie pomocy na froncie została odznaczona krzyżem Polonia Restituta (w 1932 r.).
29 lipca 1922 r. wstąpiła do klasztoru Zgromadzenia Sióstr Zmartwychwstania Pańskiego przyjmując imię Alicja. 30 kwietnia 1929 r. obroniła pracę magisterską z chemii. Podjęła pracę jako nauczycielka i po zdobyciu wymaganych kwalifikacji była przez wiele lat dyrektorką w Wejherowie.
24 października 1939 r. została aresztowana przez Gestapo i przewieziona do wejherowskiego więzienia. Nieco ponad dwa tygodnie później została rozstrzelana przez Niemców w lasach piaśnickich, najprawdopodobniej podczas wielkiej egzekucji (314 ofiar), przeprowadzonej w dniu 11 listopada 1939 r. Tego dnia widziano ją po raz ostatni, gdy na więziennym podwórzu wchodziła do samochodu ciężarowego wraz z grupką dzieci żydowskich, które trzymała za rączki dodając im otuchy. Ciała siostry Alicji nigdy nie odnaleziono, lecz w czasie powojennych ekshumacji z jednej z mogił w Piaśnicy (tzw. grób nr 7) wydobyto różaniec, jaki nosiły przy pasku siostry zmartwychwstanki.
Beatyfikacja i upamiętnienie.
Beatyfikowana przez papieża Jana Pawła II w Warszawie 13 czerwca 1999 r. w grupie 108 polskich męczenników, ofiar II wojny światowej.
Imię błogosławionej nosi jedna ze szkół podstawowych w Wejherowie oraz prywatne gimnazjum sióstr zmartwychwstanek w Warszawie.

</doc>
<doc id="460488" url="https://pl.wikipedia.org/wiki?curid=460488" title="Rodolphe Auguste d’Ornano">
Rodolphe Auguste d’Ornano

Rodolphe Auguste d’Ornano (ur. 9 czerwca 1817 w Liège, zm. 14 października 1865 w Paryżu) – francuski polityk i dyplomata, jedyne dziecko Marii Walewskiej z domu Łączyńskiej w jej drugim małżeństwie z kuzynem Napoleona, hrabią Philippe'em Antoine'em d’Ornano. Był przyrodnim bratem Aleksandra Walewskiego.
Rodolphe Auguste pobierał nauki w elitarnej szkole Collège Louis-Le-Grand w Paryżu i w szkole kadetów w Saint-Cyr. W wieku lat 18 wstąpił do korpusu dyplomatycznego króla Ludwika Filipa i pracował w ambasadzie francuskiej w Dreźnie i Londynie, ale musiał wkrótce opuścić służbę dyplomatyczną ze względu na swe powiązania z kuzynem Ludwikiem Napoleonem Bonaparte. Zajął się wtedy twórczością literacką i publicystyką historyczną i polityczną oraz odbył wiele podróży po Europie, m.in. po Korsyce, kolebce rodowej i Bonapartów i Ornanów.
16 czerwca 1845, w Tours ożenił się z Aline Élisabeth (1826-1899), markizą de Voyer d'Argenson i miał z nią sześcioro dzieci: Vanine Marie (1846-1880), Alphonse'a (1848-1908), Isabelle (1850-1874), Laure (1852-1928), Ludovica (1855-1886) i Marie Anne Berthe (1857-1911). Po dojściu do władzy Napoleona III otrzymał funkcję prefekta departamentu Yonne, potem był posłem tego departamentu do Zgromadzenia Ustawodawczego. Pełnił także wysokie funkcje na dworze cesarskim: był m.in. szambelanem i mistrzem ceremonii. Napoleon III nadał mu komandorię z gwiazdą orderu Legii Honorowej, hrabia posiadał także wiele wysokich odznaczeń zagranicznych.

</doc>
<doc id="460491" url="https://pl.wikipedia.org/wiki?curid=460491" title="Teorie przedklasyczne">
Teorie przedklasyczne

Teorie przedklasyczne – pierwsze koncepcje rozwoju międzynarodowego podziału pracy. 
Teoria psychozy lęku przed brakiem towarów.
Zgodnie z nią starali się handlować władcy starożytnego Egiptu, Fenicji, Grecji oraz starożytnego Rzymu.
Dążyli oni do uzyskania możliwie jak największej ilości dóbr, starając się jednocześnie oferować w zamian możliwie jak najmniej. Chodziło o to, aby przez podział pracy, czasami noszący nawet znamiona rabunku, dysponować towarami umożliwiającymi zaspokojenie ówczesnych potrzeb produkcyjnych i konsumpcyjnych.
Teoria dogmatu słusznej ceny.
Wprowadzona wraz z rozwojem chrześcijaństwa, w zakresie handlu wyrażany był pogląd, że sprzedawanie i kupowanie jest zjawiskiem korzystnym dla obu stron, gdyż jedna potrzebuje tego co należy do drugiej i na odwrót.
Warunki, w jakich handel można uznać za uczciwy lub nieuczciwy, ustalał tzw. dogmat słusznej ceny (dogmat ujęty m.in. w XIII w. przez św. Tomasza z Akwinu).
Dogmat ten stanowi: "Każdy towar ma swoją słuszną cenę, poniżej lub powyżej nie powinien być sprzedawany, Słuszna cena to cena pokrywająca koszty produkcji".
Doktryna merkantylizmu.
Patrz: Merkantylizm

</doc>
<doc id="460500" url="https://pl.wikipedia.org/wiki?curid=460500" title="Hilary Januszewski">
Hilary Januszewski

Hilary Paweł Januszewski OCarm (ur. 11 czerwca 1907 w Krajenkach, zm. 25 marca 1945 w Dachau) – polski duchowny katolicki, przeor klasztoru Karmelitów na Piasku w Krakowie, błogosławiony Kościoła katolickiego, męczennik II wojny światowej.
Życiorys.
Szkołę podstawową ukończył w Gręblinie (parafia Wielki Garc). Następnie uczęszczał do pallotyńskiego gimnazjum w Sucharach, lecz z powodu braku środków finansowych naukę przerwał po ukończeniu 2. klasy. Przez rok przy pomocy siostry Marty, która była nauczycielką, przerobił w domu materiał trzeciej klasy gimnazjalnej. Naukę kontynuował w Zakładzie Wychowawczym dla sierot i opuszczonych chłopców, prowadzonym przez księży Michalitów w Pawlikowicach. W 1926 zamieszkał w Krakowie, gdzie podjął pracę, uczęszczając jednocześnie na kursy przygotowujące do matury.
Do Zakonu Karmelitów Trzewiczkowych wstąpił w 1927 w Krakowie, pierwsze śluby złożył 30 grudnia 1928. Po zakończeniu studiów filozoficznych w Krakowie został skierowany do karmelitańskiego Międzynarodowego Kolegium Św. Alberta w Rzymie. Tam odbył studia (teologiczne) w Rzymskim Angelicum. Święcenia kapłańskie otrzymał 15 lipca 1934. Po powrocie do Krakowa (1935) wykładał historię Kościoła i dogmatykę, pełnił też obowiązki prefekta kleryków. Już po wybuchu II wojny światowej, w grudniu 1939, został mianowany przeorem klasztoru krakowskiego.
18 września 1940 Gestapo aresztowało wszystkich zakonników. Powodem było doniesienie, że rzekomo śpiewali podczas nabożeństwa zakazaną pieśń „Boże, coś Polskę” (w rzeczywistości „Serdeczna Matko”). Ojciec Hilary nie został wtedy aresztowany, gdyż przebywał poza klasztorem. Po powrocie do Krakowa, jako przełożony, sam zgłosił się na Gestapo w poczuciu odpowiedzialności za to, co się stało. W zamian za uwolnionego o.Jana Konobę trafił do więzienia na Montelupich, a stamtąd do niemieckiego obozu koncentracyjnego w Sachsenhausen. W kwietniu 1941 osadzony został w obozie koncentracyjnym Dachau. Dobrowolnie zgłosił się do opieki nad chorymi na tyfus w szpitalu obozowym. Sam zarażony, zmarł na miesiąc przed wyzwoleniem obozu, 25 marca 1945.
Został beatyfikowany przez papieża Jana Pawła II 13 czerwca 1999 w grupie 108 błogosławionych męczenników.

</doc>
<doc id="460502" url="https://pl.wikipedia.org/wiki?curid=460502" title="Loa loa">
Loa loa

Loa loa – gatunek pasożytniczego nicienia występujący w Afryce Zachodniej i Środkowej. Żywicielem ostatecznym jest człowiek (u którego wywołuje loajozę), zaś wektorem muchówki z rodzaju "Chrysops" ("Chrysops silacea" i "Chrysops dimidiata")
Opis.
Dorosłe osobniki to nitkowate zwierzęta o otworze gębowym otoczonym drobnymi brodawkami. Posiadają one gruby oskórek, który pokrywają guzki różnej wielkości, nie posiadają prążkowania. Samice mają długość 40–70 mm i średnicę 0,5 mm, zaś samce mierzą 30–34 mm przy średnicy 0,35-0,43 mm. Mikrofilarie mierzą 250–300 μm przy średnicy 6–8 μm i są otoczone wystającą nieco poza ciało osłonką. Wektorem Loa Loa są muchołówki z rodzaju Chrysops. Rytm dzienny pojawiania się we krwi obwodowej pasożyta wymusza czas żerowania jego wektora.
Cykl życiowy.
Podczas odżywiania się krwią zakażona "Loa loa" muchówka zwraca część krwi, wraz z larwami w stadium L3 na skórę człowieka. Larwy aktywnie przez nią wnikają do tkanki podskórnej, gdzie dojrzewają. Dorosłe osobniki rozmnażając się produkują mikrofilarie, które można znaleźć we krwi, płynie mózgowo-rdzeniowym, moczu, ślinie oraz w płucach. Gdy zakażony człowiek zostanie ukąszony przez ślepaka, mikrofilarie przedostają się do przewodu pokarmowego owada, tracą osłonkę i przez układ krwionośny docierają do jego mięśni szyi, gdzie przechodzą kolejne stadia larwalne od L1 do L3.
Chorobotwórczość.
"Loa loa" wywołuje loajozę. 

</doc>
<doc id="460503" url="https://pl.wikipedia.org/wiki?curid=460503" title="Anonim z Piacenzy">
Anonim z Piacenzy



</doc>
<doc id="460504" url="https://pl.wikipedia.org/wiki?curid=460504" title="Okres zwykły">
Okres zwykły

Okres zwykły – trzydzieści trzy lub trzydzieści cztery tygodnie w ciągu cyklu rocznego, w które nie obchodzi się żadnej szczegółowej tajemnicy Chrystusa.
Okres zwykły dzieli się na 2 części.
część pierwsza.
Pierwszy etap od poniedziałku, który następuje po niedzieli Chrztu Pańskiego (tj. niedzieli wypadającej po dniu 6 stycznia), do wtorku przed środą popielcową. Etap ten trwa ok. 4-6 tygodni. W tym okresie obchodzone są święta takie jak:
część druga.
Początek tego etapu następuje w święto Najświętszej Maryi Panny, Matki Kościoła (tj. poniedziałek po niedzieli Zesłania Ducha Świętego) i kończy się przed I Nieszporami I Niedzieli Adwentu. Początek tego etapu przypada w okresie między 11 maja a 14 czerwca.
Istnieją dwa święta, które mogą przypadać zarówno w okresie zwykłym, jak i w okresie Wielkanocy. Są to:
Święta oraz uroczystości, które zawsze przypadają w okresie zwykłym, to:

</doc>
<doc id="460508" url="https://pl.wikipedia.org/wiki?curid=460508" title="Mikołaj Oppeln-Bronikowski">
Mikołaj Oppeln-Bronikowski

Mikołaj Bogdan Kajetan Oppeln-Bronikowski herbu własnego, (ur. 1767, zm. 1817) – Wielki Kuchmistrz Dworu Króla Jegomości w Warszawie w 1811 roku, generał wojsk polskich i francuskich, stolnik Księstwa Warszawskiego.
Życiorys.
Syn Piotra i Teresy z Rydzyńskich, do 1782 pobierał nauki w Berlinie. Był członkiem wolnomularstwa, członkiem loży Szkoła Mądrości. W 1786 wstąpił do wojska polskiego. Jako major gwardii pieszej koronnej odznaczył się w czasie wojny polsko-rosyjskiej 1792. Za bohaterską postawę w bitwie pod Zieleńcami został Kawalerem Orderu Virtuti Militari. W czasie insurekcji kościuszkowskiej jako generał major, brał udział w wyprawie dywersyjnej Jana Henryka Dąbrowskiego do Wielkopolski w 1794. W czasach napoleońskich brał udział w bitwie pod Raszynem w 1809. W dowód uznania został stolnikiem księcia warszawskiego. Za udział w bitwie pod Wagram dostał od Napoleona krzyż Legii Honorowej. Po tej bitwie stanął na czele formowanej z jeńców austriackich (II) Legii Nadwiślańskiej. W Dreźnie Fryderyk August I nadał mu Order Orła Białego. Walczył w Hiszpanii jako generał 1 brygady II dywizji piechoty aragońskiej. W czasie ofensywy 1812 na Rosję został gubernatorem Mińska. W czasie kampanii w Saksonii w 1813 dowodził 2 brygadą VI dywizji II korpusu marszałka Victora. W czasie bitwy pod Lipskiem został ranny i dostał się do niewoli. Z wojska odszedł w stopniu generała dywizji.
W 1815 roku został przyjęty do Wojska Polskiego Królestwa Kongresowego w stopniu generała brygady. 4 października 1816 roku Naczelny Wódz przywrócił mu stopień generała dywizji i przykomenderował do piechoty. Prawdopodobnie był założycielem konspiracyjnej organizacji – Związek pod imieniem Dąbrowskiego.
Ożenił się w 1795 z Anną z hr. Krasińskich "1:o voto" Walicką (zm. 13 czerwca 1813), siostrą gen. Wincentego Krasińskiego. Jedyna córka Amelia, wcześnie osierocona przez rodziców, była wychowywana w Opinogórze przez wuja, gen. Wincentego Krasińskiego, i była według niektórych biografów pierwszą miłością Zygmunta Krasińskiego. Wyszła później za mąż za hr. Romana Załuskiego de Rivière d'Aerschot, zmarłego w roku 1865. Potomstwa nie mieli.
Działalność wolnomularska.
Przed 1792 rokiem był członkiem loży "Świątynia Mądrości" (Wielki Wschód Królestwa Polskiego i Wielkiego Księstwa Litewskiego) w Poznaniu. W 1811 roku, w stopniu 7. obrządku francuskiego (kawaler różanego krzyża), należał do loży "Saint Louis de la Martinique des Frères réunis" (Wielki Wschód Francji) w Paryżu.
Odznaczenia.
Posiadacz Orderu św. Stanisława, w 1792 otrzymał Krzyż Kawalerski, a w czasach Księstwa Warszawskiego Krzyż Komandorski Orderu Virtuti Militari (choć brak jest wiarygodnych danych potwierdzających to nadanie), w 1809 został odznaczony Orderem Orła Białego oraz francuskimi Krzyżami Kawalerskim i Oficerskim Orderu Legii Honorowej.

</doc>
<doc id="460509" url="https://pl.wikipedia.org/wiki?curid=460509" title="Anniling">
Anniling

Anniling – proces usuwania zmian powstałych w ciele stałym na skutek pochłonięcia promieniowania jonizującego. Najczęściej wywołuje się go poprzez ogrzanie substancji. Powoduje ono zmiany w sieci krystalicznej, zwiększa ruchliwość sieci i ułatwia domieszkom dyfundowanie, co ułatwia substancji powrót do stanu pierwotnego.
Procesowi temu trzeba poddawać na przykład detektory termoluminescencyjne przed ponownym użyciem.
Czasami annilingiem nazywa się też proces powrotu elektronów wybitych i wychwyconych przez defekty sieciowe lub powrót atomu na poprzednią pozycję po wybiciu go przez ciężką cząstkę jonizującą.

</doc>
<doc id="460516" url="https://pl.wikipedia.org/wiki?curid=460516" title="Proton (ujednoznacznienie)">
Proton (ujednoznacznienie)



</doc>
<doc id="460518" url="https://pl.wikipedia.org/wiki?curid=460518" title="Bojary (Biłgoraj)">
Bojary (Biłgoraj)

Bojary – dawna wieś, a obecnie jedno z 12 osiedli (jednostek pomocniczych gminy) oraz część miasta Biłgoraja.
Dane ogólne.
Bojary zlokalizowane są w północnej części miasta. Sąsiadują z osiedlami Śródmieście, Roztocze i Rapy (od strony południowej) oraz z osiedlem Bagienna (od strony zachodniej).
Głównym ciągiem komunikacyjnym osiedla jest ul. Stanisława Moniuszki, przebiegająca południkowo i łącząca centrum Biłgoraja z leżącą na północ od niego wsią Gromada. Zabudowa mieszkalna ma w większej części charakter jednorodzinny; poza tym w osiedlu znajduje się tylko kilka niedużych bloków. Budownictwo koncentruje się wzdłuż wymienionej wyżej ulicy oraz przy kilku jej bocznych odnogach.
Dużą część osiedla w jego granicach administracyjnych zajmują tereny leśne, stanowiące część Puszczy Solskiej. Zarządza nimi Leśnictwo Bojary, w strukturze organizacyjnej Lasów Państwowych podległe Nadleśnictwu Biłgoraj.
Przez osiedle przepływają cieki wodne – Biała Łada i Osa. Ta druga zasila sportowo-rekreacyjny zalew o powierzchni 7,8 ha, zlokalizowany na skraju lasu, administrowany przez miejski Ośrodek Sportu i Rekreacji. 
Przez osiedle przebiegają dwie linie kolejowe, przy których znajduje się stacja.
Organem uchwałodawczym osiedla jako jednostki pomocniczej gminy miejskiej Biłgoraj jest Rada Osiedla. Organ wykonawczy to Zarząd Osiedla.
Informacje historyczne.
Dawniej Bojary stanowiły oddzielną miejscowość –- była to wieś, założona w XVIII w. po osuszeniu podmokłych terenów nad Białą Ładą po północnej stronie Biłgoraja. Przez Bojary przebiegała droga, łącząca Biłgoraj z Radzięcinem. W dokumentach z lat 1787, 1797, 1870 i 1923 wieś była wymieniana jako miejscowość leżąca na terenie biłgorajskiej parafii Wniebowzięcia NMP. W XIX w. w Bojarach, podobnie jak w samym Biłgoraju, rozwijało się rzemiosło sitarskie.
2 września 1863 r. na skraju Bojarów odbyła się bitwa pod Biłgorajem, będąca jedną z potyczek powstania styczniowego.
W czasach II Rzeczypospolitej (1918-1939) Bojary zostały przyłączone do miasta Biłgoraj; działał wówczas na Bojarach młyn wodny. Wtedy też mieszkali tu m.in. rodzice Harveya Keitela. Ojciec aktora był miejscowym handlarzem drewna.
W latach 70. XX w. wybudowano linię kolejową Zwierzyniec-Stalowa Wola, a niedługo później szerokotorową Linię Hutniczo-Siarkową. Równoległe tory obu tras przebiegają przez Bojary; zbudowano tu wówczas dworzec kolejowy. W 1978 r. oddano do użytku rekreacyjno-sportowy zalew, służący do wypoczynku dla mieszkańców miasta.
Bojary jako obecną jednostkę podziału administracyjnego miasta w sensie formalnym powołano do życia Uchwałą Rady Miasta w Biłgoraju z dnia 25 sierpnia 2004 r.

</doc>
<doc id="460519" url="https://pl.wikipedia.org/wiki?curid=460519" title="Ruchy głosów">
Ruchy głosów



</doc>
<doc id="460528" url="https://pl.wikipedia.org/wiki?curid=460528" title="Luna Lovegood">
Luna Lovegood

Luna Skamander z domu Lovegood (ur. 13 lutego 1981) – fikcyjna postać występująca w serii książek J.K. Rowling o Harrym Potterze, należąca do domu Ravenclaw uczennica Hogwartu, jedna z niewielu niepochodzących z Gryffindoru członków Gwardii Dumbledore’a. Brała udział w wyprawie do Departamentu Tajemnic oraz walce ze Śmierciożercami atakującymi Hogwart. W szkole niektórzy przezywali ją „Pomyluna” (ang. "Loony"). Po raz pierwszy pojawia się w piątej części cyklu, "Harry Potter i Zakon Feniksa", choć wzmianka o rodzinie Lovegoodów pojawia się w tomie "Harry Potter i Czara Ognia".
W założeniu autorki, marzycielska i z pozoru naiwna postać Luny miała stanowić swoistą przeciwwagę dla ślepo wierzącej we wszystko, co napisano w książkach Hermiony.
"Harry Potter i Zakon Feniksa".
Ojciec Luny jest wydawcą uważanej za brukową gazety „Żongler”, jej matka zmarła, gdy Luna miała 9 lat. Luna była świadkiem jej śmierci (dlatego widziała testrale). W szkole dziewczyna nie miała dobrej opinii: przezywano ją „Pomyluną” (kombinacja jej imienia oraz słowa „Pomylona”), głównie ze względu na ślepą wiarę, jaką pokładała we wszystkim, co jej ojciec zamieszczał w „Żonglerze” oraz wygląd (długie, rozczochrane blond włosy, wiecznie zamyślona twarz, kolczyki w kształcie rzodkiewek oraz naszyjnik z korków po kremowym piwie). Harry spotkał ją pierwszy raz w pociągu wiozącym uczniów do Hogwartu, większość drogi spędziła wówczas czytając magazyn swojego ojca do góry nogami (zgodnie ze „wskazówką” zawartą w piśmie). Gdy Harry Potter, w ramach protestu przeciw Dolores Umbridge (która uczyła obrony przed czarną magią wyłącznie w teorii, omijając ćwiczenia praktyczne), zakłada tajne stowarzyszenie zwane Gwardią Dumbledore’a (w ramach którego sam uczy innych obrony przed czarną magią), Luna zostaje jego członkiem.
Wspólnie z Harrym (oraz Hermioną, Ronem, Neville'em i Ginny) wyprawia się do Departamentu Tajemnic, gdzie bierze udział w walce ze Śmierciożercami dowodzonymi przez Lucjusza Malfoya i Bellatrix Lestrange. W dzieciństwie widziała śmierć bliskiej jej osoby (swojej matki, która zmarła na skutek wypadku). Dlatego była w stanie zobaczyć niewidzialne konie – testrale. To właśnie ona wpadła na pomysł, by przy ich pomocy dostać się do Ministerstwa Magii. Może również, podobnie jak Harry, słyszeć szepty zmarłych dochodzące zza kamiennego łuku w Sali Śmierci, w której życie stracił Syriusz Black. Luna była jedyną osobą, której Harry zwierzył się ze swojego smutku po śmierci Syriusza – tylko ona tak naprawdę rozumiała, co on wtedy czuł.
"Harry Potter i Książę Półkrwi".
Dzięki sławie uczestniczki wyprawy do Departamentu Tajemnic Luna zdobyła w szkole pewną popularność, wciąż jednak, poza kręgiem przyjaciół, uważana była za pomyloną. Towarzyszyła Harry’emu na balu wydanym przez profesora Slughorna. W czasie przyjęcia wdała się w dotyczącą wróżb rozmowę z profesor Trelawney. Podczas tego samego roku została, w miejsce Lee Jordana, spikerem podczas meczów quidditcha, jej niekonwencjonalny (i niemający zbyt wiele wspólnego z przebiegiem gry) komentarz podczas meczu między Gryffindorem i Hufflepuffem wzbudził aplauz publiczności, w szczególności wykluczonego z gry Rona.
Gdy Harry Potter wyruszał, wspólnie z Dumbledorem, na poszukiwanie jednego z horkruksów Voldemorta, była jedynym, prócz Neville’a, członkiem GD(Gwardii Dumbledore), który odpowiedział na wezwanie Rona, Hermiony i Ginny. Wspólnie z Hermioną pilnowała gabinetu profesora Snape’a, gdzie znalazła napadniętego profesora Flitwicka. Wzięła udział, u boku innych obecnych na miejscu członków GD, oraz członków Zakonu Feniksa, w walce ze Śmierciożercami atakującymi Hogwart, później, w towarzystwie Neville’a, widziana była na pogrzebie dyrektora szkoły.
"Harry Potter i Insygnia Śmierci".
W VII części Luna pojawia się na weselu Weasleyów, od razu rozpoznając Harry’ego, pomimo że jest pod działaniem eliksiru wielosokowego. Po powrocie do szkoły razem z Ginny i Neville’em próbuje wykraść miecz Godryka Gryffindora. Podczas świąt zostaje porwana z pociągu przez Śmierciożerców z powodu artykułów jej ojca, w których zachęca on, do pomagania Harry’emu, który jest ścigany. Luna jest więziona w domu Malfoyów. Zostaje jednak uwolniona przez Harry’ego, który również został schwytany, jednak największe zasługi ma tu Zgredek, gdyby nie on więźniom nie udałoby się uciec. Pod koniec książki bierze udział w bitwie o Hogwart. Wcześniej pomaga Harry’emu dostać się do pokoju wspólnego Krukonów i szukać diademu Roweny Ravenclaw. Wtedy właśnie ratuje Harry’emu życie pokonując w pojedynku siostrę z rodzeństwa Carrowów (robiąc przy tym dużo hałasu i dekonspirując ich, ale nie robi to na niej wrażenia, jest raczej zaciekawiona efektem zaklęcia, którego użyła). Luna wyszła za mąż za Rolfa Skamandera, wnuka słynnego Newta Skamandera. Została sławnym magizoologiem(badaczką magicznych stworzeń) oraz matką bliźniaków, którzy otrzymali imiona Lorcan i Lysander. Zawsze pamiętała o piątce swoich przyjaciół i dlatego na ścianach jej pokoju widniały ich portrety oraz napis PRZYJACIELE.

</doc>
<doc id="460529" url="https://pl.wikipedia.org/wiki?curid=460529" title="Międzynarodowe stosunki gospodarcze">
Międzynarodowe stosunki gospodarcze

Międzynarodowe stosunki gospodarcze ("międzynarodowe stosunki ekonomiczne", MSG, MSE) – dyscyplina nauki opierająca się na zbliżonych do pozostałych dziedzin ekonomii podstawach metodologicznych. Ogólne motywy, którymi kierują się przedsiębiorstwa, państwa czy grupy państw w sferze działalności ekonomicznej, są bowiem podobne bez względu na to, czy działalność ta ma charakter wewnątrzkrajowy, czy międzynarodowy.
Międzynarodowe stosunki gospodarcze różnicuje od innych dziedzin ekonomii zakres zainteresowań badawczych. W MSG akcent jest położony na powiązaniach między przedsiębiorstwami, krajami i grupami krajów, występujących w skali międzynarodowej.
Powiązania są analizowane z dwóch punktów widzenia:

</doc>
<doc id="460536" url="https://pl.wikipedia.org/wiki?curid=460536" title="Hermann Oldenberg">
Hermann Oldenberg

Hermann Oldenberg (ur. 31 października 1854 w Hamburgu - zm. 18 marca 1920 w Getyndze) – niemiecki indolog. Od 1889 roku profesor uniwersytetów w Kilonii i Getyndze. Badacz buddyzmu, Rygwedy, brahmanów, upaniszad, Mahabharaty. 
Autor m.in. prac: 

</doc>
<doc id="460546" url="https://pl.wikipedia.org/wiki?curid=460546" title="Zgaga">
Zgaga

Zgaga (łac. "pyrosis") – objaw chorobowy polegający na uczuciu bolesnego pieczenia, które chory lokalizuje za mostkiem, zwykle opisywane jako „palenie w przełyku”. 
Przyczyną tego objawu jest cofanie się kwaśnego soku żołądkowego (tzw. refluks żołądkowo-przełykowy) z żołądka przez dolny zwieracz przewodu pokarmowego z powrotem do przełyku, wbrew kierunkowi fal perystaltycznych. Dolegliwości odczuwane są najczęściej pośrodku klatki piersiowej oraz w nadbrzuszu, ale w skrajnej postaci ból może promieniować do szyi, gardła, krtani, kąta żuchwy, a nawet bocznych części klatki. Refluks może być niekiedy podłożem występowania napadów astmatycznych i dolegliwości laryngologicznych (na przykład przewlekłego kaszlu).
Etiopatogeneza.
Prawidłowo działający dolny zwieracz przełyku zapobiega zarzucaniu, kurcząc się i odcinając drogę powrotną pokarmowi. Do zarzucania będzie dochodzić przy niewydolności tego zwieracza. Niewydolność zwieracza może wynikać ze zbyt częstej jego relaksacji. Zgaga jako objaw często występuje w chorobie refluksowej przełyku i przepuklinie rozworu przełykowego przepony.
Pokarmy, napoje i inne przyczyny, które mogą wywoływać zgagę:
Rozpoznanie.
Rozpoznanie zgagi, a także choroby refluksowej przełyku, stawiane jest zwykle tylko na podstawie danych z wywiadu chorobowego.
Gdy obraz kliniczny jest niejasny, można wykonać odpowiednie badania, które pozwolą potwierdzić diagnozę lub wykluczyć inne zaburzenia. Do badań potwierdzających zaliczamy:
Leczenie.
W jednej z metaanaliz wykazano, że uniesienie głowy w pozycji leżącej skutecznie zapobiega zgadze, chociaż dowody na to pochodzą tylko z badań bez randomizacji. Najczęściej doradza się unikania pewnych rodzajów pokarmów przed zaśnięciem, aby uniknąć wywoływania występowania napadów zgagi. W leczeniu farmakologicznym stosuje się: leki zobojętniające kwaśną treść żołądkową o szybkim, lecz krótkotrwałym działaniu (tabletki lub zawiesinę trzeba stosować kilka razy dziennie), leki z grupy antagonistów receptorów H2 (np. famotydyna i ranitydyna, działające po około 30 minutach, do 12 godzin) oraz leki z grupy inhibitorów pompy protonowej (m.in. pantoprazol, omeprazol). Restrykcje w diecie mają istotne, ale mniejsze znaczenie. Około 90-95% osób cierpiących na zgagę lub inne zaburzenia przełykowe łączy wystąpienie dolegliwości z przyjmowaniem określonych pokarmów. Należy więc stosować taką dietę, która zapobiega występowaniu napadów zgagi.
Picie mleka, choć przynosi chwilową ulgę, stymuluje żołądek do produkcji jeszcze większej ilości kwasu.

</doc>
<doc id="460547" url="https://pl.wikipedia.org/wiki?curid=460547" title="Inteligencja werbalna">
Inteligencja werbalna

Inteligencja werbalna – zdolność formułowania wypowiedzi, a więc szybkiego dobierania adekwatnych do zakładanej treści przekazu słów oraz zdolność rozumienia komunikatów, nadawanych w formie pisemnej lub ustnej przez inne osoby. Zapewnia możliwość skutecznego porozumiewania się z otoczeniem.

</doc>
<doc id="460553" url="https://pl.wikipedia.org/wiki?curid=460553" title="Magura Rycerowa">
Magura Rycerowa

Magura Rycerowa () – grzbiet w bocznej, odchodzącej w Wielkiej Kopie Koprowej ("Veľká kopa"), grani Liptowskich Kop ("Liptovské kopy"), oddzielający Dolinę Szpanią ("Špania dolina") od Doliny Wierchcichej ("Zadná Tichá dolina").
Najwyższym szczytem i jednocześnie zwornikiem Magury jest Wyżnia Magura Rycerowa ("Veľká Licierova Magura", 1997 m). Od Wielkiej Kopy Koprowej oddzielona przełęczą Wyżni Rycerowy Zawracik ("Vyšný Licierov závrat", 1946 m). Wna północ od Wyżniej Magury Rycerowej odchodzi grań z kulminacją w Rycerowej Kopie ("Licierova kopa", 1901 m), szczyty rozdziela Niżni Rycerowy Zawracik ("Nižný Licierov závrat", ok. 1860 m). Grań ta rozdziela dwie boczne dolinki zawieszone nad Doliną Wierchcichą: Małe Rycerowe ("Predné Licierovo") i Wielkie Rycerowe ("Zadné Licierovo"). W kierunku zachodnim od Wyżniej Magury Rycerowej odchodzi grzbiet z kolejnym szczytem zwornikowym zwanym Pośrednią Magurą Rycerową ("Prostredná Licierova Magura", 1933 m). Tu grań rozgałęzia się i w kierunku północno-zachodnim odchodzi grzbiet oddzielający Małe Rycerowe od Rycerowego Żlebu ("Licierov žľab"), a w kierunku zachodnim odchodzi grzbiet, który ponownie rozgałęzia się w Niżniej Magurze Rycerowej na dwa żebra opadające w kierunku południowo-zachodnim i północno-zachodnim do Doliny Cichej. Pomiędzy nimi znajduje się Rakitowy Żleb ("Rakitov žľab") zwany też Magurskim Żlebem.
Nazwa "magura" jest pochodzenia wołoskiego i w języku wołoskim oznaczało wzgórze, pagórek, kopiec.
Liptowskie Kopy były dawniej wypasane, od 1949 r. stanowią obszar ochrony ścisłej TANAP-u i nie są udostępnione turystycznie

</doc>
<doc id="460556" url="https://pl.wikipedia.org/wiki?curid=460556" title="Brdarowe Grapy">
Brdarowe Grapy

Brdarowe Grapy () – boczna grań w zachodniej grani Wielkiej Kopy Koprowej ("Veľká kopa"), w słowackich Tatrach. Odchodzi ona od głównego pasma Liptowskich Kop ("Liptovské kopy") w pobliżu Turkowej Przełęczy ("Turkovo sedlo", 1947 m). Grań oddziela dolinę Koprowicę ("Kôprovnica") od Doliny Szpaniej ("Špania dolina") i Doliny Cichej Liptowskiej ("Tichá dolina"). Najwyższym szczytem Brdarowych Grap jest Wielka Brdarowa Grapa ("Veľká brdárova grapa", 1860 m). Łączy ją z głównym grzbietem Kop Liptowskich grań odchodząca od szczytu w kierunku wschodnim. Najniższe obniżenie w tej grani to szerokie siodło Brdarowego Przechodu ("Brdárov priechod", 1701 m).
W Wielkiej Brdarowej Grapie grań skręca w kierunku południowo-zachodnim i kulminuje jeszcze w Pośredniej Brdarowej Grapie ("Malá brdárova grapa", 1822 m), Małej Brdarowej Grapie ("Brdárova zvonica", 1722 m) i Brdarowej Dzwonnicy (1701 m). Od szczytów Brdarowych Grap odchodzą krótkie, trawiaste grzędy: od Wielkiej i Małej Brdarowej Grapy – w kierunku północno-zachodnim, a od Brdarowej Dzwonnicy w kierunku zachodnim. Grzędy schodzą do Doliny Cichej.
Przez polskich geografów Brdarowe Grapy zaliczane są do Tatr Wysokich, przez część słowackich do Tatr Zachodnich. Dawniej wraz z całymi Kopami Liptowskimi były wypasane. Od 1948 r. stanowią niedostępny dla turystów obszar ochrony ścisłej TANAP-u. Ich trawiaste partie stopniowo zarastają lasem i kosodrzewiną.
Nazewnictwo.
Istnieją dwie wersje nazewnictwa szczytów Brdarowych Grap. Wcześniejsza wyróżnia jedynie trzy obiekty: Wielką i Małą Brdarową Grapę oraz Brdarową Dzwonnicę. Jest ona stosowana w literaturze słowackiej oraz części źródeł polskich (m.in. w Wielkiej Encyklopedii Tatrzańskiej Paryskich). Zgodnie z tą wersją, nazwą Mała Brdarowa Grapa określa się kulminację o wysokości 1822 m, a jako Brdarowa Dzwonnica – tę o wysokości 1722 m.
Nowsze nazewnictwo, zastosowane w Atlasie Satelitarnym Tatr oraz w szczegółowym przewodniku Władysława Cywińskiego, zmienia określenie szczytu 1822 m na Pośrednią Brdarową Grapę, przesuwając jednocześnie nazwę Mała Brdarowa Grapa na wzniesienie 1722 m, a Brdarową Dzwonnicę – na dotychczas bezimienną, pierwszą od strony Doliny Cichej, kulminację o wysokości 1701 m.

</doc>
<doc id="460568" url="https://pl.wikipedia.org/wiki?curid=460568" title="Loa-loa">
Loa-loa



</doc>
<doc id="460569" url="https://pl.wikipedia.org/wiki?curid=460569" title="Loajoza">
Loajoza

Loajoza (loaoza, łac. "loiasis") – choroba wywołana wskutek obecności filarii "Loa loa" w ludzkim ciele. Została ona opisana po raz pierwszy w roku 1770 przez Mongina, który zaobserwował tego pasożyta w oku karaibskiego niewolnika. 
Etiologia.
Loajoza wywoływana jest przez nitkowca ocznego ("Loa loa"). Występuje on na terenie afrykańskich lasów deszczowych.
Objawy i przebieg.
Wtargnięcie filarii objawia się tylko w przypadku inwazji dużej liczby larw jako reakcja alergiczna pod postacią zaczerwienionego i swędzącego obrzęku. Przemieszczanie się młodych osobników "Loa loa" niekiedy skutkuje tymczasowymi zmianami pęcherzykowo-grudkowymi, natomiast wędrujące dorosłe robaki rzadko wywołują objawy (niekiedy występuje ból, świąd, wysypka grudkowa i uczucie kłucia).
W loajozie występują dwa charakterystyczne objawy: częste i widoczne gołym okiem przemieszczanie się dorosłych pasożytów pod spojówką (z powodu tego "Loa loa" jest niekiedy nazywany "afrykańskim robakiem ocznym") oraz obrzęki kalabarskie. Są to szybko przemijające (pojawiające się nagle i zanikające po kilkunastu godzinach) najczęściej niebolesne, zaczerwienione i swędzące obrzęki. Występują one wokół martwych filarii, najczęściej w okolicy przedramion i twarzy na wyniosłościach kostnych.
Inne, mniej charakterystyczne objawy loajozy to: bóle stawów i mięśni, gorączka i powiększenie węzłów chłonnych. Niekiedy występują też zaburzenia ze strony narządów wewnętrznych, takie jak zwłóknienie mięśnia sercowego, nacieki płucne, niewydolność nerek oraz zaburzenia psychiczne i neurologiczne (np. zapalenie mózgu).
Rozpoznanie.
Diagnostyka opiera się o wykrycie mikrofilarii we krwi, pobranej w ciągu dnia (ma to związek z cyklem życiowym nicienia). Leczenie zaś polega na chirurgicznym usunięciu osobników dorosłych. Prewencja polega na zwalczaniu ślepaków.

</doc>
<doc id="460570" url="https://pl.wikipedia.org/wiki?curid=460570" title="Akant długolistny">
Akant długolistny

Akant długolistny ("Acanthus longifolius" Host.) – gatunek rośliny z rodziny akantowatych.
Zastosowanie.
Roślina ozdobna. Preferuje stanowiska słoneczne, lubi wapń oraz żyzną, średnio wilgotną glebę. Nadaje się na rabaty, grupy ogrodowe, kwiat cięty. Rozmnażany przez podział, sadzonki korzeniowe, nasiona do skaryfikacji. Nasiona wysuszone strzelają. W Polsce nie jest w pełni mrozoodporny (strefy mrozoodporności dla akantów to 7-10).

</doc>
<doc id="460571" url="https://pl.wikipedia.org/wiki?curid=460571" title="Peseta">
Peseta



</doc>
<doc id="460572" url="https://pl.wikipedia.org/wiki?curid=460572" title="Centimo">
Centimo

Centimo (z hiszp. "centesimo", z łac. "centum" = „sto” l. mn. "centimos") – jednostka monetarna wprowadzona po raz pierwszy w 1854 r. w Hiszpanii równa w momencie wprowadzenia 1/100 reala, od 1864 r. – 1/100 escudo, od 1869 r. – 1/100 pesety. "Centimo" bito również w hiszpańskich Filipinach.
"Centimo" istnieje/istniało również w(na):

</doc>
<doc id="460575" url="https://pl.wikipedia.org/wiki?curid=460575" title="Różanecznik japoński">
Różanecznik japoński

Różanecznik japoński, azalia japońska ("Rhododendron molle" (Blume) G. Don subsp. "japonicum" (A. Gray) Kron) – podgatunek różanecznika "Rhododendron molle". Pochodzi z Japonii z wysp Honsiu, Kiusiu, Sikoku i południowe Hokkaido. Do Europy został przywieziony w połowie XIX wieku. Jest uprawiany jako roślina ozdobna. Obok różanecznika żółtego, jakuszimańskiego i różanecznika katawbijskiego jest podstawowym gatunkiem, z którego wyhodowano dużą liczbę odmian ozdobnych różaneczników.
Występujące u nas rośliny ozdobne o nazwie azalia japońska to jednak nie jest forma typowa. Wspólną nazwą azalia japońska określa się nie tylko ten gatunek, ale grupę kilku gatunków i mieszańców międzygatunkowych. Ich wspólną cechą jest to, że ich liście opadają na zimę. W ogrodnictwie nazwą różanecznik określa się gatunki i mieszańce rodzaju "Rhododendron" o zimozielonych liściach.

</doc>
<doc id="460576" url="https://pl.wikipedia.org/wiki?curid=460576" title="Św. Teilo">
Św. Teilo



</doc>
<doc id="460577" url="https://pl.wikipedia.org/wiki?curid=460577" title="Olha Kobylanśka">
Olha Kobylanśka

Olha Julianiwna Kobylanśka (Olga Kobylańska, ukr. Ольга Юліанівна Кобилянська; ur. 27 listopada 1863 w Gura Humorului, zm. 21 marca 1942 w Czerniowcach) – ukraińska pisarka, publicystka i tłumaczka.
Życiorys.
Olha Kobylanśka urodziła się w miasteczku Gura Humorului na Bukowinie, wówczas należącej do Austrii, w wielodzietnej rodzinie drobnego urzędnika. Miała pięciu braci, którzy zostali prawnikami, nauczycielami i wojskowymi. Natomiast Olha i jej siostra miały zostać dobrymi gospodyniami i matkami. Według rodziców pisarki oraz zgodnie z niepisanymi umowami społecznymi panującymi w miasteczku, życie kobiety ograniczone było do pracy w domu i do kościoła. Dlatego Kobylanśka ukończyła tylko cztery klasy szkoły podstawowej, a dalszą edukację musiała zdobywać przez samokształcenie.
Od dzieciństwa – poprzez kontakt z wieloetniczną ludnością miejscową – miała styczność z językiem ukraińskim, polskim i niemieckim. Jednak brak było na południowej Bukowinie ukraińskich szkół i ośrodków kulturalno-oświatowych, dlatego Kobylanśka uczęszczała do szkoły niemieckiej. Zarówno język niemiecki, jak i niemiecka kultura były bardzo istotne dla późniejszej twórczości pisarki. Jednak już od końca lat 80. XIX wieku pisarka przejawia głębsze zainteresowanie literaturą oraz kulturą ukraińską. Ojciec jako urzędnik państwowy w 1868 roku został z rodziną przeniesiony do Kimpulungu, a w 1891 roku do Czerniowców. Tam Olha mieszkała do śmierci.
Twórczość.
Jej pierwsze utwory napisane były w języku niemieckim ("Hortenza, abo narys z żyttia odnijeji diwczyny", 1879; "Dolia czy wolia?", 1883). Wczesne utwory Kobylanśkiej, takie jak "Maliunok z narodnoho żyttia na Bukowini" (1885), "Wydywo" (1885) czy "Liudyna z narodu" (1886), traktowane są współcześnie jako źródło wiedzy na temat życia mieszczańskiej inteligencji. W 1894 roku Kobylanśka była jedną z inicjatorek powstania Towarzystwa Ruskich Kobiet na Bukowinie ("Towarystwo ruśkych żinok na Bukowyni"). Cel działalności ruchu zawarła w broszurze "Deszczo pro ideju żinoczoho ruchu", w której wskazywała na ciężkie położenie kobiet klasy średniej, opowiadała się za ich równouprawnieniem oraz prawem do godnego życia. We wczesnych utworach Kobylanśka, ukazując duchowy świat swoich bohaterek na tle problemów socjalnych, podkreśla ich prawo do poszukiwania własnego szczęścia "Wona wyjszła zamiż", 1886; "Człowiek" ("Liudyna", 1894); a zwłaszcza "Carówna" ("Cariwna", 1896). W nowelach "Arystokratka" (1896) czy "Impromptu phantasie" (1895), opowiadaniu "Valse melancolique" (1898) oraz w powieściach "Nioba" (1907), "Przez kładkę" ("Czerez kładku", 1912), "Wedle sytuacji" ("Za sytuacijamy", 1913–1914) Kobylanśka porusza moralne problemy wykształconych kobiet, przedstawicielek ukraińskiej inteligencji i pogłębia ich psychologiczny wizerunek.
Obraz wiejskiego życia, ukazanie jego socjalno-psychologicznych oraz moralnych problemów stanowił drugi ważny wątek w twórczości pisarki. W swoich dziennikach ("Szczodennyky", 1883–1891) pisarka zaświadcza o wyraźnym zainteresowaniu sprawami wsi. W noweli "Żebraczka" (1895) opisuje życie człowieka z ludu, który zostaje bez środków do życia i utrzymuje się z jałmużny. W 1902 roku Kobylanśka wydaje powieść "Ziemia" ("Zemlia"), która stała się jednym z najwybitniejszych utworów ukraińskiej literatury o życiu wsi. Innymi jej utworami z tego zakresu są nowele: "Bank ziemski" ("Bank rustykalnyj", 1895), "Na polach" ("Na poliach", 1898), "U św. Iwana" ("U sw. Iwana", 1896), "Niekulturalna" ("Nekulturna", 1897). W napisanych na początku lat 90. utworach ("Akordy", "Chrest" oraz "Misiać") pisarka zwraca się ku zjawiskom abstrakcyjno-symbolicznym. Realistyczne i romantyczne tendencje pisarskie Kobylanśkiej harmonizują ze sobą w jednej z najlepszych jej powieści "W niedzielę rano ziele zbierała" ("W nediliu rano zillia kopała", 1909), opartej na historii Marusi Czuraj, która została przełożona na wiele języków (m.in. na polski i na angielski) oraz wielokrotnie była inscenizowana. Kobylanśka drukowała swoje utwory na łamach czasopism „Świat” („Swit”) oraz „Ukraińska chata” („Ukrajinśka chata”).
Twórczość Kobylanśkiej w latach 20. i 30. XX w., kiedy Bukowina znalazła się w granicach Rumunii, popadła w izolację ze względu na prześladowania, jakie skierowano przeciwko językowi i kulturze ukraińskiej. Kobylanśka nawiązała wówczas kontakt z młodzieżowym czasopismem „Promień” („Promiń”), ze lwowskim miesięcznikiem „Nowe szlaki” („Nowi szliachy”) oraz charkowskim wydawnictwem Ruch, w którym w latach 1927–1929 wyszły w dziewięciu tomach jej utwory. Twórczość Kobylanśkiej tego okresu zawiera nową, wojenną tematykę: "List skazanego żołnierza do żony" ("Łyst zasudżenoho wojaka do swojeji żinky", 1917); "Nazustricz doli", (1917); "Zijszow z rozumu", (1923). W niektórych z nich pisarka powraca do etycznej problematyki obecnej w jej wczesnej twórczości, na przykład motyw zgubnego wpływu ziemi jako własności zawarty w "Zemli" kontynuowany jest w utworze "Wilczyca" ("Wowczycha", 1923). W tym czasie Kobylanśka ulega wpływom symbolizmu, który pojawia się w utworach z lat 1920–1930, takich jak "Sen" ("Snyt’sia"), "Preswiata bohorodyce, pomyłuj nas!". W powieści "Apostoł czerni" (1936) pisarka w pewnym stopniu idealizuje duchowieństwo na Bukowinie. Odrębny rozdział jej twórczości stanowią wspomnienia i publicystyka napisane w czasach władzy radzieckiej.
Kobylanśka w ciągu niemal pół wieku napisała dziesiątki opowiadań, noweli, powieści, artykułów i tłumaczeń, pozostawiła również po sobie liczną korespondencję (m.in. z Łesią Ukrainką i Wasylem Stefanykiem). Duża część jej utworów powstała w języku niemieckim; w 1901 roku zebrano je w zbiorze "Kleinrussische Novellen" w opracowaniu graficznym Augusty Kochanowskiej.

</doc>
<doc id="460578" url="https://pl.wikipedia.org/wiki?curid=460578" title="Józef Bielak">
Józef Bielak

Józef Bielak herbu Bielak (ur. 1741 w Łowczycach pod Nowogródkiem, zm. 11 czerwca 1794) – generał major wojsk litewskich, członek Sztabu Generalnego Wojska Wielkiego Księstwa Litewskiego w 1792 roku, Tatar litewski, muzułmanin. 
Tatar litewski ze starej rodziny tatarskiej w Rzeczypospolitej Obojga Narodów – był synem Osmana i Reginy z Rudnickich. W 1761 został rotmistrzem w pułku gen. Czymbaja Murzy Rudnickiego, który to pułk był przydzielony do dworu saskiego do 1764 roku. Walczył w armii saskiej na Śląsku, w Saksonii i w Czechach w czasie wojny siedmioletniej. W 1763 został awansowany na pułkownika. Rok później został dowódcą 4 Pułku Litewskiego Przedniej Straży. W czasie konfederacji barskiej walczył po stronie konfederatów, pod komendą Kazimierza Pułaskiego przeciwko Rosjanom. W 1771 przeszedł jednak na stronę króla. Jednak już wkrótce powrócił do konfederatów i wziął udział w bitwie pod Stołowiczami. W 1772 został generałem majorem wojsk litewskich. Po upadku konfederacji powrócił do Koszoł, które w 1763 nadał mu król August III za zasługi wojenne. W latach 1788-1789 tłumił bunty chłopskie na Ukrainie. Odznaczył się w wojnie polsko-rosyjskiej 1792, dowodząc litewskim korpusem straży przedniej. Brał udział m.in. w bitwach pod Mirem, Zelwą i pod Brześciem. Był jednym z najzdolniejszych dowódców polskich tej kampanii. Odznaczony Krzyżem Kawalerskim Orderu Virtuti Militari.
W czasie insurekcji kościuszkowskiej (1794) stanął na czele korpusu litewskiego sformowanego w Grodnie. Zmarł z przyczyn naturalnych podczas trwania powstania. Został pochowany na mizarze w Studziance. 
Z dwóch małżeństw miał trzynaścioro dzieci. Z Urszulą z Łosiów miał syna Abrahama, zaś z Kunegundą z Tuhan-Baranowskich: Samuela – podpułkownika, Mustafę – rotmistrza, Machmeta – porucznika, Albrychta – porucznika, Osmana – chorążego, Solimana – porucznika, Bohdana (zginął w powstaniu listopadowym), Bekiera, Eliasza, Elżbietę, Ewę i Felicjannę.

</doc>
<doc id="460581" url="https://pl.wikipedia.org/wiki?curid=460581" title="Zadni Goły Wierch Liptowski">
Zadni Goły Wierch Liptowski

Zadni Goły Wierch Liptowski (, 1970 m) – podrzędny szczyt Liptowskich Kop ("Liptovské kopy"). Znajduje się pomiędzy Wielką Kopą Koprową ("Veľká kopa", 2052 m), od której oddziela go Turkowa Przełęcz ("Turkovo sedlo", 1948 m), a Skrajnym Gołym Wierchem ("Krajný Holý vrch"), od którego oddziela go Koprowicka Przełęcz Wyżnia ("Vyšné kôprovické sedlo", 1934 m). Jego wschodni stok w postaci szerokiej wypukłości opada do Doliny Koprowej. Tylko w najwyższej części jest trawiasty, niżej porasta go kosodrzewina i las. Wypukłość ta tworzy orograficznie lewe zbocza Dolinki Turkowej. W kierunku zachodnim stromym stokiem opada do Koprowickiego Kotła w górnym piętrze doliny Koprowicy.
Dawniej Zadni Goły Wierch Liptowski wraz ze Skrajnym Gołym Wierchem Liptowskim nazywano Gołymi Wierchami Smreczyńskimi lub po prostu Gołymi Wierchami. Partie wierzchołkowe tych szczytów są kopulaste i trawiaste, dawniej były wypasane. Według polskich topografów szczyty te wraz z całymi Liptowskimi Kopami zaliczane są do Tatr Wysokich, według słowackich do Tatr Zachodnich. W rejonie tych szczytów i pozostałych Liptowskich Kop polowali na kozice kłusownicy z Podhala. Obecnie jest to niedostępny turystycznie obszar ochrony ścisłej TANAP-u.
Pierwsze odnotowane wejście zimowe: Ludwik Leszko, Wacław Majewski, W. Skibniewski 2 lutego 1914 r.
Z rejonu tego szczytu schodzą do Doliny Koprowej kolosalne lawiny, największe w całych Liptowskich Kopach. Np. w marcu 1956 r. lawina o objętości 210 tysięcy metrów sześciennych zmiotła las na obszarze o rozmiarach ok. 400 × 400 metrów. Siłą podmuchu powaliła także drzewostan na przeciwległym stoku, a grubość lawiniska wyniosła 7 m.

</doc>
<doc id="460582" url="https://pl.wikipedia.org/wiki?curid=460582" title="Saleen S7">
Saleen S7

Saleen S7 – hipersamochód produkowany pod amerykańską marką Saleen w latach 2000 – 2009.
Historia i opis modelu.
Przedstawione w 2000 roku Saleen S7 był pierwszą oryginalną konstrukcją producenta, który dotychczas zajmował się głównie modyfikowaniem różnych modeli Forda, na czele z Mustangiem. Samochód powstał jako odpowiedź Saleena na europejskie konstrukcje supersamochodów takich marek, jak Bugatti, Ferrari, Lamborghini czy Koenigsegg. 
Pojazd otrzymał unikalny wygląd autorstwa Steve'a Saleena, charakteryzując się opływową sylwetką z szerokim nadwoziem, podłużną tylną częścią nadwozia i licznymi wlotami powietrza. Jednostka napędowa została umieszczona centralnie, będąc 550-konnym V8 o pojemności 7 litrów.
Modernizacja.
Pięć lat po pojawieniu się pierwszej konstrukcji, Saleen S7 został zmodernizowany. Skupiono się przede wszystkim na wyeliminowaniu aspektów poddawanych krytyce - dopracowano zawieszenie, przygotowano nową skrzynię biegów. Zmiany objęły także silnik, którego moc zwiększono o 25 KM. Wszystko to miało na celu poprawić m.in. właściwości jezdne.
S7 Twin-Turbo.
W 2006 roku Saleen przedstawił zmodyfikowany wariant S7, wyposażając jednostkę napędową w dwie turbosprężarki, celem zwiększenia jego mocy i momentu obrotowego. Wraz z tym zdecydowano się na modyfikacje w aerodynamice, układach przeniesienia napędu, hamulcowym i wydechowym - wszystko to zostało przekonstruowane, ażeby 750 koni mocy mogło zostać przeniesione z jak najmniejszymi stratami. Wraz z pojawieniem się modelu Twin-Turbo, z oferty zniknął podstawowy model S7.
S7 Twin-Turbo Competition.
Pod koniec 2006 roku Saleen zaprezentował ekstremalną, dostępną jako "opcja w wyposażeniu Twin-Turbo" wersję modelu. W Competition marka wprowadziła szereg modyfikacji. 1000-konny samochód stworzono z wytrzymalszych materiałów, dopracowano chłodzenie aluminiowego silnika, systemy z nim współgrające oraz elementy, które umożliwiały utrzymanie się pojazdu na drodze. Przyśpieszenie 0–100 km/h zajmowało pojazdowi 2,6 sekundy.
S7R.
Wraz z pojawieniem się wersji drogowej, Saleen przedstawił także wyczynowy wariant S7R, który pojawił się na torach USA i Europy. Jeden z modeli można było zobaczyć w wyścigowych mistrzostwach Polski. Wówczas kontrakt z niemieckim zespołem Konrad Motorsport na wypożyczenie bolidu podpisał polski zespół składający się z Macieja Stańco i Rafała Janusa.

</doc>
<doc id="460584" url="https://pl.wikipedia.org/wiki?curid=460584" title="Władysław Sidorowicz">
Władysław Sidorowicz

Władysław Sidorowicz (ur. 17 września 1945 w Wilnie, zm. 24 lipca 2014 we Wrocławiu) – polski lekarz psychiatra, polityk i samorządowiec, minister zdrowia i opieki społecznej (1991), senator VI i VII kadencji.
Życiorys.
W 1963 ukończył IX Liceum Ogólnokształcące im. Juliusza Słowackiego we Wrocławiu, następnie do 1968 studiował na Wydziale Lekarskim Akademii Medycznej we Wrocławiu. W 1968 został objęty dwuletnim zakazem studiów za udział w wydarzeniach marcowych. W rezultacie studia mógł ukończyć w 1971 w Akademii Medycznej w Łodzi. Uzyskiwał następnie specjalizację pierwszego i drugiego stopnia z psychiatrii.
Jako lekarz pracował we wrocławskich placówkach – Instytucie Immunologii i Terapii Doświadczalnej im. Ludwika Hirszfelda, Szpitalu im. Ludwika Rydygiera, Zakładzie Opieki Zdrowotnej Śródmieście i Zespole Psychiatrycznej Opieki Zdrowotnej. Był również pracownikiem Akademii Medycznej, został w 1975 zwolniony z powodów politycznych. W latach 1979–1999 był zatrudniony w Zespole Opieki Zdrowotnej dla Szkół Wyższych, od 1981 na stanowisku kierownika Poradni Zdrowia Psychicznego i ordynatora Oddziału Dziennego Psychiatrycznego.
W latach 1981–1999 należał do Niezależnego Samorządnego Związku Zawodowego „Solidarność”. Był m.in. delegatem na I Krajowy Zjazd Delegatów w Gdańsku oraz wiceprzewodniczącym Krajowej Komisji Koordynacyjnej związku. W stanie wojennym został internowany na okres od grudnia 1981 do czerwca 1982. Od 1982 do 1987 zasiadał we władzach krajowych Solidarności Walczącej. W 1989 brał udział w obradach Okrągłego Stołu w zespole ds. zdrowia.
Po przemianach politycznych współtworzył samorząd lekarski, przewodniczył Dolnośląskiej Izbie Lekarskiej. W 1991 pełnił funkcję ministra zdrowia i opieki społecznej w rządzie Jana Krzysztofa Bieleckiego. W latach 1994–2005 pracował we wrocławskim urzędzie miejskim jako lekarz miejski, dyrektor wydziału i departamentu. Zasiadał w sejmiku dolnośląskim od 1998 do 2005 (z ramienia Akcji Wyborczej Solidarność, a następnie koalicji Platforma Obywatelska – Prawo i Sprawiedliwość, wstępując w międzyczasie do Platformy Obywatelskiej).
W wyborach parlamentarnych w 2005 z ramienia Platformy Obywatelskiej został wybrany na senatora VI kadencji w okręgu wrocławskim. W wyborach w 2007 po raz drugi uzyskał mandat senatorski, otrzymując 201 555 głosów. W 2011 bez powodzenia kandydował do Sejmu.
Został pochowany na cmentarzu Osobowickim we Wrocławiu (w Alei Zasłużonych: pole 79, grób 869).
Życie prywatne.
Władysław Sidorowicz był żonaty, miał sześcioro dzieci. Był bratem psychiatry Sławomira Sidorowicza.

</doc>
<doc id="460585" url="https://pl.wikipedia.org/wiki?curid=460585" title="Skrajny Goły Wierch Liptowski">
Skrajny Goły Wierch Liptowski

Skrajny Goły Wierch Liptowski (, 1984 m) – podrzędny szczyt w grani Liptowskich Kop ("Liptovské kopy"). Położony jest pomiędzy Zadnim Gołym Wierchem Liptowskim ("Zadný Holý vrch"), od którego oddziela go Koprowicka Przełęcz Wyżnia ("Vyšné kôprovické sedlo", 1934 m), a Krzyżnem Liptowskim ("Krížne"), od którego oddziela go Koprowicka Przełęcz Niżnia ("Nižné kôprovické sedlo", 1908 m). Tylko najwyższe partie są trawiaste, poza tym stoki porośnięte są kosodrzewiną i lasem. Stoki wschodnie opadają do Doliny Koprowej. Na trzech wysokościach przecinają je trzy ścieżki, w tym Wschodnia Obwodnica i Leśna Obwodnica. Ku zachodowi opada z niego grzęda oddzielająca dwa kotły lodowcowe w najwyższej części doliny Koprowicy; po północnej stronie grzędy jest to Koprowicki Kocioł, po południowej Krzyżny Kocioł
Dawniej na kopulastych i trawiastych szczytowych partiach Kop Liptowskich wypasali swoje stada mieszkańcy wsi Wychodna i Kokawa Liptowska. Od 1949 r. Kopy Liptowskie stanowią obszar ochronny Tatrzańskiego Parku Narodowego z zakazem wstępu.
Pierwsze odnotowane wejście zimowe: Ludwik Leszko, Wacław Majewski, W. Skibniewski 2 lutego 1914 r.

</doc>
<doc id="460586" url="https://pl.wikipedia.org/wiki?curid=460586" title="Flaga stanowa Florydy">
Flaga stanowa Florydy

Flaga stanowa Florydy – flaga stanowa przyjęta w 1900 na podstawie uchwały z 1899, jeden z symboli stanu Floryda. Flaga składa się z godła pieczęci stanowej na tle krzyża św. Andrzeja na białym tle.
Poprzednia wersja flagi, obowiązująca od 1868, nie zawierała krzyża św. Andrzeja, którego dodanie zaproponował w latach 90. XIX wieku gubernator Florydy Francis P. Fleming (obowiązująca wersja zbytnio przypominała białą flagę).
W sondażu przeprowadzonym w 2001 przez North American Vexillological Association, amerykańską organizacją weksylologiczną, flaga stanowa Florydy znalazła się na 34. miejscu wśród 72 flag stanów i terytoriów zależnych USA oraz prowincji Kanady, które oceniano w skali od 0 do 10.

</doc>
<doc id="460590" url="https://pl.wikipedia.org/wiki?curid=460590" title="Centavos">
Centavos



</doc>
<doc id="460592" url="https://pl.wikipedia.org/wiki?curid=460592" title="Filler">
Filler



</doc>
<doc id="460593" url="https://pl.wikipedia.org/wiki?curid=460593" title="Kościół św. Anny w Wilnie">
Kościół św. Anny w Wilnie

Kościół św. Anny w Wilnie − kościół usytuowany w stolicy Litwy (Wilnie), przy ulicy Maironio (dawniej św. Anny) 8, tuż przy brzegu rzeki Wilejki. Wybudowany w stylu późnego gotyku gdańskiego.
Powstał na przełomie XV i XVI wieku, z fundacji wielkiego księcia litewskiego i późniejszego króla polskiego Aleksandra Jagiellończyka, jako kaplica św. Anny przy znajdującym się na tyłach zespole klasztornym bernardynów. Architektem był najpewniej budowniczy miejski z Gdańska, Michał Enkinger, przysłany tu przez radę miejską Gdańska na prośbę króla. Po pożarze w roku 1563 odbudowano zwalone sklepienia, a w 1581 roku świątynia została wyświęcona w obecności biskupa krakowskiego i wileńskiego Jerzego Radziwiłła i późniejszego arcybiskupa lwowskiego Jana Solikowskiego. W 1747 roku Jan Krzysztof Glaubitz wzniósł w kościele trzy nowe ołtarze. Świątynia remontowana była jeszcze kilkakrotnie; gruntownie w latach 1900-1904 (po kolejnym pożarze) pod kierunkiem Józefa Piusa Dziekońskiego i Sławomira Odrzywolskiego.
Według opowiadań, Napoleonowi podczas wyprawy na Moskwę tak się spodobał kościół św. Anny, że z chęcią przeniósłby go do Paryża. W 1812 roku na kilka lat kościół zamieniono na magazyn wojskowy.
W literaturze często mylony jest z renesansowym, nieistniejącym kościołem św. św. Anny i Barbary przy wileńskim Dolnym Zamku, zbudowanym z inicjatywy króla i wielkiego księcia Zygmunta II Augusta jako mauzoleum jego dwóch żon.
Świątynia posiada efektowną, koronkową fasadę, dekorowaną 33 rodzajami ceglanych kształtek. Podobną maswerkową dekorację mają szczyty kościoła franciszkanów św. Trójcy i znajdującej się przy nim kaplicy św. Anny w Gdańsku oraz dom kupców hanzeatyckich (tzw. Dom Perkuna) w Kownie. Wyposażenie kościoła jest neogotyckie, z XIX wieku, jedynie późnobarokowe ołtarze (główny i dwa boczne), zaprojektowane przez Jana Krzysztofa Glaubitza, pochodzą z XVIII wieku. W ołtarzu głównym znajduje się obraz św. Anny Samotrzeć.
Obok kościoła stoi neogotycka dzwonnica z roku 1874 (arch. Nikołaj Czagin), nawiązująca stylem do późnego gotyku.
Tuż obok kościoła znajdują się pomnik Adama Mickiewicza i kościół Bernardynów.

</doc>
<doc id="460595" url="https://pl.wikipedia.org/wiki?curid=460595" title="1958 w literaturze">
1958 w literaturze



</doc>
<doc id="460596" url="https://pl.wikipedia.org/wiki?curid=460596" title="Penni">
Penni

Penni – drobna jednostka monetarna w XIX i XX w. w Finlandii i w Estonii (est. "penn").
Finlandia.
Penni było zdawkową monetą Finlandii równą 1/100 marki fińskiej. Wprowadzone zostało do obiegu w l. 60. XIX w., wycofane w 2002 r. w związku z wprowadzeniem euro.
Do 1917 r., kiedy Finlandia znajdowała się pod panowaniem rosyjskim, w obiegu były następujące nominały penni:
Wszystkie monety na rewersie miały napisy w języku fińskim. Monety 1, 5 i 10 penniä nosiły na awersie monogram carów Aleksandra II (A II), Aleksandra III (A III) oraz Mikołaja II (N II), którzy byli również wielkimi książętami Finlandii. Monety 25 i 50 penniä zamiast monogramów carskich miały wizerunek herbu Wielkiego Księstwa Finlandii (orła rosyjskiego z herbem Finlandii na piersiach).
W niepodległej Finlandii (po 1917 r.) istniały identyczne nominały monet, jednakże o zmienionym wzorze. Przede wszystkim rosyjskie symbole państwowe zostały zastąpione fińskim herbem państwowym. Wprowadzono je do obiegu w l. 1918-21. Niektórym monetom zmieniono nieco wygląd w l. 1940-41.
W roku 1963 ponownie zmieniono wygląd monet oraz rodzaje nominałów, ustalając następujące:
W okresie 1969-1990 kilkakrotnie wprowadzano nowe wzory monet, ale bez zmiany ustalonych w 1963 r. nominałów. Od 1990 r. monety penni miały dwujęzyczną legendę: fińską i szwedzką.
Estonia.
W latach 1919-1928 penn było drobną jednostką monetarną Estonii równą 1/100 marki estońskiej. Estońskie penni istniały jedynie w formie biletów estońskiego Ministerstwa Finansów. Wycofane z obiegu wraz z marką estońską w 1928 r. Istniały cztery nominały biletów penni (wszystkie wydrukowane zostały z datą "1919" w Drukarni Państwowej w Tallinnie, jedynie 50 penni w drukarni Paalmanni w Tallinnie):
Zobacz też.
bilon

</doc>
<doc id="460597" url="https://pl.wikipedia.org/wiki?curid=460597" title="Sandinistowski Front Wyzwolenia Narodowego">
Sandinistowski Front Wyzwolenia Narodowego

Frente Sandinista de Liberación Nacional (FSLN), Sandinistowski Front Wyzwolenia Narodowego (sandiniści) – współcześnie działająca nikaraguańska partia polityczna. Partia wywodzi się z utworzonego w 1961 roku ruchu partyzancko-rewolucyjnego który w 1979 roku przejął władzę w kraju po sukcesie rewolucji. Ruch ten sprawował władzę w Nikaragui do 1990 roku, kiedy to utracił władzę i przekształcił się w ruch opozycyjny. Ruch odwołuje się do postaci Augusta Sandino, lidera nikaraguańskiego ruchu oporu walczącego z okupacją Stanów Zjednoczonych w latach 20. i 30.
Historia.
Geneza.
Sandinistowski Front Wyzwolenia Narodowego przyjął nazwę od nazwiska bohatera narodowego Nikaragui Augusta Sandino (1895-1934). Sandino był przywódcą rebelii (1927-1934) skierowanej przeciwko amerykańskiej okupacji Nikaragui. Okupacja kraju funkcjonowała od 1909 roku a oficjalnym jej powodem były wewnętrzne starcia między liberałami a konserwatystami. Lider rewolty określający sam siebie jako liberała głosił dość lewicowe hasła, które po części przyjął od meksykańskich anarchosyndykalistów, a po części od Farabunda Martíego będącego liderem komunistycznym z Salwadoru. Oprócz walk z Amerykanami, partyzanci sandinistowscy stoczyli szereg walk z elitami nikaraguańskimi, które uważali za cięmiężycielskie i rasistowskie. W hasłach stworzonego przez Sandino ruchu pojawiły się hasła integracji Ameryki Latynoamerykańskiej i włączenia do antyamerykańskiej walki społeczności indiańskiej. Rebelia zakończyła się połowicznym zwycięstwem, a na jej skutek w 1933 roku Amerykanie opuścili Nikaraguę. Sandino został zabity (zabójstwo zlecił ambasador Stanów Zjednoczonych) rok później w trakcie rozmów pokojowych z rządem. Likwidacji lidera partyzanckiego dokonali członkowie zorganizowanej przez USA Gwardii Narodowej. Zabójstwo Sandino i rozbicie partyzantki doprowadziło do przejęcia pełni władzy przez proamerykańskiego Anastasia Somozę Garcíę, a następnie jego synów – Luisa Somozę Debayle i Anastasia Somozę Debayle.
Jako ruch rewolucyjno-partyzancki.
Sandinistowski Front Wyzwolenia Narodowego został utworzony w 1961 roku. Zainspirowany sukcesem rewolucji kubańskiej i postacią Augusta Sandino ruch przyjął ideologię lewicową w oparciu o chrześcijańskie idee teologii wyzwolenia i socjalizm demokratyczny. Wśród założycieli grupy znaleźli się Carlos Fonseca Amador, Tomás Borge, Silvio Mayorga i Santoz Lopez. Lopez jako jedyny z założycieli grupy posiadał już doświadczenie militarne – przed laty był pułkownikiem armii sformułowanej przez Augusta Sandino. Organizacja od chwili powstania za cel obrała sobie wzniecenie partyzanckiej wojny skierowanej przeciwko rządzącemu klanowi Somozów. Pozbawiony poparcia społecznego klan opierał swoje rządy na wsparciu Amerykanów.
Na początku lat 70. FSLN podjęło się pierwszych inicjatyw o charakterze wojskowym. Działalność Sandinistowskiego Frontu Wyzwolenia Narodowego umocniła się w drugiej połowie lat 70. Duży wpływ na to miała coraz gorsza sytuacja ekonomiczna kraju, rządowe represje wobec opozycji i powszechna korupcja. Akcje wojskowe sandinistów wzmogły się w roku 1978 (z rąk reżimu zginął wówczas lider opozycji konserwatywnej Pedro Joaquín Chamorro Cardenal), a rewolucjoniści zdobyli poparcie poza granicami państwa. Sukcesy powstańców połączone z coraz większym kryzysem rządów doprowadziły do wstrzymania pomocy dla reżimu nikaraguańskiego ze strony amerykańskiej administracji, a także politycznego i wojskowego wsparcia dla FSLN ze strony Wenezueli, Kostaryki i Panamy. Sukcesy partyzantów doprowadziły do uruchomienia na początku 1979 roku rozmów międzynarodowych dotyczących zakończenia konfliktu. Do nasilenia walk ponownie doszło w kwietniu tego samego roku. FSLN przy pomocy Kuby, Panamy, Kostaryki i Meksyku znacznie rozbudowały potencjał wojskowy. Rewolucja zakończyła się 19 lipca 1979 roku zwycięstwem wojsk sandinistów w antyrządowym powstaniu i wkroczeniu ich wojsk do stolicy kraju, Managui.
Rządy rewolucyjne.
Zwycięzcy rewolucjoniści w miejsce dotychczasowego rządu zainstalowali Rząd Odbudowy Narodowej. FSLN stworzył wokół siebie tzw. ruch sandinistowski, który stał się nieformalnym zapleczem rządu rewolucyjnego. Trzech ministrów pierwszego porewolucyjnego rządu należało do FSLN (Daniel Ortega, Moises Hassan i Sergio Ramírez), dwóch do niemilitarnej opozycji (Alfonso Robelo i Violeta Chamorro).
W chwili przejęcia władzy przez FSLN państwo pozostawało w fatalnej kondycji gospodarczej i było wysoko zadłużone. Rewolucjoniści zamierzali naprawić gospodarkę poprzez socjalistyczne reformy społeczno-gospodarcze. Celem wzmocnienia reform FSLN powołał Radę Stanu podporządkowaną rządowi. Rada Stanu pełniła funkcję organu przedstawicielskiego. Rada przyznała partiom politycznym dwanaście z czterdziestu siedmiu miejsc, reszta została oddana w ręce organizacji masowych związanych z Frontem Wyzwolenia Narodowego. Do Rady weszło kilka partii z czego trzy pozostawały w opozycji do FSLN. Przeciwko takiemu rozkładowi miejsc zaprotestowali dwaj opozycyjni przedstawiciele Rady Odbudowy Narodowej, którzy zdecydowali się w 1980 roku opuścić rząd tymczasowy. Od czasu rozpoczęcia walk wewnętrznych i ustanowienia w rezultacie stanu wyjątkowego w roku 1982 partie opozycyjne nie działały w radzie. Przewagę w tymczasowym parlamencie miały organizacje masowe, takie jak Federacja Robotników Sandinistowskich, Stowarzyszenie Kobiet Nikaragui, Krajowy Związek Rolników i Farmerów oraz Sandinistowski Komitet Obrony.
Sukces rewolucji dobrze przyjęty został przez lewicowych intelektualistów i polityków na całym świecie. Fascynacją rewolucyjnym ruchem uległ między innymi zespół The Clash, który w 1980 roku wydał płytę zatytułowaną „Sandinista!”. Z sympatią przejęcie władzy przez FSLN przyjęła część państw zachodnioeuropejskich, szczególnie tych rządzonych przez socjaldemokratów, które utrzymywały z nowym rządem przyjazne relacje (do ich grona należała Francja, Hiszpania, Grecja, Szwecja i RFN). Wsparcie wobec nowego rządu zaoferowała Kuba, która wysłała do kraju setki lekarzy i nauczycieli, a również tak odległe kraje jak na przykład Iran (w którym triumfowała rewolucja islamska). Także sami sandiniści popierali inne ruchy narodowowyzwoleńcze w Ameryce Łacińskiej, w Azji i Afryce. W okresie rządów FSLN wsparł walczący w sąsiednim Salwadorze Front Wyzwolenia Narodowego im. Farabunda Martíego oraz Jedność Narodowo-Rewolucyjną biorącą udział w konflikcie wewnętrznym w Gwatemali (a przed powstaniem tej organizacji mniejsze gwatemalskie grupy partyzanckie).
Program reform.
FSLN zainicjował radykalne reformy obejmujące między innymi konfiskatę majątków ziemskich czy nacjonalizację przemysłu.
Najważniejszymi zasługami reform wdrażanych przez FSLN było znaczne ograniczenie wskaźnika analfabetyzmu (Nikaragua przed rewolucją była krajem ze wskaźnikiem analfabetyzmu wynoszącym 50,3% – w wyniku kampanii edukacyjnej sandinistów udało się zmniejszyć ten wskaźnik do 12,9%). Dużą rolę w sukcesie Kampanii Czytania i Pisania miała pomoc rządu kubańskiego. Rok 1980 ogłoszony został rokiem literatury. Kampania objęła nie tylko likwidację alfabetyzmu, ale również integrację klas społecznych, ras, płci i pokoleń. Kolejnym z celów kampanii było kształtowanie świadomości politycznej i gospodarczej mieszkańców kraju. W ciągu pół roku ponad pół miliona ludzi zostało nauczonych czytania i pisania. W dalszym procesie alfabetyzacji społeczeństwa brało udział blisko 100 tys. ochotników. Kolejnym obszarem, w którym poczyniono znaczący postęp, była ochrona zdrowia. Programy medyczne rządu docenione zostały m.in. przez Oxfam. Także w tej dziedzinie duży wkład wykazała Kuba. Ponad 1500 kubańskich lekarzy pracowało w Nikaragui, personel z Kuby okazał się niezbędny w eliminacji polio, różyczki, odry, krztuśca i w zmniejszeniu śmiertelności niemowląt. Z pomocą rządu kubańskiego udało się utworzyć państwowy system opieki zdrowotnej, który objął większość obywateli Nikaragui. Sandiniści odnieśli też postęp w dziedzinie polityki kulturalnej. W 1980 roku powołali Ministerstwo Kultury, na czele którego stanął katolicki duchowny i poeta Ernesto Cardenal (nie był on jedynym duchownym zasiadającym w rządzie, księdzem był również Fernando Cardenal będący ministrem oświaty). Ministerstwo w szczególności skupiało się na krzewieniu promocji kultury chłopskiej.
Z drugiej zaś strony sukces programów społecznych FSLN nie zdołał naprawić sytuacji gospodarczej. Postępujący konflikt wewnętrzny i blokada ze strony USA spowodowały załamanie finansów państwowych i wzrost inflacji. Duży wpływ na złą sytuację miało też to, że jedna czwarta budżetu była za rządów rewolucjonistów przeznaczana była na obronę. W efekcie sandiniści, chcąc poprawić sytuację gospodarczą, zmuszeni zostali do rezygnacji z programu reform, zniwelowania o 44% wydatków państwowych i drastycznego ograniczenia liczby urzędników administracji państwowej.
Konflikt z USA i contras.
Sandiniści w okresie po rewolucji popierali oddolny pluralizm, byli jednak mniej entuzjastycznie nastawieni, jeśli chodzi o wybory ogólnokrajowe. Sandiniści uważali bowiem, że poparcie wyrażone zostało w czasie rewolucji, a wybory byłyby stratą i tak już ograniczonych zasobów. Działania te, w połączeniu z odejściem w 1980 roku z rządu tymczasowego Violety Chamorro i Alfonsa Robelo, wywołały plotki, według których zwolennicy FSLN chcieli skonsolidować władzę i utworzyć system wzorowany na kubańskim. Działania te doprowadziły do powstania w kraju zbrojnej opozycji wobec rządów FSLN. Zbrojna opozycja podzielona była na dwa odłamy: Nikaraguańskie Siły Demokratyczne (utworzone w 1981 roku przez rząd USA i byłych funkcjonariuszy Gwardii Narodowej) oraz Demokratyczny Sojusz Rewolucyjny (dowodzony przez jednego z byłych dowódców sandinistów – Edena Pastora).
Sytuację rewolucji sandinistowskiej pogorszyło to, że w 1981 prezydent USA Ronald Reagan potępił rząd Nikaragui za "wspieranie marksizmu" i upoważnił CIA do finansowania opozycyjnej armii contras. Militarne i finansowe wsparcie przez USA dla grup contras do walk z rządem spowodowało krwawy wewnętrzny konflikt, w którym zginęło ok. 30 tys. Nikaraguańczyków.
W 1983 będący faktycznym liderem FSLN Daniel Ortega rozpoczął rozmowy pokojowe z opozycją, zapowiedział zmniejszenie wydatków na zbrojenia i wyjazd z Nikaragui doradców wojskowych z Kuby, po czym w lutym 1984 ogłosił przeprowadzenie w listopadzie tego roku wolnych wyborów. Uzyskał w nich 63% głosów, dzięki czemu objął urząd prezydenta Nikaragui. Do wyborów z 1984 przystąpił szereg partii politycznych a według ustaleń międzynarodowych obserwatorów wybory były uczciwe.
Wydalenie doradców wojskowych z Kuby i zapowiedź wolnych wyborów spowodowały, że w 1983 roku Kongres Stanów Zjednoczonych zabronił rządowi finansowania oddziałów contras. Administracja Reagana kontynuowała wsparcie contras potajemnie i finansowała zbrojną opozycję przez sprzedaż broni poprzez Izrael do Iranu (wtedy zaangażowanego w wojnę z Irakiem), a wpływy z zarobionych pieniędzy kierowane były na zbrojenie contras (afera Iran-Contras). W 1984 roku Stany Zjednoczone przeprowadziły natomiast akcje zaminowania portów nikaraguańskich. Nikaragua oddała sprawę zaminowania portów do Międzynarodowego Trybunału w Hadze, który uznał w 1986 roku Stany Zjednoczone winnymi pogwałcenia zasad prawa międzynarodowego i wezwał do zaprzestania stosowania tego typu praktyk.
W 1988 roku po kilku latach rozmów pokojowych rząd zawarł z contras tymczasowy rozejm. W 1989 roku FSLN zawarł porozumienie z nowo powstałą Narodową Unią Opozycyjną. Porozumienie przewidywało dalszą demokratyzację, wolne wybory, zakończenie walk i rozwiązanie contras.
Przejście do opozycji.
25 lutego 1990 roku na mocy porozumienia z 1989 roku odbyły się wybory których zwycięstwo należało do opozycji. Nowym prezydentem wybrana została Violeta Chamorro. O ile sandiniści prowadzili w przedwyborczych sondażach to na spadku poparcia dla nich zaważyła inwazja Stanów Zjednoczonych na Panamę. Akcja otoczenia ambasady amerykańskiej w Managui przez uzbrojonych sandinistów ożywiła w społeczeństwie obawy przed wybuchem kolejnej wojny (75,6% respondentów, w tym 91,8% wyborców opozycji uważało, że dalsze rządy FSLN doprowadzą do pogłębienia konfliktu). Po przegranych wyborach prezydenckich, sandiniści po kilku tygodniach podpisali z Chamorro protokół przekazania władzy. Nowy rząd zgodził się aby dotychczasowi sandiniści zachowali dowodzenie nad policją, wojskiem i służbami specjalnymi (te ostatnie stopniowo zlikwidowano).
Wraz z przekazaniem władzy opozycji, Front przekształcił się w legalnie działającą partię opozycyjną. Nowe rządy cofnęły niemalże wszystkie reformy sandinistów i przyjęły politykę gospodarczą opartą na neoliberalizmie.
W 1994 roku odbył się kongres FSLN. W trakcie trwania kongresu starły się dwie tendencje – tzw. Lewica Demokratyczna oraz Sandinistowski Ruch Odnowy. Skupiona wokół Daniela Ortegi i Tomása Borge Lewica Demokratyczna uważała, że program partii trzeba przystosować do nowej sytuacji, lecz nie dopuszczała większego odejścia od dotychczasowych zasad ideologicznych. Sandinistowski Ruch Odnowy skupiony wokół Sergia Ramíreza uważał natomiast że partia jest zmuszona do rezygnacji z dotychczasowego antyimperializmu i awangardowego charakteru. Konflikt frakcyjny zakończył się w 1995 roku utworzeniem odrębnej partii przez Sandinistowski Ruch Odnowy (pod tą nazwą). Do rozłamowej formacji przystąpiła większość byłych przywódców FSLN, ministrów rządów rewolucyjnych i duża część parlamentarzystów ruchu. Rozłam umocnił jedynie socjalistyczny charakter FSLN.
Ponowne objęcie rządów.
Sandiniści powrócili do władzy po zwycięstwie Daniela Ortegi (z poparciem 38% głosujących) w wyborach z 5 listopada 2006 roku. Sandiniści nawiązali w trakcie wyborów współpracę z konserwatystami i podpisali porozumienie o "nieagresji" z duchownym Miguelem Obando Bravo – jednym z najbardziej zaciekłych krytyków rządów FSLN w latach 80. Zbliżenie FSLN do partii konserwatywnych wzbudziło burzę wśród zwolenników sandinistów poza Nikaraguą.
Ortega objął urząd 10 stycznia 2007 roku. W styczniu Nikaragua dołączyła do utworzonej w 2004 roku wspólnoty Alianza Bolivariana para los Pueblos de Nuestra América. FSLN pogłębiła swoje rządy po zwycięstwie w wyborach samorządowych z 9 listopada 2008 roku w 105 (spośród 146) gmin. W trakcie swojej kadencji Ortega wprowadził bezpłatną ochronę zdrowia i edukację. W czasie swojej prezydentury Ortega, dzięki pomocy innych państw Ameryki Łacińskiej, a w szczególności rządzonej przez Hugo Cháveza Wenezueli, rząd zaczął realizować liczne programy socjalne. Rząd prowadził politykę przydziału ziemi i udzielania bardzo nisko oprocentowanych pożyczek drobnym i średnim przedsiębiorcom. W ramach działalności w Alianza Bolivariana para los Pueblos de Nuestra América Nikaragua w zamian za produkty, takie jak fasola, jałówki, czy mięso otrzymuje wenezuelską ropę naftową, a ALBA finansuje programy socjalne Nikaragui. W ramach współpracy Wenezuela dostarczyła nowoczesny sprzęt medyczny, a do kraju przyjechali lekarze z Kuby. Kontynuowany jest program walki z analfabetyzmem.
W trakcie drugiego okresu rządów FSLN zrezygnował z antyamerykańskiej postawy. Mimo to duże kontrowersje i sprzeciw ruchu wywołało ustanowienie w Managui nowego ambasadora USA, Roberta Callahana. Polityk ten był w latach 80. attaché prasowym ambasady USA w Hondurasie. W okresie honduraskiej kariery Callahana jego przełożonym był John Dimitri Negroponte a CIA za jego kadencji kierowało z Hondurasu jedną z frakcji contras. Mianowanie na to stanowisko Callahana doprowadziło do wznowienia animozji nikaraguańsko-amerykańskich. Callahan otwarcie poparł opozycję, a w lutym 2009 roku prezydent Ortega zagroził mu wydalaniem z terenu Nikaragui. 17 kwietnia 2009 roku bank ALBA przyznał Nikaragui 50 milionów dolarów, które mają sfinansować projekty rozwoju rolnictwa, zwalczania analfabetyzmu i mają pomóc Nikaragui sprostać niechęci ze strony rządu USA.
Symbole.
Flaga FSLN składa się z dwóch kolorów. Na górze znajduje się kolor czerwony, a na dole kolor czarny. W centrum flagi znajduje się biały napis FSLN. Jest to zmodyfikowana wersja bandery używanej przez sandinistów w latach 30., w okresie okupacji amerykańskiej. Wówczas wojska Sandino używały flagi czerwono-czarnej, w centrum której znajdowała się czaszka. Kolory te zapożyczone zostały od meksykańskiego ruchu anarchistycznego, w którego działalność Sandino zaangażował się na początku lat 20.

</doc>
<doc id="460599" url="https://pl.wikipedia.org/wiki?curid=460599" title="Tupamaros">
Tupamaros

Tupamaros – lewicowe organizacje rewolucyjne działające w krajach Ameryki Południowej, nazwane od inkaskiego bohatera Tupaca Amaru II

</doc>
<doc id="460608" url="https://pl.wikipedia.org/wiki?curid=460608" title="Hiszpańskie srebrne escudo">
Hiszpańskie srebrne escudo

Hiszpańskie srebrne escudo ("Escudo de Plata") było jednostką monetarną w Hiszpanii w latach 1864–1868.
Hiszpańskie srebrne escudo bywa również mylone ze złotym escudo, wartym czterokrotnie więcej.
Escudo zamieniło hiszpańskiego reala w stosunku 10 realów = 1 escudo.
Samo zostało w 1868r. zastąpione pesetą, w stosunku 2½ pesety = 1 escudo, gdy Hiszpania wstąpiła do Łacińskiej Unii Monetarnej.

</doc>
<doc id="460611" url="https://pl.wikipedia.org/wiki?curid=460611" title="Muzea w Warszawie">
Muzea w Warszawie

Muzea w Warszawie – publiczne i prywatne muzea działające obecnie lub w przeszłości na terenie miasta stołecznego Warszawy.
Historia.
Pierwsze muzeum na terenie obecnej Warszawy zostało otwarte 5 sierpnia 1805 w pałacu w Wilanowie. Stanisław Kostka Potocki udostępnił wtedy odwiedzającym pałac zgromadzone przez siebie zbiory malarstwa, sztuki starożytnej, sztuki orientalnej i rzemiosła artystycznego. Było to drugie muzeum na ziemiach polskich (po otwartym w 1801 muzeum w Puławach).
W 1938 w mieście czynnych było 29 publicznych muzeów. W 1977 ich liczba wynosiła 30

</doc>
<doc id="460613" url="https://pl.wikipedia.org/wiki?curid=460613" title="Krzyżne Liptowskie">
Krzyżne Liptowskie

Krzyżne Liptowskie (, , 2039 m) – szczyt w końcowym odcinku Liptowskich Kop ("Liptovské kopy"), położony na południowy zachód od Skrajnego Gołego Wierchu ("Krajný Holý vrch"), od którego oddziela go Koprowicka Przełęcz Niżnia ("Nižné kôprovické sedlo"). Krzyżne jest drugim co do wysokości, po Wielkiej Kopie Koprowej ("Veľká kopa"), szczytem Liptowskich Kop. Jego nazwa pochodzi od krzyżowania się trzech grani w wierzchołku.
Jest zwornikiem. W jego wierzchołku pasmo rozgałęzia się na dwa grzbiety biegnące w kierunku południowym i południowo-zachodnim. Grań południowa oddziela Dolinę Koprową ("Kôprová dolina") od Doliny Krzyżnej ("Krížna dolina"). W grzbiecie tym wyróżnia się kulminacja Wszywaków ("Všiváky", 1817 m). Grań południowo-zachodnia oddziela Dolinę Krzyżną od doliny Koprowicy ("Kôprovnica") i dolnej części Doliny Cichej. Wznosi się w niej Małe Krzyżne Liptowskie ("Malé Krížne", 1920 m), a za nim, już w rejonie lasu, wybitna czuba zwana Szczyty ("Štíty", 1450 m). Wzniesienia rozdziela Krzyżna Przełęcz ("Koniarčisko", 1377 m). Z grani tej do Doliny Koprowicy opadają 4 wielkie żleby: Skryte Korycisko, Pośredni Żleb, Zabijak i Czerwone Korycisko. Wszystkie te żleby przecina ścieżka Zachodniej Obwodnicy. Górna część grani tworzy południowe ograniczenie Krzyżnego Kotła będącego najwyższym piętrem Doliny Koprowicy.
W górnej części stoki Krzyżnego są bezleśne, co powoduje, że schodzą nimi ogromne lawiny. Najbardziej stromy jest stok wschodni o wysokości około 860 m. W najwyższej jego części, powyżej Wschodniej Obwodnicy jest dużo skał.
Na Krzyżnym Lpitowkim i innych szczytach Kop Liptowskich od dawna wypasali mieszkańcy miejscowości Kokawa i Wychodna. Drogi na Krzyżne Liptowskie znane były od dawna pasterzom i kłusownikom. Szczyt przez turystów odwiedzany był rzadko. Pierwsze odnotowane zimowe wejście turystyczne: Karol Englisch i Károly Jordán, 13 stycznia 1903. Wielki pożar jesienią 1943 r. zniszczył lasy na południowych stokach. W latach 1944–1945 u podnóża Krzyżnego, w Dolinie Krzyżnej znajdował się sztab oddziału partyzanckiego „Vysoké Tatry”. Od 1949 cały obszar Liptowskich Kop jest obszarem ochrony ścisłej Tatrzańskiego Parku Narodowego.

</doc>
<doc id="460614" url="https://pl.wikipedia.org/wiki?curid=460614" title="Droga wojewódzka nr 993">
Droga wojewódzka nr 993

Droga wojewódzka nr 993 (DW993) – droga wojewódzka łącząca Duklę z Gorlicami. Jej długość wynosi 42 km. Zlokalizowana jest w południowej części województwa podkarpackiego i wschodniej województwa małopolskiego; biegnie równoleżnikowo w kierunku wschód - zachód.

</doc>
<doc id="460616" url="https://pl.wikipedia.org/wiki?curid=460616" title="Reguła falsi">
Reguła falsi



</doc>
<doc id="460618" url="https://pl.wikipedia.org/wiki?curid=460618" title="Hiszpańskie złote escudo">
Hiszpańskie złote escudo

Hiszpańskie złote escudo było złotą monetą w Hiszpanii do lat 50. XIX wieku.
Warte było 16 hiszpańskich realów de plata fuertes lub 40 hiszpańskich realów de vellón.
Hiszpańskie złote escudo bywa również mylone ze srebrnym escudo, jednostką monetarną Hiszpanii w latach 1864-1868, równą 10 realów de vellón (1 hiszpańskie złote escudo = 4 hiszpańskie srebrne escudo).

</doc>
<doc id="460623" url="https://pl.wikipedia.org/wiki?curid=460623" title="Fevernova">
Fevernova

Adidas Fevernova – oficjalna piłka Mistrzostw Świata w Piłce Nożnej 2002 oraz Mistrzostw Świata w Piłce Nożnej Kobiet 2003 w USA. Jest wykonana ze specjalnych pianek, przez co nie traci kształtu, zachowuje tor lotu i dobrze zachowuje elastyczność. Ma 11 warstw, waży 435 g i potrafi lecieć z prędkością 130 km/h. Jej kolorystyka nawiązuje do kultury oraz historii gospodarzy mistrzostw, czyli Korei i Japonii. Jest pierwszą oficjalną turniejową piłką Adidasa zrywającą z tzw. wyglądem "Tango". W zależności od wersji posiada atesty: "FIFA Inspected" bądź "FIFA Approved". Jest produkowana w wersjach "Glider", "Tendo", "Orange", "Junior", "Tri-Lance", "Vuelo", "Planeo ms", a także w wersji przystosowanej do gry na hali (futsal). Została zaprojektowana w Niemczech, a jej produkcja odbywa się w Pakistanie. Do wersji meczowej producent dodaje pudełko. Jej następcą na Mistrzostwach Świata 2006 jest Teamgeist.

</doc>
<doc id="460625" url="https://pl.wikipedia.org/wiki?curid=460625" title="Maravedí">
Maravedí

Maravedí – moneta używana w Hiszpanii przez kilka wieków.
Wywodzi się ze złotej monety bitej przez Maurów z Al-Andalus, a jej nazwa pochodzi od "moravetinos".
Pierwotnie (za czasów Alfonsa VIII) złota moneta ważyła 3,86 g i często nosiła arabskie napisy.
Przejęte przez chrześcijańskie państwa iberyjskie maravedí straciło na wartości, najpierw stając się monetą srebrną, a następnie miedzianą.
O jej wartości w roku 1519 świadczą koszty wyprawy Ferdynanda Magellana dookoła świata, które wyniosły 8 751 125 maravedi. Kwota ta objęła zakup, remont i wyposażenie 5 statków, uposażenie dla 237 uczestników wypłacone z góry oraz aprowizację przez 2 lata. Ponadto zabrano towary za ponad 1,5 mln maravedi na wymianę za przyprawy korzenne.
Po raz ostatni została wybita w latach 50. XIX wieku, gdy waluta hiszpańska przyjęła system dziesiętny, oparty na realu de vellón, wartym poprzednio 34 maravedí.
Chronologia jednostek monetarnych Hiszpanii.
Zobacz też: dobla, dublon

</doc>
<doc id="460630" url="https://pl.wikipedia.org/wiki?curid=460630" title="Josef Kollmer">
Josef Kollmer

Josef Kollmer (ur. 26 lutego 1901 w Händlern (Bawaria), zm. 24 stycznia 1948 w Krakowie) – zbrodniarz hitlerowski, członek załogi obozu koncentracyjnego Auschwitz-Birkenau i SS-Obersturmführer.
Z zawodu był rolnikiem. Członek NSDAP SS od 1 stycznia 1935 (wcześniej przez kilka lat pracował w niemieckiej policji) i NSDAP od maja 1937. W październiku 1941 został powołany do Waffen-SS i przydzielony do obozu koncentracyjnego Auschwitz-Birkenau, gdzie do października 1943 Kollmer dowodził różnymi kompaniami wartowniczymi. Następnie czasowo przeniesiony do obozu Mittelbau-Dora, powrócił do Oświęcimia w maju 1944. Początkowo dowodził kompanią wartowniczą w obozie Auschwitz I, a później od sierpnia do października 1944 kompanią w Monowicach. Kollmer podczas służby w obozie oświęcimskim brał udział w eksterminacji Żydów w komorach gazowych Brzezinki oraz w przeprowadzaniu egzekucji przy Ścianie Śmierci koło bloku 11 i w fabryce Buna.
Po zakończeniu wojny zasiadł na ławie oskarżonych w pierwszym procesie oświęcimskim przed Najwyższym Trybunałem Narodowym w Krakowie. W wyniku przeprowadzonego przewodu sądowego Kollmer skazany został 22 grudnia 1947 na karę śmierci przez powieszenie. Wyrok wykonano w więzieniu Montelupich.

</doc>
<doc id="460631" url="https://pl.wikipedia.org/wiki?curid=460631" title="Rewera Stanisławów">
Rewera Stanisławów

Rewera Stanisławów (oficjalna nazwa: Wojskowo-Cywilny Klub Sportowy „Rewera” Stanisławów) – nieistniejący polski klub piłkarski (później wielosekcyjny sportowy) założony w Stanisławowie.
Historia.
Chronologia nazw:
Jeden z pierwszych w historii zespołów piłkarskich utworzonych przez Polaków na ziemiach polskich. Powstał w 1908 roku. Jego nazwa pochodziła od przydomku Stanisława Potockiego (ojca założyciela miasta – Andrzeja Potockiego), a z łacińskiego zwrotu "„re vera”" można ją przetłumaczyć na język polski, jako "„w rzeczy samej”".
"Rewera" swój pierwszy udokumentowany mecz w historii rozegrała 20 czerwca 1909 roku we Lwowie z zawodnikami miejscowego klubu „Czarny” (drużyna rezerw), przegrywając 1:4. Przed I wojną światową klub był członkiem Österreichischer Fußball-Bund i grał w Mistrzostwach Galicji w klasie II-A.
Zespół piłkarski nigdy nie zakwalifikował się do rozgrywek polskiej ekstraklasy, a jego największym sukcesem okazało się wywalczenie wicemistrzostwa lwowskiego OZPN w sezonie 1928 po przegraniu barażów z Polonią Przemyśl (0:3, 3:1 i 2:4) oraz (po 1933) wielokrotne mistrzostwo ligi okręgowej Stanisławowskiego OZPN. Liga okręgowa (było ich kilkanaście) była wtedy druga po ekstraklasie.
W 1934 Rewera dotarła do drugiego poziomu (półfinałów) gier barażowych o awans do I ligi, przegrywając w dwumeczu (1:0 w Stanisławowie i 0:5 w Świętochłowicach) ze Śląskiem Świętochłowice.
W 1938 roku w rywalizacji o I ligę z pierwszą drużyną grupy śląskiej Dębem Katowice (2:2, 1:6), grupy małopolskiej Garbarnią Kraków (1:7, 1:4) oraz grupy lwowskiej Czarnymi Lwów (1:0, 0:2) niestety okazali się przegranymi.
W roku 1939 w sierpniu odbył się w Stanisławowie mecz piłki nożnej o Puchar Prezydenta Rzeczypospolitej Ignacego Mościckiego pomiędzy Stanisławowem a Lwowem. Trenerem drużyny stanisławowskiej był czeski szkoleniowiec o nazwisku Boder, kierownikiem sekcji piłki nożnej był Wiktor Rodowicz (ojciec Maryli) – pracownik Firmy Pawłowski i spółka przy ulicy Sapieżyńskiej. Skarbnikiem był sierżant 48 PP Pan Pieszko.
Na skutek wybuchu II wojny światowej – działalność klubu została zawieszona, zaś po jej zakończeniu już nigdy go nie reaktywowano (w 1945 – w wyniku konferencji teherańskiej – Stanisławów znalazł się bowiem w granicach ZSRR).

</doc>
<doc id="460634" url="https://pl.wikipedia.org/wiki?curid=460634" title="Sąd Ostateczny (tarot)">
Sąd Ostateczny (tarot)

Sąd Ostateczny – karta tarota należąca do Arkanów Wielkich. Oznaczana numerem XX.
Wygląd.
Na karcie widnieje przedstawienie biblijnego Sądu Ostatecznego. Widoczne są nagie postaci ludzkie powstające z grobów. Powyżej, na niebie, znajduje się dmący w trąbę anioł.
Znaczenie.
Karta Sądu Ostatecznego oznacza nowość w życiu i nadchodzące zmiany. Bywa kojarzona z wyzdrowieniem z choroby, zakończeniem problemów duchowych albo ustąpieniem jakichś przeszkód. Karta ta jest także symbolem przebaczenia i – ogólniej – życia religijnego.

</doc>
<doc id="460638" url="https://pl.wikipedia.org/wiki?curid=460638" title="Ruhnama">
Ruhnama

Ruhnama (albo Ruchnama, z perskiego روح "ruh" „dusza” i نامه "nâma" „książka”) – książka autorstwa Saparmyrata Nyýazowa (1940–2006), I sekretarza Komunistycznej Partii Turkmeńskiej SRR (1985–1991), a następnie prezydenta Turkmenistanu (1991–2006). Jest ona połączeniem autobiografii, fikcji historycznej i przewodnika duchowego dla Turkmenów. W skład tekstu wchodzi wiele poematów, przy czym niektóre z nich są autorstwa sufiego Magtymguly’ego.
Pierwsze części książki ukazały się w 2001 roku, a rok 2003 był rokiem "Ruhnamy". Corocznie są z niej egzaminowani wszyscy turkmeńscy urzędnicy. 21 marca 2006 prezydent Nyýazow oświadczył, że ten, kto przeczyta trzykrotnie Ruhnamę będzie miał zagwarantowane miejsce w raju. Nyýazow poprosił Allaha, aby ten przyjął do siebie najgorliwszych czytelników jego utworu.
Ruhnama i kult jednostki Nyýazowa stały się tematem filmu dokumentalnego pt. "Cień świętej księgi" (2007).

</doc>
<doc id="460642" url="https://pl.wikipedia.org/wiki?curid=460642" title="ABS (tworzywo)">
ABS (tworzywo)

ABS, terpolimer akrylonitrylo-butadieno-styrenowy, poli(akrylonitryl-"co"-butadien-"co"-styren) – tworzywo otrzymywane w procesie polimeryzacji 1,3-butadienu oraz kopolimeryzacji akrylonitrylu ze styrenem wraz z jednoczesnym szczepieniem powstałego kopolimeru na polibutadienie.
Właściwości.
Tworzywo amorficzne. Gęstość 1,05 g/cm3. Duża udarność, twardość oraz odporność na zarysowania. Brak odporności na działanie światła i promieniowania UV. Dobre właściwości izolacyjne. Zadowalająca odporność na działanie ługów, rozcieńczonych kwasów, węglowodorów alifatycznych, olejów i tłuszczów. Nieodporny na działanie kwasów, estrów oraz ketonów. Jest jednym z niewielu tworzyw sztucznych, które można pokrywać warstwami metalicznymi podczas obróbki galwanicznej.
Zakres temperatur dla pracy ciągłej: od -40 do +85 °C.
Skurcz przetwórczy
Zastosowanie.
Przykładowe zastosowania to obudowy aparatury elektronicznej, sprzętu AGD itp.; elementy samochodów, różnorakich sprzętów i urządzeń; galanteria ozdobna, zabawki, materiały biurowe i wiele innych.
Nazwy handlowe.
Cycolac, Lustran, Novodur, Absolac, Magnum, Polylac, Polyman, Sinkral, Terluran, Toyolac.

</doc>
<doc id="460643" url="https://pl.wikipedia.org/wiki?curid=460643" title="Edmund Różycki">
Edmund Różycki

Edmund Różycki (ur. 16 sierpnia 1827 w Agatówce na Wołyniu, zm. 23 maja 1893 w Krakowie) – naczelnik wojenny województwa wołyńskiego w powstaniu styczniowym, naczelnik Wydziału Prowincjonalnego Rusi, który był podporządkowany Komitetowi Centralnemu Narodowemu, dowódca tzw. jazdy wołyńskiej. Różycki kontynuował rodzinną tradycję powstańczą, zapoczątkowaną przez ojca Karola, oficera napoleońskiego i uczestnika powstania listopadowego.
Życiorys.
Młodość.
Edmund Różycki urodził się 16 sierpnia 1827 roku w Agatówce, 18 kilometrów na północ od Berdyczowa, w rodzinnym majątku Różyckich, jako najmłodsze dziecko Karola i Marii z Czajkowskich. Według anegdoty, w czasie powstania listopadowego do domu w Hucie Cudnowskiej, gdzie aktualnie przebywał, wkroczyła carska policja i zapytała chłopca: „Gdzie Tato?” Mały Mundek miał odpowiedzieć: „poszedł bić Moskali”. – A ty, jak wyrośniesz, co będziesz robił? – indagował oficer. – I ja będę bił! Rząd rosyjski zamierzał uprowadzić Edmunda, a także jego starszego brata Stanisława, by móc szantażować ojca, ale rodzina zdołała ukryć obu chłopców na terenie austriackiej Galicji. Karol wraz ze starszym synem udali się na emigrację, natomiast Edmund został przemycony przez zaufanego człowieka z powrotem na Wołyń. Ukrywał się tam pod zmienionym nazwiskiem, prawdopodobnie jednak policja wpadła na jego trop i musiał szukać schronienia u Zuzanny Pilchowskiej w Kijowie, a po jej śmierci – u pp. Szymanowskich. W 1840 władze odkryły jego tożsamość i odesłały do Petersburga „pod opiekę” bratu cara Mikołaja, wielkiemu księciu Michałowi, który pełnił funkcję szefa rosyjskich szkół wojskowych. Jeśli wierzyć Marianowi Dubieckiemu, autorowi szkicu biograficznego o Różyckim, w czasach petersburskich sprawował nad nim opiekę pewien weteran 1831 roku, posiadający polski modlitewnik. Można domniemywać, że Edmund wszedł również w kontakt z młodzieżą polską uniwersytetu petersburskiego, aczkolwiek nie potwierdzają tego poważne źródła. W każdym razie udało się go uchronić przed rusyfikacją.
W wojsku carskim.
W 1847 roku Różycki wstąpił do służby wojskowej w artylerii. Rok później, jako politycznie podejrzany w związku z wydarzeniami Wiosny Ludów, został zesłany pod strażą na Kaukaz. Pełnił tam obowiązki sztabowe – służył m.in. w akcjach pacyfikacyjnych wymierzonych przeciw góralom w Dagestanie. Po stłumieniu ruchów wolnościowych w Europie udał się w 1851 roku z powrotem do Petersburga. Niebawem został przyjęty do Akademii Wojskowej i uzyskał stopień porucznika. W roku 1854, już w randze kapitana sztabu generalnego, wrócił na Kaukaz, gdzie przebywał cztery lata, walcząc przeciw Turcji, po czym wystarał się o 11-miesięczny urlop. Wykorzystał go, odwiedzając ojca i brata, a także rodzinę na Wołyniu. Zwiedził ponadto Francję, Szwajcarię i Włochy. W Paryżu nawiązał kontakty z poetą Sewerynem Goszczyńskim, dawnym kolegą ojca z oddziału Dwernickiego i znanym towiańczykiem. Po powrocie z zachodu musiał raz jeszcze udać się na Kaukaz. Przebywał tam w latach 1858-1860, po czym udało mu się uzyskać zgodę na przeniesienie do Żytomierza, do sztabu III korpusu armii rosyjskiej. W listopadzie 1861, myśląc już niewątpliwie o przystąpieniu do ruchu narodowowyzwoleńczego, wziął dymisję w stopniu podpułkownika. Według jednej z relacji, na odchodnym dostał gros orderów, a cała ceremonia pożegnalna miała bardzo uroczystą oprawę.
Konspiracja.
Po wystąpieniu z wojska carskiego Różycki prowadził podwójne życie: oficjalnie pracował zarobkowo przy pracach mierniczych, nieformalnie zaś związał się z komitetem organizacji czerwonych w Kijowie. We wrześniu roku 1862 odwiedził go Stefan Bobrowski, pragnący scalić „Organizację” w Kongresówce z ruchem ukraińskim. W tych okolicznościach Różycki podporządkował Komitet Prowincjonalny Rusi warszawskiemu Komitetowi Centralnemu Narodowemu (KCN) i stanął na jego czele. Pierwszy skład Komitetu Prowincjonalnego nie jest jasny, aczkolwiek na pewno znajdowali się w nim obok Różyckiego dr Izydor Kopernicki i Aleksander Jabłonowski. Warto przy okazji dodać, że kierownictwo ruchu nie było przywiązane do jednego miejsca – przebywało rotacyjnie w Żytomierzu, Kijowie i Kamieńcu Podolskim, a więc w kluczowych miastach składowych części Rusi: Wołynia, Ukrainy i Podola. W listopadzie i grudniu Różycki wraz ze współpracownikiem Antonim Chamcem przebywali w charakterze przedstawicieli Rusi na naradach z KCN w Warszawie. Określono granice autonomii Komitetu Prowincjonalnego: miał on wprawdzie przedstawiać comiesięczny raport z prowadzonej działalności, jednakże zachował prawo decydowania nie tylko o terminie wszczęcia walki, ale o jej podjęciu w ogóle, gdyby okoliczności były niesprzyjające, tzn. gdyby niepewna była reakcja mas. W czasie spotkania Różycki i Chamiec sugerowali nieznaczne przesunięcie powstania – ze stycznia na maj. Cel ten został osiągnięty i początek akcji zbrojnej istotnie wyznaczono na maj roku 1863. Właściwy plan został doprecyzowany w Sidorowie, w czasie spotkania Różyckiego z gen. Józefem Wysockim i Zygmuntem Miłkowskim, którzy dowodzić będą oddziałami galicyjskim i mołdawskim. W wymiarze taktycznym założono, iż Edmund Różycki, stojący na czele oddziałów wołyńskich, będzie przedzierać się w stronę Galicji, by dołączyć do nadciągającego z tamtej strony Wysockiego. Datę wystąpienia zbrojnego wyznaczono na 8 maja. Z punktu widzenia hierarchii wojskowej, dowódcą całej operacji miał być Wysocki, od 3 kwietnia „naczelny dowódca sił zbrojnych województwa lubelskiego i ziem ruskich.”
Do czasu wystąpienia zbrojnego, Komitet Prowincjonalny Rusi przygotowywał się materialnie, organizacyjnie i propagandowo, kolportując proklamacje, powielając , a także inspirując śpiewanie „hymnów”, tzn. pieśni patriotycznych. Trzeba jednak podkreślić, że owa podziemna działalność była utrudniona, szczególnie od wiosny 1863, kiedy policja najpierw odkryła konspiracyjną drukarnię w Kijowie, a potem rozbiła jedną z tamtejszych komórek organizacji miejskiej.
Powstanie.
Zgodnie z umową sidorowską Różycki rozpoczął działania zbrojne 8 maja 1863, chociaż już dzień wcześniej wyprowadził ok. 850-osobowy oddział konny z Żytomierza na uroczysko „Pustocha”, niedaleko wioski Karpowiec. Pomimo istnienia licznego elementu polskiego na Wołyniu, a także ogłoszenia dokumentów o natychmiastowym uwłaszczeniu chłopów (tzw. złotych hramot), Różyckiemu nie udało się doprowadzić do powstania powszechnego. Ze smutkiem należy skonstatować, że chłopi raz jeszcze poszli drogą wskazaną im przez carską propagandę. Struktura oddziału Różyckiego w ogólnym zarysie przedstawiała się, jak następuje:
9 maja Wołyńczycy zajął bez walki miasto Lubar, którego załogę wzięto do niewoli, a następnie wypuszczono. W myśl założeń militarnych, jazda Różyckiego miała być kośćcem przyszłej armii rusińskiej, wokół niej powinny grawitować mniejsze grupy powstańców. Przez pewien czas strategię tę realizowano: oddział pozostawał w kontakcie ze zgrupowaniami Jana Chranickiego, które osłaniało prawą flankę i Władysława Ciechońskiego – idącego w awangardzie. Z Lubaru skierował się Różycki do Połonnego, które również zajął bez walki i gdzie być może strawił zbyt dużo czasu (5 dni), a następnie cofnął się w kierunku na wschód, aż spotkał Rosjan pod Miropolem, gdzie wywiązały się dwudniowe walki (16-17 maja). W sensie taktycznym bitwa została przegrana, albowiem Wołyńczycy ustąpili. Mimo iż były na to szanse, nie doszło do upragnionego połączenia z Chranickim. Różycki wymknął się jednak z obławy, manewrując najpierw na zachód, a potem na południe. 19 maja wziął do niewoli 39 Rosjan pod Worobijówką w powiecie zwiahelskim, a następnie przekroczył granicę Podola, próbując zorientować się, na jakie wsparcie może liczyć, aliści przyłączyło się doń jedynie 60 osób pod dowództwem Szaszkiewicza. Jako anegdotę warto przytoczyć fakt, iż na Podolu Różycki biwakował w jarze Hańczarycha, gdzie, według proroctwa Wernyhory, miał się rozegrać ostateczny bój między Polakami a Rosjanami. Rosjan wprawdzie nie znaleziono, ale żołnierze byli bardzo pokrzepieni na duchu. Oddział kierował się na Chmielnik, jednakże wobec braku perspektyw wzniecenia walk na Podolu, wycofał się ostro na północ do Lubaru, by tam ostatecznie podjąć marsz ku granicy austriackiej. Różycki przechodził przez miejscowości: Chrabużna, Hryców, Kośków, Malki i Butowce, aż 25 maja natknął się pod Laszkami na Rosjan i wydał im bitwę. Niestety, nie był jej stanie wygrać wobec przytłaczającej liczebności przeciwnika (15 tysięcy żołnierzy). Warto jednak wspomnieć, że otrzymał tego dnia wsparcie w postaci 45-osobowego oddzialiku Eustachego Klukowskiego, który ocalał z bitwy pod Minkowcami.
Salicha.
Oddział Różyckiego, liczący w tym momencie 260 osób (5 szwadronów, z czego trzy niekompletne) spędził noc w Medwedówce Starej. Następnego dnia ruszył traktem prowadzącym ze Starego Konstantynowa w stronę Jampola. Po kilku godzinach marszu tylna straż zaalarmowała o zbliżaniu się Rosjan. Siły nieprzyjaciela były 3 razy większe i wyniosły 3 roty piechoty oraz 120-osobowy oddział kozaków – w sumie ok. 720 osób. Tak doszło do pamiętnej bitwy pod Salichą (ukr. bytwa a. bij pid Sałychoju), jednego z najbardziej błyskotliwych zwycięstw kampanii Różyckiego i całego powstania styczniowego. Był 26 maja 1863 roku. Różycki, zorientowawszy się w sytuacji, przyspieszył kroku, by dotrzeć do znajdującego się we wsi mostu, zanim uczynią to Kozacy; przeszedłszy wieś, skierował się na północ, w stronę Jampola, a następnie zwrócił oddział na południe w taki sposób, że lewą flankę oparł o błotnisty wąwóz. Tymczasem rosyjscy tyralierzy zbliżyli się na odległość strzału i otworzyli ogień. Różycki uformował oddział w dwa szeregi, po dwa szwadrony w każdym i rozpoczął szarżę. Tak, jak pod Somosierrą, kawaleria pędziła pod gradem kul, mając jednak na wyposażeniu przede wszystkim piekielne lance. Broń ta, mimo iż wydawała się przestarzałą, świetnie przysłużyła się w bitwie – Polacy wyrąbali sobie drogę przez kolumny rosyjskie na drugą ich stronę. Wielu Rosjan poległo tego dnia, łącznie z dowódcą kapitanem Łomonosowem. Ci, którzy przeżyli, uciekali w popłochu. Do anegdotycznych należy opowieść o kapitanie Michnowie, dowódcy II kompanii piechoty, który całą bitwę przesiedział pod wzmiankowanym już mostem, za co czekał go później sąd wojenny. Po tym decydującym natarciu w pobliżu pola walki pojawiły się jeszcze 3 roty rosyjskie, ale widząc ogrom zniszczeń, nie ośmieliły się podejść. Droga do granicy galicyjskiej była otwarta. Oddział Różyckiego przekroczył ją dwa dni później w miejscowości Szczęsnówka, tam uległ rozwiązaniu i rozpłynął się w powietrzu. Tak zakończył się najbardziej chlubny, a jednocześnie niezwykle blaskomiotny epizod powstania styczniowego na Rusi.
Dalsze losy w powstaniu.
Wobec asekuranckiej postawy Wysockiego planowane połączenie jego oddziału z jazdą wołyńską nie doszło do skutku: dowódca wyprawy galicyjskiej wkroczył na Wołyń, kiedy Różyckiego nie było już tam od miesiąca. Co więcej, 2 lipca został rozbity w bitwie pod Radziwiłłowem (zakończonej niepowodzeniem 2 lipca 1863 i wkrótce aresztowany przez władze austriackie. Powstanie na Rusi straciło zatem swojego formalnego przywódcę. W takich okolicznościach 10 lipca Rząd Narodowy mianował Różyckiego wodzem naczelnym ziem ruskich i awansował go na stanowisko gen. brygady, wyasygnował dlań także kwotę 200 tys. złotych. Różycki dysponował w Galicji stosunkowo liczną siłą zbrojną (sięgającą 5 tys. ludzi), jednak brak szerszego akcesu włościan do powstania, kunktatorska postawa Zarządu Podola, a pośrednio również ogólnie niekorzystne wrażenie zrywu majowego skazały kolejną interwencję na Wołyniu na niepowodzenie. Wypady lotnych oddziałów konnych do województwa włodzimierskiego organizowano nieregularnie, a ich celem raczej było stworzenie wrażenia, że powstanie nie zamarło zupełnie, niż realizacja założeń strategicznych. W tym czasie do Galicji przybył sędziwy ojciec Edmunda, pragnący wziąć udział w walce, jednak zorientowawszy się w sytuacji, szybko wrócił do Paryża. Różycki asystował w listopadzie przy utworzeniu Wydziału Rządu Narodowego w Galicji, lecz już niebawem miał wypełnić zadanie zgoła inne. Ówczesny dyktator powstania, Romuald Traugutt, wysłał go do Konstantynopola z misją zasięgnięcia informacji co do szans utworzenia tam siły zbrojnej, która miałaby zostać przerzucona na Ruś. Niewątpliwie, otrzymaniu tak delikatnego poruczenia pomogło bliskie pokrewieństwo z Michałem Czajkowskim vel Sadykiem Paszą (matka Różyckiego była siostrą poety). Przed wyjazdem Różycki scedował dowództwo nad pułkiem gen. Janowi Chaleckiemu, resztę zaś spraw – przede wszystkim organizacyjnych – powierzył płk. Janowi Stelli-Sawickiemu ps. „Struś”. Raport z trwającej kilka tygodni wyprawy tureckiej wysłał Różycki już z Paryża. Wnioski, które w nim zawarł, można streścić następująco: agent Hotelu Lambert nad Bosforem – Władysław Jordan – działał ze wszech miar nieudolnie, a wyprawa zbrojna z Turcji na Ruś pochłonęłaby 4 miliony. Drogo, więc należałoby zerwać ze środowiskiem reakcyjno-szlacheckim w Polsce i oprzeć się na masach ludowych. Na takie dictum acerbum Traugutt odpowiedział, że milionami nie dysponuje, a z reakcją nigdy nie trzymał. Memorandum odłożono ad acta… Tak skończyła się służba Różyckiego w powstaniu styczniowym.
Emigracja i powrót do kraju.
Różycki spędził na emigracji w Paryżu w sumie 8 lat (1864–1872). Nie był nieaktywny: trzymał się blisko generała Hauke-Bosaka, zasiadał w zarządzie Stowarzyszenia Bratniej Pomocy, został wybrany do władz Zjednoczenia Emigracji Polskiej (uzyskał 371 głosów), mimo iż wycofał się zeń po tygodniu wskutek sporu ideologicznego, w którym opowiedział się po stronie towiańczyków. Na tym jednak nie kończy się jego emigracyjna aktywność: wystąpił w obronie swego rodaka i kompana z oddziału wołyńskiego, Berezowskiego, którego oskarżano o zamach na cara Aleksandra II w Paryżu. W sierpniu 1870 wziął udział w naradzie z udziałem paryskich kół wojskowych nad możliwością stworzenia legionu polskiego. Popierał Francję przeciw Prusom w wojnie 1870 roku, chociaż był to dla niego trudny okres z powodu śmierci ojca. Niebawem wydał również broszurę zatytułowaną „Quelques cris d’amour et de douleur sur l’état actuel de la France” [Kilka słów zachwytu i ubolewania nad obecnym stanem Francji], w której potępiał poczynania komunardów paryskich z roku 1871. W tym samym roku sąd wojskowy w Kijowie skazał go na wieczne wygnanie z Rosji, jednakże już rok później uzyskał od monarchii austro-węgierskiej prawo wjazdu do Galicji, z czego naturalnie skorzystał. Po powrocie do Polski został rewidentem Towarzystwa Ubezpieczeń Wzajemnych – jego praca polegała na inspekcji agentów przedsiębiorstwa, co wiązało się z licznym podróżami, oczywiście tylko w granicach zaboru austriackiego. Powtórzył w ten sposób historię swojego ojca, który ongiś swoją żonę i dzieci pozostawił pod zaborem rosyjskim, pod opieką Józefa Bobrowskiego, ojca Stefana i Tadeusza. W tym czasie nie udzielał się już towarzysko, brał jedynie udział w uroczystościach 50-lecia powstania listopadowego, wkrótce zaczął chorować na serce. Umarł 23 maja 1893 w Krakowie. Pochowany został na Cmentarzu Rakowickim, w otoczeniu kwater powstańców 1830 i 1863 roku. Na obelisku, wzniesionym dzięki staraniom Towarzystwa Ubezpieczeń, widnieje inskrypcja – wiersz Adama Asnyka:
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.

</doc>
<doc id="460644" url="https://pl.wikipedia.org/wiki?curid=460644" title="Uzwojenie">
Uzwojenie

Uzwojenie jest to część obwodu magnetycznego odpowiedzialna za wytwarzanie strumienia magnetycznego. Uzwojenie może być elementem cewki, maszyny elektrycznej, transformatora, rezystora drutowego. 
W celu uniknięcia wydzielania się ciepła i związanych z tym strat mocy uzwojenie przeważnie wykonywane jest z dobrego przewodnika elektrycznego, zazwyczaj z miedzi, którego poszczególne zwoje są odizolowane elektrycznie od siebie i od ewentualnego rdzenia magnetycznego.

</doc>
<doc id="460646" url="https://pl.wikipedia.org/wiki?curid=460646" title="Brunhilda">
Brunhilda



</doc>
<doc id="460648" url="https://pl.wikipedia.org/wiki?curid=460648" title="Paul Götze">
Paul Götze

Paul Götze (ur. 13 listopada 1903, zm. 24 stycznia 1948 w Krakowie) – zbrodniarz hitlerowski, członek załogi obozów koncentracyjnych Auschwitz-Birkenau i Buchenwald oraz SS-Rottenführer.
Urodzony w Halle, z zawodu był malarzem pokojowym. Od 1937 należał do NSDAP, a od 1942 do SS. W lipcu 1942 Götze został przydzielony do obozu w Auschwitz-Birkenau, gdzie pełnił najpierw służbę jako strażnik i nadzorca grup roboczych. Następnie od lutego do maja 1943 był "Blockfhrerem" w Auschwitz I, a od maja 1943 do sierpnia 1944 pełnił identyczną funkcję w obozie cygańskim w Brzezince. W sierpniu 1944 Götze został przeniesiony do obozu w Buchenwaldzie.
Wprawdzie więźniowie uznawali go za jednego z łagodniejszych esesmanów pełniących służbę w obozie oświęcimskim, ale mimo to Götze brał aktywny udział w mordowaniu Żydów (zwłaszcza pochodzących z Czech) i niezdolnych do pracy więźniów w komorach gazowych Brzezinki. Przy akcjach tych był wyjątkowo brutalny (zwłaszcza przy wyładowywaniu transportów i ładowaniu na ciężarówki ofiar przeznaczonych do gazowania). Brał udział w likwidacji obozu cygańskiego w sierpniu 1944.
W pierwszym procesie oświęcimskim 22 grudnia 1947 Najwyższy Trybunał Narodowy w Krakowie skazał Götzego na śmierć przez powieszenie. Wyrok wykonano w krakowskim więzieniu Montelupich.

</doc>
<doc id="460650" url="https://pl.wikipedia.org/wiki?curid=460650" title="Droga wojewódzka nr 816">
Droga wojewódzka nr 816

Droga wojewódzka nr 816 (DW816), zwana również „Nadbużanką” – droga wojewódzka klasy G łącząca przejścia graniczne w Terespolu, Sławatyczach, Berdyszczach i Zosinie. Jej długość wynosi 164 km. Zlokalizowana jest we wschodniej części województwa lubelskiego; biegnie z północy na południe wzdłuż granicy polsko-białoruskiej i polsko-ukraińskiej, a także równolegle do rzeki Bug.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Na całej długości drogi dozwolony jest ruch pojazdów o nacisku osi pojedynczej do 8 ton.
Droga 816 w kulturze.
W 2015 roku nakładem wydawnictwa «Fundacja Sąsiedzi» wyszła książka pt: "Droga 816" autorstwa Michała Książka. Ten zbiór reportaży i esejów zebrał pozytywne recenzje i kilka nagród literackich. Książkę przetłumaczono na język niemiecki.

</doc>
<doc id="460653" url="https://pl.wikipedia.org/wiki?curid=460653" title="Napięcie pierwotne">
Napięcie pierwotne



</doc>
<doc id="460654" url="https://pl.wikipedia.org/wiki?curid=460654" title="Napięcie wtórne">
Napięcie wtórne



</doc>
<doc id="460656" url="https://pl.wikipedia.org/wiki?curid=460656" title="Prąd wtórny">
Prąd wtórny



</doc>
<doc id="460657" url="https://pl.wikipedia.org/wiki?curid=460657" title="Strona pierwotna">
Strona pierwotna



</doc>
<doc id="460658" url="https://pl.wikipedia.org/wiki?curid=460658" title="Strona wtórna">
Strona wtórna



</doc>
<doc id="460659" url="https://pl.wikipedia.org/wiki?curid=460659" title="Umiarkowanie (tarot)">
Umiarkowanie (tarot)

Umiarkowanie, czasem jako "Umiar" lub "Powściągliwość" – karta tarota należąca do Arkanów Wielkich. Oznaczana numerem XIV, czasem zapisywanym jako XIIII.
Wygląd.
Karta przedstawia uskrzydloną postać (hermafrodytyczną lub gynandromorficzną, czasem interpretowaną jako anioł) w czerwonej tunice i pelerynie (z zielono-niebieską podszewką) przelewającą wodę ze srebrnego w złote naczynie. Czasem postać stoi nad wodą, trzymając jedną stopę zanurzoną, drugą zaś – suchą.
Znaczenie.
Symbolika częściowo odwołuje się do ikonografii cnoty umiarkowania, niesie jednak również dodatkowe znaczenia ezoteryczne.

</doc>
<doc id="460661" url="https://pl.wikipedia.org/wiki?curid=460661" title="Dźwignia finansowa">
Dźwignia finansowa

Dźwignia finansowa (ang. "financial leverage") – jest to bezpośredni wpływ struktury kapitału, a w konsekwencji kosztów finansowych (odsetek od kredytów i pożyczek – czyli kosztu kapitału obcego), na efektywność wykorzystania kapitałów własnych mierzoną wskaźnikiem rentowności kapitału własnego – ROE.
Dźwignia w finansach przedsiębiorstwa to uzyskanie przez przedsiębiorstwo ponadprzeciętnego efektu ekonomicznego, w wyniku wzrostu przychodów netto ze sprzedaży (przy stałym poziomie kosztów stałych) lub zmiany sposobu finansowania aktywów poprzez częściowe finansowanie działalności gospodarczej kapitałem obcym. W praktyce biznesowej wykorzystywane są trzy rodzaje dźwigni:
Mechanizm dźwigni finansowej wykorzystuje fakt, że koszt kapitału obcego (oprocentowanie) jest niezależny od bieżących zmian przychodów netto ze sprzedaży, a tym samym od osiąganego wyniku (zysku) operacyjnego. Natomiast istotne znaczenie dla poziomu rentowności ma struktura kapitału finansującego działalność. Kapitał obcy powinien być wykorzystywany do finansowania działalności jedynie w przypadku, kiedy jego koszt w ujęciu procentowym jest niższy od rentowności majątku – mierzonej relacją zysku operacyjnego do aktywów. Wykorzystywanie kapitału obcego pozwala w takiej sytuacji na zwiększenie uzyskiwanej rentowności prowadzonej działalności poprzez "lewarowanie" zysków przedsiębiorstwa, pod warunkiem jednak wykorzystania kapitału obcego w działalności gospodarczej (nie na cele konsumpcyjne), a także możliwości zwiększenia aktywności gospodarczej (np. zwiększenia mocy produkcyjnych czy zwiększenia sprzedaży).
Dźwignia w finansach instytucji kredytowych oznacza względną – w stosunku do funduszy własnych danej instytucji – wielkość posiadanych przez instytucję aktywów, zobowiązań pozabilansowych oraz zobowiązań warunkowych dotyczących płatności lub dostawy lub dostarczenia zabezpieczenia, z uwzględnieniem zobowiązań z tytułu otrzymanych środków finansowych, zaciągniętych zobowiązań, umów dotyczących instrumentów pochodnych lub umów z udzielonym przyrzeczeniem odkupu, lecz z wyjątkiem zobowiązań, które można wyegzekwować wyłącznie w przypadku likwidacji instytucji.
Stopień dźwigni finansowej.
Dotychczas analizowany był mechanizm dźwigni finansowej w ujęciu statycznym, który zakłada, że przedsiębiorstwo osiągnie określony "a priori" poziom zysku operacyjnego. Stopa zwrotu z kapitału własnego (określana również jako rentowność kapitału własnego) – ROE (ang. "Return on Equity") jest relacją zysku netto do kapitału własnego:
Na zysk netto bezpośrednio wpływa poziom zysku operacyjnego oraz odsetki płacone od zaciągniętego długu. Ponieważ rentowność kapitału własnego (ROE) wyrażona jest relacją zysku netto do kapitału własnego to zmiana zysku netto, spowodowana zmianami zysku operacyjnego bądź wysokości płaconych odsetek, wpływa na zmianę wysokości ROE, przy założeniu stałej wartości kapitału własnego.
Obecnie przedstawimy dynamiczne ujęcie efektu dźwigni finansowej, które pozwala analizować, jaką zmianę zysku netto a tym samym stopy zwrotu z kapitału własnego (ROE) wywoła zmiana zysku operacyjnego (zmieniającego licznik wskaźnika ROE) o określony procent.
Jest to tzw. stopień dźwigni finansowej (ang. "Degree of Financial Leverage"), który można wyrazić wzorem:
"DFL" = "Z""operbaz" / ("Z""operbaz" – "O")
Stopień dźwigni finansowej mierzy wpływ procentowej zmiany zysku operacyjnego na procentową zmianę zysku netto, co można zapisać następującą formułą:
Czyli, jeżeli wartość "DFL" wynosi 1,6 to w przypadku, gdy zysk operacyjny wzrośnie o 10% to zysk netto wzrośnie o 16%.
Model Du Ponta wyraża wskaźnik ROE jako iloczyn rentowności aktywów (ROA), mierzonej relacją zysku netto do aktywów, i tzw. mnożnika kapitału własnego – wyrażającego relację aktywów do kapitału własnego (Aktywa / Kapitał własny).
Model Du Ponta można więc zapisać:
Mnożnik kapitału własnego ukazuje stopień zaangażowania kapitałów własnych w majątku przedsiębiorstwa (aktywach ogółem). Wartość tego mnożnika zawierać się może w przedziale od 1 do, teoretycznie, plus nieskończoności. Mnożnik jest również miernikiem dźwigni finansowej oraz wskazuje na stosunek zaangażowanych w firmie kapitałów własnych i obcych, bowiem można wyrazić go również następującą relacją:
Ponieważ stosunek zobowiązań do aktywów jest wskaźnikiem ogólnego zadłużenia (ang. "Debt Ratio", "DR"), mnożnik można sprowadzić do następującej postaci:
Wnioski.
Wnioski, które można wyciągnąć z analizy dźwigni finansowej są następujące:
1. Dźwignia finansowa, a więc i ryzyko bankructwa, określane również jako ryzyko niewypłacalności (którego źródłem jest wysoki poziom zadłużenia i w konsekwencji wysokie koszty obsługi zadłużenia) rośnie wraz ze wzrostem kosztów finansowania (odsetek), będących konsekwencją wzrostu stóp procentowych.
2. Aby wystąpił pozytywny (dodatni) efekt dźwigni finansowej, wartość zysku operacyjnego możliwego do osiągnięcia przez przedsiębiorstwo powinna być większa od iloczynu stopy oprocentowania długów (kredytów i pożyczek) i wartości ogółem zainwestowanego w przedsiębiorstwo kapitału, czyli:
3. Zjawisko dźwigni finansowej związane jest z wykorzystaniem kapitałów obcych w celu podniesienia efektywności wykorzystania kapitałów własnych.
Niemal każde przedsiębiorstwo stosuje dźwignię finansową, bowiem pozwala to uzyskać dwie główne korzyści. Po pierwsze, może wykorzystać dodatni efekt dźwigni finansowej i tym samym zwiększyć stopę zwrotu z kapitału własnego. Po drugie, dzięki dźwigni finansowej może zwiększyć wartość aktywów bez potrzeby inwestowania dodatkowych własnych środków (kapitału własnego).
Instrumenty pochodne.
Efekt dźwigni finansowej wykorzystywany jest na rynku instrumentów pochodnych, gdzie pozwala na zwiększanie potencjalnych zysków wskutek efektu dźwigni finansowej. Przykładowo, aby zawrzeć transakcję i nabyć kontrakt terminowy nie jest wymagane posiadanie całości środków pieniężnych na jego pokrycie – w praktyce wymagane jest posiadanie jedynie depozytu o wartości 5-15% wartości kontraktu. To powoduje, że inwestor o większej skłonności do ryzyka inwestując jedynie ułamek wartości kontraktu jest w stanie osiągać zyski i straty na poziomie, jakie by miał inwestując pełną kwotę w instrumenty bazowe.

</doc>
<doc id="460665" url="https://pl.wikipedia.org/wiki?curid=460665" title="Prąd pierwotny">
Prąd pierwotny



</doc>
<doc id="460668" url="https://pl.wikipedia.org/wiki?curid=460668" title="Księżyc (ujednoznacznienie)">
Księżyc (ujednoznacznienie)



</doc>
<doc id="460671" url="https://pl.wikipedia.org/wiki?curid=460671" title="Księżyc (tarot)">
Księżyc (tarot)

Księżyc – karta tarota należąca do Wielkich Arkanów. Oznaczana numerem XVIII.
Wygląd.
Na górze karty widnieje wizerunek Księżyca. Poniżej znajdują się najczęściej dwie wieże oraz dwa wyjące psy, czasem stojące na wysokiej skale. Często widoczny jest także zbiornik wodny, a w nim pływający rak.
Znaczenie.
Karta oznacza błędne pojmowanie świata, oszustwo i otaczające kłamstwa. Symbolizuje niezrozumienie pewnych spraw, często irytujące i wzbudzające wewnętrzny niepokój. Może także oznaczać samooszukiwanie się, życie w iluzji. Jest także symbolem choroby psychicznej.

</doc>
<doc id="460676" url="https://pl.wikipedia.org/wiki?curid=460676" title="Wolkanie">
Wolkanie

Wolkanie (ang.: "Vulcans") – w Uniwersum Star Trek humanoidalna rasa zamieszkująca planetę Wolkan. Charakteryzują się racjonalnym i logicznym myśleniem, chociaż z natury są gwałtowni i porywczy. Lata wyniszczających wojen i groźba wyginięcia całego gatunku zmusiły ich do wykształcenia umiejętności tłumienia emocji. Ta kontrola i tłumienie emocji legły u podstaw ich filozofii określanej z j. ang IDIC („Infinite Diversity in Infinite Combinations”). Należą do założycieli Zjednoczonej Federacji Planet.
Morfologia i anatomia.
Pozornie Wolkanie nie różnią się zbytnio wyglądem zewnętrznym od ludzi: mają szpiczaste uszy, zielony odcień skóry (z wyjątkiem ciemnoskórej rasy Wolkan, do której należał np. Tuvok). Anatomicznie Wolkanie są podobni do ludzi. Różnicą są: mocniejsze i wydajniejsze płuca, mogą oddychać nawet w bardzo rozrzedzonym powietrzu; bardziej rozwinięty mózg (stąd zdolności telepatyczne). Wolkańska krew, w przeciwieństwie do ludzkiej, opiera się na miedzi (stąd zielony odcień skóry). Narządy rozrodcze Wolkan mają budowę anatomiczną niemal identyczną z ludzką (możliwe zatem międzygatunkowe kontakty płciowe z ludźmi). Genetyczne podobieństwo Wolkan i ludzi pozwala na spłodzenie potomstwa (najsłynniejszym półczłowiekiem-półwolkaninem był Spock). Wolkanie są dużo bardziej odporni na trujące substancje chemiczne i promieniowanie. Mają także kilkakrotnie większą siłę fizyczną i refleks od ludzi. Średnia długość życia Wolkan to ok. 200 lat.
Historia.
Wolkanie są pierwszym obcym gatunkiem, jaki poznała ludzkość, stało się to w 2063 roku, gdy Doktor Zefram Cochrane dokonał historycznego lotu Warp swoim statkiem . Opowiada o tym film . Od tego czasu Wolkanie na dobre zadomowili się na Ziemi. Teoretycznie udostępnili ludziom swoją wiedzę, odkrycia i uwagi na temat astronomii, biologii i fizyki, ale praktycznie dyskretnie hamują postęp ludzkości. Można to najlepiej zobaczyć w serialu – opóźniają start Enteprise, a kiedy już wystartował, podsyłają swojego Pierwszego Oficera T’Pol. Ogólnie mieli o ludziach niezbyt dobre zdanie – byli dla nich gatunkiem o barbarzyńskiej przeszłości, który od razu chce samodzielnie badać kosmos.
W przyszłości Wolkanie i Ludzie żyją w zgodzie, Ziemia staje się bardzo ważną planetą, stolicą Federacji.
Planeta Wolkan.
Planeta znajduje się w Kwadrancie Alfa. Nie ma żadnych księżyców.
Inne nazwy planety: Wolkan, Wulkam, T'Kashi (po wolkańsku), vulqan (po klingońsku).
W i filmach z cyklu Star Trek gwiazda, wokół której krąży, nie została zidentyfikowana, ale później Wolkan powiązano z rzeczywiście istniejącą gwiazdą 40 Eridani, odległą o około 16 lat świetlnych od Słońca, a w 2018 odkryto rzeczywistą planetę krążącą wokół tej gwiazdy.

</doc>
<doc id="460678" url="https://pl.wikipedia.org/wiki?curid=460678" title="Gwiazda (tarot)">
Gwiazda (tarot)

Gwiazda – karta tarota należąca do Arkanów Wielkich. Oznaczana numerem XVII.
Wygląd.
Karta Gwiazda przedstawia nagą kobietę klęczącą przy sadzawce z wodą. W obu dłoniach trzyma naczynia z wodą, przy czym zawartość jednego wylewa do sadzawki, drugi zaś opróżnia, polewając wodą ziemię. Najczęściej tłem jest rozgwieżdżone niebo i zielone rośliny.
Znaczenie.
Karta jest symbolem młodości i dorastania, a także rozwoju duchowego. W położeniu prostym oznacza ład i harmonię wewnętrzną, dorastanie w niewinności, a także spotkanie właściwego partnera życiowego. Z kolei w położeniu odwróconym karta symbolizuje niepokój i nieudane życie uczuciowe.

</doc>
<doc id="460679" url="https://pl.wikipedia.org/wiki?curid=460679" title="Słońce (tarot)">
Słońce (tarot)

Słońce – karta tarota należąca do Arkanów Wielkich. Oznaczana numerem XIX, czasem zapisywanym jako XVIIII.
Wygląd.
W centrum obrazu na karcie znajduje się wizerunek Słońca. Najczęściej poniżej namalowany jest zielony ogród kwiatowy, a w nim dwoje bawiących się nagich dzieci oświetlanych słonecznymi promieniami. Czasem zamiast dzieci w ogrodzie siedzą młodzi mężczyzna i kobieta.
Znaczenie.
Podobnie jak Świat, karta Słońca jest uważana za dobrą wróżbę. Oznacza ona szczęście, przede wszystkim w życiu uczuciowym, a także szczerą przyjaźń i zaufanie. Symbolizuje także dzieciństwo. W położeniu odwróconym ma odwrotne znaczenie, symbolizując samotność i odtrącenie.

</doc>
<doc id="460683" url="https://pl.wikipedia.org/wiki?curid=460683" title="Obszar ochrony ścisłej Wrota Pośny">
Obszar ochrony ścisłej Wrota Pośny

Obszar ochrony ścisłej Wrota Pośny – dawny rezerwat przyrody, obecnie obszar ochrony ścisłej na terenie Parku Narodowego Gór Stołowych, w południowo-zachodniej Polsce w Sudetach Środkowych, w Górach Stołowych, w województwie dolnośląskim.
Obszar ochrony ścisłej położony jest w północnej części Parku Narodowego Gór Stołowych, około 3,0 km na południowy zachód od centrum miejscowości Radków, wzdłuż rzeki Pośna, na północno-wschodnich stokach Szczelińca Wielkiego.
Na obszarze o powierzchni 3,89 ha znajduje się dobrze zachowany zespół żyznej buczyny sudeckiej, w której dominują buki z pojedynczymi okazami starych jodeł i wiązów. Wśród butwiejących martwych pni swoje stanowisko posiada tutaj rzadki i objęty ścisłą ochroną gatunek grzyba - soplówka jodłowa.
Turystyka.
Przez rezerwat prowadzi szlak turystyczny:

</doc>
<doc id="460684" url="https://pl.wikipedia.org/wiki?curid=460684" title="Niedźwiedź himalajski">
Niedźwiedź himalajski

Niedźwiedź himalajski, niedźwiedź księżycowy, niedźwiedź obrożny ("Ursus thibetanus") – gatunek drapieżnego ssaka z rodziny niedźwiedziowatych, blisko spokrewniony z baribalem.
Uzębienie – niedźwiedź himalajski posiada najsłabsze zęby ze wszystkich gatunków niedźwiedzi, skutkiem tego jest specyficzna dieta tego gatunku. Niedźwiedź himalajski ze względu na słabe uzębienie większość roku żywi się pokarmem roślinnym (owoce, pędy, korzonki); wyjątkiem jest jesień, wtedy w diecie niedźwiedzia himalajskiego przeważa pokarm mięsny. Jest to wynikiem tego, iż w okresie tym niedźwiedzie himalajskie, podobnie jak inne gatunki niedźwiedzi, magazynują tłuszcz mający za zadanie pomoc w przetrwaniu zimy.
Występowanie.
Żyje w lasach na terenach górzystych na wysokościach do 4300 m n.p.m. od zachodniej (Afganistan) do wschodniej (wschodnia Chińska Republika Ludowa) oraz w południowo-wschodniej Azji.
Zapis kopalny potwierdza jego istnienie już w plejstocenie. Skamieniałości niedźwiedzi himalajskich odkryto w osadach ze środkowego i późnego plejstocenu w Europie, na Uralu i Kaukazie, na obszarze południowej Syberii, w Chinach i na Wyspach Japońskich. Odkryty w Mołdawii ząb trzonowy może dowodzić występowania gatunku w Europie już we wczesnym pliocenie.
Charakterystyka.
Niedźwiedź ten ma czarne długie futro z wyraźną białą plamą na piersi w kształcie litery V, często kojarzonej z kształtem księżyca – stąd nazwa niedźwiedź księżycowy. Czasami można spotkać osobniki o kolorze brązowym, a ostatnio odkryte zostały w Kambodży osobniki o białym i biało-czarnym kolorze futra. Dorasta do 120–180 cm długości. Jest mniejszy od niedźwiedzia brunatnego i polarnego. Samiec na ogół jest większy od samicy i waży przeciętnie 110–150 kg, samice natomiast 65–90 kg. Jest zwierzęciem wszystkożernym. Zjada owoce, bambusy, bezkręgowce, miód i mięso. W czasie chłodniejszych zim zapada w sen zimowy. Gatunek posiada grzywę u obu płci, ale samiec ma bujniejszą.
Uważany za agresywnego. Częste ataki na ludzi, nierzadko zakończone śmiercią ofiary są prawdopodobnie wynikiem nakładania się terytoriów człowieka i niedźwiedzia.
Prowadzą życie samotników, kojarząc się tylko w okresie godowym. Ciąża trwa ok. 7 miesięcy, po których samica rodzi 2-4 młodych. Młode towarzyszą matce przez dwa lata. Niedźwiedzie himalajskie żyją ok. 25 lat.
Podgatunki.
Wyróżnia się 7 podgatunków niedźwiedzia himalajskiego:
Ochrona.
Gatunek narażony na wyginięcie głównie z powodu ograniczania terenów występowania w wyniku działalności człowieka oraz polowań. Mięso niedźwiedzia himalajskiego w wielu krajach Azji jest uważane za przysmak. Dużo osobników ginie również dlatego, że żółć tego niedźwiedzia traktuje się w medycynie chińskiej jako bardzo cenione lekarstwo. Pomimo istnienia ferm hodowlanych, gdzie ze zwierząt pozyskuje się żółć, kłusownicy polują również na dziko żyjące populacje.

</doc>
<doc id="460692" url="https://pl.wikipedia.org/wiki?curid=460692" title="Kwas szczawiooctowy">
Kwas szczawiooctowy

Kwas szczawiowooctowy – organiczny związek chemiczny z grupy dikarboksylowych ketokwasów, jeden ze składników zapoczątkowujących cykl kwasu cytrynowego – drugim jest acetylo-CoA.
Kwas szczawiowooctowy może być wytwarzany z kwasu pirogronowego dzięki zdolności asymilowania dwutlenku węgla przez tkanki zwierzęce. Reakcja jest katalizowana przez enzym karboksylazę pirogronianową występującą u większości zwierząt w mitochondriach wątroby:
W organizmach żywych występuje w formie zjonizowanej jako szczawiooctan.

</doc>
<doc id="460696" url="https://pl.wikipedia.org/wiki?curid=460696" title="Różnówka">
Różnówka

Różnówka – jedno z 12 osiedli (jednostek pomocniczych gminy) oraz część miasta Biłgoraja.
Dane ogólne.
Różnówka znajduje się w zachodniej części Biłgoraja. Sąsiaduje z osiedlem Bagienna (od strony północno-wschodniej), osiedlem im. Stefana Batorego (od strony wschodniej) i Puszczą Solską (od strony południowej). Po stronie zachodniej Różnówka sięga granicy miasta.
Północną granicę obszaru osiedla wyznacza ulica Stefana Batorego; natomiast wschodnią aleja Jana Pawła II, znajdująca się w ciągu drogi wojewódzkiej nr 835. Od centrum miasta oraz od większej części jego terenów zabudowanych Różnówka jest oddzielona płynącą południkowo rzeką Białą Ładą.
Biorąc pod uwagę sposób użytkowania terenu, na obszarze Różnówki należy wyróżnić:
Głównymi osiami urbanistycznymi Różnówki są trzy arterie, mające status dróg powiatowych i noszące miano ulic Włosiankarskiej, Zielonej, Polnej.
W granicach Różnówki znajduje się szereg obiektów usługowych, w tym handlowych; ponadto zlokalizowane są tu instytucje administracyjne i samorządowe. Wśród nich można wymienić placówkę terenową Kasy Rolniczego Ubezpieczenia Społecznego, komendę powiatową policji, urząd pocztowy oraz jednostki oświatowe – Szkołę Podstawową Nr 4 i Zespół Szkół Leśnych.
Wokół obiektów szkolnych istnieją place sportowe – m.in. boiska – służące ogółowi mieszkańców najbliższej okolicy. W kwartale pomiędzy ulicami Zieloną, Parkową, Janusza Korczaka i Marii Zapolskiej znajduje się zespół obiektów "Wioski Dziecięcej SOS" – osiedla mieszkalnego, zbudowanego dla rodzin zastępczych.
Przy ulicy Janusza Korczaka zlokalizowany jest kościół katolicki, siedziba parafii pw. Chrystusa Króla.
Organem uchwałodawczym osiedla jako jednostki pomocniczej gminy miejskiej Biłgoraj jest Rada Osiedla. Organ wykonawczy to Zarząd Osiedla.
Informacje historyczne.
Różnówka do XIX w..
Do XVIII w. obszar dzisiejszego osiedla był terenem położonym poza miastem, po jego południowo-zachodniej stronie, po przeciwnej stronie Białej Łady. W połowie XVIII w., po osuszeniu podmokłych terenów nad tą rzeką, powstał tutaj folwark.
Rozwój Różnówki nastąpił w pierwszej połowie XIX w. Ówczesny właściciel Biłgoraja, były szambelan królewski Stanisław Kostka Nowakowski, wzniósł tutaj swój pałac. Gmach otoczono romantycznym parkiem, w którym znajdowała się sieć rzecznych kanałów i oczek wodnych. W tej rezydencji Nowakowski organizował spotkania wzorowane na "obiadach czwartkowych" króla Stanisława, na które zapraszał wybitnych Polaków. Pałac otaczały kamienne pomniki, upamiętniające m.in. Jana Henryka Dąbrowskiego, Ignacego Krasickiego i Cypriana Godebskiego.
W 1827 w Różnówce znajdowało się 14 domów, zamieszkanych przez 86 osób.
W XIX w. w tutejszym folwarku działał browar, którego roczny obrót wynosił ok. 2 tysiące rubli. Powstał tutaj też młyn wodny na Białej Ładzie. Do folwarku przynależne były ponadto stawy rybne, położone po przeciwległej (tzn. wschodniej) stronie miasta. Dziś, znane jako tzw. "stawy Ćwikły", znajdują się one w granicach osiedla Piaski, przy ulicy noszącej nazwę "Różnówka Stawy".
Różnówka w XX i XXI w..
W latach I wojny światowej (1914-1918) nieużytkowany i zaniedbany pałac Nowakowskiego ostatecznie popadł w ruinę i został rozebrany; pozostał po nim park (obecnie Park im. Stanisława Nowakowskiego) wraz z niewielkimi elementami architektonicznymi. 
W 1919 teren Różnówki włączono w granice administracyjne Biłgoraja; stała się ona południowo-zachodnim osiedlem miasta. Na mapach z tego okresu Różnówka widniała jako osiedle położone na uboczu, połączone z miastem dwiema drogami – dzisiejszymi ulicami Zieloną i Czerwonego Krzyża. Był to wówczas obszar zamieszkiwany głównie przez przedstawicieli najuboższych warstw społecznych. 
W okresie międzywojennym (1918-1939) wciąż istniejący folwark był własnością Skarbu Państwa, oddawaną przezeń w dzierżawę; natomiast młyn wodny znajdował się w rękach biłgorajskich Żydów, którzy w tym czasie znacznie go unowocześnili. Zabudowa, która znajdowała się wokół tego młyna, nosiła nazwę "osiedla Podemłyny" (lub "Podemłynie"). W dniach 26 i 27 lipca 1944 roku ziemię folwarczną rozparcelował między chłopów oddział partyzancki AL dowodzony przez Wacława Rózgę.
W latach 60. XX w. rozpoczął się proces szybkiej urbanizacji obszaru Różnówki. Powstał tutaj wtedy m.in. Zespół Szkół Leśnych oraz tyczono kolejne ulice. Obecnie istniejąca zabudowa mieszkalna najwcześniej powstała w kwartale ulicznym, ograniczonym przez ulice Polną, Janusza Korczaka, Parkową, Zieloną. W 1982 zbudowano kościół pw. Chrystusa Króla. W 1984 oddano do użytku obiekty "Wioski Dziecięcej SOS"; była to pierwsza tego typu instytucja w Polsce.
Do lat 60. XX w. Biała Łada wokół młyna była szeroko rozlana i tworzyła znaczny akwen. W 1987 zabytkowe drewniane zabudowania młyńskie wraz z mostem i jazami zostały zniszczone przez pożar. Wydarzenie przekreśliło to plany władz miasta, które w młynie chciały utworzyć muzeum.
Do lat 80. XX w. Różnówkę z centrum miasta wciąż łączyły dzisiejsze ulice Zielona i Czerwonego Krzyża. W latach 80. XX w. wybudowano jedne z głównych obecnie arterii komunikacyjnych Biłgoraja, tzn. aleję Jana Pawła II i ulicę gen. Władysława Sikorskiego. Ich powstanie przeorganizowało układ komunikacyjny tej części miasta i wpłynęło na rozwój urbanistyczny Różnówki.
Osiedle Różnówka jako jednostkę podziału administracyjnego w obecnym kształcie formalnie powołano do życia Uchwałą Rady Miasta w Biłgoraju z dnia 25 sierpnia 2004 r.

</doc>
<doc id="460698" url="https://pl.wikipedia.org/wiki?curid=460698" title="Nauczycielka">
Nauczycielka



</doc>
<doc id="460703" url="https://pl.wikipedia.org/wiki?curid=460703" title="Diabeł (tarot)">
Diabeł (tarot)

Diabeł – karta tarota należąca do Arkanów Wielkich. Zwykle oznaczana numerem XV.
Wygląd.
Na karcie widnieje postać częściowo ludzka, częściowo zwierzęca - zazwyczaj tułów należy do kobiety, zaś nogi do kozła lub smoka. Często na dolnej części ciała widnieją łuski, a postać ma rogi i skrzydła. W starszych wydaniach Tarota (np. Tarocie Marsylskim) Diabeł ma na brzuchu drugą twarz, interpretowaną przeważnie jako niższe ja. Czasem oprócz postaci diabelskiej, na karcie widoczne są dodatkowe, mniejsze postaci ludzkie, przymocowane sznurem bądź łańcuchem do postumentu, na którym stoi centralna postać.
Znaczenie.
Karta Diabła ogólnie symbolizuje zło biorące się z ludzkiego egoizmu. Oznacza ona niemoralne postępowanie, zniszczenie, krzywdzenie innych. Karta jest także kojarzona z materialistycznym podejściem do życia, uzależnieniami, wreszcie dotyczy również czarnej magii.

</doc>
<doc id="460708" url="https://pl.wikipedia.org/wiki?curid=460708" title="Wieża (tarot)">
Wieża (tarot)

Wieża, zwana czasem Wieżą Boga lub Piorunem - karta tarota należąca do Arkanów Wielkich. Oznaczana numerem XVI.
Wygląd.
Karta przedstawia wysoką ceglaną wieżę, trafioną piorunem bądź językiem ognia z nieba. Na wizerunku widać przewracającą się górną część wieży, czasem jest widoczny pożar wewnątrz konstrukcji. Najczęściej widać także spadające z wieży postacie ludzkie.
Znaczenie.
Jest to jedna z najbardziej złowróżbnych kart tarota, o znaczeniu podobnym, jak stereotypowa interpretacja karty Śmierć. Oznacza niespodziewane całkowite zniszczenie, utratę własności, problemy uczuciowe, także poważną chorobę. Symbolizuje także rozpacz po utracie czegoś wartościowego.

</doc>
<doc id="460723" url="https://pl.wikipedia.org/wiki?curid=460723" title="Pieczęć stanowa Wyomingu">
Pieczęć stanowa Wyomingu

Pieczęć stanowa Wyomingu upamiętnia fakt, że Wyoming był pierwszym miejscem w USA, w którym kobiety otrzymały prawo do głosowania. Data tego wydarzenia jest na dole po prawej (heraldycznie) stronie. Warto podkreślić, że nie był wtedy stanem, lecz zorganizowanym terytorium. Terytorium Wyoming było zalążkiem stanu, który stał się pełnoprawnym stanem w 1890 r. O czym przypomina data po lewej stronie. Kobieta trzyma wstęgę z napisem ""Equal Rights" ("równe prawa"). Dwaj mężczyźni symbolizują główne zawody - hodowlę bydła i górnictwo. Kaganki są symbolem edukacji.

</doc>
<doc id="460725" url="https://pl.wikipedia.org/wiki?curid=460725" title="Niknąca Łąka">
Niknąca Łąka

Niknąca Łąka – teren w Sudetach Środkowych w Górach Stołowych w województwie dolnośląskim położony między Praskim Traktem i Krzywą Drogą. Obecnie to polana śródleśna w Parku Narodowym Gór Stołowych przecięta ścieżką dydaktyczną pt. „Niknąca Łąka". Przed utworzeniem parku narodowego w 1993 obszar ten chroniony był jako rezerwat przyrody. 
Położenie.
Położony na wysokości 720 m n.p.m. w Dolinie Czerwonej Wody, na terenie Parku Narodowego Gór Stołowych na wschód od Karłowa, między południowo-zachodnią krawędzią pasma Skalnych Grzybów a rezerwatem Wielkie Torfowisko Batorowskie po południowo-zachodniej stronie.
Charakterystyka.
Obszar to duża niekoszona łąka na torfowisku wysokim powstałym na mokradle ombrogenicznym ze zbiorowiskiem roślinności łąkowej i torfowiskowej. Obszar chroniony „Niknąca Łąka” utworzono głównie dla ochrony naturalnego torfowiska wysokiego z sosną błotną oraz dla zachowania naturalnego zbiorowiska roślinności i rzadkich gatunków owadów chronionych. Obszar służy dla celów naukowych, dydaktycznych i krajobrazowych. Jest to typ torfowiska wysokiego nazywanego mszarem, które rozwijają się na obszarach bezodpływowych zasilanych przez wody opadowe, cechują się ubogą w gatunki roślinnością, której charakterystycznym składnikiem są mchy i torfowce, tworzące gęste darnie rosnące tu w różniących się warunkami wodnymi zespołach kępkowych i dolinkowych. W rezerwacie znajduje się flora i fauna obszarów torfowiskowych występująca w Górach Stołowych. Obok pospolitych roślin torfowiskowych, jak wełnianka pochwowata, wełnianka wąskolistna, czy żurawina błotna, występuje bagno zwyczajne, turzyca nitkowata, turzyca skąpokwiatowa, modrzewnica północna, które w Polskiej czerwonej księdze roślin ujęte są jako rośliny zagrożone wyginięciem. Na terenie Niknącej Łąki rośnie także widłak jałowcowaty podlegający ochronie ścisłej. Najbardziej zagrożonym gatunkiem spośród roślin naczyniowych na tym torfowisku jest obecnie sosna błotna. Przez teren Niknącej Łąki przechodzi razem z żółtym szlakiem turystycznym ścieżka dydaktyczna o długości 400 m, z której widoczny jest sposób powstawania torfowiska wysokiego oraz jego budowa.
Powstanie.
Torfowisko powstało w miejscu gromadzenia się wód opadowych na nieprzepuszczalnym podłożu, któremu sprzyjała budowa geologiczna i rzeźba terenu, dla której niezwykle charakterystyczna jest rozległa płaszczyzna zrównań z naturalnymi zagłębieniami terenu. Płaska wierzchowina środkowego stopnia zrównania uszczelniona zwietrzeliną drobnoziarnistych mułowców sprzyjała gromadzeniu się wód opadowych w zagłębieniach terenu i rozwojowi roślinności torfowiskowej i tworzeniu się torfu.
Wpływ człowieka.
W wyniku działalności człowieka na torfowisku "Niknąca Łąka" występuje duża populacja rozrastającego się świerka, która na przełomie XIX i XX wieku, po przeprowadzeniu melioracji i osuszeniu została sztucznie wprowadzona. W wyniku tych zabiegów torfowisko "Niknąca Łąka" uległo zniszczeniu i degradacji, torfowisko zaczęło zarastać zmniejszając swoją powierzchnię przez co utraciło cały szereg interesujących gatunków roślin. Naturalnie występującymi drzewami są jawor, grab, wiąz, buczyna zajmują one niewielką powierzchnię w wyniku wcześniejszej złej gospodarki leśnej. Obecnie podejmowane są działania w kierunku zmniejszenia liczebności świerka, a tym samym dla ratowania torfowiska oraz czynnej ekologicznej ochrony i zwiększenia bioróżnorodności torfowiska.

</doc>
<doc id="460729" url="https://pl.wikipedia.org/wiki?curid=460729" title="Postkolonializm">
Postkolonializm

Post-kolonializm (także studia post-kolonialne, teoria post-kolonialna, postkolonializm) to dyscyplina naukowa opierająca się na intelektualnym dyskursie, który służy do analizowania i wyjaśniania zarówno kulturowych pozostałości kolonializmu i imperializmu, jak i badania konsekwencji kontrolowania kraju i zasiedlania go w celu ekonomicznej eksploatacji ludności tubylczej i jej ziemi. Wywodzące się ze szkoły postmodernistycznej studia post-kolonialne analizują politykę wiedzy (jej wytwarzanie, kontrolę i dystrybucję) poprzez badanie funkcjonalnych relacji między społeczną i polityczną władzą, która podtrzymuje kolonializm i neo-kolonializm. Zadają w ten sposób pytanie, jak imperialny reżim wytwarza obraz (społeczny, polityczny, kulturowy) kolonizatora i kolonizowanego. 
Jako element nowożytnej historii, post-kolonializm kwestionuje i reinterpretuje sposoby kulturowej percepcji – tego, czym jest obserwacja i bycie obserwowanym. Jako część antropologii, post-kolonializm bada relacje międzyludzkie wśród narodów kolonizujących i kolonizowanych, eksploatowanych przez władzę kolonialną. Jako teoria krytyczna, post-kolonializm obrazuje i wyjaśnia ideologię i praktykę neo-kolonializmu, wspomagając się przykładami ze świata humanistyki – historii i nauk politycznych, filozofii i marksizmu, socjologii, antropologii, feminizmu, lingwistyki i literatury post-kolonialnej – gatunku prezentującego narrację zniewolonych kobiet i mężczyzn. 
Kolonializm przedstawiany był jako „poszerzanie świata cywilizowanego”, co ideologicznie usprawiedliwiało samowolnie przypisaną sobie przez europejski, zachodni świat wyższość (rasową i kulturową) nad światem nie-zachodnim. Wizję taką przedstawiał Ernest Renan w "La Réforme intellectuel et morale" (1871), twierdząc, jakoby imperialne zarządzanie skutkowało intelektualną i moralną poprawą „kolorowych ludzi niższych kultur”. Ta ustanowiona z ramienia boskiego harmonia między ludzkimi rasami byłaby możliwa wtedy, gdy zarówno kolonizator, jak i kolonizowany mieć będzie przypisaną kulturową tożsamość, miejsce w społeczeństwie oraz ekonomiczną rolę w imperium kolonialnym.
W drugiej połowie XIX wieku taki skoncentrowany na przynależności rasowej sposób myślenia był w powszechnym użyciu, uzasadniając geopolityczny wyścig między imperiami w Europie i Amerykach. Szczególnie w przypadku kolonizacji Dalekiego Wschodu i tzw. Wyścigu o Afrykę (1870-1914) reprezentowanie homogenicznej europejskiej tożsamości usprawiedliwiało kolonizację – podporządkowanie sobie ludności tubylczej, wykorzystywanie ich pracy oraz niszczenie naturalnych dóbr ich krajów. Tak więc, Wielka Brytania, Francja i Niemcy wytworzyły teorię wyższości narodu, która usprawiedliwiała kolonializm jako niesienie światła cywilizacji ludziom pogrążonym w mrokach dziejów. "La mission civilisatrice", misja cywilizowania przypisana sobie przez Imperium francuskie, głosiła jakoby niektóre rasy miały wyższe cele w swym działaniu, tak więc jako bardziej rozwinięte mają prawo kolonizować innych, w ramach służenia idei „cywilizacji”.
Definiowanie post-kolonializmu.
W sferze epistemologicznej (studia nad wiedzą, jej naturą i weryfikowalnością), etycznej (filozofia moralna), i politycznej (pojęcie obywatelstwa), post-kolonializm skupia się na polityce wiedzy - kwestii ustanowienia post-kolonialnej tożsamości ludzi zdekolonizowanych, która wywodzi się z: (I) kulturowej wiedzy kolonizatorów o kolonizowanych, i (II) tego jak kulturowa wiedza Zachodu była używana do podporządkowania i wpasowania nie-europejskich społeczności w przynoszący zyski system kolonii zależnej od europejskiego kraju-matki, który to system, już po początkowej inwazji, stanowiony był poprzez podtrzymywanie tożsamości kulturowej „kolonizatora” i „kolonizowanego”. 
Tożsamość post-kolonialna.
Ludzie będący częścią społeczeństwa zdekolonizowanego wypracowali post-kolonialną tożsamość, poprzez interakcje pomiędzy różnymi przejawami tożsamości (kulturowymi, narodowymi, etnicznymi) oraz poprzez społeczne relacje między płciami, klasami i kastami. Tożsamość ta determinowana jest przez płeć kulturową i rasę osoby kolonizowanej, a także przez rasizm wpisany w strukturę społeczeństwa kolonialnego. W literaturze post-kolonialnej narracja antykolonialna analizuje politykę tożsamościową skupiając się na społecznym i kulturowym punkcie widzenia podmiotów kolonialnych - ich kreatywnym oporze przeciw kulturze kolonizatorów. Bada jak ów opór dopełnił proces kształtowania się społeczeństwa kolonialnego, a przede wszystkim jak neokolonializm aktywnie wzmacnia społeczną, binarną opozycję my-oni, ukazując świat nie-zachodni jako zamieszkany przez Innych.
Oparty na geopolitycznej homogeniczności dyskurs neokolonialny umieszcza społeczności zdekolonizowane, ich kulturę i kraje w wyimaginowanym miejscu, nazwanym „Trzecim Światem”. Krytyka post-kolonialna analizuje dyskurs neokolonialny oraz funkcje (filozoficzne i polityczne) jego niejasnych znaczeniowo pojęć, by ukazać ich kulturową nieadekwatność - terminy takie jak „Arabowie”, „Pierwszy Świat”, „Chrześcijaństwo” czy „Świat Islamu” zawierają w sobie heterogeniczne kultury, do których opisu należy wypracować szczegółowe i dopasowane pojęcia.
Wygenerowana wiedza Zachodu.
To, co zachodni Europejczycy wiedzieli o społecznościach świata nie-zachodniego - czyli homogeniczne kulturowo koncepcje takie jak „Orient”, „Świat Islamu” czy „Czarna Afryka” - zostały wypracowane w specyficznym kontekście socjoekonomicznych relacji między europejskimi kolonizatorami a kolonizowanymi, nie-europejskimi Innymi. Binarna relacja społeczna podmiot-przedmiot, zaistniała między będącym u władzy Zachodem i bezsilnym Wschodem, była zbudowana i determinowana poprzez orientalizm, będący zachodnią interpretacją i wyobrażeniem nie-zachodnich społeczeństw, miejsc i rzeczy.
Zastosowana wiedza Zachodu.
Używając orientalistycznej „wiedzy” (etnograficznej, socjologicznej, antropologicznej, et cetera) o społecznościach, które miały zostać skolonizowane, kolonizatorzy umieszczali te społeczności niżej w hierarchii społeczności kolonialnych, tak by służyły one ekonomicznym interesom imperiów. Tak więc, post-kolonializm analizuje i przedstawia relacje społeczne w świecie post-kolonialnym, relacje między centrum a peryferiami kolonializmu, by pokazać jak „relacje, praktyki i wyobrażenia” przeszłości są reprodukowane i transformowane poprzez wytwarzanie, kontrolowanie i dystrybuowanie wiedzy.
Charakterystyka.
Teoria krytyczna.
Post-kolonializm ma na celu destabilizację teorii (intelektualnych i lingwistycznych, społecznych i ekonomicznych) które są podporą myśli zachodniej - takie jak racjonalizm, praworządność i monoteizm - za pomocą których kolonizatorzy „postrzegali”, „rozumieli” i „znali” świat. Teoria post-kolonialna tym samym wytwarza przestrzeń intelektualną dla ludzi pozbawionych głosu, umożliwiając im wypowiedzenie się we własnym imieniu. Tym samym wytwarza przestrzeń dyskursu międzykulturowego - filozoficznego, językowego, społecznego i ekonomicznego, który ma na celu przywrócić do równowagi nierówną opozycję my-oni, opartą na relacji władzy pomiędzy podmiotem a przedmiotem kolonialnym.
Znaczenia.
Zastosowanie w kontekście czasu.
Jako pojęcie używane w historii nowożytnej, post-kolonializm jest niekiedy używany jako określenie okresu zaraz po kolonializmie, co jest zastosowaniem problematycznym, ponieważ czas w rozumieniu historycznym czy politycznym nie jest brany pod uwagę w krytycznym dyskursie o tożsamości, który stara się raczej badać pojęcia i wyobrażenia. Tak więc, pojęcia takie jak post-kolonialny i post-kolonializm przede wszystkim służą do ukazania, iż świat zdekolonizowany jest intelektualną przestrzenią sprzeczności, nieukończonych procesów, zamieszania, hybrydyczności i liminalności.
Zastosowanie neokolonialne.
Pojęcie post-kolonializm jest także używane by zaznaczyć neokolonialną kontrolę kraju-matki nad zdekolonizowanym krajem, będącą efektem legalistycznej kontynuacji ekonomicznej, kulturowej i językowej relacji władzy, która była kluczowa w kolonialnej polityce wiedzy o społecznościach kolonizowanych.
Kulturowe i religijne założenia kolonialnej logiki pozostały wciąż w użyciu we współczesnym społeczeństwie, i są podstawą neokolonialnej postawy kraju-matki wobec jej dawniejszych włości kolonialnych - gospodarczym źródłem pracy i surowca. W "The Location of Culture" teoretyk Homi K. Bhabha twierdzi, że tak długo jak zachodni sposób widzenia świata będzie oparty na dostrzeganiu oddzielnych i nierównych kultur, raczej niż zintegrowanego świata człowieka, tak długo pokutować będzie wiara w istnienie wyobrażonych ludzi i miejsc - „świata Islamu”, „Drugiego Świata” czy „Trzeciego Świata”. By stawić czoła temu językowemu i społecznemu redukcjonizmowi, praktyka post-kolonialna wytworzyła filozoficzną wartość, jaką jest hybrydalna przestrzeń intelektualna, gdzie wieloznaczność zastępuje prawdę i autentyczność; tym samym, hybrydyczność jest filozoficzną wartością, która przeciwstawia się ideologii kolonializmu.
Cele krytyki post-kolonialnej.
Celem krytyki studiów post-kolonialnych jest stawienie czoła trwającym nadal skutkom kolonializmu, zauważalnym wśród ludzi niegdyś rządzonych przez imperium kolonialne. W tym celu, teoretycy post-kolonialni wypracowali społeczną i kulturową przestrzeń dla ludzi spoza społeczeństwa zachodniego, których kultury były uciskane przez europejski system wartości, promowany i ukształtowany jako dominująca ideologia w imperium kolonialnym. Ta kulturowa niewola miała na celu „ucywilizowanie” społeczności tubylczych na podobieństwo Europejczyków, tak jak proponował to i uzasadniał francuski filozof Joseph-Ernest Renan w książce "La Réforme intellectuel et morale" (1871) oraz niemiecki filozof Georg Wilhelm Friedrich Hegel w eseju "Afrykański charakter" (1830). 
Perspektywa krytyczna i analiza przedstawiona w książce "Orientalizm" (1978) przez Edwarda Saida, miała na celu ukazanie tego, jak uczeni europejscy w stosunku do społeczeństw nie-europejskich używali wysoce abstrakcyjnego bytu idealnego - koncepcji „Orientu”, by lekceważyć istniejące społeczeństwa pierwotne, ich dorobek intelektualny i kulturowy. W miejsce tego, uczeni orientaliści wytwarzali swoje własne, europejskie interpretacje i wyobrażenia tego co jest, a co nie jest „orientalne”, i tego kto jest a kto nie jest „orientalny”. 
Post-kolonializm krytycznie destabilizuje dominujące ideologie Zachodu, stawiając czoła pozostałościom kolonializmu i jego nieodłącznych założeń. W tym celu post-kolonializm analizuje następujące społeczne czynniki:
W definiowaniu i wykształceniu się tożsamości post-kolonialnej, literatura anty-kolonizacyjna stała się praktyką „tubylczej dekolonizacji”, gdzie autorzy tłumaczą i opisują osobiste i społeczne doświadczenie bycia podporządkowanym narzuconej tożsamości „kolonialnego przedmiotu”. Poprzez literaturę post-kolonialną, społeczności niegdyś kolonizowane prowadzą polemikę z niesłuszną, wykorzystywaną przez kraj kolonizujący, wizją ich człowieczeństwa. Przykładem z terytorium Afryki może być powieść "Things fall apart" (1958) autorstwa Chinua Achebe, traktująca o nigeryjskim doświadczeniu bycia częścią Imperium Brytyjskiego. Używając tubylczych wariantów języka kolonialnego, literatura postkolonialna odnosi się do hegemonii kulturowej kraju-matki. Poprzez „pisarstwo adresowane z powrotem do centrum” imperium kolonialnego, społeczności tubylcze tworzą swoją własną historię, która służyć ma uformowaniu i wykształceniu narodowej tożsamości po dekolonizacji.
Istotni teoretycy.
Frantz Fanon.
W dziele "Wyklęty lud ziemi" (1961), psychiatra Frantz Fanon analizuje i opisuje językiem medycyny naturę kolonializmu jako istotnie destruktywną. Twierdzi, że jej społeczne efekty - narzucenie niższej tożsamości kolonialnej - są szkodliwe dla zdrowia psychicznego ludności kolonizowanej, a ideologiczną esencją kolonializmu jest systematyczne odmawianie praw do wszystkich elementów człowieczeństwa ludności kolonizowanej; dowodzi, że ów proces dehumanizacji osiągnięty jest poprzez fizyczną i psychiczną przemoc, poprzez którą kolonizatorzy zaszczepiają służalczą mentalność u kobiet i mężczyzn tubylczych, ci zaś muszą gwałtownie sprzeciwić się temu procesowi.
Tym samym, silny opór przeciwko kolonializmowi jest psychicznie oczyszczającą praktyką, która wyplenia kolonialną służalczość z tubylczej psychiki, tym samym zwracając poczucie własnej wartości ludziom, których przemoc wpisana w system kolonialny zepchnęła na dno drabiny społecznej. Mając takie poglądy Fanon wspierał Front Wyzwolenia Narodowego (Front de Liberation Nationale - FLN) w Wojnie Algierskiej (1954-62) o wyzwolenie się spod panowania francuskiego.
Jednak już w 1909 roku, ponad pięćdziesiąt lat przed społeczną i polityczną diagnozą Fanona o szkodliwości podporządkowania kolonialnego dla zdrowia psychicznego, Mahatma Gandhi zorganizował kampanię dla Hind Swaraj (samorządu indyjskiego), by stawić opór brytyjskiemu panowaniu w Indiach. Rozumiane jako część praktyki post-kolonialnej, analizy imperializmu i kolonializmu przeprowadzone przez Fanona wywodzą swój początek od eseju Lenina "Imperializm jako najwyższe stadium kapitalizmu" (1916), w którym autor przedstawia związki (ekonomiczne, polityczne i społeczne) imperializmu kolonialnego z kapitalizmem. Lenin twierdzi, że taki system rządów jest zdegenerowaną formą kapitalizmu, potrzebującą wciąż większej eksploatacji ludzi, by zapewnić stały zysk.
Edward W. Said.
By ukazać binarną relację społeczną my-oni, która w zachodniej Europie przybrała formę podziału świata na świat „Zachodu” i „Orientu”, Edward W. Said poddał krytyce termin „Orientalizm” (wywodzący się z historii sztuki termin znaczący badanie Orientu). Wskazał, że kulturowe wyobrażenie wygenerowane poprzez opozycję my-oni są społecznymi konstruktami, konstytuującymi się nawzajem i niemogącymi istnieć jeden bez drugiego, ponieważ każdy z nich funkcjonuje w kontraście do Innego. Co istotne, „Zachód” wytworzył kulturowy koncept „Wschodu”, co dało Europejczykom szansę na uniemożliwienie społecznościom Bliskiego Wschodu, Indii i Azji, do samodzielnego reprezentowania siebie, jako odrębnych kultur i społeczności. Orientalizm scalił więc i zredukował nie-zachodni świat w jedną, homogeniczną kulturę - „Wschód”. Tym samym, w służbie imperialnego kolonializmu, oparty na opozycji my-oni paradygmat Orientalizmu pozwolił europejskim uczonym niesłusznie przedstawiać Świat Orientu jako zacofany, nieracjonalny i dziki, gdy tymczasem Zachodnia Europa miała być światem wyższym, postępowym i racjonalnym. W artykule "Edward Said: The Exile as interpreter" (1993), traktującym o Orientalizmie Saida, A. Madhavan twierdzi, że “wyrażona z wielką żarliwością teza Saida, obecnie zyskująca status niemalże kanonicznej, tłumaczyła orientalizm jako szkołę myślenia opartą na antynomii Wschód-Zachód, a także jako społeczną instytucję do postępowania z Orientem.
Czerpiąc z myśli filozofa Michela Foucault, Said ukazał jak władza i wiedza są nierozłącznymi komponentami intelektualnej opozycji okcydentalne - orientalne. Wskazał na to, jak taka zastosowana w praktyce kulturowa wiedza, pozwoliła Europejczykom zredefiniować a tym samym kontrolować ludzi, miejsca i rzeczy Orientu. Binarna relacja władza-wiedza jest kluczowa, by rozumieć kolonializm jako taki, a kolonializm europejski w szczególności, tak więc:
Jednakowoż, krytycy homogenicznej społecznej relacji Zachód - Wschód twierdzą, że termin orientalizm ma ograniczone możliwości opisowe i praktyczne zastosowanie, proponują tym samym koncepcję mówiącą, że są warianty orientalizmu odnoszące się do Afryki i do Ameryki Łacińskiej. 
Gayatri Chakravorty Spivak.
Filozofka i teoretyczka Gayatri Spivak wprowadziła terminy „esencjalizmu” i „strategicznego esencjalizmu” do opisu społecznych funkcji post-kolonializmu. Termin „esencjalizm” odnotowuje niebezpieczeństwo wpisane w uwolnienie głosu ludzi podporządkowanych - byłoby to niebezpieczeństwo takiego wprowadzenia ich do dyskursu, które uprościłoby zanadto kulturową tożsamość heterogenicznych grup społecznych a tym samym, stworzyło stereotypowe wyobrażenia różnych tożsamości ludzi tworzących grupę społeczną. Termin „strategicznego esencjalizmu” odnotowuje współczesną, podstawową tożsamość grupy używaną w praktyce dyskursu. Tym co różni dwa terminy jest to, że strategiczny esencjalizm nie ignoruje różnorodności grupy społecznej, a jedynie na pewien czas upraszcza jej tożsamość, by móc ją pragmatycznie wspierać.
Spivak rozwinęła i zastosowała termin epistemologicznej przemocy Michela Foucault, by opisać destrukcję nie-zachodnich sposobów postrzegania świata, i następującą po nich dominację zachodniej wizji. 
Tak więc, Spivak ostrzegała o niebezpieczeństwie ignorowania ludzi nie-zachodu jako kulturowych Innych, uznając że Zachód mógłby rozwinąć się - poza perspektywę kolonialną - poprzez introspektywną samokrytykę podstawowych ideałów. 
Okazuje się, że integracja głosów ludzi podporządkowanych systemom kolonialnym w przestrzeni nauk społecznych, jest zadaniem problematycznym. Dzieje się tak dlatego, że sprzeciwianie się idei badania Innego jest podejściem nierealistycznym - o badaczach społecznych podążających tą ścieżką Spivak mówi, że odrzucanie mówienia o kulturowym Innym jest tylko ratowaniem swojego sumienia.
Co więcej, studia post-kolonialne odrzucają kolonialne przedstawienia ludzi podporządkowanych jako płytkich imitatorów europejskich kolonistów; odrzucają także przedstawienie skolonizowanych jako pasywnych odbiorców imperialnej władzy. Konsekwentnie korzystając z filozofii Foucaulta mówiącej o binarnym związku władzy i wiedzy, uczeni z Subaltern Studies Collective, zaproponowali, aby antykolonialny opór zawsze stawiał czoła każdym przejawom władzy kolonialnej.
Dipesh Czakrabarty.
W książce "Prowincjonalizacja Europy" (2000) Dipesh Chakrabarty opisał historię indyjskiej walki o niepodległość, a także stawił czoła eurocentrycznemu, zachodniemu nauczaniu o nie-zachodnich kulturach. Zaproponował, by postrzegać Zachodnią Europę po prostu jako kulturowo równą innym częściom świata, jako jedno z wielu miejsc na mapie.
Narody post-kolonialne.
Jako krytyczna teoria literatury, post-kolonializm bada literaturę ludzi, którzy niegdyś podlegali europejskim imperiom kolonialnym (Wielkiej Brytanii, Francji i Hiszpanii), a także literaturę państw zdekolonizowanych, zaangażowaną we współczesne, post-kolonialne układy (na przykład brytyjski Commonwealth). 
Post-kolonialna teoria krytyczna porównuje literaturę pisaną przez kolonizatorów i przez kolonizowanych, gdzie tematem jest przedstawienie ludzi kolonizowanych i ich życia jako podporządkowanych władzy kolonialnej. W literaturze holenderskiej literatura indyjska zawiera w sobie kolonialne i post-kolonialne gatunki, które analizują formowanie się post-kolonialnej tożsamości i kultury wytworzonej przez diaspory indoeuropejskie oraz mieszkańców Holenderskich Indii Wschodnich. Ważnym autorem w gatunku jest Tjalie Robinson.
By podtrzymać kontrolę nad koloniami, niektórzy skolonizowani wysyłani byli na uniwersytety do centrum imperium (miało to miejsce szczególnie w Imperium Brytyjskim). Będąc pochodzenia tubylczego, jednak już zeuropeizowani, mieli być panującą klasą nad kolonialnymi satrapami. Jednak po dekolonizacji wykształcenie tych ludzi pozwoliło na podjęcie krytyki kolonializmu. Pod koniec XX wieku, po rozpadzie Związku Radzieckiego dawniejsze republiki socjalistyczne stały się tematem krytyki post-kolonialnej, której autorzy opisywali rusyfikację ludzi, kraju i kultury.
Studia nad literaturą post-kolonialną dzielą ją na (I) opisującą narody post-kolonialne i (II) mającą wpływ na współczesne kształtowanie się tożsamości postkolonialnej. Pierwsza kategoria przedstawia i analizuje wewnętrzny wysiłek, jaki towarzyszy ustaleniu tożsamości w narodzie zdekolonizowanym. Druga kategoria analizuje degenerację obywatelskich i narodowych dążeń do jedności – konsekwencji zaściankowego podejścia do etniczności, zazwyczaj demagogicznie przedstawianego hasłem „ochrony narodu”. Jedność obywatelska i narodowa ulega degeneracji, kiedy patriarchalny reżim jednostronnie zastrzega, co jest, a co nie jest „narodową kulturą” zdekolonizowanego kraju. Dochodzi wtedy do rozpadu kraju narodowego, który przeistacza się albo we wspólny ruch głoszący polityczne hasła na wielką skalę, albo w etnicznie różnorodne ruchy obywatelskie głoszące polityczny separatyzm, tak jak stało się w zdekolonizowanej Rwandzie, Somalii, Sudanie i w Demokratycznej Republice Konga. Są to post-kolonialne ekstrema, przed którymi ostrzegał Franz Fanon w "The Wretched of the Earth" (1961).
Krytyka.
Tożsamość narodowa.
Skoncentrowanie się studiów post-kolonialnych na problemie tożsamości narodowej doprowadziło do wniosku, że jest ona kluczowa do stworzenia i ustanowienia stabilnego narodu i kraju w następstwie dekolonizacji. Zauważono także, że niekreślona bądź dwuznaczna tożsamość narodowa zwykła ograniczać społeczny, kulturowy i ekonomiczny rozwój społeczności zdekolonizowanych.

</doc>
<doc id="460732" url="https://pl.wikipedia.org/wiki?curid=460732" title="PVM (format pliku)">
PVM (format pliku)

PVM – format pliku będącego biblioteką plików PVR, tekstur używanych w wielu grach na konsolę Dreamcast firmy Sega oraz grach na inne platformy tej samej firmy lub firm z nią związanych.
Struktura pliku.
Nagłówek pliku "PVM" wygląda następująco:
Następnie po nagłówku występują wpisy dla każdego pliku "PVR":
Następnie po wpisach po kolei znajdują się pliki PVR
Biblioteka tekstur a jej wykorzystanie.
Plik PVM jest najczęściej używany jako biblioteka tekstur, jednak nie jest to jego jedyne zastosowanie. W niektórych grach jest wykorzystywany jako po prostu biblioteka plików (np. w grze Shenmue pliki PVM oprócz tekstur mogą zawierać dane dotyczące dialogów itp.). Jednak ze względu na dominujące wykorzystanie PVM jako zbioru tekstur, to zastosowanie przyjmuje się jako jego definicję.

</doc>
<doc id="460734" url="https://pl.wikipedia.org/wiki?curid=460734" title="Kościół św. Jana Chrzciciela i św. Jana Ewangelisty w Toruniu">
Kościół św. Jana Chrzciciela i św. Jana Ewangelisty w Toruniu



</doc>
<doc id="460740" url="https://pl.wikipedia.org/wiki?curid=460740" title="Mała syrenka">
Mała syrenka



</doc>
<doc id="460744" url="https://pl.wikipedia.org/wiki?curid=460744" title="Złożenie">
Złożenie



</doc>
<doc id="460748" url="https://pl.wikipedia.org/wiki?curid=460748" title="Zakażenia okresu noworodkowego">
Zakażenia okresu noworodkowego

Zakażenia okresu noworodkowego podzielono w sposób arbitralny, ale nie jednomyślny, na zakażenia:
Zakażenia wczesne są w 100% spowodowane kolonizacją wewnątrzmaciczną (zakażenia odmatczyne) i ich kliniczna manifestacja powstaje w pierwszych 72 godzinach (według niektórych źródeł 120 godzinach) od momentu urodzenia.
Zakażenia wtórne są wynikiem zakażenia szpitalnego.
Wystąpienie objawów w czasie pierwszych 3-5 dni jest pochodzenia endogennego (odmatczynego).
Zakażenia te mogą rozwijać się wskutek:
Zakażenia wewnątrzmaciczne spotyka się w 0,5% do 2% wszystkich ciąż.
Czynniki sprzyjające wystąpieniu zakażenia wewnętrzmacicznego:
W rozwoju tych zakażeń mają znaczenie następujące wrota zakażenia:
Najczęstszym mechanizmem drogi wstępującej jest przedwczesne pęknięcie błon płodowych i tą drogą kolonizacja worka owodniowego. Bakterie mogą indukować czynność skurczową, poprzez uwalnianie prostaglandyn i stąd znaczna ilość porodów przedwczesnych przy wystąpieniu zakażenia
Diagnostyka.
Zakażenie noworodkowe jest jedną z tych chorób, które muszą być leczone już w momencie ich podejrzenia. Stąd, w diagnostyce tego stanu, ważną rolę odgrywają niejednokrotnie szczegóły.
Rozpoznanie zakażenia w okresie noworodkowym opiera się na:
Wywiad położniczy u matki
Objawy kliniczne u noworodka.
Najczęstsze objawy: 

</doc>
<doc id="460751" url="https://pl.wikipedia.org/wiki?curid=460751" title="Électricité de France">
Électricité de France

Électricité de France (w skrócie: EDF) – francuskie przedsiębiorstwo, do 2004 roku w pełni państwowe, zajmujące się dostarczaniem energii elektrycznej. Istnieje od 1946 roku.
W 2004 roku część akcji wprowadzono na giełdę przez rząd francuski, co wzbudziło burzliwą debatę we Francji. Według ustawy państwo ma zachować przynajmniej 70% akcji, a prezes przedsiębiorstwa ma być powoływany przez radę ministrów. We Francji jest monopolistą. Swoje oddziały ma w wielu krajach Europy i Ameryki. Działa także w Polsce, lecz postanowiło się z Polski wycofać. Od stycznia 2017 trwają negocjacje polskich energetycznych spółek skarbu państwa w sprawie odkupienia 100% akcji od EDF. Z dniem 13 listopada 2017 r. nastąpiła zmiana właściciela aktywów Grupy EDF Polska. Aktualnym właścicielem tych aktywów jest PGE Polska Grupa Energetyczna S.A. Finalizacja transakcji wiąże się ze zmianą nazwy spółki z EDF Polska S.A. na PGE Energia Ciepła S.A. 
EDF w Polsce.
Przedsiębiorstwo podaje na swojej stronie internetowej informacje o następujących spółkach zależnych na terenie kraju:
Ogólne przychody EdF Energia Sp. z o.o. w roku 2012 wyniosły ponad 3 632 mln złotych, przychody ze sprzedaży wyniosły ponad 3 626 mln złotych.

</doc>
<doc id="460752" url="https://pl.wikipedia.org/wiki?curid=460752" title="Jeanne d’Arc (1961)">
Jeanne d’Arc (1961)

Jeanne d’Arc (R97) – francuski śmigłowcowiec i okręt szkolny, szósty okręt o tej nazwie. Pozostawał w służbie od 1961 do 2010.
Historia.
W latach 50. XX wieku coraz większe znaczenie w walce na morzu zaczęły zyskiwać śmigłowce. Oprócz wyposażania krążowników, niszczycieli i fregat w śmigłowiec pokładowy, na przełomie lat 50. i 60. w części krajów zaczęły powstawać okręty specjalnie przystosowane do przenoszenia śmigłowców – śmigłowcowce lub krążowniki śmigłowcowe. Jednym z pierwszych okrętów nowej kategorii był francuski śmigłowcowiec „Jeanne d’Arc” (formalne wejście do służby nastąpiło po włoskim „Andrea Doria”, ale wcielenia do przeprowadzenia prób morskich dokonano wcześniej). Nowy okręt francuski miał zarazem zastąpić stary krążownik szkolny „Jeanne d’Arc” z 1931 roku w roli okrętu szkolnego dla podchorążych. Budowę zamówiono 8 marca 1957 roku. Początkowo nowo zamówiony krążownik szkolny otrzymał nazwę „La Résolue”. Projekt przeszedł istotne zmiany, zanim przybrał postać śmigłowcowca, oznaczonego symbolem projektu PH-57.
Stępkę pod jego budowę położono 7 lipca 1960 roku, w stoczni Marynarki (Arsenale) w Breście, a kadłub wodowano 30 września 1961 roku. 1 lipca 1963 okręt wcielono dla przeprowadzenia prób morskich, a budowę zakończono 30 czerwca 1964 roku. Początkowo nosił nazwę „La Résolue”, lecz ostatecznie wszedł do służby w marynarce francuskiej 16 lipca 1964 roku pod nazwą „Jeanne d’Arc”, na cześć Joanny d’Arc, zastępując wycofany poprzedni krążownik o tej nazwie. Okręt otrzymał numer taktyczny R97, z grupy okrętów lotniczych. Klasyfikowany jest jako śmigłowcowiec ("Porte-hélicoptères"), lecz w literaturze określany jest również czasami jako krążownik śmigłowcowy.
Opis.
Kształt kadłuba wzorowany był na krążowniku „Colbert”, przy czym zwiększono szerokość. Hangar w części rufowej i podstawa nadbudówki dziobowej stanowią wielką nadbudowę zintegrowaną z kadłubem. Ciągnie się ona na ponad 2/3 długości kadłuba. Dziób jest łukowato wygięty, o kształcie ocenianym jako ładny; pokład dziobowy o niewielkim wzniosie jest pozbawiony uzbrojenia. Okręt w części dziobowej ma nadbudówkę z pomostem dowodzenia, wraz z umieszczonym na niej masztem i kominem, a za nią, od śródokręcia rozciąga się prostokątny pokład lotniczy o rozmiarach 62 × 21 m. Z tyłu nadbudówki znajduje się przeszklony pomost kierowania operacjami lotniczymi. Pokład lotniczy umożliwia jednoczesny start dwóch ciężkich śmigłowców i parkowanie dwóch innych, ewentualnie jeszcze dwa mogą stać na samej rufie, po bokach podnośnika. Pokład ten kończy się przed rufą okrętu, o formie łyżkowej. Na jego końcu znajduje się 12-tonowy podnośnik transportujący śmigłowce z hangaru. Po lewej stronie pokładu lotniczego obok windy znajduje się składany żuraw o udźwigu 12 ton. Pod pokładem lotniczym znajduje się hangar o wymiarach 36×20×5 m. Dalsza przednia część długości 25 m odgrodzona jest lekką grodzią poprzeczną i podzielona na dwa poziomy ze ściankami działowymi, tworząc pomieszczenia dla uczniów lub 500 żołnierzy desantu. Przegrody te mogą być łatwo demontowalne, wówczas w hangarze mieści się maksymalnie osiem ciężkich śmigłowców Super Frelon. Normalnie w hangarze mieści się 10 lekkich śmigłowców, a cztery dalsze transportowane są na pokładzie. Pod hangarem są zbiorniki paliwa lotniczego i magazyny uzbrojenia, połączone windami z hangarem.
Wewnątrz kadłub podzielony jest grodziami na 14 głównych przedziałów wodoszczelnych. Na prawie całej długości rozciąga się dno podwójne, w którym mieszczą się zbiorniki paliwa i wody.
Uzbrojenie od początku stanowiły cztery działa uniwersalne kalibru 100 mm w wieżach modelu 1953DP, rozsunięte na burty: z przodu nadbudowy na dziobie oraz na pokładzie rufowym okrętu. Armaty te są automatyczne (z wyjątkiem ręcznego załadowania pierwszego pocisku), o szybkostrzelności do 78 strz./min, obsługiwane przez dwie osoby w wieży i dwie podające amunicję na windę pod wieżą. Strzelają pociskami o masie 23,6 kg. Zapas amunicji wynosi 228 nabojów na wieżę. Kąt podniesienia lufy wynosi do 80°. Donośność maksymalna wynosi do 17 km, lecz praktyczna 12 km do celów morskich i lądowych i 6 km do powietrznych. Napędy działa są elektryczne, a naprowadzanie na cel może obywać się zdalnie, z centrum kierowania ogniem, lub autonomicznie przez celowniczego w wieży. W 2000 roku zdemontowano dwa rufowe działa. Uzbrojenie uzupełniają cztery podstawy karabinów maszynowych kalibru 12,7 mm. Początkowo projektowano umieszczenie na pokładzie dziobowym miotacza bomb głębinowych, następnie dwuprowadnicowej wyrzutni pocisków przeciwlotniczych średniego zasięgu Masurca, a jeszcze później ośmioprowadnicowej wyrzutni pocisków bliskiego zasięgu Crotale, lecz ostatecznie zrezygnowano z tych broni. W końcu w 1975 roku okręt otrzymał na dziobie sześć kontenerowych wyrzutni pocisków przeciwokrętowych MM38 Exocet, ustawionych z przodu pokładu nadbudowy, z sześcioma pociskami. Pociski te, o zasięgu od 4 do 42 km, umożliwiły walkę z okrętami nawodnymi poza zasięgiem artylerii. Zamontowano je w dwóch grupach po trzy, pod kątem 12° w stosunku do pokłądu.
Siłownia okrętowa jest turboparowa, w celu zwiększenia przeżywalności podzielona na dwa zespoły, pracujące na swoje wały śrub, oddzielone przedziałem mechanizmów pomocniczych. Każdy zespół obejmuje dwa kotły parowe o ciśnieniu 45 at i temperaturze pary 450° C oraz turbinę Rateau-Bretagne. Prędkość maksymalna wynosiła 26,5 węzła, a zasięg 6800 mil morskich przy prędkości 16 węzłów i 3000 Mm przy 26,5 w. Zapas paliwa wynosił 1360 ton. Generatory zapewniające energię elektryczną miały moc łączną 4400 kW
W skład wyposażenia wchodziły dwa kutry desantowe LCVP, wspomagające wysadzanie desantu.
Służba i zastosowanie.
„Jeanne d’Arc” była projektowana z myślą o uniwersalnym zastosowaniu. Na wypadek wojny, okręt mógł pełnić zadania zwalczania okrętów podwodnych za pomocą ośmiu śmigłowców Lynx lub transportować aeromobilne oddziały desantowe (do 700 ludzi), przerzucane na brzeg armijnymi śmigłowcami Puma / Super Puma lub cięższymi Super Frelon, które mogły bazować na niej w liczbie czterech. Na okręcie mogły także bazować śmigłowce bojowe, wykonujące misje na rzecz wojsk lądowych.
Podstawową rolą „Jeanne d’Arc” przez cały jej okres służby w czasie pokoju była służba jako okręt szkolny, a zarazem jako okręt reprezentujący marynarkę francuską w szkolnych i kurtuazyjnych rejsach zagranicznych. W tym celu, okręt posiadał odpowiednie pomieszczenia dla 158 kadetów i wyposażenie dydaktyczne. Praktycznie corocznie, z wyjątkiem remontu w 1989 roku i 1997 roku, pływała z kadetami w rejsy aplikacyjne, w skrócie GEAOM, zazwyczaj od listopada do maja – w latach 2004/2005 miał miejsce 40. taki rejs. Jej grupa lotnicza w tych zastosowaniach składała się zwykle z 2 śmigłowców lotnictwa morskiego Aérospatiale Alouette III (eskadra 22S), ponadto od 1992 bazowały na niej zwykle 2 śmigłowce lotnictwa wojsk lądowych (ALAT) Aérospatiale Puma lub Cougar i 3 Aérospatiale Gazelle.
W toku służby, „Jeanne d’Arc” odbyła liczne rejsy zagraniczne po całym świecie, okrążając też świat. Uczestniczyła też w licznych ćwiczeniach międzynarodowych. Z dalszych portów, m.in. w dniach 19-23 marca 1977 roku zawinęła do Pearl Harbor, gdzie lądował na niej ciężki śmigłowiec Marines CH-53 Sea Stallion. Na przełomie 1991/92 roku odwiedziła Władywostok. Na jej pokładzie szkolili się także oficerowie innych państw, w tym polscy. M.in. 18 marca 1996 roku zawinęła do Gdyni wraz z fregatą „Germinal”, a 22 marca wzięła udział w ćwiczeniach PASSEX'96 z polskimi okrętami i lotnictwem (po raz pierwszy na okręcie takiego rodzaju wylądował wówczas polski śmigłowiec, W-3RM Anakonda). W późniejszym okresie okręt odbywał rejsy szkolne głównie w towarzystwie niszczyciela rakietowego „Georges Leygues”. Ponownie w manewrach z polską flotą na Bałtyku uczestniczyła w maju 2004 (wraz z „Georges Leygues”). W tym roku odwiedziła też Petersburg.
W 1989 i 1990 roku okręt przeszedł modernizację, głównie wyposażenia elektronicznego.
Między 14 a 22 listopada 1998 roku śmigłowce okrętu pomagały w akcji humanitarnej po huraganie Mitch w Gwatemali i Hondurasie. W marcu 2000 śmigłowce pomagały podczas powodzi w Mozambiku, a w styczniu 2005 po tsunami w Indonezji. „Jeanne d’Arc” nie był używana w walce. Jednaże, 11 kwietnia 2008 trzy śmigłowce Alouette III i dwa Gazelle z „Jeanne d’Arc” wzięły udział w akcji komandosów w Somalii, zakończonej ujęciem 6 (i według nieoficjalnych źródeł, zabiciem kilku) piratów, którzy wcześniej uprowadzili luksusowy jacht „Le Ponant”, po czym zwolnili go za okupem (operacja "Thalatine").
Przewidywano początkowo wycofanie okrętu w 2005 roku, po 40-letniej służbie, lecz z uwagi na przydatność okrętu, odroczono ten termin. Wycofanie okrętu ze służby nastąpiło 1 września 2010 r., po czym w listopadzie 2010 został skreślony z listy floty i rozbrojony w Breście, otrzymując jako hulk numer Q860.

</doc>
<doc id="460753" url="https://pl.wikipedia.org/wiki?curid=460753" title="Alexander Lowen">
Alexander Lowen

Alexander Lowen (ur. 23 grudnia 1910 w Nowym Jorku, zm. 28 października 2008 w New Canaan w stanie Connecticut) – amerykański psychiatra i psychoterapeuta. 
Życiorys.
Ukończył City College w Nowym Jorku ze stopniem licencjata ekonomii. Następnie zdał do Brooklyn Law School, gdzie otrzymał tytuł magistra prawa "summa cum laude" (z wielkim wyróżnieniem). Kontynuując studia uzyskał tytuł doktora "magna cum laude" (z ogromnym wyróżnieniem). Wykładał prawo, a podczas wakacji zajmował się prowadzeniem zajęć związanych ze sportem i aktywnością fizyczną, którymi był zainteresowany od wczesnej młodości. W tym czasie zaczął interesować go związek między zdrowiem fizycznym a psychicznym . Zaczął zgłębiać i praktykować jogę oraz progresywną relaksację mięśniową, jednak osiągnięte wyniki nie usatysfakcjonowały go. Na jesieni 1940 roku zaczął uczęszczać na kurs analizy charakteru, prowadzony przez Wilhelma Reicha, na którym Reich wyjaśniał zależności między napięciami mięśniowymi, pancerzem charakteru i osobowością neurotyczną, oraz prezentował swoje odkrycia i techniki terapeutyczne skoncentrowane na ciele.
Swoją własną terapię rozpoczął Lowen pod okiem Reicha wiosną 1942 roku. Trwała ona trzy lata. Jej zakończenie było równoznaczne z tym, że sam mógł prowadzić własną praktykę terapeutyczną. Tak też uczynił, jednak po dwóch latach wyjechał do Europy, gdzie w wieku 36 lat rozpoczął studia medyczne na Uniwersytecie w Genewie. Najważniejszym – choć nie jedynym – powodem ich rozpoczęcia, była chęć pogłębienia i zrozumienia w kategoriach medycznych, najważniejszych dla niego zjawisk w życiu człowieka – honoru, odwagi, piękna, godności, a ponadto zgłębienie ludzkiej seksualności, którą już wtedy Lowen uważał za bardzo ważną dla zdrowia. Studia ukończył w 1951 roku. W książce "Duchowość ciała" pisze, że zdobył dzięki nim bezcenną wiedzę, ale żadne ze wspomnianych pojęć nie zostało na zajęciach poruszone nawet w najmniejszym stopniu. Seksualność została potraktowana i opisana tylko i wyłącznie w kategoriach funkcji reprodukcyjnej. Po powrocie do USA drogi Lowena i Reicha rozeszły się. Alexander Lowen zaczął rozwijać wraz z Johnem Pierrakosem swoje własne podejście terapeutyczne, które nazwał bioenergetyką, lub analizą bioenergetyczną.
Pomimo tego, że bioenergetyka czerpie z reichowskiej wegetoterapii, jest systemem oryginalnym – opracowane ćwiczenia są dziełem Lowena i Pierrakosa.
Aleksander Lowen był twórcą Międzynarodowego Instytutu Analizy Bioenergetycznej, założonego w 1956 roku i mieszczącego się w Nowym Jorku, oraz Ośrodka Serca w New England, który powołał do życia wraz z kardiologiem Stephenem Sinatrą.

</doc>
<doc id="460754" url="https://pl.wikipedia.org/wiki?curid=460754" title="Wilcze stado">
Wilcze stado

Wilcze stado – potoczna nazwa taktyki działania okrętów podwodnych nosząca bardziej formalnie nazwę „grupy skoordynowanego ataku”, przy zwalczaniu żeglugi morskiej przeciwnika, której podstawową cechą jest skoordynowany atak dwóch lub większej liczby okrętów podwodnych na jednostkę bądź grupę jednostek morskich przeciwnika. Teoretyczne podstawy taktyki skoordynowanych ataków na jednostki morskie zostały ustalone w okresie międzywojennym przez niemieckiego oficera broni podwodnej Karla Dönitza. Taktyka ta została po raz pierwszy zastosowana w zorganizowany sposób i na dużą skalę w trakcie II wojny światowej w operacjach morskich bitwy o Atlantyk oraz w wojnie podwodnej na Pacyfiku. Mimo wiązania z nią dużych nadziei, taktyka wilczych stad na żadnym teatrze wojny nie spełniła wszystkich oczekiwań z przyczyn technicznych lub błędów samej taktyki. Na atlantyckim teatrze działań po sukcesach pierwszych lat wojny taktyka ta nie była w stanie przeciwstawić się alianckiemu systemowi ZOP opartemu na radarze milimetrowym, radionamierzaniu, asdicu oraz systemie Hedgehog. Na Pacyfiku natomiast, na skutek błędów w samych założeniach taktycznych, sukcesy "wolfpacks" często nie odbiegały zasadniczo od rezultatów działań okrętów działających samotnie.
Przyczyny formowania wilczych stad.
Koncepcja wilczych stad powstała jako odpowiedź na alianckie konwoje morskie, które okazały się skuteczną ochroną przeciwko samotnie operującym okrętom podwodnym podczas I wojny światowej. Odnalezienie konwoju na bezmiarze oceanu było rzeczą równie trudną jak pojedynczego statku, a obecność eskorty utrudniała wykonanie skutecznego ataku.
W końcowym etapie I wojny światowej Niemcy próbowali naprowadzać inne okręty podwodne na napotkany konwój, co można uznać za początki taktyki „wilczego stada”.
Wilcze stada w II wojnie światowej.
Karl Dönitz udoskonalił koncepcję zbiorowego ataku z I wojny światowej. Okręty podwodne (kilka do nawet kilkudziesięciu) formowano w linie dozoru na przypuszczalnych trasach nieprzyjacielskich konwojów. Ten z U-Bootów, który pierwszy uzyskał kontakt z konwojem, miał przesyłać informacje o jego pozycji i kursie, a następnie – bez atakowania – rozpocząć śledzenie formacji i regularnie informować o ruchach konwoju. Po naprowadzeniu pozostałych okrętów rozpoczynano grupowy atak. Zakładano, że eskorta nie będzie w stanie chronić konwoju przed U-Bootami, śledzić i atakować wielu przeciwników, ratować rozbitków itd. Zagrożone kontratakiem okręty podwodne mogłyby swobodnie uwolnić się od prześladowców, ponieważ eskorta nie byłaby w stanie kontynuować za nimi pościgu – pozbawiłoby to konwój ochrony i naraziło statki handlowe na zniszczenie. Znając dokładną pozycję konwoju U-Booty mogłyby wynurzyć się, wyprzedzić konwój w pozycji nawodnej i dokonać kilka następujących po sobie ataków. Maksymalna prędkość alianckiego statku transportowego w konwoju wynosiła przeciętnie 10-12 węzłów.
Zakładano, że dowództwo nad wilczym stadem obejmuje dowódca U-Boota o największym doświadczeniu. Okazało się jednak, że jest to niemożliwe – z nisko położonego pokładu U-Boota trudno było zorientować się w sytuacji taktycznej; wystarczyło, aby eskortowiec zmusił okręt podwodny do zanurzenia uniemożliwiając tym samym komunikację radiową z innymi okrętami. Zarządzanie działaniami wilczych stad przejęło więc dowództwo na lądzie koordynujące ataki za pomocą łączności radiowej.
Doktrynę modyfikowano – przykładowo w późniejszym okresie zezwalano na atak pierwszemu U-Bootowi, jeśli zauważony konwój należał do szybkich lub był w zasięgu lotnictwa stacjonującego z lądu.
Pierwszy efektywny atak niemieckich wilczych stad nastąpił w dniach 7 do 10 września 1940 roku, kiedy niemieckie okręty podwodne zaatakowały konwój SC-2. W ciągu całego miesiąca, U-Booty zatopiły rekordową liczbę 59 jednostek/295.000 ton. Jeszcze większy sukces U-Booty odniosły w październiku tego roku, kiedy zatopiły łącznie 63 jednostki/352.000 ton. Przykładem skuteczności działania zespołów niemieckich okrętów podwodnych były ataki podjęte w październiku 1940 roku. Ich celem były zmierzające do Wielkiej Brytanii konwoje oznaczone jako SC-7 (34 statki) i HX-79 (20 statków). Atakowane przez zespół sześciu U-Bootów w ciągu dwóch dni straciły łącznie 27 statków. Straty konwoju SC-7 wyniosły 58,8%, a konwoju HX-79 24,5% jednostek. W tym miesiącu jednak, Admiralicja Brytyjska zaczęła wprowadzać na jednostki eskortowe nowy 1,5 metrowy radar typu 286, co stanowiło początek końca niemieckich wilczych stad.
Taktyka wilczych stad nie spełniła jednak pokładanych w niej nadziei. Złożyły się na to wiele czynników, z których za najważniejsze uznać należy:
Elementy te spowodowały, że poza kilkunastoma spektakularnymi zwycięstwami U-Bootów, konwoje osiągnęły swój sukces; ponad 99% statków dotarło do swoich miejsc przeznaczenia (w najgorszych miesiącach 95%). Samotnie płynące frachtowce miały dużo wyższe straty.
Alianckie wilcze stada.
Amerykańskie wilcze stada, oficjalne nazywane grupami skoordynowanego ataku (ang. "coordinated attack groups"), bądź "wolf packs", składały się zwykle z 3 okrętów podwodnych, które patrolowały w bliskim sąsiedztwie i współpracowały ze sobą. W odróżnieniu jednak od działań niemieckich, dzięki wykorzystaniu na szeroką skalę radarów przeszukiwania powierzchni morza, taktyka amerykańska przyniosła sukces w postaci złamania gospodarczego kręgosłupa toczącej wojnę Japonii, poprzez odcięcie cesarstwa od dostaw strategicznych surowców naturalnych. Jednym z największych sukcesów nie tylko amerykańskich "wolf packs", lecz spośród wszystkich wilczych stad, było zatopienie 9 i 10 czerwca 1945 roku 27 japońskich statków i okrętu podwodnego I-122, przez składające się z 9 jednostek wilcze stado „Hell Cats”, złożone z 3 grup okrętów „Hep Cats”, „Pole Cats” i „Bob Cats”. Zwycięstwo amerykańskich okrętów, okupione zostało stratą USS Bonefish (SS-223).
Ogółem, mimo prawie dwuletnich problemów z funkcjonowaniem torped, amerykańska flota podwodna osiągnęła znakomite rezultaty działań, zatapiając 55% całkowitego japońskiego tonażu statków transportowych oraz 29% okrętów wojennych, które Japonia utraciła w ciągu wojny, co jest znakomitym rezultatem, biorąc pod uwagę, że liczba marynarzy pływających na amerykańskich okrętach podwodnych stanowiła zaledwie 1,6% składu osobowego całej US Navy.

</doc>
<doc id="460757" url="https://pl.wikipedia.org/wiki?curid=460757" title="Krios">
Krios

Krios (gr. Kreîos, Kriós, Megamḗdēs, łac. Crius, Megamedes) – w mitologii greckiej jeden z tytanów. Uchodził za męża Eurybii, ojca Pallasa, Astrajosa i Persesa oraz dziada Nike, Bii, Zelosa i Kratosa.

</doc>
<doc id="460759" url="https://pl.wikipedia.org/wiki?curid=460759" title="Jakub Kamiński">
Jakub Kamiński

Jakub Kamiński, (ur. ok. 1908 – zm. ok. 1946 w Łodzi) – założyciel i właściciel fabryki łódzkiej prowadzonej pod nazwą „Tkalnia Mechaniczna Jakub Kamiński i Spółka Łódź”.
Przedsiębiorstwo powstało w 1920 r. Produkowało tkaniny wełniane na rynek krajowy i eksport. Fabryka była zarządzana przez Jakuba Kamińskiego i jego synów : Ludwika i Antoniego. Początkowo mieściła się w pomieszczeniach wynajmowanych na Nowo-Cegielnianej 15. Potem przy ul. Milsza 58, następnie ul. Śródmiejskiej 45, a w końcu przy ul. Pomorskiej 83/85. W latach 1939-1945 znajdowała się pod komisarycznym zarządem niemieckim. Pochodził z rodziny żydowskiej wyznania mojżeszowego.

</doc>
<doc id="460760" url="https://pl.wikipedia.org/wiki?curid=460760" title="Żylica (rzeka)">
Żylica (rzeka)

Żylica ("Żylca", "Żylcza") – rzeka, lewostronny dopływ Soły o długości 21,98 km.
Rzeka płynie w Beskidzie Śląskim i w Kotlinie Żywieckiej. Jej źródła znajdują się na wysokości 900 - 940 m n.p.m. na północnych stokach Malinowa i Przełęczy Salmopolskiej, na terenie Szczyrku Salmopola. Początkowo, na terenie przysiółka Salmopol, płynie w kierunku północnym. Następnie spływa przez Szczyrk w kierunku północno-wschodnim, oddzielając masyw Skrzycznego na południu od masywu Klimczoka na północy. Po opuszczeniu gór, już na płaskich terenach Kotliny Żywieckiej, Żylica skręca na wschód. Po przecięciu północnej części Kotliny w Łodygowicach, u podnóży Beskidu Małego, Żylica skręca na południowy wschód i na wysokości 341 m n.p.m. uchodzi do Jeziora Żywieckiego w Zarzeczu, nieco na północ od przystanku kolejowego Pietrzykowice Żywieckie.
 Wielokrotnie jej wody wylewając dokonywały znacznych zniszczeń w dolnej części Szczyrku i na terenie Kotliny Żywieckiej. Obecnie koryto Żylicy w znacznej części jest uregulowane.
Pochodzenie nazwy tej rzeki nie jest jednoznaczne. 

</doc>
<doc id="460763" url="https://pl.wikipedia.org/wiki?curid=460763" title="Stanisław Janowski">
Stanisław Janowski

Stanisław Janowski herbu Ślepowron – (ur. 6 października 1866 w Krakowie, zm. 23 lutego 1942 tamże) – polski malarz, ilustrator i scenograf. Wykładowca w szkole dramatycznej w Krakowie, reżyser i dekorator teatralny. Żołnierz II Brygady Legionów. Drugi mąż Gabrieli Zapolskiej i brat malarki Bronisławy Rychter-Janowskiej.
Życiorys.
Był synem Władysława i Malwiny z Borzęckich. Studiował w Krakowie w Szkole Sztuk Pięknych, następnie w Akademii Sztuk Pięknych w Monachium.
Był uznanym malarzem portretów, pejzaży, scen batalistycznych i rodzajowych. Zajmował się również ilustrowaniem książek i czasopism. Zilustrował m.in. dramat Gabrieli Zapolskiej "Tamten". Dwa lata później (9 listopada 1901) poślubił pisarkę. Od tego czasu Stanisław Janowski związał się z teatrem, występował na scenie, tworzył scenografię, wykładał choreografię. Od 1902 pomagał Zapolskiej prowadzić szkołę dramatyczną w Krakowie, gdzie wykładał kostiumologię, a następnie kierował stroną plastyczną założonej w 1903 przez żonę Sceny Niezależnej. Od 1907 kierował zespołem teatralnym założonym wspólnie z żoną. Była to grupa objazdowa nosząca nazwę: Teatr Gabrieli Zapolskiej pod artystycznym kierownictwem Stanisława Janowskiego. Związek rozpadł się w 1910 po czwartym sezonie objazdowym, a artysta skupił się na twórczości malarskiej.
Należał do Towarzystwa Sportowego Sokół. 14 września 1914 w Nowym Sączu zgłosił się Legionów Polskich. Został przydzielony do Oddziału Technicznego Departamentu Wojskowego Naczelnego Komitetu Narodowego. Następnie był żołnierzem 3 Pułku Piechoty oraz 2 Pułku Ułanów. Do rezerwy przeszedł w stopniu chorążego. Po odzyskaniu przez Polskę niepodległości powrócił do malarstwa.
Współautor panoram, m.in. monumentalnej, nieistniejącej już "Panoramy Tatr" (1896). Razem z Zygmuntem Rozwadowskim namalował również panoramę Lwowa, przedstawiającą miasto z drugiej połowy XVIII w. Dzieło o wymiarach 320 × 880 cm powstało w 1929 z przeznaczeniem na Powszechną Wystawę Krajową.
Artystę pochowano w grobowcu rodzinnym na Cmentarzu Rakowickim w Krakowie, kw. VI, rząd wschodni.

</doc>
<doc id="460764" url="https://pl.wikipedia.org/wiki?curid=460764" title="Aleksandr Matinczenko">
Aleksandr Matinczenko

Aleksandr Nikołajewicz Matinczenko ros. Александр Николаевич Матинченко, (ur. 4 września 1927 w wiosce Wierchnij Mamon w obwodzie woroneskim (d. ZSRR), zm. 18 czerwca 1999) – podpułkownik lotnictwa, kosmonauta radziecki.
W 1945 ukończył w Kujbyszewie 1 Leningradzką Szkołę Przygotowawczą Marynarki Wojennej. Szkołę ewakuowano tam na czas wojny. Później rozpoczął służbę wojskową.
Od 1945 przez 3 lata był radiooperatorem wspomagającej 73 dywizji Lotnictwa Dalekiego Zasięgu stacjonującej w obwodzie moskiewskim. W latach 1950-1955 służył jako pilot wojskowy w pułku lotnictwa transportowego dalekiego zasięgu.
Podczas powstania na Węgrzech w 1956 wykonał 25 lotów na samolocie transportowym Li-2 dostarczając zapasy dla stacjonujących tam wojsk radzieckich.
W 1959 – ukończył Wojskową Szkołę Lotniczą w Bałaszowie w obwodzie Saratowskim. Trzy lata później w 1962 ukończył studia na wydziale inżynierii Wojskowej Lotniczej Akademii Inżynieryjnej im. N. Żukowskiego (ВВИА им.Н.Е.Жуковского). Od czerwca 1962 do momentu znalezienia się w oddziale kosmonautów był pomocnikiem głównego inżyniera Państwowego Instytutu Naukowo-Badawczego Sił Powietrznych (ГКНИИ ВВС) w osadzie Czkałowskij.
W tym samym roku podjął starania aby zostać kosmonautą. Przeszedł badania w Centralnym Wojskowym Naukowo-Badawczym Szpitalu Lotnictwa (ЦВНИАГ) i w połowie 1962 otrzymał skierowanie do Centralnej Lotniczej Komisji Lekarskiej (ЦВЛК), gdzie pomyślnie przeszedł kolejne kwalifikacje. 
10 stycznia 1963 – został członkiem drugiej grupy (WWS-2) kosmonautów radzieckich.
Przez dwa lata przechodził ogólne szkolenie dla kosmonautów (ОКП). W tym czasie dwukrotnie podczas lotów załogowych pracował w charakterze operatora łączności. 
13 stycznia 1965 zdał egzaminy końcowe i został skierowany do grupy kosmonautów przygotowujących się do lotów w ramach wojskowych programów kosmicznych. Wspólnie z Dimitrijem Zaikinem trenował w rezerwowej załodze zaplanowanego na początek 1967 lotu statku kosmicznego Woschod 6. Lot odwołano z powodu skrócenia całego programu do zaledwie dwóch wypraw. 
W latach 1966–1971 – szkolił się w grupie kosmonautów przewidzianych do lotów na wojskową załogową stację kosmiczną Ałmaz.
19 stycznia 1972 – rozkazem dowództwa lotnictwa Matinczenko, z uwagi na wiek, został wyłączony z dalszego szkolenia.
Po opuszczeniu oddziału kosmonautów był naczelnikiem działu wydawniczego 30. Centralnego Instytutu Naukowo-Badawczego Ministerstwa Obrony ZSRR w osadzie Czkałowskij w obwodzie moskiewskim.
11 kwietnia 1973 – został zwolniony z wojska i przeniesiony do rezerwy.
Od 1974 do 1991 – pracował na różnych stanowiskach w Ministerstwie Przemysłu Lotniczego ZSRR.
Na emeryturę przeszedł w lutym 1992.
Zmarł w 1998 w wieku 71 lat.

</doc>
<doc id="460765" url="https://pl.wikipedia.org/wiki?curid=460765" title="Lista terytoriów Rzeszy">
Lista terytoriów Rzeszy

Lista terytoriów Świętego Cesarstwa Rzymskiego zawiera terytoria, które należały do Rzeszy albo były z nią związane.
Księstwa Rzeszy.
Terytoriami bezpośrednio podległymi cesarzowi, rządzili książęta Rzeszy. „Państewka” przez nich rządzone to
„Udzielne” w Rzeszy były też m.in. terytoria kościelne podległe świeckiej władzy zwierzchników kościelnych (niem. "Reichsstift"). Były to:
Odrębną grupę samodzielnych podmiotów stanowiły:

</doc>
<doc id="460767" url="https://pl.wikipedia.org/wiki?curid=460767" title="Boubacar Sanogo">
Boubacar Sanogo

Boubacar Sanogo (ur. 17 grudnia 1982 w Dimbokro) – piłkarz z Wybrzeża Kości Słoniowej występujący na pozycji napastnika.
Kariera klubowa.
Sanogo zawodową karierę rozpoczynał w klubie Séwé Sport San Pedro. W 1999 roku przeszedł do tunezyjskiego Espérance Tunis. Grał tam przez trzy lata. W tym czasie zdobył z klubem trzy mistrzostwa Tunezji. W 2000 roku wystąpił z nim także w finale Afrykańskiej Ligi Mistrzów, ale jego klub przegrał tam 2:5 z Hearts of Oak. W 2002 roku odszedł do klubu ze Zjednoczonych Emiratów Arabskich - Al-Ain FC. Spędził tam trzy lata, w ciągu których jego klub zdobył dwa mistrzostwa Zjednoczonych Emiratów Arabskich, Puchar Zjednoczonych Emiratów Arabskich, a także Azjatycką Ligę Mistrzów.
W 2005 roku przeszedł do niemieckiego 1. FC Kaiserslautern. W Bundeslidze zadebiutował 7 sierpnia 2005 w przegranym 1:2 meczu z FC Schalke 04. 13 sierpnia 2005 w wygranym 5:3 pojedynku z MSV Duisburg zdobył pierwszą bramkę w trakcie gry w Bundeslidze. Na koniec sezonu 2005/2006 zajął z klubem 16. miejsce w lidze i spadł z nim do 2. Bundesligi. Wówczas odszedł z Kaiserslautern.
Jego nowym klubem został Hamburger SV grający w Bundeslidze. W barwach Hamburgera zadebiutował w przegranym 1:2 półfinałowym meczu Pucharu Ligi Niemieckiej z Werderem Brema. W sezonie 2006/2007 rozegrał 31 ligowych spotkań i zdobył w nich 4 bramki. Z HSV występował także w Lidze Mistrzów, ale jego klub zajął tam ostatnie miejsce w swojej grupie i odpadł z rozgrywek.
W 2007 roku odszedł do innego pierwszoligowca - Werderu Brema. Pierwszy występ zanotował tam 4 sierpnia 2008 w meczu Pucharu Niemiec z Eintrachtem Brunszwik (1:0). W tamtym meczu strzelił także gola. W sezonie 2007/2008 wywalczył z klubem wicemistrzostwo Niemiec. W styczniu 2009 został wypożyczony do TSG 1899 Hoffenheim, a po zakończeniu sezonu 2008/2009 powrócił do Werderu, a latem 2009 odszedł do AS Saint-Étienne.
Kariera reprezentacyjna.
W reprezentacji Wybrzeża Kości Słoniowej Sanogo zadebiutował 16 sierpnia 2006 w przegranym 0:1 towarzyskim meczu z Senegalem. Był uczestnikiem Pucharu Narodów Afryki 2008, na którym rozegrał trzy spotkania i zdobył trzy bramki, a jego reprezentacja zajęła czwarte miejsce. Obecnie Sanogo powoływany jest do kadry na mecze eliminacji Mistrzostw Świata 2010.

</doc>
<doc id="460773" url="https://pl.wikipedia.org/wiki?curid=460773" title="Rezerwat przyrody Wełna">
Rezerwat przyrody Wełna

Rezerwat przyrody Wełna – wodny rezerwat przyrody położony w województwie wielkopolskim, w powiecie obornickim, w gminie Rogoźno. Zajmuje powierzchnię 10,44 ha.
Położenie i charakter.
Obejmuje odcinek rzeki Wełny o długości 3,5 km pomiędzy mostem we wsi Wełna i mostem w Jaraczu Młynie. Rzeka tworzy tu kilka ostrych, interesujących krajobrazowo, zakrętów. Lewy brzeg jest stromy i porasta go las mieszany, a prawy, najczęściej płaski, zajmują łąki. Dno rzeki jest żwirowate lub kamieniste. Zakręty oraz liczne kamienne progi spiętrzające wodę, nadają górski charakter temu odcinkowi.
Przyroda.
Występują tu liczne okazy fauny i flory charakterystyczne dla środowisk rzek o bystrym nurcie. Występują tu dwa gatunki krasnorostów (hildenbrandia rzeczna i "Thorea hispida" – drugi wykryto tu po raz pierwszy w Polsce) oraz ciekawe okazy jętek, chruścików, małżów i ślimaków, w tym: skójkowate (skójka malarska, skójka gruboskorupowa i skójka zaostrzona), rozdepka rzeczna i przytulik strumieniowy. Ciekawa jest różnorodność świata owadów, wyjątkowa w Wielkopolsce obecność sieciarki strumycznika (jedyne stanowisko w regionie). Żyją tu też: tygrzyk paskowany, czaik jesienny, szeliniak sosnowy, ogrodnica niszczylistka, osadnik egeria, przestrojnik trawnik, dostojka latonia i rusałkowate. Występują także ryby: kleń, jelec i brzana oraz ptaki: zimorodek, pliszka górska, pluszcz i łabędź. Pojawia się jaszczurka zwinka i są obecne bobry europejskie (nie tworzą żeremi, lecz kopią nory w brzegach). Grzyby reprezentują m.in.: opieńka miodowa, smardze i twardzioszki. Flora reprezentowana jest m.in. przez takie rośliny jak: rogatek sztywny, wywłócznik kłosowy, "Fontinalis antipyretica", grzybień biały, strzałka wodna, rdest wężownik, rdest ziemnowodny, psianka słodkogórz, jeżogłówka gałęzista, trzmielina, łoczyga, czworolist, głowienka, glistnik jaskółcze ziele, grążel żółty, kosaciec, żywokost lekarski, trędownik bulwiasty i jasnota. W 1951 przeprowadzono na terenie rezerwatu (wówczas planowanego) szczegółowe badania chruścików. Wykryto ich wtedy 24 gatunki. Najobficiej występowały: "Orthotrichia costalis", "Oxyethira", "Polycentropus flavomaculatus", "Cheumatopsyche lepida", "Hydropsyche angustipennis", "Hydropsyche pellucidula", "Triaenodes bicolor", "Halesus tesselatus", "Halesus digitatus", "Lepidostoma hirtum".
Turystyka.
Wełną przebiega popularny szlak kajakowy, co rodzi określone zagrożenia dla przyrody. W Jaraczu funkcjonuje Muzeum Młynarstwa i Wodnych Urządzeń Przemysłu Wiejskiego (południowa końcówka rezerwatu).

</doc>
<doc id="460774" url="https://pl.wikipedia.org/wiki?curid=460774" title="Halil Altintop">
Halil Altintop



</doc>
<doc id="460775" url="https://pl.wikipedia.org/wiki?curid=460775" title="Bioenergetyka">
Bioenergetyka

Bioenergetyka – nauka biologiczna z pogranicza biochemii i biofizyki, obejmująca badania przemian energii zachodzących w żywych organizmach i ekosystemach.
Z punktu widzenia bioenergetyki, żywy organizm jest otwartym, nieodwracalnym układem termodynamicznym, który zachowuje swoją formę i reprodukuje się dzięki pobieraniu energii ze środowiska. Najważniejszym źródłem energii dla biosfery jest promieniowanie pochodzące ze Słońca, którego energia wiązana jest przez producentów podczas fotosyntezy, a następnie może zostać wykorzystana przez inne organizmy, umożliwiając im wykonywanie różnorodnych form pracy biologicznej, takich jak biosynteza materiałów budulcowych ich komórek, transport substancji w kierunku przeciwnym niż gradient stężeń, ruch, wreszcie reprodukcja. Użyteczna biologiczne energia zgromadzona jest w postaci węglowodanów, tłuszczy i białek, uwalnia się na drodze utleniania biologicznego w procesie oddychania komórkowego.
Podczas przemian energetycznych zachodzących w organizmach żywych, zgodnie z zasadami termodynamiki, następują straty energii w postaci ciepła. W ostatecznym rozrachunku energia związana dzięki procesowi fotosyntezy przez producentów rozprasza się na kolejnych, wyższych poziomach troficznych.
Bioenergetyka komórki.
Szczególnym działem bioenergetyki jest bioenergetyka komórki, której głównym zainteresowaniem jest wytwarzanie, gromadzenie i użytkowanie energii przez komórki. Komórki roślin uzyskują energię w postaci fotonów, pochodzących głównie od Słońca, podczas fazy jasnej fotosyntezy. Energia ta jest magazynowana w postaci ATP i innych związków zawierających wysokoenergetyczne wiązanie trifosforanowe. Jest ona niezbędna do włączania dwutlenku węgla w cykl Calvina (synteza glukozy), a także do różnorodnych reakcji chemicznych.
Komórki eukariotyczne (zwierzęta, grzyby) oraz komórki prokariotyczne, uzyskują energię z pożywienia, w procesie rozkładu składników odżywczych w nim zawartych. Energia jest uwalniania w reakcjach z udziałem ATP lub innych nukleozydotrifosforanów i wykorzystywana w takich procesach anabolicznych, jak synteza glukozy, glikogenu, kwasów tłuszczowych, fosfolipidów, cholesterolu, nukleotydów, mocznika i in. Ponadto energii wymagają reakcje detoksykacji, przekazywanie informacji genetycznej podczas replikacji i naprawy DNA oraz syntezy RNA, biosyntezy białek, skurcze mięśni, aktywny transport przez błony komórkowe i wiele innych.
Zastosowanie.
Bioenergetyka ma zastosowanie przy badaniach ilościowych, np. adaptacji fizjologicznej zwierząt, interakcji osobnik-populacja, przy badaniu ogólnej dynamiki ekosystemów.

</doc>
<doc id="460779" url="https://pl.wikipedia.org/wiki?curid=460779" title="Azalia japońska">
Azalia japońska



</doc>
<doc id="460788" url="https://pl.wikipedia.org/wiki?curid=460788" title="Polonia w Szwajcarii">
Polonia w Szwajcarii

Polonia w Szwajcarii – społeczność narodowości polskiej zamieszkująca terytorium Szwajcarii.
Historia.
Okres zaborów.
W Solurze w Szwajcarii ostatnie lata życia spędził Tadeusz Kościuszko. W jego dawnym domu mieści się obecnie Muzeum Kościuszki.
Wielu Polaków trafiło do Szwajcarii w okresie Wielkiej Emigracji. W Rapperswilu w 1868 r. w stulecie zawiązania konfederacji barskiej staraniem polskich emigrantów odsłonięto Kolumnę Barską, a dwa lata później utworzono tu Muzeum Narodowe Polskie. W latach 1892–1896 w muzeum pracował i tworzył Stefan Żeromski.
W 1915 w Vevey Henryk Sienkiewicz i Ignacy Jan Paderewski założyli Szwajcarski Komitet Generalny Pomocy Ofiarom Wojny w Polsce. Henryk Sienkiewicz zmarł w Vevey w 1916 r.
Polonia w latach 1918–1945.
W 1936 w Morges zostało zawiązane z inicjatywy gen. Władysława Sikorskiego i Ignacego Jana Paderewskiego polityczne porozumienie "Front Morges".
W 1940 internowano tu żołnierzy 2 Dywizji Strzelców Pieszych. Pamiątkami są tzw. "Polenweg", czyli drogi zbudowane przez polskich żołnierzy w czasie internowania.
Polonia po 1945 roku.
Wywodzi się z trzech fal emigracyjnych: 
Społeczność Polaków w Szwajcarii.
Według szacunków Wydziału Konsularnego Ambasady RP w Bernie w 2002 roku społeczność Polaków w Szwajcarii liczy około 15–16 tysięcy przedstawicieli, zamieszkujących wszystkie części językowe i kantony.
Największe skupiska Polaków zamieszkują okolice Zurychu i Winterthuru w niemieckojęzycznej Alemanii, mniejsze natomiast we francuskojęzycznej Romandii w kantonach: Genewa i Vaud. Najmniejsza grupa polonijna zamieszkuje włoskojęzyczne Ticino. Zbiorowość Polaków w Szwajcarii charakteryzuje znane skądinąd rozbicie organizacyjne, które obok różnic pokoleniowych spotęgowane jest specyfiką miejscową (podział językowy według kantonów i regionalny). W ostatnich latach do najaktywniejszych organizacji polonijnych należały: Klub Polski w Genewie, Towarzystwo Polskie Winterthur, Klub Polski w Bernie, Polonijny Zespół Tańca „Lasowiacy”, Kabaret Trzy-Na-Stu z Winterthur. Dla Polonii, wiernych kościoła rzymskokatolickiego odbywają się w kościołach kilkunastu miast mszę w języku polskim. W języku polskim odbywają się również spotkania religijne innych wyznań (m.in. Świadków Jehowy).

</doc>
<doc id="460796" url="https://pl.wikipedia.org/wiki?curid=460796" title="Grupy Oporu „Solidarni” RKW Mazowsze NSZZ „Solidarność”">
Grupy Oporu „Solidarni” RKW Mazowsze NSZZ „Solidarność”

Grupy Oporu „Solidarni” – niezależna organizacja działająca w latach 80. XX wieku, związana z podziemnymi strukturami NSZZ „Solidarność”, w tym Regionalną Komisją Wykonawczą NSZZ „Solidarność” Regionu Mazowsze. Na tle innych struktur podziemnych cechowała się radykalizmem.
Geneza.
Pierwsze struktury organizacji stworzył na przełomie zimy i wiosny 1982 Teodor Klincewicz. Grupy miały prowadzić działalność o charakterze tajnym, w reakcji na rozbicie struktur legalnej „Solidarności” po ogłoszeniu stanu wojennego.
Działalność.
Najważniejszą częścią działalności Grup były akcje ulotkowe i nadawania krótkich audycji przez ukryte w miejscach publicznych nadajniki. Ponadto Grupy posiadały sekcję legalizacyjną odpowiadającą za przygotowanie dokumentów dla ukrywających się członków opozycji oraz sekcję transportową, która odbierała przemycaną do Polski pomoc techniczną (powielacze, materiały do druku) i sekcję techniczną. Pierwotnie organizacja nosiła nazwę „Grupy Specjalne” RKW Mazowsze.
Zasadniczą część grupy stanowiły tzw. grupy miejskie (ulotkowe), które koordynowali w początkowym okresie Teodor Klincewicz, Wojciech Fabiński, Jacek Juzwa, Grzegorz Jaczyński, Piotr Mazurek, Andrzej Niedek i Janusz Ramotowski. Dodatkowo jedną z grup prowadził Wiktor Świercz, jedną Piotr Rzewuski.
Grupa kierowana przez Andrzeja Niedka tworzona była jeszcze w 1981 (wówczas pod nazwą „Kraj”), w pierwszym okresie była grupą najbardziej aktywną. Jej członkiem był m.in. Bolesław Jabłoński, liczyła ok. 30 osób. Grupa Wiktora Świercza (tzw. grupa „Waldeczków”) liczyła ok. 20 osób, należeli do niej m.in. Marek Głowacki, Stanisław Cegliński, Ryszard Nachiło. Grupa Jacka Juzwy liczyła ok. 30 osób, należeli do niej m.in. Marek Harasiuk i Marek Gajek. Grupa Piotra Rzewuskiego powstała w kręgu Międzyzakładowego Komitetu Koordynacyjnego NSZZ „Solidarność”, od czerwca 1982 działała w ramach Grup Specjalnych, liczyła ok. 20 osób, została rozbita po aresztowaniach jesienią 1982 r. Członkami grup byli także m.in. Paweł Smoleński, Bogdan Sawicki, Waldemar Różycki, Piotr Rutkowski.
Ulotki wzywające do oporu społecznego rozrzucano od wiosny 1982, pierwszy nadajnik z audycją (przemówieniem Zbigniewa Bujaka) wyemitowano 1 sierpnia 1982 na Cmentarzu Wojskowym na Powązkach. 27 września 1982 na murach obronnych Starego Miasta w Warszawie umieszczono tablicę ku czci ofiar demonstracji 3 maja 1982.
Sekcja legalizacyjna działała do zatrzymania Teodora Klincewicza w marcu 1983. Należeli do niej m.in. Jacek Ebert, Bogusław Koc, Jerzy Gumowski i Ewa Brykowska. M.in. wykonała dla Zbigniewa Bujaka dowód osobisty.
Sekcją techniczną kierowali Janusz Ramotowski, Grzegorz Jaczyński i Piotr Izgarszew. Sekcja wykonywała m.in. nadajniki (tzw. gadały) dla audycji emitowanych w miejscach publicznych, petardy, kolce w celu uniemożliwienia przejazdów pojazdom ZOMO.
Sekcję odpowiadającą za odbiór transportów z pomocą dla organizacji podziemnych zorganizował Wojciech Fabiński, z którym współpracowali Janusz Ramotowski i Bogdan Sawicki. Transporty te organizował w Szwecji Marian Kaleta, a kierowcami byli przede wszystkim bracia Sven Järn i Lennart Järn. Wśród współpracowników sekcji byli m.in. Ewa i Krzysztof Kuranowie, Zenon Barejko, Jan Otkałło, Marek Parol, Roman Romaszko.
Po aresztowaniach jesienią 1982, na początku 1983 r. doszło do reorganizacji grup miejskich. Poza grupami Andrzeja Niedka i Wiktora Świercza, powstały nowe grupy, którymi kierowali Marek Gajek i Lech Godziński. Sekcją techniczną kierował od marca 1983 Piotr Mazurek, który zastąpił Janusza Ramotowskiego. Ten ostatni poświęcił się sekcji transportowej. W ramach Grup powstała także Oficyna Wydawnicza „Rytm”, którą kierowali Teodor Klincewicz i Marian Kotarski (po latach ujawniono, że ten ostatni był w rzeczywistości funkcjonariuszem SB, inwigilującym podziemie). Ważnymi pracownikami Oficyny był Bolesław Jabłoński i Tadeusz Łabuć-Kowalski.
Od początku 1983 działalność grup koordynowali Teodor Klincewicz, Grzegorz Jaczyński, Jacek Juzwa, Piotr Mazurek i Andrzej Niedek. Klincewicz został aresztowany w marcu 1983, zwolniono go w lipcu 1983. Kierownictwo nad grupami miejskimi przejął wówczas Andrzej Niedek, który podporządkował sobie większość grup (poza grupą Wiktora Świercza). Po zwolnieniu na czele Grup stanął ponownie Teodor Klincewicz, którego wspierała w akcjach miejskich grupa Wiktora Świercza i Wojciecha Nachiły. Jesienią 1983 r. Andrzej Niedek ujawnił się, działalności zaprzestała grupa Marka Gajka, powrócił natomiast do Grup zwolniony latem 1983 r. Piotr Rzewuski, którego zastępcą w grupie miejskiej został Mariusz Zieliński. Piotr Mazurek zorganizował poligrafię grup.
W 1984 r. organizacja posługiwała się nazwą Grupy Ulotkowe. W lutym 1985, najprawdopodobniej w wyniku intrygi SB, z Grup odszedł Piotr Rzewuski, którego zastąpił Mariusz Zieliński. Z Grup odszedł także Wiktor Świercz.
Na początku 1985 r. organizacja przyjęła nazwę Grupy Oporu „Solidarni”, formalnie stała się też niezależna od RKW Mazowsze, ale w dalszym ciągu współpracowała z podziemnymi strukturami „Solidarności”. Od kwietnia 1985 grupy wydawały gazetę ulotkową „Kurier Mazowsza”.
W sekcji transportu Janusza Ramotowskiego, który wyemigrował do Francji, zastąpił Zenon Barejko. Wśród aktywnych uczestników grup miejskich byli m.in. Mariusz Zieliński, Wojciech Nachiło, Lech Godziński, Jacek Górski, Michał Mirecki, Mieszko Zieliński, Piotr Izgarszew, Krzysztof Frydrych, Konrad Falęcki.
W II połowie lat 80. Grupy wykonywały spektakularne akcje ulotkowe, połączone z wywieszaniem wielkoformatowych transparentów (z hasłami np. „Widmo komunizmu krąży nad światem, Solidarność z Afganistanem”, „Solidarność zwycięży”, „Żądamy pluralizmu związkowego”, „Ceny STOP. Żądamy reformy gospodarczej”, „Solidarność Była, Jest, Będzie”) podczas pielgrzymki Jana Pawła II do Polski w 1987 r. Ostatnia audycja została nadana w kwietniu 1988 r., akcje transparentowe trwały nieprzerwanie do 1989 (wykonywano je także na zlecenie Konfederacji Polski Niepodległej).
W całym okresie działalności z Grupami związanych było ok. 250-300 osób.

</doc>
<doc id="460800" url="https://pl.wikipedia.org/wiki?curid=460800" title="Flann O’Brien">
Flann O’Brien

Flann O’Brien właściwie Brian O’Nolan lub (irl.) Brian Ó Nuallain (ur. 4 października 1911 w Strabane, zm. 1 kwietnia 1966 w Dublinie) – irlandzki pisarz i dziennikarz. Flann O’Brien jest najbardziej znanym pseudonimem twórcy, który używał również pseudonimu Myles na gCopaleen.
Życiorys.
O’Brien tworzył głównie w języku angielskim, ale także po irlandzku. Publikował cotygodniowe, popularne felietony satyryczne w "The Irish Times" (zazwyczaj w języku angielskim). 
Najbardziej znaną jego powieścią jest "Sweeny wśród drzew" ("At Swim-Two-Birds", 1939), dzieło nawiązujące do pisarstwa Joyce’a. Książka jest skonstruowana w sposób niezwykle precyzyjny, łączy realistyczne opisy klasy średniej Dublina z elementami mitologii celtyckiej oraz dowcipami językowymi.
W opublikowanym pośmiertnie (1967), a napisanym w 1940 "Trzecim policjancie" ("The Third Policeman") pisarz kreuje absurdalny, surrealistyczny świat, porównywalny do groteskowej rzeczywistości "Alicji w Krainie Czarów". Na język polski zostało także przetłumaczone "The Hard Life. An Exegesis of Squalor" ("Ciężkie życie"), opowiadające o dorastaniu w Dublinie na przełomie XIX i XX wieku i "The Dalkey Archive" ("Z archiwów Dalkey" 2008)

</doc>
<doc id="460801" url="https://pl.wikipedia.org/wiki?curid=460801" title="Wegetoterapia">
Wegetoterapia

Wegetoterapia – praktyka o niepotwierdzonym w badaniach działaniu, stosowana w psychoterapii, która bazuje na fizyczne manifestacje emocji i ćwiczeniach mających stymulować wypływ emocji na zewnątrz organizmu, którego twórcą jest Wilhelm Reich. W medycynie niekonwencjonalnej przypisywane jest jej rzekome usuwanie napięć mięśniowych i reguluje zachodzące w organizmie procesy (np. regulację procesów hormonalnych).
Podstawowe założenia.
Za początek wegetoterii przyjmuje się praktykę terapeutyczną Wilhelma Reicha, której wyniki opisał w wydanej w 1935 roku książce "Psychischer Kontakt und vegetative Strömung". Praktyka ta bazowała na hipotezie istnienia orgonu i bionów, stworzonej przez Reicha w latach 30 (opisanej w książce "Die Bione" z 1938) oraz w latach wcześniejszych na opracowanej przez niego metodzie psychoanalitycznej wydobywania rzeczywistego charakteru człowieka, który pozostaje utajony (opisana w "Charakteranalyse z" 1933).
Reich wprowadza pojęcie "zbroi charakteru", które opisuje jako hipotetyczną jednostkę, na które składają się różne sposoby zachowania ukrywające pierwotny charakter człowieka. Postulowana "zbroja" równocześnie uniemożliwiającą właściwe odczytywanie odczuć cielesnych. Jak następstwa związane z niedostatecznym docieraniem bodźców cielesnych do ludzkiej świadomości uznał problemy ze sprawnością seksualną oraz niezaspokojony lub stłumiony popęd seksualny. Problemy te miało niwelować usuwanie kolejnych warstw zbroi których miało być 7 (warstwy są nazywane również pierścieniami lub obręczami), prowadząc ostatecznie do integracji pierwotnego charakteru z funkcjami biologicznymi ciała. Książka ta pierwotnie przyjęta do druku w wydawnictwie Psychoanalitycznym w Wiedniu została finalnie odrzucona i wydana przez Reicha we własnym zakresie. Po opublikowaniu książki ówcześni psychoanalitycy, w tym Freud, będący prezesem wydawnictwa, które odrzuciło książkę skrytykowali poglądy zawarte w publikacji. Odrzucenie druku i krytyka terapii miała prawdopodobnie związek z poglądami zawartymi w poprzedniej, kontrowersyjnej publikacji "The Sexual Struggle of Youth". W książce tej wyraził m.in. pogląd, że dziewictwo młodych kobiet jest chorobą.
Po tej publikacji Reich spotkał się z ostracyzmem i nie mógł kontynuować rozwoju "analizy charakteru". Opublikował wówczas hipotezę dotyczącą orgonu oraz złożenia nowej pseudonaukowej dziedziny, którą nazwał "fizyką orgonu". Zgodnie z jej założeniami istnieje hipotetyczna energia życiowa lub energia psychiczna, która występuje w całym wszechświecie, nazwana orgonem. Energia tam ma rzekomo być przenoszona i kumulowana w organizmie w postaci bionów. Reich twierdził, że przepływ orgonu odkrył badając własny organizm i zastosował na sobie "terapię orgonalną". Według założeń pseudoteorii zawartej w "fizyce orgonu" napięcie mięśniowe, nazwane "zbroją mięśniową", ma uniemożliwiać swobodny przepływ orgonu przez ciało człowieka. W dalszej kolejności Reich podważa pierwotną teorię dotyczącą zbroi charakteru, i postuluje że problemy psychologiczne, w tym spadek sprawności seksualnej, są spowodowane ubytkami w ilości hipotetycznego orgonu i proponuje użycie skrzyni wyłożonej na przemian wełną stalową i wełną organiczną, w której zamykane są osoby w celu akumulacji tej energii (tj. akumulatora orgonu). Ta pseudoteoria nie została nigdy udowodniona a sprzedawane szafy budziły wiele zastrzeżeń: początkowo nie miały dostępu światła ani dostępu tlenu, a także Reich zalecał zamykać w nich wyłącznie kobiety, nawet wbrew ich woli, by nabrały ochoty na stosunek. Reich w związku z ich sprzedażą został oskarżony o oszustwo. Został również oskarżony o praktykowanie bez uprawnień, przekraczanie granic terapii (używanie przemocy), wykorzystywanie pacjentek, a także wcześniej, w czasie II wojny światowej, o szpiegostwo na rzecz Niemiec.
Po aresztowaniu Reicha pewną popularność zdobyła pierwotna teoria bazująca na postulowanej "zbroi charakteru" oraz opracowana na jej podstawie terapia integracji ciała z pierwotnym charakterem poprzez wymuszanie przepływu emocji od charakteru pierwotnego zwłaszcza przez narządy płciowe, mająca w swojej finalnej formie prowadzić do wyzwolenia seksualnego kobiet, co przełożyłoby się na zniesienie agresji seksualnej i doprowadziło do spokoju społecznego.
Przebieg wegetoterapii.
Mimo braku naukowych dowodów na skuteczność tego rodzaju działań realizacja przepływu emocji ma być realizowana przez krzyki, wycie, jęki, sapanie, specjalne techniki oddechowe wykonywane bez ubrania w pozycji leżącej, masaż szyi, dołu brzuch i krocza, a także wykonywanie specjalnych ruchów gałkami ocznymi, ustami oraz ruchy biodrami pozorujące stosunek seksualny, a także niekiedy dodatkową techniką polegającą na dotykaniu i łaskotaniu ciała pacjentki lub pacjenta (w tym miejsc intymnych). Odrębny zestaw ćwiczeń został opracowany na każdą z siedmiu warstw zbroi (oczy, usta, gardło, kark, przepona, podbrzusze, narządy płciowe). Wśród ćwiczeń znajdują się również ćwiczenia z poduszką (gryzienie, uderzanie, ściskanie), a także ćwiczenia polegające na gryzieniu innych rekwizytów, mające zmniejszać napięcie psychiczne.
Wegetoterapia w tej postaci mająca rzekomo umożliwiać przepływ energii od charakteru do ciała i finalnie w siódmym etapie prowadzić do osunięcia rzekomej bariery tłumiącej bodźce seksualne jest praktykowana do dziś jako rodzaj terapii seksualnej.
Początkowo terapia dotyczyła wyłącznie kobiet, które Reich uznawał za winowajczynie społecznych niepokojów (przez unikanie kontaktów seksualnych). We wcześniejszych praktykach stosowano również zestaw ćwiczeń wykonywanych nago przez kobiety (również publicznie, w grupach i pod obserwacją mężczyzn). Takie ćwiczenia miały być rodzajem terapii grupowej eliminujące obecną w społeczeństwie chorobliwą złość (napięcie).
Powstanie kolejnych warstw (obręczy) ma mieć rzekomo związek z silnym przeżyciem z dzieciństwa, lub też zaburzenie relacji córki z ojcem lub zaburzenie kontaktów pomiędzy rodzicami. Reich podawał tu przykład swojej żony Anny oraz swoich dwóch córek. Reich przez wiele lat obwiniał się o przyczynienie się do samobójstwa matki.
Amerykańska organizacja "The American Collage of Orgonomy" sugeruje, że w poprawnym przebiegu terapii pojawiają się niekontrolowane krzyki a nawet wymioty. Za pozytywny wynik wegetoterapii uznaje rzekome się usunięcie ostatniej warstwy zbroi - okalające narządy płciowe, co objawia się zmianą poziomu popędu płciowego, wzmocnieniem doznań seksualnych oraz naturalnym, nieograniczonym oddechem w sytuacji pobudzenia seksualnego.
W kulturze popularnej.
Terapia zwiększająca doznania seksualne i używanie w tym celu akumulatorów orgonu zostało sparodiowane w filmie Śpioch, gdzie znajduje się urządzenia nazwane orazmatronem.

</doc>
<doc id="460802" url="https://pl.wikipedia.org/wiki?curid=460802" title="Marcin Slaski">
Marcin Slaski

Marcin Slaski (zm. 1789 w Warszawie).
Z rodu Slaskich herbu Grzymała. Był synem Adama Slaskiego i Anny Ludwiki z Walewskich herbu Kolumna (1728-1832). 
Szambelan królewski w 1782 roku, poseł na Sejm Czteroletni, odznaczony Orderem Orła Białego.
Poseł na sejm 1782 roku z województwa krakowskiego.
Linki zewnętrzne.
 

</doc>
<doc id="460803" url="https://pl.wikipedia.org/wiki?curid=460803" title="Eteria">
Eteria

 

</doc>
<doc id="460804" url="https://pl.wikipedia.org/wiki?curid=460804" title="Echeria">
Echeria



</doc>
<doc id="460805" url="https://pl.wikipedia.org/wiki?curid=460805" title="Eheria">
Eheria



</doc>
<doc id="460806" url="https://pl.wikipedia.org/wiki?curid=460806" title="Bogusław Slaski">
Bogusław Slaski

Bogusław Slaski (zm. 1794, pochowany w Krakowie) – z rodu Slaskich herbu Grzymała, starosta bocheński, poseł na sejmy.
Uczestnik konfederacji barskiej, aresztowany przez Rosjan i więziony w Kijowie.
Poseł na sejm 1778 roku z województwa krakowskiego.

</doc>
<doc id="460807" url="https://pl.wikipedia.org/wiki?curid=460807" title="Eiheria">
Eiheria



</doc>
<doc id="460809" url="https://pl.wikipedia.org/wiki?curid=460809" title="Etheria">
Etheria



</doc>
<doc id="460812" url="https://pl.wikipedia.org/wiki?curid=460812" title="Aetheria">
Aetheria



</doc>
<doc id="460814" url="https://pl.wikipedia.org/wiki?curid=460814" title="Heteria">
Heteria

Heteria (gr. "Εταιρεία", czyli "grupa przyjaciół") - nazwa, którą określano w starożytnej Grecji nieformalne stowarzyszenia arystokratyczne, a w Grecji nowożytnej stowarzyszenia naukowe, gospodarcze lub polityczne. Najbardziej znanym z nich była tajna organizacja narodowowyzwoleńcza Filiki Eteria działająca na początku XIX w.

</doc>
<doc id="460816" url="https://pl.wikipedia.org/wiki?curid=460816" title="Fagmid">
Fagmid

Fagmid jest typem wektora wykorzystywanego w klonowaniu odkryty jako połączenie helper faga M13 i plazmidu do produkcji mniejszej wersji wirusa. Przykładem jest PRS314 o wielkości 4.78 kb.

</doc>
<doc id="460817" url="https://pl.wikipedia.org/wiki?curid=460817" title="Ætheria">
Ætheria



</doc>
<doc id="460822" url="https://pl.wikipedia.org/wiki?curid=460822" title="Pomnik Powstańców Śląskich">
Pomnik Powstańców Śląskich

Pomnik Powstańców Śląskich w Katowicach (śl. "Dynkmal Ślůnskich Powstańcůw") – pomnik upamiętniający trzy wystąpienia zbrojne ludności śląskiej przeciwko władzom niemieckim, mające na celu wywalczenie przyłączenia Górnego Śląska do Polski.
Lokalizacja.
Znajduje się w pobliżu katowickiego ronda gen. Jerzego Ziętka przy alei Wojciecha Korfantego, w parku Powstańców Śląskich.
Historia.
Kamień węgielny pod budowę pomnika wmurowano 3 maja 1966, w czasie obchodów jubileuszu Tysiąclecia Państwa Polskiego. Pomnik odsłonięto 1 września 1967 roku. Autorami projektu byli rzeźbiarz prof. Gustaw Zemła i architekt Wojciech Zabłocki. Stalowa konstrukcja została odlana w Gliwickich Zakładach Urządzeń Technicznych. Wybudowano go na miejscu cmentarza żołnierzy Armii Czerwonej, których mogiły ekshumowano i przeniesiono do parku Tadeusza Kościuszki.
Opis.
Pomnik ma formę trzech orlich skrzydeł symbolizujących trzy powstania śląskie z lat 1919–1921. Sfinansowanie budowy tak okazałego pomnika nastręczało problemów ze względu na wysoki koszt. Ówczesny wojewoda gen. Jerzy Ziętek z konsekwencją i cierpliwością zabiegał w stolicy o dofinansowanie tego przedsięwzięcia. Ostatecznie stanęło na tym, że został ufundowany przez społeczeństwo Warszawy (Stołeczny Fundusz Odbudowy Stolicy), jako dar dla społeczeństwa Górnego Śląska. Jest jednym z symboli Katowic.
Odlewy z brązu wykonały Gliwickie Zakłady Urządzeń Technicznych. Konstrukcja waży 60 ton. Teren wokół znicza i skrzydeł wyłożono granitem.
Pierwotnie na pionowej skarpie od strony katowickiego ronda widniały nazwy miejscowości – pól bitewnych. Następnie, podczas budowy Drogowej Trasy Średnicowej i przebudowy Ronda w latach 2004–2005, zostały skradzione. Ponownie nazwy miejscowości, głównie dzięki interwencjom mieszkańców, wróciły na skarpę w 2016 r.
Park.
Drzewostan przy pomniku jest pozostałością ogrodu znajdującego się przy Zamku Thiele-Wincklerów, istniejącego w miejscu dzisiejszego Hotelu Katowice i parku Powstańców Śląskich.
Filatelistyka.
Poczta Polska wyemitowała 21 lipca 1967 r. znaczek pocztowy przedstawiający Pomnik Powstańców Śląskich o nominale 60 gr. Autorem projektu znaczka był Ryszard Dudzicki. Znaczek pozostawał w obiegu do 31 grudnia 1994 r.

</doc>
<doc id="460824" url="https://pl.wikipedia.org/wiki?curid=460824" title="Hugo von Hofmannsthal">
Hugo von Hofmannsthal

Hugo Laurenz August Hofmann, Edler von Hofmannsthal, zwany Hugo von Hofmannsthal (ur. 1 lutego 1874 w Wiedniu; zm. 15 lipca 1929 w Rodaun koło Wiednia) – austriacki pisarz, poeta i dramaturg epoki modernizmu. Przedstawiciel symbolizmu i secesji w literaturze niemieckojęzycznej.
Pochodził z rodziny szlacheckiej o korzeniach czeskich, żydowskich i lombardzkich. Pierwsze wiersze opublikował w wieku 16 lat. Studiował prawo, a następnie romanistykę na uniwersytecie w Wiedniu. W tym czasie wydał dramat "Śmierć Tycjana", potem "Szaleniec i śmierć".
Przeżył fascynację psychoanalizą Freuda i ideami Nietzschego. Od 1909 współpracował z Richardem Straussem, pisząc libretta do jego oper. W 1920 wraz z Maxem Reinhardtem wznowił tradycję festiwalu muzyki i teatru w Salzburgu.
Zmarł na udar mózgu w swoim domu pod Wiedniem (Hofmannsthal-Schlössl) w dniu pogrzebu swojego młodszego syna, Franza, który zginął śmiercią samobójczą kilka dni wcześniej. Jego córka Christane wyszła za Heinricha Zimmera.

</doc>
<doc id="460829" url="https://pl.wikipedia.org/wiki?curid=460829" title="Danuta Bułkowska">
Danuta Bułkowska

Danuta Bułkowska-Milej (ur. 31 stycznia 1959 w Olszance) – polska lekkoatletka, która specjalizowała się w skoku wzwyż.
Życiorys.
Była medalistką halowych mistrzostw świata oraz halowych mistrzostw Europy. Zdobyła brązowy medal podczas "World Indoor Games" w Paryżu w roku 1985 - zawody ten zostały później uznane za pierwsze halowe mistrzostwa świata. Dwukrotnie zdobywała brązowe medale halowych mistrzostw Europy: Göteborg 1984 i Pireus 1985.
Bez powodzenia uczestniczyła w mistrzostwach Europy (Praga 1978) oraz w igrzyskach olimpijskich w Moskwie (1980). Podczas mistrzostw Europy w roku 1986 zajęła 7. miejsce, tak samo jak na halowych mistrzostwach Europy w Liévin w roku 1987.
Dwukrotna rekordzistka kraju, przy czym wynik z 1984 (1,97) był przez dokładnie 29 lat rekordem Polski.
Dziewięciokrotnie zdobywała mistrzostwo Polski na otwartym stadionie (w latach 1977, 1982, 1983, 1984, 1985, 1986, 1987, 1988 i 1989), a pięciokrotnie w hali (w latach 1983, 1984, 1985, 1986 i 1987).

</doc>
<doc id="460834" url="https://pl.wikipedia.org/wiki?curid=460834" title="Repnin">
Repnin

Repnin – nazwisko rosyjskiej rodziny szlacheckiej, wywodzącej się z XVII w. Do jej najbardziej znanych przedstawicieli należą:

</doc>
<doc id="460836" url="https://pl.wikipedia.org/wiki?curid=460836" title="Krzyż Rycerski">
Krzyż Rycerski

Krzyż Rycerski, właśc. Krzyż Rycerski Krzyża Żelaznego (niem. "Ritterkreuz des Eisernen Kreuzes", RK) – niemiecki order, najwyższe odznaczenie wojskowe okresu III Rzeszy. Stanowił rozszerzenie klas Krzyża Żelaznego. 
Historia.
Krzyż Rycerski został ustanowiony na początku II wojny światowej, 1 września 1939, przez Adolfa Hitlera. Początkowo stanowił on jedną klasę Krzyża Żelaznego, między Krzyżem Żelaznym I klasy a Krzyżem Wielkim Krzyża Żelaznego. W toku wojny ustanowiono dalsze cztery klasy Krzyża Rycerskiego: 3 czerwca 1940 Krzyż Rycerski Krzyża Żelaznego z Liśćmi Dębu, a 28 września 1941 Krzyż Rycerski Krzyża Żelaznego z Liśćmi Dębu i Mieczami oraz z Liśćmi Dębu, Mieczami i Brylantami. Najwyższa klasa, Krzyż Rycerski Krzyża Żelaznego ze Złotymi Liśćmi Dębu, Mieczami i Brylantami, została ustanowiona 29 grudnia 1944.
Zasady nadawania.
Krzyż Rycerski został ustanowiony w celu wypełnienia luki pomiędzy istniejącymi już wcześniej w historii orderami: Krzyżem Żelaznym a Krzyżem Wielkim Krzyża Żelaznego. Podobnym orderem istniejącym w historii Niemiec był Pour le Mérite nadawany oficerom podczas I wojny światowej, lecz w odróżnieniu od niego, Krzyż Rycerski miał być nadawany żołnierzom wszystkich stopni w celu podkreślenia egalitaryzmu armii (mimo to, większość odznaczonych stanowili oficerowie).
Krzyż Rycerski mógł być nadany co do zasady osobie odznaczonej uprzednio Krzyżem Żelaznym I klasy, następnie też zachowywano porządek nadawania kolejnych klas. Przede wszystkim nadawany był za wyjątkowy akt odwagi w obliczu nieprzyjaciela, mógł być też nadany za całokształt dowodzenia podczas bitwy. Ponadto, w lotnictwie myśliwskim był nadawany za uzyskanie odpowiedniej liczby punktów za zestrzelenie wrogich samolotów (początkowo 20 punktów, punkty zależały m.in. od liczby silników samolotów – do trzech za samolot czterosilnikowy). W marynarce był także nadawany za zatopienie okrętów lub statków o tonażu 100 000 BRT lub czyn wykraczający poza zwykłe obowiązki (np. uratowanie ciężko uszkodzonego okrętu). Podczas wojny szczegółowe kryteria były zaostrzane, lecz zdarzały się też wyjątki od ogólnych zasad.
Krzyż Rycerski Żelaznego Krzyża miał oznakę w formie krzyża równoramiennego o rozszerzających się na zewnątrz ramionach. Wymiary wahały się od 48,2 mm do 48,8 mm. Noszony był na czarno-biało-czerwonej wstążce pod szyją, szerokości 45 mm. Baretki nie ustanowiono.
Krzyż Rycerski dzielił się na pięć klas (od najniższej):
Odznaczeni.
Pierwsze nadanie Krzyży Rycerskich miało miejsce 30 września 1939, do końca 1939 nadano ich 27. 
Ogółem nadano członkom niemieckich sił zbrojnych 7318 Krzyży Rycerskich Krzyża Żelaznego (spotyka się też liczbę 7313), 882 Krzyże z Liśćmi Dębu, 159 Krzyży z Liśćmi Dębu i Mieczami, 27 Krzyży z Liśćmi Dębu, Mieczami i Brylantami oraz tylko jeden Krzyż ze Złotymi Liśćmi Dębu, Mieczami i Brylantami (otrzymał go Hans-Ulrich Rudel – przewidywano, że otrzyma go 12 osób). W tej liczbie zawiera się także 32 odznaczonych cudzoziemców służących w Waffen-SS (w tym trzech – Krzyże z Liśćmi Dębu).
Krzyże nadano ponadto 41 członkom obcych sił zbrojnych: 18 Rumunom, 9 Włochom, 8 Węgrom i po 2 Japończykom, Słowakom i Finom. Z tego, przyznano 1 Krzyż z Liśćmi Dębu i Mieczami (pośmiertnie dla Isoroku Yamamoto) i 5 Krzyży z Liśćmi Dębu. 
Krzyże z Liśćmi Dębu, Mieczami i Brylantami otrzymali: Albert Kesselring, Erwin Rommel, Walther Model, Ferdinand Schörner, Josef Dietrich, Hermann Balck, Hans-Valentin Hube, Hasso von Manteuffel, Dietrich von Saucken, Karl Mauss, Hermann-Bernhard Ramcke, Herbert Otto Gille, Theodor Tolsdorff, Adolf Galland, Adelbert Schulz, Hyazinth Graf Strachwitz, Helmut Lent, Werner Mölders, Gordon Gollob, Hans-Ulrich Rudel, Albrecht Brandi, Wolfgang Lüth, Walter Nowotny, Heinz-Wolfgang Schnaufer, Hermann Graf, Erich Hartmann, Hans Joachim Marseille. Wśród nich było 3 feldmarszałków, 10 generałów i 3 pułkowników wojsk lądowych, 9 lotników i 2 dowódców okrętów podwodnych.
Krzyż Rycerski po 1945.
Ustawa Republiki Federalnej Niemiec z dnia 26 lipca 1957 roku zezwoliła na noszenie krzyży Żelaznego i Rycerskiego w nowej postaci – na awersie oznaki umieszczono w jej środku zamiast swastyki stylizowane gałązki dębowe, z datą „1939” na dolnym ramieniu krzyża, a na rewersie datę „1813” na dolnym ramieniu krzyża. Dodatkowo ustanowiono baretki Krzyża Rycerskiego przedstawiające wstążkę Krzyża Żelaznego (czarno-biało-czerwono-biało-czarną), na którą nakładano miniaturkę odpowiedniej klasy odznaczenia. Szerokość baretek Krzyża Rycerskiego była nieco większa od szerokości baretek Krzyża Żelaznego. Dozwolone było noszenie tylko jednej baretki Krzyża Rycerskiego (w najwyższej posiadanej klasie) obok baretek obu posiadanych klas Krzyża Żelaznego. 

</doc>
<doc id="460838" url="https://pl.wikipedia.org/wiki?curid=460838" title="Kirył Sosnowski">
Kirył Sosnowski

Kirył Władysław Sosnowski, ps. „Konrad”, „Sępiński” (ur. 29 sierpnia 1910 w Krotoszynie, zm. 19 września 1966 w Makowie Podhalańskim) – przedwojenny działacz obozu narodowego, członek ZWZ-AK, współzałożyciel konspiracyjnej organizacji „Ojczyzna”.
Biografia przedwojenna.
Był synem Wacława Sosnowskiego, przemysłowca z Wielkopolski i Stanisławy z domu Weber. Od 1920 uczęszczał do gimnazjum im. Karola Marcinkowskiego w Poznaniu, które ukończył w 1929. Następnie w latach 1929–1936 studiował na Wydziale Prawno-Ekonomicznym Uniwersytetu Poznańskiego, który ukończył uzyskaniem magisterium praw. Był członkiem Bratniej Pomocy oraz w latach 1930–1932 sekretarzem Związku Akademickiego Młodzież Wszechpolska w Poznaniu. W 1928 był współzałożycielem nieoficjalnego organu tajnej Organizacji Młodzieży Narodowej miesięcznika „Orlęta”. Był również w składzie tajnego akademickiego Związku Młodzieży Polskiej „Zet”. Od 1933 do 1939 pełnił funkcję redaktora „Przewodnika Katolickiego” i „Tęczy”. Był redaktorem technicznym odpowiedzialnym za ilustracje i opracowanie graficzne publikacji wydawanych w Wydawnictwie Księgarni Św. Wojciecha m.in. opracował graficznie głośną książkę Józefa Kisielewskiego „Ziemia gromadzi prochy” za co dostał się na listę wrogów III Rzeszy i tropiło go Gestapo.
Działalność w okupowanej Polsce.
Po wkroczeniu wojsk niemieckich jesienią 1939 do Poznania pod pseudonimem „Konrad” należał do współzałożycieli organizacji „Ojczyzna”, w której był kierownikiem Wydziału do Spraw Łączności z Zagranicą oraz zastępcą kierownika Wydziału do Spraw Politycznych. W 1940 był w składzie Komendy Okręgowej Związku Walki Zbrojnej w Poznaniu jako szef sztabu, a od lata tego roku do stycznia 1941 szefem Biura Informacji i Propagandy Komendy Okręgu. W styczniu 1941 został wysiedlony z Wielkopolski i przybył do Warszawy, gdzie został kierownikiem Sekcji Zachodniej Departamentu Informacji Biura Zachodniego przy Delegaturze Rządu. Jeden z organizatorów Studium Zachodniego, ośrodka badawczego poświęconego problematyce niemcoznawczej i sprawie przyszłej polskiej granicy zachodniej. Był współautorem i redaktorem pracy o położeniu ludności na ziemiach wcielonych do Rzeszy pt. "Z pierwszej linii frontu" (wydanie Warszawa 1943, Glasgow 1943). W lipcu 1943 roku utworzył Agencję Informacyjną „Kraj”. Aresztowany przez Niemców 13 kwietnia 1944 i więziony na Szucha i na Pawiaku, a następnie wywieziony do obozu koncentracyjnego Stutthof.
Losy powojenne.
Po jego wyzwoleniu w 1945 przez wojska sowieckie, powrócił do Poznania. Po zakończeniu wojny był współorganizatorem Instytutu Zachodniego, a od kwietnia 1946 był redaktorem „Przeglądu Zachodniego”, a w latach 1948–1949 kierownikiem działu wydawniczego Wydawnictwa „Pallottinum”. W marcu 1949 został aresztowany i skazany na 8 lat więzienia. W 1953 zwolniony, a w 1957 zrehabilitowany. W latach 1953–1961 pracował w Poznańskim Towarzystwie Przyjaciół Nauk, Instytucie Zachodnim i Księgarni św. Wojciecha. Od 1959 do 1964 prowadził redakcję krajową pisma „Cahiers Pologne Allemagne”, wydawanego w Paryżu. W latach 1964–1965 wykładał również socjologię w Arcybiskupim Seminarium we Wrocławiu i latach 1957–1966 w Duchownym Seminarium Zagranicznym w Poznaniu. Na Uniwersytecie Adama Mickiewicza otrzymał w 1961 stopień doktora praw za pracę "Dziecko w systemie hitlerowskim". Zmarł 19 września 1966 i pochowany na cmentarzu Górczyńskim. Był odznaczony w 1961 Krzyżem Kawalerskim Orderu Odrodzenia Polski.

</doc>
<doc id="460839" url="https://pl.wikipedia.org/wiki?curid=460839" title="Elżbieta Kazimierzówna">
Elżbieta Kazimierzówna

Elżbieta (ur. ok. 1326, zm. w 1361) – królewna polska, księżna pomorska z dynastii Piastów.
Życiorys.
Elżbieta była najstarszą córką króla Polski Kazimierza III Wielkiego i Aldony Anny. Skierowany głównie przeciwko zakonowi krzyżackiemu układ o współpracy polsko-pomorskiej między Kazimierzem Wielkim a księciem wołogosko-słupskim Bogusławem V, zawarty 24 lutego 1343 w Poznaniu, został wzmocniony ogłoszeniem zaręczyn Elżbiety i Bogusława. Ślub i wesele odbyły się w dniu świętego Macieja Apostoła, także w Poznaniu. Elżbieta w posagu dostała od ojca 20 tysięcy kop groszy praskich. 
Księżna często przebywała na zamku w Darłowie. Urodziła córkę, również noszącą imię Elżbieta i syna Kazimierza, zwanego powszechnie Kaźkiem. Córka Elżbiety w 1363 została wydana przez dziadka, Kazimierza Wielkiego, w Krakowie, za cesarza rzymsko-niemieckiego Karola IV Luksemburskiego. Jedna z wielu wydanych z tej okazji uczt przeszła do historii jako uczta u Wierzynka. Elżbieta jednak nie doczekała tego wydarzenia, gdyż zmarła w 1361 w klasztorze augustianów eremitów Marienthron (obecnie Świątki – część Szczecinka). Tam też została pochowana.
Elżbieta jest patronką I Liceum Ogólnokształcącego w Szczecinku, gdzie corocznie odbywają się Elżbietanki, święto szkoły i jej patronki. Często towarzyszy im inscenizacja uczty u Wierzynka.

</doc>
<doc id="460840" url="https://pl.wikipedia.org/wiki?curid=460840" title="Bothrops">
Bothrops

Bothrops – rodzaj jadowitego węża z podrodziny grzechotników (Crotalinae) w rodzinie żmijowatych (Viperidae). Nazwa rodzajowa, "Bothrops", wywodzi się od greckich słów βόθρος, "Bothros", oznaczających „pit” i ώπς, "ops", oznaczających „oko” lub „twarz”, razem stanowiących aluzję do wrażliwych na ciepło organów lorealnych. Węże tego rodzaju są odpowiedzialne za więcej zgonów ludzi w obu Amerykach niż jakakolwiek inna grupa jadowitych węży. Obecnie rozpoznaje się 45 gatunków.
Zasięg występowania.
Większość gatunków żyje na terenach Ameryki Południowej na wschód od Andów, z wyjątkiem Urugwaju, południowego Paragwaju oraz południowej i środkowej Argentyny. "B. osbornei", "B. punctatus" i "B. asper" zasiedlają też obszary Peru, Ekwadoru i Kolumbii na zachód od Andów, a "B. asper" zasiedla także Amerykę Środkową od Panamy po Meksyk. Dwa gatunki żyją na wyspach na Morzu Karaibskim ("B. caribbaeus" na Saint Lucia, "B. lanceolatus" na Martynice). Ich środowiskiem są bujne lasy tropikalne. Są wężami nadrzewnymi, które spędzają prawie całe swoje życie wśród nisko położonych gałęzi drzew, szczególnie w pobliżu rzek i strumieni lub na skraju lasu. Zabijają ofiary, posługując się jadem. 
Wygląd.
Długość węża wynosi od 45 cm do 220 cm. Ich głowa jest szeroka i wyraźnie odcina się od części szyjnej. Najbardziej charakterystyczną cechą tych węży jest rząd kolczastych łusek nad każdym okiem, które wyglądem przypominają brwi. Gatunki żararak mają bardzo różnorodne ubarwienie. Znane są formy całkowicie rudobrązowe, które posiadają rozmaite czarne, białe lub czerwone plamki, istnieją też gatunki szarobrązowe lub cytrynowożółte.
Metoda polowania.
Żararaki prowadzą nocny tryb życia i żywią się prawie wszystkimi drobnymi zwierzętami, które żyją w ich środowisku. Mogą polować na małe ssaki, ptaki i ich pisklęta, jaszczurki i żaby. Wąż, leżąc spokojnie, czeka na ofiarę, którą chwyta pyskiem i trzyma, dopóki nie zadziała jego jad, co zwykle jest sprawą kilku minut. 
Jad węża działa, wywołując u ofiary silny krwotok wewnętrzny. Następnie zdobycz jest połykana w całości. 
Wszystkie gatunki mają jedną wspólną cechę – posiadają po każdej stronie głowy pod oczami jamki, które wyglądają jak duże otwory nosowe. Cienka błona, która wyściela dno jamek, jest usiana receptorami (w liczbie od 500–1500 na mm²), które mogą rejestrować małe różnice temperatury. Receptory te są tak czułe, że potrafią wykryć różnice temperatur sięgające 0,002 °C i umożliwiają wężom zlokalizowanie obiektów o 0,1 °C cieplejszych lub zimniejszych niż otoczenie. Błona i receptory w jamkach funkcjonują podobnie jak źrenica w oku. Położona nad nimi warga rzuca "cienie cieplne", tak by wąż mógł określić kierunek, z którego dochodzi ciepło, a ponieważ "pola widzenia" dwóch jamek zachodzą na siebie, zwierzę odczuwa bodźce temperaturowe stereoskopowo. 
Dawniej uważano, że jamki są narządami węchu lub słuchu (węże nie mają uszu). Sugerowano też, że mogą być organami rejestrującymi wibracje powietrza o niskiej częstotliwości. Dopiero w roku 1892 zauważono, że grzechotnika przyciąga zapalona zapałka. Następnie odkryto, że pytony mają na wargach receptory, które są wrażliwe na ciepło. Pierwsze eksperymenty na grzechotnikach rozwiały ostatnie wątpliwości co do roli jamek, jako detektorów temperatury.
Żararaki są wężami jadowitymi. Atakują one jednak tylko wtedy, gdy są sprowokowane lub złapane. 
Węże tego rodzaju są odpowiedzialne za więcej ofiar śmiertelnych w obu Amerykach niż jakakolwiek inna grupa jadowitych węży. Pod tym względem najważniejszymi gatunkami są "B. asper", "B. atrox" i "B. jararaca". Bez leczenia śmiertelność szacuje się na około 7%, ale po leczeniu zmniejsza się do 0,5-3%. 
Typowe objawy zatrucia obustronnego obejmują natychmiastowy piekący ból, zawroty głowy, nudności, wymioty, pocenie się, ból głowy, masywny obrzęk ugryzionej kończyny, krwotoczne pęcherzyki, miejscową martwicę, krwawienie z nosa i dziąseł, wybroczyny, rumień, niedociśnienie, tachykardię, koagulopatię z hipofibrinogenemią i małopłytkowość, hematemesis, smoliste stolce, krwawienie z nosa, krwiomocz, krwotok śródmózgowy i niewydolność nerek wtórną do niedociśnienia i dwustronnej korowej martwicy. Zwykle wokół miejsca ukąszenia występuje przebarwienie, a na tułowiu lub kończynach mogą pojawić się wysypki. 
Ogólnie śmierć jest następstwem niedociśnienia wtórnego, niewydolności nerek i krwotoku wewnątrzczaszkowego. 
Tak jak prawie wszystkie grzechotnikowate, żararaki rodzą w pełni uformowane młode. Do kopulacji dochodzi wśród gałęzi, samica po zapłodnieniu zatrzymuje jaja w swym ciele. W przeciwieństwie do jaj większości węży, które są otoczone pergaminową osłonką, zarodki żararaki otacza cienka, przezroczysta błona. Każdego roku samica może wydać na świat 12 lub więcej młodych. Świeżo urodzone potomstwo jest wyposażone w aparat jadowy i poluje na małe jaszczurki i żabki, dopóki nie urośnie do takiej wielkości, aby móc dawać sobie radę z większą zdobyczą. Żararaki łatwo rozmnażają się w niewoli i często mogą żyć w takich warunkach ponad 16 lat.
Systematyka.
Podział systematyczny.
Do rodzaju należą następujące gatunki:
Fenwick i współpracownicy (2009) przenieśli tradycyjnie zaliczane do rodzaju "Bothrops" gatunki "B. alternatus" (żararaka urutu), "B. ammodytoides", "B. cotiara", "B. fonsecai", "B. itapetiningae" i "B. jonathani" do rodzaju "Rhinocerophis", a gatunki "Bothrops alcatraz", "B. diporus", "B. erythromelas", "B. insularis" (żararaka wyspowa), "B. jararaca" (żararaka), "B. lutzi", "B. matogrossensis", "B. neuwiedi", "B. pauloensis" i "B. pubescens" – do rodzaju "Bothropoides". Z analizy filogenetycznej przeprowadzonej przez Carrasco i jego współpracowników (2012) wynika jednak, że gatunki pozostawione przez Fenwick i jego współpracowników (2009) w rodzaju "Bothrops" nie tworzą kladu, do którego nie należeliby również przedstawiciele rodzajów "Bothriopsis", "Bothropoides" i "Rhinocerophis"; autorzy na tej podstawie zsynonimizowali te trzy rodzaje z rodzajem "Bothrops", przenosząc wszystkie zaliczane do nich gatunki do tego ostatniego rodzaju. Campbell i Lamar (2004) przenieśli gatunek "B. colombianus" do rodzaju "Bothrocophias".

</doc>
<doc id="460845" url="https://pl.wikipedia.org/wiki?curid=460845" title="Gunther Lutjens">
Gunther Lutjens



</doc>
<doc id="460849" url="https://pl.wikipedia.org/wiki?curid=460849" title="Stefan Morawski">
Stefan Morawski

Stefan Tadeusz Morawski (ur. 20 października 1921 roku w Krakowie, zm. 2 grudnia 2004) – filozof, historyk estetyki, profesor Uniwersytetu Warszawskiego, honorowy przewodniczący Międzynarodowego Stowarzyszenia Estetyków, uczeń Władysława Tatarkiewicza.
Życiorys.
W latach 1945–1948 należał do Polskiej Partii Socjalistycznej, w okresie 1948–1968 należał do Polskiej Zjednoczonej Partii Robotniczej. Był członkiem Komitetu Uczelnianego PZPR na UW
W latach 1960–1964 był twórcą i naczelnym redaktorem rocznika „Estetyka” przekształconego później w „Studia Estetyczne”. 
Do 1968 pełnił funkcję kierownika katedry estetyki Uniwersytetu Warszawskiego. Został usunięty po wydarzeniach marcowych. Wykładał zagranicą m.in. w Stanach Zjednoczonych. Po powrocie do kraju od 1971 współpracował z Instytutem Sztuki PAN, w którym od 1979 wydawał w językach angielskim i francuskim rocznik „Polish Art Studies”. W latach 80. prowadził seminaria na Uniwersytecie Łódzkim. Pod koniec lat 80. powrócił również na Uniwersytet Warszawski, w którym kierował katedrą filozofii kultury. 
Przez cały czas swojej zawodowej działalności Morawski był aktywnym uczestnikiem polskiego i międzynarodowego życia naukowego, życia kulturalnego, a także – ze względu na liczne kontakty z artystami różnych dziedzin – życia artystycznego. Jego publikacje (m.in. liczne artykuły drukowane w artystycznej i literackiej prasie), będące krytycznym komentarzem do aktualnie dziejących się wydarzeń wywierały niemały wpływ na przemiany w życiu kulturalnym. Będąc aktywnym uczestnikiem życia naukowego i łącząc badawcze zainteresowania, Stefan Morawski pozostawał wierny formule myślenia krytycznego. Krytyczną niezgodę na zastaną rzeczywistość uznawał za obowiązek i powołanie intelektualisty, filozofa, humanisty we współczesnym świecie – obowiązek i powołanie powoli zaniedbywane i zapominane w ostatnich dekadach XX wieku.
W latach 1949-1952 mąż Anny Morawskiej oraz ojciec prof. Ewy Morawskiej (ur. 1949). Był odznaczony Medalem 10-lecia Polski Ludowej.
Jest pochowany na Powązkach-Cmentarzu Wojskowym w Warszawie kwatera E rząd 19 grób 3.

</doc>
<doc id="460855" url="https://pl.wikipedia.org/wiki?curid=460855" title="Jean-Jacques Sempe">
Jean-Jacques Sempe



</doc>
<doc id="460864" url="https://pl.wikipedia.org/wiki?curid=460864" title="Zbigniew Szaleniec">
Zbigniew Szaleniec

Zbigniew Marian Szaleniec (ur. 8 grudnia 1954 w Zabrzu) – polski polityk, nauczyciel i działacz samorządowy, senator VI i VII kadencji.
Życiorys.
Ukończył studia na Wydziale Wychowania Fizycznego AWF w Katowicach oraz studia podyplomowe w zakresie administracji i zarządzania na Wydziale Prawa i Administracji Uniwersytetu Śląskiego.
Od 1974 do 1990 był zatrudniony w górnictwie, następnie do 2001 pracował jako nauczyciel wychowania fizycznego w liceum ogólnokształcącym w Czeladzi. Był także w 2002 dyrektorem zespołu szkół w Czeladzi. Od 1994 zasiadał w radzie miasta Czeladź, następnie w latach 2002–2005 pełnił funkcję zastępcy burmistrza.
Działalność polityczną rozpoczynał w Unii Pracy, do której należał w latach 1994–1996. W wyborach parlamentarnych w 2005 z ramienia Platformy Obywatelskiej został wybrany na senatora VI kadencji w okręgu sosnowieckim. W wyborach w 2007 po raz drugi uzyskał mandat senatorski, otrzymując 98 733 głosy. W 2011 bez powodzenia kandydował do Sejmu. 1 grudnia 2011 został zastępcą prezydenta Sosnowca. W 2014 złożył rezygnację z członkostwa w PO. W tym samym roku jako kandydat niezależny został wybrany na burmistrza Czeladzi. W 2018 z powodzeniem ubiegał się o reelekcję na kolejną kadencję.
Życie prywatne.
Żonaty, ma dwoje dzieci.

</doc>
<doc id="460869" url="https://pl.wikipedia.org/wiki?curid=460869" title="Roger Pingeon">
Roger Pingeon

Roger Pingeon (ur. 28 sierpnia 1940 w Hauteville, zm. 19 marca 2017) – francuski kolarz szosowy.
W 1967 wygrał Tour de France a w 1969 wyścig Vuelta a España. Znany był ze swojej zmienności nastrojów: na początku 1967 (na siedem miesięcy przed swoją wygraną w Tourze) w wyniku złego nastroju bardzo poważnie zastanawiał się nad zakończeniem swojej kariery.
Od 1979 do 1998 Pingeon komentował Tour de France dla telewizji szwajcarskiej TSR.

</doc>
<doc id="460871" url="https://pl.wikipedia.org/wiki?curid=460871" title="Karol Stopa">
Karol Stopa

Karol Stopa (ur. 12 marca 1948 w Warszawie) − polski dziennikarz sportowy, specjalizujący się w tenisie ziemnym. W młodości czynny zawodnik klubu SKS Warszawianka, organizator tenisowego Grand Prix Warszawy Amatorów i zwycięzca pierwszej edycji tego cyklu (1977). Uczestnik i medalista międzynarodowych zawodów tenisowych dla dziennikarzy.
Ukończył prawo oraz dziennikarstwo na Uniwersytecie Warszawskim. W latach 1971−1989 dziennikarz Kuriera Polskiego, w latach 1978−1979 na krótko związany z redakcją Przeglądu Sportowego. W roku 1989 został sekretarzem programowym redakcji sportowej Telewizji Polskiej, pracował tam także jako reporter, wydawca programów o tematyce sportowej i publicystycznej oraz komentator. W latach 1997−1998 szef redakcji sportowej TVN. Od 1998 stały komentator tenisa w polskojęzycznej wersji stacji Eurosport.
Zna język angielski, niemiecki, rosyjski i francuski.

</doc>
<doc id="460874" url="https://pl.wikipedia.org/wiki?curid=460874" title="Lady">
Lady

Inne znaczenia.
Zobacz też:

</doc>
<doc id="460875" url="https://pl.wikipedia.org/wiki?curid=460875" title="Bronisław Rudzki">
Bronisław Rudzki

Bronisław Rudzki (ur. 1837 w Warszawie, zm. 1863) – naczelnik wojenny województwa kaliskiego w powstaniu styczniowym.
Syn Leonarda i Franciszki z Nowodworskich. Właściciel Żelazowej Woli.
Ukończył 7 klas w Instytucie Szlacheckim, a następnie podjął pracę przy dyrektorze Komisji Sprawiedliwości hr. Fryderyku Skarbku. Porzucił jednak karierę administracyjną i wstąpił do Elizabet-grodzkiego pułku huzarów im. Wielkiej Księżny Olgi Mikołajewny. 4 kwietnia 1859 został podporucznikiem, a 2 czerwca tego roku porucznikiem. W 1860 wystąpił z wojska w randze kapitana i od tego czasu przebywał w Warszawie lub we wsi Ruszki w powiecie sochaczewskim.
Centralny Komitet Narodowy wyznaczył go na organizatora powstania w województwie kaliskim. Przystąpił z pełnym zaangażowaniem do wykonania tego zadania. To jemu zawdzięczał ppłk Pini, że tylko w kilka tygodni 1863 mógł powołać pod broń dwa pułki ułanów, tworzące brygadę dowodzoną przez gen. Edmunda Taczanowskiego. Rudzki opracował szczegółowy plan walki, przewidział konieczność dezorganizacji komunikacji pomiędzy miastami i wskazał sposoby łączności z Poznańskiem, gdzie były składy broni, amunicji i miejsca formowania oddziałów powstańczych. 
Niestety, nie udało się wszystkich planów zrealizować. Płk Bronisław Rudzki w dniu 5 marca 1863 przybył do Gruszczyc, gdzie we dworze było zwołane zgromadzenie szlachty, którą zamierzał pozyskać dla idei powstania. Wtajemniczony w to przedsięwzięcie właściciel Morawek k. Błaszek, szlachcic Bogatko, dawny kapitan armii rosyjskiej, doniósł o tym zebraniu żandarmerii kaliskiej. W efekcie dwór został otoczony przez oddział huzarów pod dowództwem mjra Bergana. Aresztowano wszystkich uczestników zebrania. Rudzki, przewidując jaki go los czeka, zastrzelił się. Inni zgromadzeni przekonali Rosjan, że nie wiedzieli w jakim celu ich poproszono na to zebranie i zostali zwolnieni. Bronisław Rudzki został pochowany na miejscowym cmentarzu. Jego grób przetrwał, znajduje się przy głównej alejce cmentarza w Gruszczycach, jest ozdobiony nagrobkiem z tablicą. Bogatko wyjechał w głąb Rosji, Rosjanie sprzedali jego majątek i przesłali mu pieniądze.

</doc>
<doc id="460883" url="https://pl.wikipedia.org/wiki?curid=460883" title="KNŻ">
KNŻ



</doc>
<doc id="460884" url="https://pl.wikipedia.org/wiki?curid=460884" title="Pieczęć stanowa Montany">
Pieczęć stanowa Montany

Pieczęć stanowa Montany została przyjęta w 1865 roku. Przedstawia Góry Skaliste i rzekę Missouri. Pług, łopata i kilof symbolizują rolnictwo i górnictwo. Na wstędze u dołu pieczęci umieszczono stanowe motto: "Oro y plata", co oznacza "złoto i srebro". Napis na brzegu głosi: "Wielka pieczęć stanu Montana".

</doc>
<doc id="460886" url="https://pl.wikipedia.org/wiki?curid=460886" title="The Smiths">
The Smiths

The Smiths – brytyjski zespół rockowy, działający w latach 1982–1987. Grupa opierała się na duecie Morrissey – Johnny Marr i współpracowała z wytwórnią Rough Trade Records. Zespół sprzedał wiele albumów w Wielkiej Brytanii (mimo iż jedynie dwa nagrane przez nich single znalazły się na brytyjskiej liście dziesięciu najlepszych) i był jednym z czołowych przedstawicieli alternatywnego rocka, wywodzących się z brytyjskiej sceny lat osiemdziesiątych. Wywarł wpływ na rozwój gatunku indie, włączając w to tzw. brit pop i zespoły takie jak The Stone Roses, Gene, Radiohead, Blur, Suede, Oasis, The Libertines, Doves. Odnieśli sukces dzięki tekstom Morrisseya oraz muzyce Marra, która w Wielkiej Brytanii przyczyniła się do odrodzenia utworów opartych na gitarowych brzmieniach. W ciągu swojej pięcioletniej działalności zespół wydał cztery albumy studyjne, kilka kompilacji oraz wiele singli.
Pomimo braku sukcesów komercyjnych poza Wielką Brytanią w okresie swojej działalności, The Smiths zdążył zyskać popularność zarówno w kraju jak i za granicą jeszcze przed końcem XX wieku.
Historia.
Zespół założyło na początku 1982 roku dwóch mieszkańców Manchesteru – Morrissey oraz Johnny Marr. Steve Patrick Morrissey (nie używa swoich imion) był bezrobotnym pisarzem, wielkim fanem New York Dolls oraz przewodził punkowej grupie The Nosebleeds. Johnny Marr (wcześniej John Maher, zmienił nazwisko, aby uniknąć pomyłek z perkusistą zespołu Buzzcocks), utalentowany gitarzysta piszący także teksty piosenek, dobierał melodie do tekstów Morrisseya. Po krótkim przesłuchaniu do grupy dołączył perkusista Mike Joyce. Na początku istnienia The Smiths na gitarze basowej grał Dale Hibbert – to jemu udało się załatwić sprzęt do nagrania dema w studiu, w którym pracował jako inżynier dźwięku. Po dwóch występach jego miejsce zajął przyjaciel Marra, Andy Rourke. Marr i Rourke pracowali wcześniej nad The Paris Valentinos – projekcie, w który zaangażowany był również Kevin Kennedy, późniejsza gwiazda serialu "Coronation Street".
Nazwa zespołu.
Muzycy utrzymywali, że nazwa zespołu była reakcją na inne, popularne przydomki – te wymyślne i napuszone. Nazwa mogła także stanowić hołd dla Patti Smith, idolki Morrisseya, lub szwagra Myry Hindley – Davida Smitha, który doniósł na tzw. „Moors Murderers” (morderców z wrzosowisk, o których głośno było w Anglii w latach sześćdziesiątych). Kolejna teoria dotycząca pochodzenia nazwy sugeruje, iż był to po prostu pełen ironii żart – pod typowo angielską nazwą działali muzycy irlandzkiego pochodzenia – Morrissey, Marr (Maher), Rourke i Joyce. Jednak w wywiadzie z 1984 roku Morrissey przyznał: „Zdecydowałem tak [nas nazwać], ponieważ była to najbardziej zwyczajna nazwa, a uważam, iż nadszedł czas, aby zwyczajna część świata pokazała swą twarz.”. Zanim zdecydowali się na „The Smiths” (pol. "Kowalscy"), członkowie zespołu rozważali też inne nazwy: „Smiths Family” (pol. "Rodzina Kowalskich") i „Smithdom” (pol. "Kowalskość").
Wizerunek.
Morrissey pisał o rzeczach zwykłych, o towarzyskich aspektach życia i wielu innych, począwszy od rozpaczy, odrzucenia i śmierci po wegetarianizm i angielską scenę muzyczną. Grupa wyróżniała się pod względem wizualnym – okładki albumów i singli to portrety gwiazd muzyki i filmu, zwykle monochromatyczne, zaprojektowane przez Morrisseya i Jo Slee, kierownika artystycznego Rough Trade. Rzadko kiedy na okładkach singli widniał jakikolwiek tekst poza nazwą zespołu, a sami muzycy nigdy nie znaleźli się na pierwszej stronie. „Okładkowe gwiazdy” wskazywały na zainteresowania Morrisseya – mało znane lub kultowe postaci kina (Jean Marais, Joe Dallesandro, Terence Stamp, James Dean), prominenci brytyjskiej kultury lat sześćdziesiątych (Viv Nicholson, Pat Phoenix, Yootha Joyce, Shelagh Delaney), czy też zdjęcia nieznanych modeli wzięte ze starych filmów i zdjęć z czasopism. W przeciwieństwie do obsesji na punkcie egzotycznej mody panującej w latach osiemdziesiątych, propagowanej przez artystów new romantic i ówczesne magazyny, członkowie zespołu nosili dżinsy i proste koszule, co stanowiło odzwierciedlenie muzycznego stylu „powrotu do prostoty”. Od czasu do czasu Morrissey korzystał z takich rekwizytów jak np. sztuczny aparat słuchowy, czarne okulary w grubej oprawie, oraz – najbardziej charakterystyczne – bukiety kwiatów (zazwyczaj mieczyki), często luźno wetknięte w tylną kieszeń spodni.

</doc>
<doc id="460892" url="https://pl.wikipedia.org/wiki?curid=460892" title="Pieczęć stanowa Delaware">
Pieczęć stanowa Delaware

Pieczęć stanowa Delaware jest jedną z najstarszych. Przyjęto ją w 1777 roku. Świadczy o rolniczym charakterze Delaware. Statek w klejnocie oznacza, że stan ma dostęp do morza i dobrodziejstw handlu.

</doc>
<doc id="460894" url="https://pl.wikipedia.org/wiki?curid=460894" title="Flupentyksol">
Flupentyksol

Flupentyksol, flupentiksol – organiczny związek chemiczny z grupy pochodnych tioksantenu, stosowany jako lek psychotropowy z grupy neuroleptyków o powinowactwie do receptorów dopaminergicznych. Klasyfikowany jest jako „częściowo atypowy neuroleptyk”.
Flupentyksol został opatentowany w roku 1963 przez firmę Smith Kline &amp; French (obecnie część GlaxoSmithKline).
Działanie.
W małych dawkach poniżej 3 mg/dobę wykazuje właściwości przeciwdepresyjne, anksjolityczne, aktywizujące, podnosi nastrój; opisano również działanie przeciwautystyczne. W dawkach 3–24 mg/dobę działa silnie przeciwpsychotycznie, aktywizująco, przeciwlękowo, w bardzo dużych dawkach (powyżej 25 mg/dobę) działa silnie uspokajająco. Dobrze wchłania się z przewodu pokarmowego, maksymalne stężenie we krwi występuje po 4 godzinach. W ciągu 35 godzin wydalana jest połowa leku, głównie z kałem.
Maksymalna dawka dobowa doustna wynosi 40 mg. W całym przedziale zakresu dawek flupentyksol odznacza się wyraźnym działaniem przeciwlękowym.
Działania niepożądane.
W wyniku leczenia flupentyksolem może wystąpić senność, biegunka oraz objawy pozapiramidowe: parkinsonizm, drżenie mięśniowe, akatyzja, dystonia, sztywność mięśniowa i hiperkinezja, zaburzenia koncentracji, kołatanie serca, zmniejszenie libido, zwiększenie masy ciała, zatrzymanie moczu, świąd, zapalenie skóry. Mogą wystąpić późne dyskinezy oraz złośliwy zespół neuroleptyczny.
Zaburzenia psychiczne: przejściowa bezsenność i niepokój psychoruchowy, rzadko pobudzenie psychoruchowe, nadmierna senność, sporadycznie po zastosowaniu dużych dawek może wystąpić silna sedacja.
Ponadto obserwowano: rzadko uczucie znużenia, ślinotok, nudności, suchość błony śluzowej jamy ustnej, biegunkę lub zaparcia, zwiększenie masy ciała, zaburzenia akomodacji; bardzo rzadko nadmierną potliwość, wysypkę skórną, świąd, bóle stawów, zaburzenia koncentracji, zaburzenia pamięci, zaburzenia łaknienia, obniżenie ciśnienia tętniczego krwi, kołatanie serca, zaburzenia oddawania moczu, impotencję, żółtaczkę. Podczas stosowania dużych dawek leku u kobiet mogą wystąpić zaburzenia miesiączkowania i mlekotok.
Preparaty.
Preparaty dostępne w Polsce:
Wytwórcą preparatu "Fluanxol" jest duńska firma H. Lundbeck.

</doc>
<doc id="460897" url="https://pl.wikipedia.org/wiki?curid=460897" title="Steel">
Steel

Steel to jednorazowy powermetalowy projekt ze Szwecji z Danem Swanö oraz członkami zespołu Opeth, który swoje początki zawdzięcza sesji nagraniowej do albumu Opeth "Morningrise". Podczas próby dźwiękowej pojawił się pomysł nagrania dla zabawy krótkiego kawałka zatytułowanego "Guitars and Metal". W ten sposób powstał Steel. Wkrótce muzycy otrzymali propozycję nagrania paru innych utworów, początkowo przeznaczonych na demo. Utwory te zostały ostatecznie wydane przez Near Dark Productions na 7 calowym winylu jako limitowana EPka, zatytułowana "Heavy Metal Machine". Stanowi ona do dziś cały dorobek artystyczny zespołu.
"Heavy Metal Machine", zawierające jedynie dwa utwory, przypomina brzmieniowo typowy power metalowy zespół, wraz z piskliwymi wokalami, solówkami gitarowymi oraz innymi efektami rodem z lat 80. takich jak policyjne syreny. Nie należy jednak brać go za przykład poważnego zespołu powermetalowego. Samo wydawnictwo jest trudno osiągalne z racji ilości wydanych egzemplarzy.
Dyskografia.
"Heavy Metal Machine" ("1998").
EPka wydana na limitowanym 7 calowym winylu
Dodatkowy utwór "Say Goodbye" ("to Love") został udostępniony w internecie do ściągnięcia za darmo.

</doc>
<doc id="460898" url="https://pl.wikipedia.org/wiki?curid=460898" title="Wyższa Oficerska Szkoła Lotnicza">
Wyższa Oficerska Szkoła Lotnicza



</doc>
<doc id="460899" url="https://pl.wikipedia.org/wiki?curid=460899" title="Ulica Przędzalniana w Łodzi">
Ulica Przędzalniana w Łodzi

Ulica Przędzalniana w Łodzi – ulica znajdująca się w dzielnicy Widzew. Ma około 2,9 kilometra długości, biegnie od ul. Tuwima, przez skrzyżowanie z al. Piłsudskiego (nieopodal placu Zwycięstwa), przez tereny Księżego Młyna do Alei marsz. Edwarda Śmigłego-Rydza w Łodzi.
W czasie wojny zmieniono nazwę na Mark-Meissen-Strasse. Po wojnie powrócono do oryginalnej nazwy ulicy.
Geograficzny środek Łodzi.
Na ścianie kamienicy przy ul. Przędzalnianej 8 w dniu 16 sierpnia 2003 umieszczona została tablica informująca, że miejsce to jest geograficznym środkiem Łodzi.
Do akcji zapoczątkowanej przez samych łodzian, przyłączyli się historycy i znawcy miasta. Przeprowadzone pomiary wykazały, że geograficzny środek Łodzi, znajduje się 100 metrów na południe od skrzyżowania ulic Tuwima i Przędzalnianej.

</doc>
<doc id="460900" url="https://pl.wikipedia.org/wiki?curid=460900" title="F-18">
F-18



</doc>
<doc id="460901" url="https://pl.wikipedia.org/wiki?curid=460901" title="Aleksander II Zabinas">
Aleksander II Zabinas

Aleksander Zabinas "aramejski" "Kupiony" (zm. 123 p.n.e.) – rzekomy syn Antiocha VII, uzurpator na tronie monarchii Seleukidów panujący w latach 125 p.n.e.-123 p.n.e.
W czasie swego drugiego panowania (129 p.n.e.-125 p.n.e.) Demetriusz II wdał się w walki wewnętrzne Lagidów pomiędzy Kleopatrą II, a jej bratem i mężem Ptolemeuszem VIII. Królowa, będąca teściową Demetriusza zaoferowała mu w zamian za pomoc wspólne panowanie w Egipcie. Mający kłopoty z utrwaleniem władzy w Syrii Seleukida dostrzegł szansę umocnienia swojej pozycji. Wyprawa na pomoc oblężonej w Aleksandrii Kleopatrze okazała się katastrofą. Już na granicy Egiptu pod Peluzjum armia syryjska natknęła się na siły Ptolemeusza. Po pierwszej potyczce wojsko odmówiło posłuszeństwa Demetriuszowi i musiał wrócić z niczym do Syrii (129/128 p.n.e.). Jednocześnie, w odwecie, Lagida podjął działania, które w efekcie doprowadziły do całkowitego upadku Demetriusza. Wsparł opozycyjną wobec swego króla Antiochię oraz wysunął pretendenta do tronu Aleksandra, podającego się za adoptowanego syna Antiocha VII, nieżyjącego już brata Demetriusza.
Usynowić Aleksandra miał Antioch VII tuż przed swą zakończoną śmiercią wyprawą na Partów (129 p.n.e.). Pretendent łatwo pozyskał zaufanie miast syryjskich, które niechętne Demetriuszowi, witały go jak prawowitego następcę popularnego Antiocha.

</doc>
<doc id="460919" url="https://pl.wikipedia.org/wiki?curid=460919" title="Momir Bulatović">
Momir Bulatović

Momir Bulatović, cyr. Момир Булатовић (ur. 21 września 1956 w Belgradzie, zm. 30 czerwca 2019 w Raći) – czarnogórski polityk i ekonomista, jugosłowiański działacz komunistyczny, prezydent Czarnogóry w latach 1990–1998, od 1998 do 2000 premier Federalnej Republiki Jugosławii.
Życiorys.
Ukończył studia ekonomiczne na Uniwersytecie Czarnogóry, po których pracował przez jakiś czas na uczelni. W 1974 został członkiem SKCG – czarnogórskiego oddziału Związku Komunistów Jugosławii, stopniowo awansując w partyjnej strukturze. Stał się bliskim współpracownikiem serbskiego przywódcy Slobodana Miloševicia. W kwietniu 1989 objął stanowisko sekretarza komitetu centralnego czarnogórskiej partii komunistycznej. W pierwszych pluralistycznych wyborach w grudniu 1990 kierowani przez niego komuniści odnieśli w Czarnogórze zdecydowane zwycięstwo, zyskując ponad 80 miejsc w 125-osobowym parlamencie. Momir Bulatović wygrał wówczas wybory na urząd prezydenta Czarnogóry, który objął w tym samym miesiącu. Z powodzeniem ubiegał się o reelekcję w kolejnych wyborach – zwyciężył w styczniu 1993 w drugiej turze głosowania z wynikiem ponad 63% głosów.
W międzyczasie w czerwcu 1991 SKCG przekształciła się w Demokratyczną Partię Socjalistów Czarnogóry, a Momir Bulatović został pierwszym przewodniczącym tego ugrupowania. W 1997 doszło do konfliktu między nim, premierem Milem Đukanoviciem, jego długoletnim bliskim współpracownikiem. Spór dotyczył głównie współpracy ze Slobodanem Miloševiciem, za którą zdecydowanie opowiadał się prezydent. Obaj wystartowali w wyborach prezydenckich w październiku 1997 – Milo Đukanović zwyciężył w drugiej turze, otrzymując 50,8% głosów, przejął także władzę w partii.
Momir Bulatović w styczniu 1998 zakończył pełnienie funkcji prezydenta. Założył nową formację pod nazwą Socjalistyczna Partia Ludowa Czarnogóry. W maju 1998 z inicjatywy serbskiego przywódcy został powołany na premiera Federalnej Republiki Jugosławii, zajmował to stanowisko do listopada 2000. Wkrótce utracił funkcję przewodniczącego swojej partii (zastąpił go Predrag Bulatović). W 2001 założył kolejne ugrupowanie, opowiadające się za trwaniem federacji Czarnogóry z Serbią. Niedługo później wycofał się jednak z aktywności politycznej, zajmując się działalnością naukową i publicystyczną.

</doc>
<doc id="460922" url="https://pl.wikipedia.org/wiki?curid=460922" title="Korona Himalajów">
Korona Himalajów



</doc>
<doc id="460923" url="https://pl.wikipedia.org/wiki?curid=460923" title="Ćamil Sijarić">
Ćamil Sijarić

Ćamil Sijarić (ur. 18 grudnia 1913 w Šipovicach, zm. 1989 w Sarajewie) – czarnogórski pisarz.
Życiorys.
Syn Šabana i Elmazy Sijarić. Uczył się w Wielkiej Medresie w Skopju, a następnie w gimnazjum we Vranju. Studia prawnicze odbył na Uniwersytecie Belgradzkim.
Większość swoich powieści pisał o Czarnogórze, a jego prace zostały przetłumaczone na kilkanaście języków, m.in. francuski, niemiecki, i rosyjski.
Był żonaty z Sabiną Fehimović.

</doc>
<doc id="460924" url="https://pl.wikipedia.org/wiki?curid=460924" title="Radovan Zagović">
Radovan Zagović

Radovan Zagović, cyr. Радован Зоговић (ur. 19 sierpnia 1907 w Mašnicy w Czarnogórze, zm. 5 stycznia 1986 w Belgradzie) – poeta czarnogórski, uważany za najważniejszego przedstawiciela tego gatunku literackiego w Czarnogórze w XX wieku.

</doc>
<doc id="460925" url="https://pl.wikipedia.org/wiki?curid=460925" title="Wacław Dec">
Wacław Dec

Wacław Dec (ur. 27 lutego 1931 w Mikicinie, zm. 12 maja 1997 w Łodzi) – profesor, ginekolog i położnik.
Życiorys.
Jeden z nielicznych specjalistów umiejących operować przy użyciu metody Cohena.
Ukończył studia medyczne w Wojskowej Akademii Medycznej w Łodzi. Pracował tam do 1983 roku, kiedy to jego syn uciekł do Szwecji, a to nie przystawało działaczowi uczelnianej POP PZPR.
Od 1984 roku Dec był dyrektorem Instytutu Ginekologii i Położnictwa AM w Szpitalu im. Madurowicza w Łodzi.
W latach 1987–1990 był prorektorem do spraw nauczania i wychowania łódzkiej Akademii Medycznej.
W 1993 oświadczył w „Wiadomościach” TVP: "Oficjalne przerywanie ciąży nie istnieje. Ale jeśli przychodzi do nas kobieta, która ma pięcioro dzieci, mąż jest alkoholikiem i szóste dziecko w drodze, to usuwamy ciążę, wpisując do karty inny tytuł, na przykład poronienie." Kolejne zdanie profesora wycięto, a brzmiało: "Taka sytuacja jest głęboko niemoralna, gdyż stawia lekarza w konflikcie z prawem i sumieniem." Groził mu zakaz wykonywania zawodu.
W 1995 otrzymał tytuł „Łodzianin Roku”.
8 maja 1997 roku, ciężko ranny w wypadku samochodowym pod Puławami, zmarł cztery dni później. Decyzją łódzkiego abp. Władysława Ziółka odmówiono odprawienia mszy i pochówku z udziałem księdza. Nad trumną przemawiał kapelan WAM ksiądz kapitan Tadeusz Łukaszczyk, niepodlegający bezpośredniej jurysdykcji biskupa łódzkiego, lecz wojskowego.
W Łodzi w 1998 r. na osiedlu Złotno wytyczono i nazwano jego imieniem ulicę.
Spoczywa na Cmentarzu na Zarzewie w Łodzi.

</doc>
<doc id="460927" url="https://pl.wikipedia.org/wiki?curid=460927" title="Addys Mercedes">
Addys Mercedes

Addys Mercedes (niegdyś Addys D'Mercedes) - kubańska piosenkarka urodzona w Moa, wykonująca muzykę pop z elementami rocka, hip-hopu, house oraz r'n'b.
Dyskografia.
Remixy.
- Latin House, Ragga, Deep House -

</doc>
<doc id="460928" url="https://pl.wikipedia.org/wiki?curid=460928" title="Chipsy">
Chipsy

Chipsy (lub czipsy) – popularna przekąska w postaci cienkich, osuszonych plastrów, najczęściej ziemniaków, ale również innych warzyw, zazwyczaj usmażonych w głębokim tłuszczu. Ze względu na wysoką wartość energetyczną chipsów, do ich produkcji stosowane są również zamienniki tłuszczu oraz nowoczesne technologie produkcji, takie jak na przykład gotowanie z zastosowaniem mikrofal, a następnie spryskiwanie niewielką ilością oleju (bez zanurzenia w tłuszczu). Poszczególne smaki uzyskuje się dzięki doborowi przypraw i aromatów, rzadziej ziół.
Chipsów nie należy mylić z chrupkami ani też z prażynkami otrzymywanymi metodą ekstruzji.
Międzynarodowy rynek chipsów wygenerował w 2005 roku całkowity przychód 16,4 miliarda dolarów. Stanowiło to 35,5% całkowitego rynku przekąsek w tamtym roku (46,1 miliardów dolarów).
Przygotowanie.
Po umyciu przy użyciu płuczki bębnowo-prętowej, ziemniaki trafiają do obieraczki. Najczęściej stosowana jest ścierna obieraczka mechaniczna. Składa się ona z obracającego się bębna, którego wewnętrzna powierzchnia jest wyłożona materiałem ściernym. Powstające obierki są usuwane dzięki zastosowaniu strumienia wody. Dodatkowo ziemniaki są ręcznie doczyszczane. Usuwane są wtedy m.in. oczka i zazielenienia.
Następnie ziemniaki są krojone na plasterki przy użyciu obrotowej krajalnicy, siła odśrodkowa wyrzuca je na ostrza. Z jednego ziemniaka można uzyskać około 30 zwyczajnych plasterków lub połowę grubszych i karbowanych. Po drugim myciu (płukaniu plasterków w celu usunięcia uwolnionej skrobi i cukrów, zapobiegającemu sklejaniu i ciemnieniu chipsów podczas smażenia), plasterki blanszuje się w wodzie (często z dodatkiem chlorku magnezu lub chlorku wapnia oraz antyoksydantów). Zabieg ten pozwala na uzyskanie bardziej pożądanej barwy gotowego produktu oraz zmniejszenie wchłaniania tłuszczu w czasie smażenia.
Po blanszowaniu, talarki osusza się i smaży przez 1,5–3 minuty (w zależności od surowca). Temperatura, podobnie jak czas, zależy od użytych do produkcji ziemniaków oraz metody smażenia (w przypadku stosowania smażalników na początku linii jest to ok. 180 °C, a na końcu temperatura jest niższa). Następnym etapem jest odsączanie z tłuszczu na powolnym pasie transmisyjnym z drucianej siatki. Potem chipsy są solone i przyprawiane poprzez zastosowanie dodatków smakowo-zapachowych (np. papryki czy sera).
Kontrola wyrobu gotowego odbywa się ręcznie lub automatycznie. Na tym etapie usuwane są chipsy przypalone, niedosmażone oraz charakteryzujące się innymi wadami. Po ochłodzeniu chipsy są pakowane do opakowań z nieprzeźroczystego tworzywa sztucznego oraz odpornych na działanie tłuszczu.
Wartość odżywcza.
Chipsy ziemniaczane są bogatym źródłem tłuszczów (28–41 g na 100 g chipsów; zwykle głównie nasycone kwasy tłuszczowe) oraz łatwo przyswajalnych węglowodanów (42–62 g; głównie skrobia ziemniaczana; wysoki indeks glikemiczny). Zawierają także błonnik (2–9 g) i białka (3,5–6 g). Kaloryczność jest wysoka – wynosi 505–549 kcal/100 g. Chipsy są także źródłem żelaza, witaminy A, witaminy C i witaminy E.
Efekty zdrowotne.
Regularne spożywanie chipsów może mieć negatywne skutki zdrowotne. Akrylamid w nich obecny może przyczyniać się do powstawania nowotworów, w tym nowotworów układu pokarmowego, oraz może wywoływać przewlekły stan zapalny w organizmie, podnosząc ryzyko miażdżycy i choroby wieńcowej serca.
Prócz szkodliwego akrylamidu, w wielu markach chipsów (np. Lay's) stosuje się wzmacniacze smaku (m.in. glutaminian sodu), które podejrzewa się o negatywny wpływ na zdrowie. Z tego względu część producentów podejmuje próby zastąpienia wzmacniaczy smaku innymi substancjami (np. maltodekstryną), które także mogą negatywnie wpływać na zdrowie. Obecnie chipsy z prostym składem, pozbawionym wzmacniaczy smaku lub maltodekstryny, są rzadkością na rynku.
Część czipsów także może zawierać spore ilości soli (dla przykładu – 100 g czipsów to około połowa dziennego zalecanego limitu spożycia soli), w tym sodu.
Historia.
Według najpopularniejszej wersji, chipsy powstały przypadkiem w 1853 roku, w pewnej amerykańskiej restauracji. Kucharz George Crum, zdenerwowany przez klienta, któremu nie odpowiadała grubość pieczonych ziemniaków, pokroił je tak cienko, że były prawie przezroczyste. Ku jego zaskoczeniu klientowi bardzo spodobały się tak cienko pokrojone ziemniaki, dlatego kucharz wprowadził na stałe chipsy do swojego menu pod nazwą „Saratoga Chips” (od miasta Saratoga Springs, w którym miało miejsce całe zajście).
Jednak przepis na smażone chipsy został wydrukowany w Stanach Zjednoczonych już w 1832 roku w książce przetłumaczonej ze starszego angielskiego zbioru przepisów. Dlatego też należy podchodzić do historii z Saratoga Springs ze sceptycyzmem. Na przestrzeni lat pierwsze chipsy zaczęły zmieniać formę oraz kształt i zostały spopularyzowane na całym świecie. Za pierwszą firmę produkującą chipsy ziemniaczane na masową skalę uznaje się „Mikesell's Potato Chip Company”, które zostało założone w 1910 roku w Ohio.

</doc>
<doc id="460941" url="https://pl.wikipedia.org/wiki?curid=460941" title="Przesadnia">
Przesadnia



</doc>
<doc id="460943" url="https://pl.wikipedia.org/wiki?curid=460943" title="Antylogia">
Antylogia



</doc>
<doc id="460946" url="https://pl.wikipedia.org/wiki?curid=460946" title="Burt Reynolds">
Burt Reynolds

Burt Reynolds, właśc. Burton Leon Reynolds Jr. (ur. 11 lutego 1936 w Lansing, zm. 6 września 2018 w Jupiter) – amerykański aktor, reżyser, scenarzysta i producent filmowy. Dwukrotny laureat Złotego Globu, nominowany do Oscara dla najlepszego aktora drugoplanowego.
Swoją karierę zaczynał w telewizji od westernów w latach 60., a następnie jego nazwisko znalazło się w kulturze popularnej lat 70. i 80., jako symbol seksu (pozował prawie nago dla magazynu „Cosmopolitan”), a na ekranie stworzył południowy typ „starego dobry chłopaka”. 
W 1978 otrzymał własną gwiazdę w Alei Gwiazd w Los Angeles znajdującą się przy 6838 Hollywood Boulevard.
Życiorys.
Wczesne lata.
Urodził się w Lansing w stanie Michigan jako syn Harriette Fernette „Fern” (z domu Miller; zm. 5 maja 1992), pochodzenia anglosasko-włoskiego i szefa policji Burtona Milo Reynoldsa (zm. 20 kwietnia 2002), pół-Indianina Czirokeza, pół-Irlandczyka. Jego babka była z plemienia Czirokezów; miał też korzenie angielskie, szkockie, a także dalekie niemieckie i holenderskie. Miał starszą siostrę Nancy Ann Brown (ur. 1930) i adoptowanego brata Jimmy’ego (ur. 1936). Po ukończeniu w 1954 szkoły średniej Palm Beach High School w Palm Beach na Florydzie kontynuował naukę w Palm Beach Community College. Zanim zajął się aktorstwem, chciał być futbolistą w klubie Baltimore Colts. Przerwał karierę sportową po poważnym wypadku samochodowym. Wówczas wyjechał z Florydy do Nowego Jorku. Zarabiał na życie jako pomywacz i ochroniarz w nocnych klubach. W końcu zauważyli go producenci seriali, a potem westernów i proponowano mu role Meksykanów czy Indian.
Kariera.
Aktorski debiut w sztuce "Outward Bound", wystawianej przez Palm Beach Junior College, dał mu sławę w całym stanie i stypendium nowojorskie Hyde Park Playhouse. W 1958 ukończył Florida State University w Tallahassee, gdzie otrzymał stypendium sportowe jako dobrze zapowiadający się sportowiec. Zajął się aktorstwem od chwili, kiedy poważny wypadek samochodowy przekreślił jego szanse dalszej kariery profesjonalnego piłkarza.
Profesjonalnym debiutem była rola w nowojorskiej premierze sztuki "Pan Roberts" ("Mister Roberts") u boku Charltona Hestona. Po udziale w serialach "M Squad" (1959), "Playhouse 90" (1959-1960), "Johnny Ringo" (1960), "Alfred Hitchcock przedstawia" ("Alfred Hitchcock Presents", 1960), po raz pierwszy pojawił się na kinowym ekranie w dramacie "Angel Baby" (1961) z George’em Hamiltonem. Szczególną uwagę szerszych kręgów publiczności zwrócił na siebie rolą młodego pilota rzecznego Bena Frazera w przygodowym seryjnym westernie NBC "Riverboat" (1959-1960). Na początku kariery wystąpił w talk-show NBC "Oto Hollywood" (1962) i jako uczestnik "Gry randkowej" (1965). Potem zagrał w kolejnym serialu-westernie CBS "Gunsmoke" (1962-1965).
W 1968 był przesłuchiwany do roli w horrorze "Dziecko Rosemary", ale Roman Polański wybrał Johna Cassavetesa. Jego popularność znacznie wzrosła po filmach: "Sto karabinów" ("100 Rifles", 1969) z Raquel Welch, "Sam Whiskey" (1969) w roli tytułowej z Angie Dickinson, "Skullduggery" (1970) i "Fuzz" (1972). Pierwszoplanowa kreacja porucznika Dana Augusta w serialu kryminalnym ABC "Dan August" (1970-1971) zapewniła mu nominację do nagrody Złotego Globu. Dostał rolę Lewisa Medlocka, który musi odnaleźć w sobie pokłady brutalności, by przetrwać, w dramacie przygodowym Johna Boormana "Uwolnienie" ("Deliverance", 1972) po tym, jak gwiazdy, które pierwotnie zostały wybrane do roli głównej, takie jak Marlon Brando, Henry Fonda i James Stewart, odmówili roli, po tym, jak usłyszeli o zagrożeniach związanych z rzeką Chatooga. Film odniósł olbrzymi sukces, zarówno kasowy, jak i wśród krytyków. Opowieść o tym, jak łatwo niewinny spływ kajakowy może zamienić się w walkę o przeżycie, otrzymała bardzo dobre recenzje, a duet, jaki stworzył Reynolds z Jonem Voightem, na trwałe przeszedł do historii kina.
Stał się hollywoodzkim symbolem seksu lat 70. W kwietniu 1972 jego sesyjne zdjęcie w negliżu na futrze z niedźwiedzia trafiło na rozkładówkę jednego ze słynnych kobiecych magazynów „Cosmopolitan”. Będąc aktorem, wykreował wizerunek sympatycznego, choć nieco cynicznego zawadiaki, który nie ukrywa swoich wad. W 1973 brał udział przy realizacji albumu "Ask Me What I Am" z Dolly Parton. W komedii Roberta Aldricha "Najdłuższy jard" ("The Longest Yard", 1974) stworzył przejmującą kreację młodego gracza futbolu amerykańskiego, który trafia do więzienia, gdzie zorganizowano lokalne rozgrywki. W 1975 był wśród kandydatów do roli Hana Solo w "Gwiezdnych wojnach". Był pierwszym kandydatem reżysera Miloša Formana do głównej roli w "Locie nad kukułczym gniazdem" (1975), ale producenci United Artists obawiali się, że jego atrakcyjność może być źle odebrana przez przeciętnych kinomanów. 
Jako reżyser zadebiutował sensacyjnym dramatem kryminalnym "Gator" (1976), w którym zagrał również tytułową rolę. Zasłynął rolą kierowcy „Bandit” / Bo Darville w kowbojskim kapeluszu o ironicznym stosunku do samego siebie w dwóch komediach sensacyjnych z Sally Field – "Mistrz kierownicy ucieka" (1977) i "Mistrz kierownicy ucieka 2" ("Smokey and the Bandit II", 1980). Podobną postać kierowcy J.J. McClure stworzył w kolejnych dwóch komediach sensacyjnych: "Wyścig armatniej kuli" ("The Cannonball Run", 1981) z udziałem Farrah Fawcett i "Wyścig armatniej kuli II" ("Cannonball Run II", 1984) z Shirley MacLaine. 
Był wspomniany w piosence Bruce’a Springsteena „Cadillac Ranch” (1980). Założył Burt Reynolds Jupiter Theater, wystawiał sztuki i promował młodych aktorów. W komedii sensacyjnej Richarda Benjamina "Gorący towar" ("City Heat", 1984), gdzie akcja osadzona jest w Kansas City w latach 30., jako prywatny detektyw Mike Murphy, P.I. razem z dawnym przyjacielem, policjantem (Clint Eastwood) toczył nierówną walkę z bezwzględnymi gangsterami.
Odmówił roli w "Czułych słówkach" (1983), która przyniosła Jackowi Nicholsonowi Oscara. Reynolds potem komentował, że był to jeden z jego najstraszniejszych błędów. Próbował powrócić w roli Nicka „Mexa” Escalante’a, załamanego hazardzisty / ochroniarza z Las Vegas w dramacie sensacyjnym neo-noir "Żar" ("Heat", 1986), na podstawie scenariusza Williama Goldmana. Miał nadzieję, że film wyreżyserowany przez Roberta Altmana wyznaczy nowy etap w jego karierze. Tymczasem Altman pokłócił się z producentem Elliottem Kastnerem i opuścił projekt, a film okazał się porażką kasową. Kiedy Francis Ford Coppola postanowił stworzyć projekt o życiu Prestona Tuckera, chciał, aby zagrał go Burt Reynolds. Dużo dyskutowali o filmie i snuli plany, ale film nigdy nie powstał, aż do 1988, "Tucker. Konstruktor marzeń" tym razem z udziałem Jeffa Bridgesa. Był przesłuchiwany do roli Johna McClane’a w dreszczowcu sensacyjnym "Szklana pułapka" (1988), którą przyjął Bruce Willis. Zrezygnował z roli w "Babce z zakalcem" (1991) z Sally Field, którą zagrał Kevin Kline, ponieważ jego ówczesna żona, Loni Anderson, powiedziała mu, że całe Hollywood będzie się z niej śmiało, ponieważ Reynolds i Field mieli kiedyś bardzo nagłośniony romans.
W latach 80. popadł w długi.
Za rolę Wooda Newtona, byłego zawodowego gracza w futbol amerykański w sitcomie CBS "Evening Shade" (1990-94) nieoczekiwanie odebrał nagrodę Emmy, Złoty Glob i Q Award. Za rolę detektywa Nicka McKenny w komedii familijnej "Półtora gliniarza" ("Cop and ½", 1993) otrzymał Złotą Malinę, którą krytycy przyznali mu po raz kolejny za ekranowy duet z Demi Moore w komedii kryminalnej "Striptiz" ("Striptease", 1996), gdzie wystąpił w roli kongresmena. Rola Jacka Hornera, reżysera i producenta filmów porno w dramacie "Boogie Nights" (1997) przyniosła mu znakomite recenzje i obsypana została nagrodami krytyków na Florydzie, w Nowym Jorku, Las Vegas, Los Angeles, Dallas, Chicago oraz Złotym Globem, Satelitą i zdobyła nominację do Oscara. Podkładał także głos w grach ' oraz '. W dramacie "Rozdanie" ("Deal", 2008) zagrał starego mistrza pokera, który chce przekazać swoje umiejętności wykazującemu nieprzeciętne zdolności matematyczne i talent do gier karcianych studentowi.
Quentin Tarantino zaangażował go do roli George’a Spahna w filmie "Pewnego razu... w Hollywood", opowiadającym o morderstwach grupy Charlesa Mansona z 1969, obok takich aktorów jak: Al Pacino, Leonardo DiCaprio, Brad Pitt czy Margot Robbie. Reynolds nie zdążył jednak zagrać tej roli przed swoją śmiercią; zastąpił go jego przyjaciel, Bruce Dern.
Był na okładkach magazynów takich jak „Time” (w styczniu 1978), „After Dark” (w lipcu 1978), „Playboy” (w październiku 1979), „People”, „Playgirl” (w marcu 1983), „Interview” i „Entertainment Weekly”.
Życie prywatne.
28 czerwca 1963 wziął ślub z Judy Carne. 
9 lipca 1965 doszło do rozwodu. Był pierwszym aktorem, którego poproszono o gościnne prowadzenie "The Tonight Show Starring Johnny Carson". Przed Reynoldsem zapraszano tylko komików. 4 października 1971 jego pierwszym gościem była jego była żona Judy Carne, z którą nie rozmawiał przez ponad sześć lat po bardzo gorzkim rozwodzie.
Był poważnie związany z aktorką Inger Stevens na krótko przed jej samobójstwem w 1970. Zawsze z szacunkiem odmawiał rozmowy o związku. Spotykał się z piosenkarką Dinah Shore, Faye Dunaway, Miko Mayamą, Adrienne Barbeau, Doris Day, Lori Nelson (1959-1960), Chris Noel (1970–1971), Mamie Van Doren (1971), Sarah Miles (1972), Lorną Luft (1974–75), Colleen Brennan (1974–75), tenisistką Chris Evert (1977) i piosenkarką country Tammy Wynette (1977). W latach 1977–1981 był w związku z Sally Field, ale odrzuciła jego liczne propozycje i ostatecznie się rozstali, jednak nadal czule mówił o aktorce i uważał, że miała ona pozytywny wpływ na jego życie.
29 kwietnia 1988 zawarł związek małżeński z aktorką Loni Anderson, z którą w 1988 zaadoptował syna Quintona. Sześcioletnie małżeństwo oficjalnie zakończyło się 17 czerwca 1994.
Śmierć.
Zmarł 6 września 2018 w Jupiter, na Florydzie, na atak serca, w wieku 82 lat.

</doc>
<doc id="460954" url="https://pl.wikipedia.org/wiki?curid=460954" title="Yijing">
Yijing

Yijing, "Księga przemian" – jeden z najstarszych chińskich tekstów klasycznych, reprezentujących rdzennie chińską kosmologię i filozofię. Jest księgą kanoniczną taoizmu i konfucjanizmu.
Księga była i jest używana do wróżb (bibliomancja), które w starożytnych Chinach pełniły wyjątkową rolę m.in. przy sprawowaniu władzy, organizowaniu ceremonii, wypraw wojennych itd. W tym charakterze była używana przez władców dynastii Zhou, dlatego nazywa się ją także Zhouyi – "Przemiany Zhou".
Układ "Księgi Przemian".
Księga składa się z 64 rozdziałów, w każdym znajduje się wykładnia symbolicznego znaku określanego jako "heksagram", jest to figura złożona z sześciu linii poziomych. Linia może być ciągła (twarda) albo pośrodku przerwana (miękka). W sposób oczywisty te linie są to elementy binarne, czyli bity, ponieważ przyjmują tylko dwie wartości. Układ takich sześciu linii daje 64 różne symbole (26 = 64). Każdy z tych 64 heksagramów symbolizuje pewien proces, a więc przemianę.
Heksagramy i trygramy.
Każdy heksagram składa się z dwóch części, dolnej i górnej zwanych "trygramami" (chiń. gua). Ponieważ zaledwie osiem trygramów (Bagua) wystarczy do zbudowania 64 heksagramów, taoizm religijny przypisywał "Bagua" wielkie znaczenie. Z kolei linie przerywane i ciągłe symbolizowały odpowiednio dwa podstawowe pierwiastki chińskiej kosmologii – yin i yang.
W tym kodzie widziano więc uniwersalny, zamknięty i pełny wzorzec przemian w przyrodzie, alchemii, metafizyce, a nawet polityce itd. Na jego pierwszym poziomie była zasada Dao oraz życiodajna energia Qi, która miała dwie strony Yin i Yang. Rozmaite kombinacje tych sił w pierwszym przybliżeniu ukazywane były przez Bagua, a w drugim – przez 64 heksagramy Yijing. Słuszność tej interpretacji miał potwierdzać słynny cytat z Daodejing z ok. V w. p.n.e.: "„Dao rodzi jeden, jeden rodzi dwa, dwa rodzi trzy, trzy rodzi nieskończoność”" (ciąg: Dao-Qi-Yin/Yang-Trygramy-Heksagramy).
Historia.
Według legendy, zasady "Yijing" wywodzą się z czasów półlegendarnej dynastii Xia od mitycznego władcy Fuxi, który opisał trygramy. Analiza filologiczna wskazuje jednak, że tekst powstał około XI w. p.n.e. Za sprawą ewolucji języka jego znaczenie szybko przestało być zrozumiałe i do księgi zaczęto pisać glosy. Największe, tzw. Dziesięć Skrzydeł dodano w czasach dynastii Han (około 200 p.n.e.) za panowania cesarza Wudi.
W XX wieku "Księga przemian" wielokrotnie była tłumaczona na język polski, ale ze względu na jej niejasny styl oraz wieloznaczny charakter klasycznego języka chińskiego każde takie tłumaczenie jest nieuchronnie spłaszczeniem jej treści.
Wróżenie.
Oryginalnie do wróżenia w starożytności wykorzystywano się albo zasuszone łodygi krwawnika albo stare monety chińskie. Krwawnik znalazł się tam ze względu na wiarę w jego magiczne zdolności. Do tej pory krwawnik sadzi się na grobie Konfucjusza.
Cały proces był dość skomplikowany. Na początku brało się pięćdziesiąt patyczków, po czym jeden odkładało. Następnie resztę nich dzieliło się mniej więcej po równo na dwie kupki, lewą i prawą. Brano jeden patyczek z prawej kupki i wkładano w lewą rękę między palec mały a serdeczny. Prawą kupkę brało się lewej ręki i oddzielano na bok po cztery patyczki tak długo jak w ręce nie zostały cztery lub mniej patyczki. Pozostałe tak łodygi brano między serdeczny, a środkowy palec. Następnie brano lewą kupkę i powtarzano proces. To co zostało wkładano między środkowy, a wskazujący. Teraz to co było w lewej ręce bierze się razem do ręki. W zależności od liczby patyczków przydzielano 3 lub 2 punkty. Robiono tak trzy razy, aż liczba nie równa się sześciu, siedmiu, ośmiu lub dziewięciu. To wszystko powtarzano tak długo, aż nie zostało nam przewidziane sześć liczb i z tych liczb układano heksagram. W zależności od liczby mógły wyjść cztery rodzaje linii – Duży Yang, Mały Yang, Duży Yin i Mały Yin. Tak zrobiony heksagram dzielono na pół i wyszukiwano jaką tworzą liczbę w Księdze Przemian. Po znalezieniu liczby, czytano ją i interpretowano zgodnie z sytuacją.
W starożytnych Chinach wróżenie miało ogromne znaczenie. Takie wróżby wykorzystywano na wiele różnych sposobów. Czasem w kontekście wywróżenia płci potomka cesarza, a czasem, kiedy chciano się dowiedzieć czy zaczynanie wojny z innym krajem jest dobrym pomysłem.
Do tej pory stosuje się wróżenie z Księgi Przemian.
W chińskich świątyniach taoistycznych i u wróżbitów można wylosować jeden z 64 patyczków, które wskazują na jeden z rozdziałów "Księgi Przemian". Kapłan lub wróż wyciąga karteczkę z jego tekstem i za drobną opłatą dokonuje odczytania (żeby zrozumieć tekst księgi nie wystarczy umieć czytać po chińsku) oraz interpretacji w odniesieniu do intencji osoby, który szuka u wyroczni porady. Pełna wróżba wymaga losowania ośmiu heksagramów.
W Chinach i poza nimi można kupić proste poradniki, które pozwalają powróżyć samemu. Stosuje się wówczas losowanie przy pomocy monet.

</doc>
<doc id="460957" url="https://pl.wikipedia.org/wiki?curid=460957" title="Andragogika rolnicza">
Andragogika rolnicza

Andragogika rolnicza - określenie opisujące proces wdrażania zmian, unowocześnień, technologicznych nowinek, urządzeń technicznych w rolnictwie. W szczególności w odniesieniu do kanałów propagacji, np.: poprzez prasę, literaturę, wpływ sąsiadów i znajomych, kształcenie.

</doc>
<doc id="460958" url="https://pl.wikipedia.org/wiki?curid=460958" title="Požarevac">
Požarevac

Požarevac (cyr. Пожаревац, węg. "Pozsarevác", niem. "Passarowitz") – miasto w północno-wschodniej Serbii, stolica okręgu braniczewskiego, siedziba miasta Požarevac i gminy miejskiej Požarevac. Jest położone pomiędzy trzema rzekami: Dunajem, Wielką Morawą i Mlavą. W 2011 roku liczyło 44 183 mieszkańców.
Historia.
W czasach Imperium rzymskiego jako Margus było stolicą rzymskiej prowincji rzymskiej Mezja, obejmującej m.in. grody Viminacium (obecnie Kostolac), Singidunum i Taurunum (obecnie Belgrad).
Nazwę Margus nosiła także przepływająca przez miasto rzeka Wielka Morawa.
W 285 roku w rejonie Margus miała miejsce seria potyczek między wojskami cesarza rzymskiego Karynusa i przyszłego cesarza Dioklecjana.
W 435 roku w mieście zawarto traktat między Hunami pod wodzą Bledy i Attyli a Cesarstwem Bizantyńskim. W 440 roku postanowienia traktatu zostały naruszone przez biskupa miasta Margus, który wdarł się na terytorium Hunów, plądrując znajdujące się na nim groby królewskie.
W 441 roku Hunowie pod wodzą Attyli podjęli akcję odwetową: przekroczyli Dunaj i dokonali najazdu na Cesarstwo Bizantyńskie, niszcząc wiele okolicznych miejscowości. Zagrożony wydaniem w ręce Hunów biskup sam udał się do nich w sprawie losów miasta, po czym zgodził się na jego wydanie. Po splądrowaniu i zniszczeniu Margus, Hunowie spustoszyli ziemie Półwyspu Bałkańskiego, zdobywając m.in. Filipolis (Płowdiw), Naissus (Nisz) czy Singidunum (współczesny Belgrad).
W VI wieku n.e. miasto znalazło się pod rządami królestwa Gepidów, a następnie kaganatu Awarów. W VI i VII wieku na terenie ekspansji Sklawinów, a potem Serbów, w obszarze wpływów Cesarstwa Bizantyńskiego, a w IX i X wieku pod wpływami bułgarskimi. W późniejszych okresach w granicach m.in. Węgier, Serbii, monarchii Habsburgów i Turcji.
21 lipca 1718 zawarto tu traktat pokojowy między Austrią i Imperium Osmańskim, kończący VI wojnę austriacko-turecką.
W 1770 roku powstała tu pierwsza szkoła.
Gospodarka.
Znajduje się tu przemysł włókienniczy, metalowy i spożywczy.

</doc>
<doc id="460959" url="https://pl.wikipedia.org/wiki?curid=460959" title="Roger Walkowiak">
Roger Walkowiak

Roger Walkowiak (ur. 2 marca 1927 w Montluçon, zm. 6 lutego 2017 w Vichy) – francuski kolarz szosowy polskiego pochodzenia.
Życiorys.
Syn Polaka, Tomasza Walkowiaka, i Francuzki, Berthe Lecocq. 
W 1956 roku wygrał niespodziewanie Tour de France. Żółtą koszulkę lidera przejął zabierając się z 30-osobową ucieczką podczas siódmego etapu. Nosił ją przez następne trzy dni, do momentu wjechania w Pireneje. Na osiemnastym etapie odzyskał prowadzenie w wyścigu i dowiózł je do mety w Paryżu, nie wygrawszy ani jednego etapu. 
Wygrana w Tourze była jego największym sukcesem. Rok wcześniej udało mu się zająć drugie miejsce w etapówce Critérium du Dauphiné Libéré, poza tym jednak nie odniósł żadnych znaczących zwycięstw w swojej karierze.

</doc>
<doc id="460960" url="https://pl.wikipedia.org/wiki?curid=460960" title="Pozarevac">
Pozarevac



</doc>
<doc id="460972" url="https://pl.wikipedia.org/wiki?curid=460972" title="Próba reprezentatywna">
Próba reprezentatywna

Próba reprezentatywna – część populacji pozwalająca w przybliżeniu opisać całość populacji. Próba nie spełniająca tego warunku nazywana jest niereprezentatywną lub obciążoną.
Statystyka zajmuje się opisem populacji statystycznej. Jedynym sposobem na uzyskanie kompletnej wiedzy na temat badanej populacji jest zbadanie każdej jednostki należącej do populacji. Jednak w wielu sytuacjach zbadanie każdej jednostki populacji jest niemożliwe z przyczyn zasadniczych (np. kontrola jakości produkcji) lub niezwykle kosztowne (np. zbadanie opinii wszystkich obywateli Polski). Aby rozwiązać ten praktyczny problem wypracowano naukowe, oparte o logikę i matematykę, zasady wnioskowania statystycznego pozwalające na podstawie próby wnioskować o całej populacji. Podstawowa zasada wnioskowania statystycznego mówi, że aby wnioskowanie o populacji na podstawie próby było poprawne próba badawcza musi być próbą reprezentatywną dla populacji na temat której chcemy formułować wnioski. Badanie wykonane na próbie reprezentatywnej nazywa się badaniem reprezentacyjnym.
Należy pamiętać, że badaną populacją w sensie statystycznym może być też część demograficznej populacji Polski. Na przykład badanie wykonane wyłącznie na reprezentatywnej próbie mężczyzn jest reprezentatywne, ale wyłącznie dla populacji mężczyzn mieszkających w Polsce. Ponadto, jeżeli chce się uzyskać wyniki reprezentatywne dla określonej populacji to niekoniecznie trzeba dobrać próbę reprezentatywną dokładnie dla tej populacji. Można równie dobrze dobrać próbę reprezentatywną dla populacji szerszej. Gdy dysponuje się próbą populacji szerszej niż rozważana można na potrzeby analiz wykluczyć elementy próby nienależące do rozważanej populacji (choć wymaga to wiedzy na temat każdej zbadanej jednostki, czy należy ona do rozważanej populacji) lub w trakcie realizacji badania „odsiewać” jednostki nienależące do populacji badanej. Przykładem mogłoby być badanie kierowców w Polsce. Jeżeli wylosowana zostanie próba reprezentatywna mieszkańców Polski, a dopiero na etapie realizacji badania na podstawie odpowiedzi respondentów na pytania wykluczane z próby zostaną osoby nieposiadające prawa jazdy, to powstała w ten sposób próba byłaby próbą reprezentatywną dla populacji kierowców mieszkających w Polsce. Podobnie w próbie Polaków można by wyodrębnić osoby posiadające prawo jazdy i przeprowadzić na nich analizy. Wyniki uzyskane na takiej podpróbie byłyby reprezentatywne dla populacji kierowców w Polsce.
Postulat reprezentatywności można realizować na różne sposoby. Poniżej prezentowane są główne podejścia w tej kwestii.
Reprezentatywność proceduralna.
Podstawowym sposobem realizacji postulatu reprezentatywności próby jest uzyskanie próby losowanej. O próbie losowej mówi się, iż realizuje ona postulat reprezentatywności proceduralnej. Próba reprezentatywna proceduralnie to próba dobrana w taki sposób że:
Należy zwrócić uwagę, iż aby zrealizować te postulaty prawie zawsze (wyjątkiem jest próba dobrana w sposób systematyczny) konieczne jest posiadanie kompletnej listy jednostek należących do populacji.
Tylko postulaty reprezentatywności proceduralnej pozwalają na udowodnienie twierdzeń matematycznych pozwalających określić wielkość błędu statystycznego. Dlatego wyłącznie próba dobrana w sposób losowy pozwala na wnioskowanie na temat populacji w sposób ścisły (tj. ze znanym prawdopodobieństwem popełnienia błędu I rodzaju).
Jeżeli dobór próby nie realizuje postulatów reprezentatywności proceduralnej, to dobrana zgodnie z nim próba nie jest próbą losową.
Poziom realizacji próby.
Poziomem realizacji próby nazywa się odsetek jednostek wylosowanych do próby, które udało się objąć procedurą badawczą. W przypadku badań na próbach osób poziom realizacji 50% oznacza, że udało się przeprowadzić wywiad tylko z połową osób wylosowanych do próby. Reszta osób wylosowanych np. mogła nie zostać zastana w miejscu zamieszkania lub odmówiła udziału w badaniu. Należy zwrócić uwagę, iż klasyczne zasady wnioskowania statystycznego dotyczą wyłącznie prób zrealizowanych w pełni, czyli takich, w których każda jednostka wylosowana do próby została zbadana, a zatem cechujących się poziomem realizacji wynoszącym 100%. Jeżeli próba nie została zrealizowana w 100% konieczne jest uwzględnienie tego przy określaniu rozmiaru błędu statystycznego.
Schemat doboru próby.
Najprostszym rodzajem próby losowej jest próba prosta zależna (inaczej bezzwrotna). Jest to próba:
Klasyczny sposób wyznaczania rozmiaru błędu statystycznego zakłada prosty schemat doboru próby. Jeżeli zaś schemat doboru próby nie był prosty wskazane jest uwzględnienie tego przy wyliczaniu wielkości błędu statystycznego.
Zazwyczaj wykorzystywane są jednak bardziej złożone schematy losowego doboru próby związane ze zróżnicowanym prawdopodobieństwem wylosowania poszczególnych jednostek, takie jak dobór warstwowy, zespołowy, systematyczny oraz inne.
Próba losowa a ogólnopolskie próby osób.
Przykładowo w badaniu preferencji wyborczych badaną populację tworzą obywatele Polski posiadający czynne prawo wyborcze, natomiast próba losowa to na przykład tysiąc losowo wybranych członków tej populacji. Nie należy mylić próby losowej z próbą uzyskaną w sposób niekontrolowany, przypadkowy. Próbą losową nazwać można tylko próbę ściśle realizującą powyższe postulaty reprezentatywności proceduralnej. Warto zwrócić uwagę, iż w przypadku wielu często stosowanych technik pozyskiwania ogólnopolskich prób osób postulaty te w oczywisty sposób nie są zrealizowane:
Sprawia to, że próby telefoniczne, internetowe i uliczne nie są próbami reprezentatywnymi proceduralnie, tj. nie są próbami losowymi. Agencje badawcze podejmują różne wysiłki mające na celu uczynienie z tego typu prób próbę losową, np. przez zadawanie pytań o liczbę posiadanych telefonów itp., pozwala to jednak tylko na częściowe i niepewne ustalenie prawdopodobieństwa udziału w badaniu każdego respondenta.
Innym problemem związanym z ogólnopolskimi próbami osób jest poziom realizacji. W przypadków prób osób w zasadzie nie zdarza się, aby próba została w pełni zrealizowana, gdyż bardzo dużej części respondentów nie udaje się zastać w miejscu zamieszkania lub nie wyrażają oni zgody na udział w badaniu. Rzutuje to na dokładność wyników uzyskiwanych w takich próbach.
System PESEL posiada w założeniu kompletną listę obywateli Polski wraz z danymi pozwalającymi na realizację badania ankietowego. Wyłącznie losowanie prób z systemu PESEL umożliwia uzyskanie losowej ogólnopolskiej próby osób, gdyż system ten stanowi niemal kompletną listę jednostek należących do populacji obywateli Polski, a zatem pozwala na realizację postulatów reprezentatywności proceduralnej, gdyż umożliwia dokonanie losowania z prawdopodobieństwem wylosowania określonym dla każdej jednostki i różnym od zera.
Reprezentatywność przedmiotowa.
Innym sposobem realizacji postulatu reprezentatywności jest reprezentatywność przedmiotowa. Próba dobrana zgodnie z postulatem reprezentatywności przedmiotowej to próba kwotowa. Jest to taka próba, w której zachowana jest struktura kluczowych cech właściwa dla populacji.
Próba kwotowa powstaje przez określenie listy cech, ze względu na które próba powinna mieć strukturą zbliżoną do populacyjnej i dobranie jednostek do badania w taki sposób, aby struktura próby była zbliżona do populacyjnej. Aby to osiągnąć projektuje się strukturę próby kwotowej, a później rekrutuje się odpowiednią liczbę jednostek o określonych konfiguracjach cech.
Przykład próby kwotowej.
Załóżmy, że badacz chce dobrać próbę osób i określił, że ze względu na temat realizowanego badania kluczowe zmienne dla uzyskanych wyników to płeć i kategoria miejscowości zamieszkania (wieś/miasto). W celu dobrania próby kwotowej z dostępnych statystyk publicznych pozyskał on informację o rozkładzie łącznym obu cech i ustalił jaką liczbę osób o danych cechach powinien zbadać w celu uzyskania 100-osobowej próby kwotowej:
Posiadając takie dane badacz złożył ankieterom odpowiednie dyspozycje i uzyskał reprezentatywną przedmiotową próbą badawczą, tj. próbę kwotową. Warto zwrócić uwagę, że jeżeli pomylił się co do tego, że płeć i kategoria miejscowości zamieszkania są kluczowe dla jego przedmiotu badania to uzyskane wyniki mogą być błędne.
Cechy kontrolowane w próbie kwotowej.
Najczęściej stosowany zbiór cech w doborze ogólnopolskich kwotowych prób osób to wykształcenie, wiek, płeć oraz kategoria wielkości miejscowości zamieszkania. Badania socjologiczne skłaniają do przekonania, iż cechy te należą do determinujących w największej mierze opinie i doświadczenia respondentów. Jednak na pewno nie są to cechy w pełni określające opinie respondentów, dlatego wnioski z takich badań są możliwe do podważenia.
Rozważmy prosty przykład: badacz realizując badanie kontrolował wiek, wykształcenie i płeć. Nie kontrolował zaś przy rekrutowaniu respondentów pozostawania w stanie bezrobocia. Jeżeli by okazało się, że cecha ta ma związek z opiniami respondentów, a jednocześnie respondenci cechujący się określoną wartością tej cechy (bezrobotni) częściej brali udział w badaniu, niż wynikałoby to z udziału tej kategorii w populacji, to wyniki badania byłyby skrzywione. W tym przykładzie jest ryzyko skrzywienia wyników jest bardzo prawdopodobne: osoby bezrobotne mają więcej czasu, a przez to chętniej biorą udział w badaniach, niż osoby pracujące, a zatem wśród zbadanych stanowiły by więcej niż wynikałoby to z odsetka, jaki stanowią w populacji. Jednocześnie, posiadając szczególną sytuację życiową mają one inne opinie, co sprawia, że w hipotetycznym badaniu uzyskane wyniki okazały by się skrzywione, gdyż bezrobotni byliby w nim nadreprezentowani. Oznaczałoby to, że w takim badaniu oszacowany odsetek osób popierających podniesienie zasiłków dla bezrobotnych mógłby okazać się przeszacowany, czyli większy niż w rzeczywistości cechujący populację.
Należy zwrócić uwagę, iż listy cech, ze względu na które kontrolowany jest udział respondentów w próbie kwotowej, nie można dowolnie zwiększać, gdyż:
Ponadto dodać należy, że dowolnie duży zbiór zmiennych ze względu na które dobieramy respondentów nie gwarantuje badaczowi zgodności uzyskanych wyników z cechującymi populację, gdyż zawsze możliwe są do wyobrażenia cechy respondentów nieznane badaczowi, a mające wpływ na uzyskiwane wyniki. Problem ten nie dotyka prób losowych, które dzięki losowaniu jednostek z kompletnej listy gwarantują rozkład w próbie zbliżony do populacyjnego pod względem wszystkich cech charakteryzujących jednostki.
Słabość próby kwotowej.
Próba kwotowa jest mniej doskonała niż próba losowa. Podstawowe niedomagania związane z próbą kwotową:
Powody te sprawiają, że wnioskowanie o populacji na podstawie prób kwotowych zawsze daje się podważyć i musi być bardzo ostrożne.

</doc>
<doc id="460977" url="https://pl.wikipedia.org/wiki?curid=460977" title="Jean-Robert Argand">
Jean-Robert Argand

Jean-Robert Argand (1768-1822) – szwajcarski księgarz, amatorsko zajmujący się matematyką.
Jeden z pierwszych, który używał geometrycznej interpretacji liczb zespolonych, gdzie oś urojona jest prostopadła do osi rzeczywistej oraz koncepcji modułu liczby zespolonej.
Najlepiej znane były jego prace o tym, że każdy wielomian o współczynnikach zespolonych ma co najmniej jeden pierwiastek zespolony (podstawowe twierdzenie algebry).

</doc>
<doc id="460983" url="https://pl.wikipedia.org/wiki?curid=460983" title="Halil Altıntop">
Halil Altıntop

Halil Altıntop (ur. 8 grudnia 1982 w Gelsenkirchen) – turecki piłkarz występujący na pozycji napastnika. Od 2018 roku jest zawodnikiem 1. FC Kaiserslautern.
Jako junior grał w Schwarz-Weiss Gelsenkirchen (1991–1992), Tus Rotthausen (1992–1996) oraz SG Wattenscheid 09 (1996–2003). Karierę zawodową spędził grając dla klubów 1. FC Kaiserslautern (2003–2006), FC Schalke 04 (2006–2010), Eintracht Frankfurt (2010–2011) oraz Trabzonspor (2010–2012). 1 lipca 2013 roku podpisał 2-letni kontrakt z niemieckim zespołem FC Augsburg.
Jest bratem bliźniakiem Hamita Altıntopa.

</doc>
<doc id="460984" url="https://pl.wikipedia.org/wiki?curid=460984" title="Dżinsowa rewolucja">
Dżinsowa rewolucja

Dżinsowa rewolucja (również chabrowa rewolucja) – protesty społeczne w Mińsku, odbywające się od 19 do 24 marca 2006 r. Protesty wybuchły w wyniku sfałszowania wyników wyborów prezydenckich z 19 marca 2006 r. W przeciwieństwie do innych kolorowych rewolucji w krajach postradzieckich (rewolucji róż w Gruzji, pomarańczowej rewolucji na Ukrainie i tulipanowej rewolucji w Kirgistanie) rewolucja na Białorusi nie przyniosła zmian politycznych.
Nazwa.
Termin został wymyślony pod koniec 2005 roku, po pobiciu Nikity Sasima, jednego z przywódców Białoruskiego Ruchu Oporu „Żubr”. 16 września 2005 r., podczas demonstracji przeciwko polityce Łukaszenki, oddziały OMON-u skonfiskowały uczestnikom protestów biało-czerwono-białe flagi. Wówczas Sasim zdjął dżinsową koszulę i zawiesił ją jako flagę. W wyniku pobicia przez oddziały milicji Sasim trafił do szpitala. Po wypisaniu ze szpitala spotkał się z osobami, które miały na ubraniach dżinsowe wstążki.
Przyczyny.
Polityka Białorusi w latach 1994–2006.
W 1994 r. wybory prezydenckie na Białorusi wygrał Alaksandr Łukaszenka. Łukaszenka wprowadził autorytarną politykę. Zagwarantował sobie absolutną władzę poprzez m.in. dokonanie zmian w Konstytucji (np. zniesienie liczby kadencji na stanowisku prezydenta), wprowadzenie wyższości dekretów prezydenckich nad ustawami parlamentu, ograniczanie wolności słowa i praw obywateli do zgromadzeń i manifestacji. 9 września 2001 r. Alaksandr Łukaszenka wygrał wybory prezydenckie, uzyskując ponad 75% głosów. Eksperci amerykańscy, europejscy oraz opozycja białoruska ogłosiła, że wybory zostały sfałszowane, zaś obserwatorzy ze Wspólnoty Niepodległych Państw uznali, że wyniki wyborów w pełni wyrażają wolę Białorusinów. Tego samego dnia na Placu Październikowym w Mińsku do ok. 5 tys. osób protestowało przeciwko sfałszowanym wyborom. 17 października 2004 roku odbyło się referendum (trzecie w historii niepodległej Białorusi) na temat wykreślenia z konstytucji ograniczeń odnośnie do liczby sprawowanych kadencji przez prezydenta. Po sukcesie pomarańczowej rewolucji na Ukrainie opozycja liczyła, że na Białorusi może dojść do podobnej rewolucji. Jesienią 2004 r. opozycja rozpoczęła opracowywanie wspólnej strategii na najbliższe wybory prezydenckie.
Wybory prezydenckie w 2006 roku.
19 marca 2006 r. odbyły się trzecie w historii Białorusi wybory prezydenckie. Wybory przeprowadzono wcześniej niż zakładał kalendarz wyborczy, tak by zakłócić prowadzenie kampanii przez opozycję. Głównymi kontrkandydatami Łukaszenki byli: reprezentant Zjednoczonych Sił Demokratycznych Alaksandr Milinkiewicz i popierany przez Białoruską Socjaldemokratyczną Partię (Hramada) Alaksandr Kazulin. Milinkiewicz prowadził łagodną kampanię wyborczą (w obawie przed aresztowaniem lub wykluczeniem z listy kandydatów), zaś Kazulin prowadził agresywną kampanię, podczas której oskarżał Łukaszenkę o okradanie Białorusinów, morderstwa polityczne i niemoralny styl życia.
Według oficjalnych danych wybory prezydenckie wygrał Alaksandr Łukaszenka, który otrzymał 82% głosów. Alaksandr Milinkiewicz uzyskał 6% głosów. Zachodni obserwatorzy uznali, że wybory sfałszowano, natomiast obserwatorzy ze Wspólnoty Niepodległych Państw nie dopatrzyli się nieprawidłowości. Według niezależnych sondaży exit-poll Łukaszenka uzyskał ok. 47% głosów, a Milinkiewicz 25%.
Protesty.
Protesty wybuchły 19 marca 2006 r. Tego dnia na Placu Październikowym w Mińsku zgromadziło się ok. 15 do 30 tys. zwolenników opozycji. Powstało niewielkie miasteczko namiotowe, liczące 19 namiotów. Tego samego dnia miasteczko natychmiast otoczyła milicja. Liczba protestujących malała ze względu na niesprzyjające warunki pogodowe. Uczestnicy protestu nie były odpowiednio przygotowani technicznie. Dysponowali jednym mikrofonem, którego słyszalność ograniczała się do promienia 50 metrów.
24 marca milicja zlikwidowała miasteczko namiotowe i usunęła demonstrantów. Protesty przeciwko sfałszowanym wyborom się zakończyły.
25 marca odbyła się demonstracja, zorganizowana w celu uczczenia ogłoszenia niezależności Republiki Białorusi w 1918 r. Uczestnicy szli w kierunku więzienia, w którym przetrzymywano uczestników wcześniejszego protestu. Podczas rozbicia demonstracji milicja zatrzymała Alaksandra Kazulina.
Zdaniem Komisji ds. Pomocy osobom represjonowanym, w związku z wyborami z marca 2006 r. represjonowano 1,2 tys. osób. Część osób uwięziono, niektórych zwolniono z pracy bądź relegowano z uczelni.
Następstwa.
Alaksandr Łukaszenka utrzymał władzę na Białorusi. 19 grudnia 2010 r. odbyły się kolejne wybory prezydenckie na Białorusi. Łukaszenka ponownie wygrał, uzyskując ok. 80% głosów. W przeciwieństwie do wyborów z 2006 r., opozycja nie wystawiła wspólnego kandydata w wyborach. W dni ogłoszenia wyników odbył się protest przeciwko sfałszowaniu wyborów. W centrum Mińska zgromadziło się ok. 40 tys. osób. Podobnie jak w marcu 2006 r. milicja rozbiła demonstracje.
Rozbicie protestów w Mińsku nie doprowadziło do uspokojenia sytuacji politycznej na Białorusi. Pod koniec marca i na początku kwietnia w całym kraju miało miejsce wiele wystąpień młodzieży, nasiliły się też dyskusje polityczne w Internecie. Niektórzy uczestnicy protestów z Mińska utworzyli nowe opozycyjne grupy młodzieżowe, takie jak „Bunt” i „Inicjatywa”.
Zatrzymania uczestników protestu, wewnętrzne podziały i konflikty między liderami partii opozycyjnych doprowadziły do rozpadu zjednoczonej opozycji. Bunt oceniany był też jako kontynuator metod i idei istniejącego wcześniej Białoruskiego Ruchu Oporu „Żubr”. Media spekulowały też, że korzenie grupy wywodzą się z młodzieżowego skrzydła Zjednoczonej Partii Obywatelskiej, ponieważ dwoje jego działaczy – Chryscina Szacikawa i Dzianis Dzianisau – było także członkami tej partii.
Bunt.
17 czerwca 2006 r. w Witebsku w czasie akcji protestu ogłoszono powstanie organizacji „Bunt”. W akcji uczestniczyło co najmniej 25 osób, głównie dawnych uczestników protestu w Mińsku. Na dachu Teatru Jakuba Kołasa wywieszono transparent, rozpowszechniano ulotki, namalowano graffiti, podjęto także próbę wywieszenia biało-czerwono-białej flagi w pobliżu Letniego Amfiteatru. Niektórzy uczestnicy akcji zostali zatrzymani przez milicję, a dwoje z nich, Dzianis Dzianisau i Tacciana Jeława, zostało oskarżonych o organizację nielegalnej demonstracji.
Głównym deklarowanym celem Buntu była mobilizacja ludzi do masowych protestów ulicznych, aby przez pozbawiony przemocy opór wobec władzy doprowadzić do zmian politycznych w kraju. Należeli do niego głównie młodzi ludzie, którzy do marca 2006 r. nie angażowali się politycznie i rozpoczęli swoją działalność dopiero w czasie lub po protestach w Mińsku. Dołączali do nich działacze z innych organizacji młodzieżowych, m.in. z „Żubra”, który w kwietniu ogłosił samorozwiązanie, oraz Młodego Frontu. Latem 2006 r. Bunt przeprowadził akcje m.in. w Mińsku, Grodnie, Witebsku i Soligorsku, gdzie aktywiści malowali graffiti, rozpowszechniali ulotki, wywieszali flagi i organizowali flash moby. W połowie lipca udali się też na szczyt G8 do Petersburga, aby zaprotestować przeciwko poparciu Rosji dla niedemokratycznej, ich zdaniem, władzy na Białorusi. Członkowie Buntu byli kilkakrotnie zatrzymywani i skazywani na krótkie wyroki więzienia, zwalniani z pracy lub relegowani z uczelni. Miały miejsce także naciski na rodziny aktywistów Buntu. Podczas akcji w Petersburgu zostali oni dwukrotnie brutalnie zatrzymani przez rosyjską milicję.
W reakcji na wydarzenia na Białorusi rząd Polski podjął decyzję o utworzeniu Programu Stypendialnego im. Konstantego Kalinowskiego, przeznaczonego dla białoruskich studentów usuniętych z uczelni za działalność polityczną. Znaczna część studentów biorących udział w protestach opuściła wówczas Białoruś i udała się do Polski. Ci, którzy pozostali w kraju, skoncentrowali się na działalności w Internecie i na społeczności międzynarodowej. Dalsze represje ze strony białoruskich służb, a przede wszystkim działania podejmowane przez nie na forach internetowych, stanowiących główny środek komunikacji aktywistów, doprowadziły do gwałtownego zaniku aktywności Buntu i w końcu do jego samorozwiązania.

</doc>
<doc id="460994" url="https://pl.wikipedia.org/wiki?curid=460994" title="Snowboarding na Zimowych Igrzyskach Olimpijskich 2002">
Snowboarding na Zimowych Igrzyskach Olimpijskich 2002

Snowboard na Zimowych Igrzyskach Olimpijskich 2002 odbywał się w dniach 10 – 15 lutego 2002 roku. Zawodnicy i zawodniczki walczyli w dwóch męskich i w dwóch kobiecych konkurencjach: halfpipe i gigant równoległy. Łącznie rozdano cztery komplety medali. Zawody odbywały się około 30 km na południowy wschód od Salt Lake City, gdzie znajduje się kurort narciarski Park City.

</doc>
<doc id="461000" url="https://pl.wikipedia.org/wiki?curid=461000" title="Elżbieta Bonifacja">
Elżbieta Bonifacja

Elżbieta Bonifacja (również Elżbieta Bonifacja Jagiellonka; ur. 22 czerwca 1399 w Krakowie, zm. 13 lipca 1399 tamże) – królewna polska z dynastii Jagiellonów, jedyna córka Jadwigi Andegaweńskiej i Władysława Jagiełły.
Życiorys.
Ciąża królowej.
Po ponad 12 latach bezdzietnego małżeństwa Jadwigi i Jagiełły królowa zaszła w ciążę. Z okazji spodziewanych narodzin dziecka pary królewskiej brat stryjeczny przyszłego ojca Witold, w imieniu własnym i małżonki Anny, przysłał na dwór krakowski kosztowne prezenty. Wśród nich znajdowała się kołyska ze srebra. Miasto Kraków przekazało królowej prezent w postaci 200 grzywien i złoty łańcuch wartości 25 grzywien. Wyznaczono również po 4 grzywny dla przyszłych mamek dziecka oraz 4 grzywny dla posłańca, który przyniesie radzie miejskiej wieść o narodzinach dziecka.
Narodziny królewny.
Pierwszy horoskop sporządzony przez astrologa dla przyszłego dziedzica Jadwigi i Jagiełły określał płeć dziecka poczętego w połowie września 1398 r. jako męską. Dnia 22 czerwca 1399 r. narodziła się jednak dziewczynka.
Szeroko rozpowszechniona w literaturze przedmiotu, hagiografii i czasopiśmiennictwie informacja o przedwczesnym porodzie ma swoje źródło w przekazanym przez Długosza tekście drugiego epitafium na śmierć królowej, który mógłby sugerować, że królewna urodziła się przedwcześnie: "Tempus erat nondum maturae prolis ab alvo,/ Cum venit matris regia nata suae". Z horoskopu poczęcia królewskiego dziecka wynika jednak, że poród był raczej opóźniony.
Chrzest.
Córka Jadwigi i Jagiełły otrzymała imiona Elżbieta Bonifacja. Swoje pierwsze imię odziedziczyła po babce macierzystej Elżbiecie Bośniaczce, a drugie otrzymała na cześć papieża Bonifacego IX, który w liście z 5 maja 1399 r. zgodził się być ojcem chrzestnym dziecka. Papież jako swojego zastępcę wyznaczył Wojciecha Jastrzębca, wyrażając przy tym życzenie, aby dziecko nazwano Bonifacym lub Bonifacją. Obrzędu chrztu królewny polskiej i księżniczki litewskiej miał dokonać Piotr Wysz.
Długość życia.
Najstarszym źródłem przekazującym datę śmierci królewny Elżbiety Bonifacji jest nekrolog jej matki w "Kalendarium Capituli Cracoviensis": "XVI kalendas Alexii confessoris Anno Domini MCCCLXXX nono serenissima princeps domina Hedvigis, regina Polonie et heres Ungarie etc. procreata filia primogenita Elizabeth Bonifacia die solis XXII Iunii, et ea ipso die sancte Margarethe tunc sequenti defuncta, expost ipsamet, [...] die presenti hora meridiei expiravit".
Urodzona 22 czerwca ("XXII Iunii") królewna zmarła w dniu wspomnienia św. Małgorzaty Antiocheńskiej. Wspomnienie św. Małgorzaty w średniowiecznych kalendarzach diecezjalnych zapisywano najczęściej pod datą 20 lipca, rzadziej 13 lipca, a sporadycznie także 15 lipca. Najpóźniejszą datę wyklucza jednak zapis mówiący o tym, że śmierć Elżbiety Bonifacji nastąpiła przed zgonem Jadwigi, który miał miejsce w dniu wspomnienia św. Aleksego Wyznawcy, tj. 17 lipca 1399.
W przekazie Jana Długosza pojawiła się mylna informacja o śmierci królewny nie po trzech tygodniach, a po trzech dniach, jak również wzmianka o wyjątkowo długim ukrywaniu tego faktu przed matką. Tak wczesną datę śmierci Elżbiety Bonifacji podawali za Długoszem kolejni pisarze, czasami uznając dzień św. Małgorzaty za moment ostatecznego ujawnienia Jadwidze prawdy o tragicznym losie córeczki
W rzeczywistości Elżbieta Bonifacja umarła, przeżywszy trzy tygodnie, w dniu 13 lipca 1399 r.
Przyczyna zgonu.
Przyczyna zgonu królewny, jak również powód śmierci jej matki, pozostają nieznane z powodu braku jakichkolwiek bliższych informacji o przebiegu porodu, stanie zdrowia noworodka i problemach zdrowotnych położnicy. Jadwiga i Elżbieta Bonifacja żyły jeszcze kilka tygodni po porodzie i umarły w odstępie kilku dni, co mogłoby ewentualnie sugerować, że ich zgony pozostawały w jakimś związku ze sobą (np. choroba zakaźna, stan zapalny, etc.), jednak nie były spowodowane samymi komplikacjami przy porodzie (np. uszkodzeniami ciała doznanymi w trakcie akcji porodowej). Śmiertelność ówczesnych europejskich noworodków i ich matek w wypadku pierwszego porodu była dość wysoka nawet w kręgach dynastycznych, będących pod opieką najlepszych lekarzy.
Pogrzeb.
Na mocy testamentu królowej Jadwigi, którego wykonawcami byli ochmistrz królowej, kasztelan krakowski Jan Tęczyński oraz biskup krakowski Piotr Wysz, Elżbieta Bonifacja miała być pochowana wraz z matką w jednym grobie. Wspólny pogrzeb królewny i królowej odbył się 19 lipca 1399 r. w katedrze wawelskiej.
Miejsce pochówku.
Nagrobek.
Ciała Jadwigi oraz jej córki Elżbiety Bonifacji złożono pod posadzką katedry w kamiennej tumbie. Komora grobowa usytuowana była po północnej stronie prezbiterium, w pobliżu ufundowanego przez królową za życia ołtarza św. Gerwazego, obok wielkiego ołtarza katedry.
Określenie formy upamiętnienia, a także okoliczności i czasu zniszczenia pierwotnego nagrobka nie jest możliwe. Być może w oczekiwaniu na rychłą kanonizację Jadwigi Andegaweńskiej odwlekano budowę świetniejszego grobowca dla matki i córki. Podczas przebudowy otoczenia wielkiego ołtarza katedry, prowadzonej na zlecenie biskupa Gembickiego w połowie XVII w., nagrobek został definitywnie przekształcony.
Eksploracja grobu.
Z protokołu otwarcia grobu Jadwigi Andegaweńskiej z dnia 12 lipca 1949 r. wynika, że naukowcy zwrócili uwagę na charakterystyczne ułożenie szkieletu królowej, zbliżone do jednego z boków trumny. Można to wytłumaczyć faktem, że obok matki leżała Elżbieta Bonifacja, jednak nic nie pozostało z miękkich chrząstek dziecka po upływie 550 lat od pochówku.
Pierwsze polskie horoskopy.
Dla dziecka Jadwigi i Jagiełły opracowane zostały pierwsze zachowane horoskopy sporządzone na ziemiach polskich. Wykonał je w Krakowie nieznany bliżej uczony, zapewne jeden z ośmiu astrologów, pracujących m.in. dla dworu królewskiego.
Pierwszy horoskop powstał w oparciu o moment poczęcia dziecka, zapewne ustalony wspólnie z królową na 16 września 1398 w południe. Rozwiązanie wyznaczono w nim na 18 czerwca 1399. Jadwidze i Jagielle miał się narodzić długo wyczekiwany syn.
Drugi horoskop był prognostykiem urodzinowym. Na jego podstawie można dokładnie określić moment przyjścia na świat Elżbiety Bonifacji. Królewna urodziła się 22 czerwca 1399 późnym wieczorem (o godzinie 22:35 czasu lokalnego). Astrolog zaznaczył, że horoskop jest złowróżbny, ponieważ Mars przebywał w ósmym domu astrologicznym, zwanym domem śmierci.

</doc>
<doc id="461006" url="https://pl.wikipedia.org/wiki?curid=461006" title="Tiksotropia">
Tiksotropia

Tiksotropia ("pamięć cieczy") - właściwość niektórych rodzajów płynów, w których występuje zależność lepkości od czasu działania sił ścinających, które na ten płyn działały. Na przykład niektóre płyny tiksotropowe mogą stać się przez pewien czas mniej lepkie, gdy podda się je intensywnemu mieszaniu. Płyny takie po pewnym czasie (spoczynku) od momentu mieszania ponownie "zastygają", tzn. zwiększają swoją lepkość do normalnej wartości. Możliwe jest jednak także odwrotne zjawisko, tzn. płynem tiksotropowym jest także taka substancja, która czasowo zwiększa swoją lepkość na skutek mieszania. Tiksotropia jest więc procesem odwracalnym; do zniszczenia struktury tiksotropowej płynu wymagane jest dostarczenie energii.
Płyny tiksotropowe są jednym z rodzajów płynów nienewtonowskich. Czasami mylnie się uważa, że wszystkie płyny nienewtonowskie, których lepkość maleje na skutek np. mieszania, są tiksotropowe. Płyny takie nazywa się jednak ogólnie płynami rozrzedzanymi ścinaniem i, dopiero gdy efekt "rozrzedzania" utrzymuje się po ustaniu działania siły ścinającej (czyli np. po zaprzestaniu mieszania lub tłoczenia) można mówić o zjawisku tiksotropii. Płyn wykazujący własności tiksotropowe zachowuje się zatem tak, jakby przez pewien czas "pamiętał" co się z nim niedawno działo.
Zjawisko tiksotropii ma różne przyczyny na poziomie molekularnym. Mogą to być m.in.:
Zjawisko to wykorzystywane jest m.in. przy budowie ścian szczelinowych, produkcji i wykorzystywania farb emulsyjnych, niektórych farb drukowych oraz w technologii płuczek wiertniczych. Farby tiksotropowe - odpowiednio stosowane - nie kapią, co jest szczególnie przydatne przy malowaniu sufitów. Często jednak tzw. farby tiksotropowe są w istocie raczej płynami rozrzedzanymi ścinaniem bez żadnej "pamięci", niż faktycznie tiksotropowymi. Efekt pamięci w farbie rozrzedzanej ścinaniem jest często wręcz problemem, a nie zaletą. Farba z "pamięcią" nie zastygałaby bowiem na pędzlu i na skutek efektu tiksotropowego kapałaby bardziej niż farba bez "pamięci", a za to w prosty sposób rozrzedzana ścinaniem.
U podstaw tiksotropii leży skomplikowana budowa molekularna substancji jej ulegających, bazująca na silnych elektrycznych oddziaływaniach międzycząsteczkowych. Dlatego też, tak jak tiksotropię wywołuje stres mechaniczny, podobne do tiksotropii zjawisko gwałtownych zmian lepkości może wywołać stres elektryczny, jak np. nagły przepływ ładunków lub stres elektromagnetyczny powodujący migrację ładunków.
Tiksotropia jest własnością kurzawki właściwej - gruntów o kondensacyjno-koagulacyjnych wiązaniach strukturalnych. W gruntoznawstwie jest zjawiskiem uznawanym za szkodliwe i ma miejsce szczególnie w przypadku iłów. Występuje ono często w sąsiedztwie wytwarzających wibracje maszyn (np. przenośników taśmowych) lub w miejscach o dużych zmianach obciążenia gruntu (np. nagły wjazd ciężkiego pojazdu na podporę mostu, wbijanie pali w podłoże), powodując często ich zapadanie się.

</doc>
<doc id="461009" url="https://pl.wikipedia.org/wiki?curid=461009" title="DRI">
DRI

DRI może oznaczać:

</doc>
<doc id="461010" url="https://pl.wikipedia.org/wiki?curid=461010" title="Spór o inwestyturę">
Spór o inwestyturę

Spór o inwestyturę – spór między cesarstwem a papiestwem o mianowanie biskupów. Spór ten w istocie dotyczył przywództwa w ówczesnym świecie chrześcijańskim, ponieważ obozy papieski (gregoriański) i cesarski chciały realizować sprzeczne wizje uniwersalistycznej Europy.
Geneza.
Reformy kongregacji Cluny oraz wzmożona chrystianizacja przyczyniły się do powstania wśród dostojników kościelnych idei uniwersalizmu papieskiego, czyli zwierzchności papieża nad władzą cesarską. Decydujące mogło mieć przekonanie, że społeczność chrześcijan musi „funkcjonować”, by w ten sposób zwiększyć swą skuteczność. Na podstawie tego przekonania pojawił się pogląd, że społeczeństwo dzieli się na różne stany, które wypełniają swoje zadania – chłopi troszczyli się o wyżywienie, rycerze bronili królestwa i zapewniali bezpieczeństwo, a kler zajmował się zbawieniem dusz ludzkich. Każda była zobowiązana do jak najlepszego wypełniania swoich obowiązków oraz optymalizacji poczynań w interesie ludności. Pogląd ten doprowadził do wielkiego wzrostu poczucia własnej wartości wśród kleru, który odpowiadał za zbawienie dusz (a więc zgodnie z myślą ówczesnych czasów wypełniał najważniejszą rolę w społeczeństwie). Związana z tym odpowiedzialność wymagała przestrzegania przez księży nienagannego trybu życia. Z tego powodu zobowiązano kapłanów do przestrzegania celibatu, zwalczano symonię oraz uregulowano wybór papieża (dekret "In Nomine Domini" z 1059 roku).
Spór.
Na synodzie w 1075 papież Grzegorz VII potwierdził dotychczasowe reformy poprzedniego papieża. W istocie oznaczało to, że władza zwierzchnia będzie należała do papieża. Grzegorz VII zawarł swoje zamierzenia w dokumencie o nazwie "Dictatus papae" (z 3 lub 4 marca 1075 roku), zawierającym 27 tez, poświęconych polityce i zasadom, którymi powinien kierować się Kościół. Były to między innymi następujące zasady:
To właśnie przyczyniło się do konfliktu z Henrykiem IV, który dążył do zwierzchnictwa nad papiestwem i wpływu na wybieranie papieży.
Grzegorz VII przez długi czas próbował dojść do porozumienia z Henrykiem IV, jednakże obsadzenie stanowiska arcybiskupa Mediolanu doprowadziło do zaostrzenia konfliktu. Papież zażądał, by Henryk IV uznał papieską nominację, natomiast cesarz uważał, że w celu utrzymania pokoju lepszy byłby inny kandydat. W toku wydarzeń doprowadził on do konfrontacji siłowej. Rozpoczął ją cesarz, ogłaszając 24 stycznia 1076 synod w Wormacji, w odpowiedzi na groźbę klątwy i detronizacji od papieża liście z 8 grudnia 1075 roku. W odpowiedzi 22 lutego tego samego roku papież obłożył króla i popierających go biskupów ekskomuniką, zwolnił książąt z przysięgi na wierność Henrykowi IV i odebrał cesarzowi królestwo. Do października 1076 roku cesarz całkowicie stracił poparcie feudałów niemieckich. W tej sytuacji Henryk IV zdecydował się na desperacki krok. W środku zimy z 1076 na 1077 rok wyruszył przez Alpy do Kanossy, aby spotkać się z książętami i papieżem. Po trzydniowej pokucie pod murami zamku w Kanossie 22 stycznia 1077 roku Grzegorz VII zdjął Henrykowi IV ekskomunikę.
Po uzyskaniu pokuty władca niemiecki natychmiast rozpoczął walkę z papieżem na nowo. Nakłonił przychylnie mu nastawionych biskupów niemieckich i włoskich do ustanowienia nowego antypapieża Klemensa III. Tym samym nie musiał już obawiać się po raz kolejny klątwy Grzegorza VII i mógł przystąpić do zbrojnego podporządkowania sobie Rzymu. Co nie przyszło mu łatwo, gdyż dopiero w 1084 roku wojska niemieckie zdołały wedrzeć się do Rzymu i dopilnować objęcia stanowiska przez antypapieża i koronacji Henryka IV na cesarza. Sukces okazał się nietrwały ze względu na Normanów, którzy uwolnili papieża i zmusili cesarza do odwrotu. Sytuacja nie była jednak na tyle pewna, aby Grzegorz VII mógł ponownie objąć tron stolicy Piotrowej. Dlatego też wycofał się wraz z Normanami na południe. Zmarł na wygnaniu w Salerno w 1085 roku.
Śmierć Grzegorza VII nie zakończyła sporu, który ciągnął się przez cały pontyfikat Urbana II. W 1111 roku następca Henryka IV, Henryk V porozumiał się z papieżem Paschalisem II. Cesarz zrzekł się inwestytury świeckiej pod warunkiem rezygnacji duchowieństwa z otrzymywanych posiadłości lennych. Układ ten nie doszedł jednak do skutku z powodu oporu duchowieństwa. Henryk V uznał to za niedotrzymanie postanowień układu i uwięził papieża, a ten ustąpił i uznał inwestyturę cesarza za legalną. Po wyjściu na wolność Paschalis pod wpływem otoczenia odwołał swoją poprzednią deklarację.
Kompromis.
Ostatecznie konflikt między cesarstwem a papiestwem został rozwiązany we wrześniu 1122 roku, na mocy konkordatu w Wormacji zawartego między papieżem Kalikstem II a cesarzem Henrykiem V. Postanowienia konkordatu zostały potwierdzone rok później na pierwszym soborze laterańskim.

</doc>
<doc id="461013" url="https://pl.wikipedia.org/wiki?curid=461013" title="Direct Rendering Infrastructure">
Direct Rendering Infrastructure

Direct Rendering Infrastructure (DRI) – element X Window System, pozwalający na bezpośrednią komunikację z kartą graficzną (pomijając X serwer). Wykorzystywany w celu sprzętowej akceleracji OpenGL (np. przez Mesę). 
Jednym z komponentów DRI, po stronie jądra systemu operacyjnego jest DRM.

</doc>
<doc id="461017" url="https://pl.wikipedia.org/wiki?curid=461017" title="Heimwehr">
Heimwehr

Heimwehr (Heimwehra) – działające w okresie międzywojennym w Austrii ugrupowanie polityczne o charakterze nacjonalistycznym.
Historia.
Heimwehra powstała z bardzo licznych ugrupowań paramilitarnych, powstających w Austrii po porażce w I wojnie światowej, które składały się ze zdemobilizowanych żołnierzy armii austriackiej. Powstawały głównie w krajach alpejskich, a także na pograniczu węgierskim.
Taka geneza ruchu zadecydowała o braku jego wewnętrznej jednorodności. Od początku o przywództwo rywalizowało kilku "Führerów" – Richard Steidle (w Tyrolu), Walter Pfrimer (w Styrii), Ludwig Hülgreth (w Karyntii). Brakowało także jednolitego programu politycznego – poszczególne grupy łączyły hasła obrony granic Austrii oraz przeciwdziałania ekspansji ruchu komunistycznego, natomiast wachlarz poglądów politycznych ich członków był bardzo szeroki (poza lewicowymi) – nie było porozumienia nawet wobec takich kwestii jak przyłączenie Austrii do Niemiec czy powrót Habsburgów na tron w Wiedniu. Głównym przeciwnikiem Heimwehry (po ostatecznym ustaleniu granic państwowych) stała się lewicowa organizacja paramilitarna Republikanischer Schutzbund, a już od 1921 r. ugrupowania Heimwehry bywały wykorzystywane do tłumienia strajków.
Jako poważna, ogólnokrajowa siła polityczna Heimwehra zaistniała w 1927 r. Podczas kryzysu politycznego Heimwehra podjęła współpracę z rządem i została użyta do stłumienia demonstracji socjaldemokratów w Wiedniu oraz strajku generalnego. Ówczesny kanclerz Austrii Ignaz Seipel wspierał Heimwehrę, chcąc wykorzystywać ją do własnych celów zaspokajając niektóre ambicje jej przywódców. Te jednak rosły, i gdy w latach 1929-1930 chadecki kanclerz Johann Schober nie zgodził się na działania siłowe w celu reformy ustroju i nawiązał współpracę z socjaldemokratami, Heimwehra podjęła bliskie współdziałanie z Włochami – otrzymywała stamtąd broń, pieniądze, wsparcie polityczne. Oznaczało to też jednak zwrot programowy organizacji w stronę faszyzmu.
Heimwehra swe podstawy programowe zaczerpnęła z ideologii Othmara Spanna, zostały one ostatecznie sformułowane w tzw. "przysiędze korneuburskiej" (18 maja 1930). Wyraźnie sprecyzowano tam cel działalności organizacji: wprowadzenie państwa korporacyjnego opartego na dyktaturze przy jednoczesnym odrzuceniu form parlamentarnych i demokratycznych. Ten krok jednak nie został przyjęty przez wszystkie (niezależne przecież) ugrupowania wchodzące w skład Heimwehry – wzmogły się wewnętrzne spory i organizacja straciła nagle swój charakter ogólnopaństwowego frontu antylewicowego. W efekcie w ramach Heimwehry utworzyły się dwa główne ośrodki skupione wokół księcia Ernsta Rüdigera Starhemberga (który próbował doprowadzić do koalicji z NSDAP a wobec fiaska tego zamiaru zgłosił do wyborów własną listę "Heimatblock" – ostatecznie zdobyła ona osiem miejsc w parlamencie) oraz Emila Feya (który wsparł w wyborach chadecję). Obok tego część ugrupowań zbojkotowała udział głównych przywódców w wyborach parlamentarnych, a część przystąpiła do NSDAP. Spory te doprowadziły do gwałtownego upadku ugrupowania.
We wrześniu 1931 r. Walter Pfrimer, który objął formalne stanowisko "wodza" Heimwehry, próbował przeprowadzić zamach stanu. Mimo poparcia otrzymanego od faszystowskich Włoch oraz części aparatu państwowego, nie znalazł żadnego poparcia w społeczeństwie i uciekł do Włoch. Ta kompromitacja jeszcze przyspieszyła rozpad ugrupowania. Organizacja styryjska po ucieczce Pfrimera bardzo szybko sprzymierzyła się z NSDAP, a następnie wcielona została do SS. Wielu zresztą zwolenników Heimwehry wstąpiło do wiele lepiej zorganizowanej NSDAP, przywódcy zaś ugrupowania uzależnili się bardzo od rządzącej Austriackiej Partii Chrześcijańsko-Społecznej.
Na arenie parlamentarnej jednak jeszcze przez pewien czas ośmiu posłów "Heimatblocku" stanowiło niezwykle istotny czynnik decydujący o "być albo nie być" rządu kanclerza Engelberta Dollfussa, Heimwehra szukała też bezskutecznie porozumienia z NSDAP. Dollfuss jednak wyraźnie zbliżał się do Mussoliniego i znaczenie polityczne Heimwehry słabło (mimo pełnienia funkcji wicekanclerza przez Stahremberga w latach 1934-1936). Doszło nawet do tego, że Stahremberg został po śmierci Dollfussa przywódcą Frontu Ojczyźnianego, z którym Heimwehra prowadziła walkę.
Ostatecznie, Heimwehra została rozwiązana 10 października 1936 r. wraz z innymi organizacjami paramilitarnymi (poza rządową), a kilka tygodni później ostatni jej członkowie zostali usunięci z rządu. Stahremberg i Fey próbowali jeszcze kontynuować działalność, jednak bez większych efektów.

</doc>
<doc id="461018" url="https://pl.wikipedia.org/wiki?curid=461018" title="Tożsamość (psychologia)">
Tożsamość (psychologia)

Tożsamość – wizja "własnej osoby", jaką człowiek ma: właściwości wyglądu, psychiki i zachowania się z punktu widzenia ich odrębności i niepowtarzalności u innych ludzi. 
W psychologii, od czasów pojawienia się teorii Erika H. Eriksona, pojęcie tożsamości występuje w kontekście dwóch najważniejszych dla człowieka relacji: stosunku do siebie samego i stosunku do innych ludzi, a więc zarazem do kultury i tradycji. Wskazuje ono na szczególny typ związku, jaki łączy podmiot z nim samym – z jednej strony, z jego własną psychofizyczną i moralną kondycją "(self identity)" z drugiej zaś – na związek z innymi. Związek ten opiera się na mniej lub bardziej świadomych postawach wobec wyróżnionych wartości, których nosicielem jest zarówno sam podmiot, jak i inni ludzie, kultura. 
Problematyka tożsamości – rozważana z perspektywy specyficznie psychologicznej – komplikuje się dodatkowo przez obecność problemu podmiotu oraz przez sposób doświadczenia tożsamości, określany jako poczucie. 
Wobec pojęcia tożsamości wyróżniane są: 

</doc>
<doc id="461020" url="https://pl.wikipedia.org/wiki?curid=461020" title="Poi (taniec)">
Poi (taniec)

Poi – rodzaj tańca wywodzący się z Nowej Zelandii i rekwizyt w postaci ciężarka na lince używany podczas tańca.
Historia Poi.
Poi wywodzi się z tradycji plemienia Maori żyjącego w Nowej Zelandii. Istnieją co najmniej dwie teorie dotyczące pierwotnej roli poi w tej społeczności. Według pierwszej, była to metoda treningu przędzenia. Od zamierzchłych czasów głównym zajęciem kobiet tegoż plemienia była praca w wiosce, zajmowanie się domostwem i wychowywanie dzieci, a ponadto tworzenie ubrań. W wolnych chwilach doskonaliły swoje techniki jako tkaczki poprzez kręcenie kamieniami zaczepionymi do sznurków. Pracowały przy tym dłonie i nadgarstki, czyli to, co potrzebne jest przy przędzeniu.
Po pewnym czasie kobiety zauważyły, że podczas machania kulami ciało wpada w naturalny taniec. Zaczęły używać swoich zdolności w obrzędach jako część tańca, tyle że zamiast kamienia na końcach sznurków przywiązywały różnego rodzaju ozdoby – począwszy od białych kul z tkanin, przez szarfy, a skończywszy na kwiatach. Jednak kamienie nie odeszły do lamusa. Mężczyźni, widząc jak na kobiecą sylwetkę i zręczność wpływa ów rodzaj ćwiczeń, sami zaczęli używać takich przyrządów, aby pokonać swoje słabości i zdobyć siłę, zręczność oraz sprawność, która miała im pozwolić sprawniej polować. I tak się stało – wzrastała zręczność, wzrastała siła, powiększały się zdobycze z łowów. Obecnie taniec ludzi z plemienia Maori jest znany prawie na całym świecie. Jednak taniec tradycyjny z poi wykonują jedynie kobiety.
Druga teoria zakłada, że była to forma komunikowania się na odległość. Te informacje opierają się głównie na przekazie ustnym współczesnych entuzjastów tańca ognia.
Poi w kulturze Maorysów.
Taniec Poi (poi – przyrząd używany w tym tańcu) jest wykonywany przez kobiety jako wyraz wdzięczności. W tym tańcu używa się małych piłek – poi właśnie – i obraca się je stojąc, siedząc lub kucając. Zawiera kilkanaście typowych ruchów; wytrawne tancerki tworzą też własne kombinacje, które często wchodzą później do kanonu.
Piłki poi dawniej wykonywano z roślin i kawałków materiału, a owijano je w miękką korę z drzewa lub puch z raupo albo innych krzewów z buszu. Następnie malowano powierzchnię kulki w różne wzory i kolory. Do zwieńczenia poi używano czasem wyczesanej sierści psa – taka kulka nazywana była poi awe. Poi ma najczęściej od 8 do 10 cm średnicy, wyróżnia się dwie odmiany:
Według dawnych opowieści długich poi mogły używać tylko kobiety z dobrych rodzin. Poi trzyma się między kciukiem a palcem wskazującym i obraca się stojąc albo siedząc/kucając (tzw. waka poi). Ruch obrotowy wynika z pracy ramion, ale też nadgarstków.
Poi obecnie w kulturze zachodniej.
Określenie poi ma dwa znaczenia
Sztuka tańca – taniec z ogniem.
Obecnie tancerze wykonują ten specyficzny taniec przy akompaniamencie bębnów i innych instrumentów perkusyjnych. Najbardziej efektowną odmianą jest taniec z ogniem. Końcówki (z niepalnego materiału jak dżins czy kevlar) zostają nasączone łatwopalną substancją i podpalone. Ze względu na szybkie przemieszczanie się końcówki uzyskuje się efekt wizualny smug ognia otaczających i krążących wokół tancerza.
Wykonawcy muszą wykazywać się niezwykłym opanowaniem, zręcznością i skupieniem przy wykonywaniu nawet podstawowych elementów tańca.
Rekwizyt używany w tańcu.
Poi to też specyficzny przedmiot używany przy tańcu. Jest to para linek lub łańcuszków z podczepionymi na końcu ciężarkami w różnej postaci. Długość jest zależna od gabarytów tancerza, a ściśle długości jego rąk. Ciężarkiem staje się cokolwiek o masie większej niż sama lina. Najpowszechniejszą wersją poi jest linka żeglarska z podczepioną piłeczką tenisową. W celu uzyskania efektu pirotechnicznego używa się piłek kevlarowych nasączonych łatwopalną substancją (np. parafiną). Tancerze często sami tworzą swoje POI. Do tego celu używa się wielu rodzajów materiału, najbardziej popularny jest kevlar. Część osób zadowala się też kocem azbestowym bądź watą szklaną, jednak jest to ostro krytykowane przez środowisko kuglarskie jako bardzo szkodliwe dla zdrowia. Końce poi są najczęściej składane w tuby, bądź też katedralki z danego materiału.
Tuby.
Tuby są najprostsze do wykonania i jednocześnie dosyć bezpieczne, gdyż materiał ściśle przylega do łańcucha. Dzięki takiemu sposobowi tworzenia końcówek nie musimy się martwić, że jakieś niepotrzebne fragmenty materiału będą wisiały bezwładnie. Tuby dzięki swojemu kształtowi są bardzo łatwe do manewrowania. Uzyskuje się na nich stosunkowo niewielki płomień, mają słabą chłonność paliwa w porównaniu do innego palnego sprzętu, jednak dla osoby, która zaczyna i nie czuje się jakkolwiek pewnie z ogniem nadaje się bardzo dobrze
Kostki (Katedralki).
Dzięki złożeniu materiału w kostkę, można uzyskać naprawdę duży płomień. Materiał składany jest na zakładkę tworząc sześcian. Ten sposób składania powoduje, że końcówki są dosyć małe, a jednak zawierają dużo materiału, co za tym idzie przy podpaleniu powstaje duży płomień i uzyskuje się dosyć długi czas spalania ze względu na wielkość powierzchni palnej. Luźniejsze złożenie spowoduje zwiększenie pojemności chłonącej oraz przepływ powietrza przez poszczególne warstwy materiału.

</doc>
<doc id="461021" url="https://pl.wikipedia.org/wiki?curid=461021" title="Zdzisław Broński">
Zdzisław Broński

Zdzisław Broński ps. „Uskok” (ur. 24 grudnia 1912 w Radzicu Starym, zm. 21 maja 1949 w Dąbrówce) – podoficer rezerwy Wojska Polskiego, członek Polskiej Organizacji Zbrojnej i Armii Krajowej, dowódca oddziału partyzanckiego AK, a następnie Zrzeszenia Wolność i Niezawisłość (WIN) na Lubelszczyźnie.
Życiorys.
Dzieciństwo i młodość.
Urodził się w rodzinie chłopskiej jako syn Franciszka Brońskiego i Apolonii z domu Warchulskiej. Miał cztery siostry i brata. Uczęszczał do szkoły w Spiczynie, następnie Gimnazjum im. Stefana Batorego w Lublinie, którego nie ukończył. W 1934 został powołany do obowiązkowej służby wojskowej, którą pełnił w 23 pułku piechoty we Włodzimierzu Wołyńskim, podczas której przeszedł szkołę podoficerską i uzyskał stopień plutonowego. Następnie pracował w gospodarstwie rolnym rodziców. Należał wówczas do Centralnego Związku Młodzieży Wiejskiej "Siew" oraz działał w kółkach samokształceniowych. Ponadto śpiewał w chórze kościelnym.
II wojna światowa.
Po wybuchu II wojny światowej brał udział w wojnie obronnej 1939. Po pierwszym starciu pułku z wojskami niemieckimi w Borach Tucholskich dostał się do niewoli. Trafił do stalagu w Brześciu Kujawskim, w którym przetrwał zimę 1939/1940, latem 1940 ochotniczo zgłosił się do pracy w niemieckim gospodarstwie, został zatrudniony u bauera w okolicach Bydgoszczy, skąd jesienią uciekł. Po powrocie w rodzinne strony, wstąpił do POZ, a po jej scaleniu z AK został dowódcą 35-osobowego plutonu terytorialnego (placówki) w Radzicu Starym w I Rejonie Obwodu AK „Lubartów”, który wchodził w skład Inspektoratu „Lublin”.
Działalność partyzancka.
Na przełomie lat 1943 i 1944, po serii aresztowań lokalnych działaczy konspiracyjnych przez Niemców, zorganizował grupę partyzancką, która 16 maja 1944 stała się formalnie oddziałem lotnym zgrupowania OP 8 pułku piechoty Legionów Armii Krajowej. Liczył on początkowo około 40 partyzantów, rozrastając się w połowie 1944 do około 60 ludzi. Stacjonował w lesie zawieprzyckim, a następnie w lasach kozłowieckich i parczewskich. 3 maja 1944 Broński otrzymał awans do stopnia podporucznika rezerwy. W czerwcu tego roku jego oddział został przydzielony do 27 Wołyńskiej Dywizji Piechoty AK.
16 lipca liczące około 6 tys. partyzantów zgrupowanie, przy którym przebywał oddział ppor. Brońskiego w roli pododdziału zwiadu, stało się celem obławy niemieckiej. W rezultacie 18 lipca partyzanci byli zmuszeni przejść w rejon lasów czemiernickich.
W ramach akcji „Burza” Inspektorat AK „Lublin” odtwarzał 8 pp Leg. Oddział ppor. Brońskiego wchodził w jego skład jako 3 kompania IV batalionu tego pułku.
Powrót do podziemia.
Po wkroczeniu Armii Czerwonej na Lubelszczyznę Zdzisław Broński uniknął aresztowania przez NKWD. Rozwiązał swój oddział. Od sierpnia 1944 pełnił funkcję zastępcy, a następnie komendanta I Rejonu Obwodu AK „Lubartów”. Wiosną 1945 na bazie oddziału partyzanckiego z czasów okupacji niemieckiej odtworzył kilkudziesięcioosobowy lotny oddział bojowy, który wszedł w skład struktur Zrzeszenia Wolność i Niezawisłość (WiN). 1 czerwca 1945 został awansowany do stopnia porucznika czasu wojny.
W czerwcu 1945 tak opisywał w pamiętniku ówczesną sytuację:
"Prześladowania trwają nadal. Tysiące Polaków - którym dotychczas udaje się ujść [z] rąk siepaczy - zmuszonych jest karabinem, pistoletem i granatem bronić swego życia. Stąd powstały „bandy”. Ale czy to są bandy i czy ludzi tych bandytami nazwać należy - osądzi społeczeństwo. (…) 3.a terenie gm. Ludwin i Spiczyn przez pięć lat okupacji niemieckiej nie zginęło tylu Polaków, ilu zginęło przez pięć miesięcy „demokratycznej niepodległości”. Setki osób wyłapano i wywieziono w nieznanym kierunku. Miejscowi „demokraci”, ślepe narzędzie w ręku wroga, zaczęli dochodzić do tego, aby palić zabudowania i niszczyć dorobek rodzin „akowskich” przestępców, więzić ich braci lub ojców, a nawet wykonywać wyrok na miejscu. Po kilkugodzinnym torturowaniu zamordowano najniewinniejszego człowieka - którego syn rzekomo ma być w „bandzie”. Zwłoki trudne do rozpoznania porzucono w lesie. Trudno powstrzymać rękę przed odwetem. Tym bardziej, że sprawcy tych nieszczęść są doskonale znani. Niektórzy ponieśli już zasłużoną karę, innych jeszcze ziemia nosi... Do czasu. My wiemy, że prowadzimy walkę bratobójczą i choć serce się kraje, choć sumienie się wzdraga, nie możemy jej uniknąć, bo nie jesteśmy jej prowokatorami. My chcemy Polski! Chcemy pokoju! Chcemy demokracji! Chcemy reformy rolnej! Ale przede wszystkim chcemy niepodległości!".
Represje ze strony władz komunistycznych dotknęły także rodzinę Zdzisława Brońskiego: 26 kwietnia 1945 zostały spalone zabudowania jego domu rodzinnego, a 24 kwietnia 1946 został aresztowany jego ojciec Franciszek pod zarzutem pomocy synowi.
Rozkazem z 25 maja 1946 nowy inspektor Inspektoratu WiN „Lublin” Franciszek Abraszewski ps. „Boruta” mianował go komendantem OP II w Obwodzie Lubartów. Tym samym zostały mu podporządkowane wszystkie grupy partyzanckie i drużyny dywersyjne działające na terenie Obwodu, a on sam podlegał bezpośrednio komendantowi OP w Inspektoracie mjr. Hieronimowi Dekutowskiemu ps. „Zapora”. W październiku 1946 oddział por. Brońskiego opanował Łęczną, rozbijając miejscowy posterunek Milicji Obywatelskiej, a w grudniu tego roku wraz z oddziałem Leona Taraszkiewicza ps. „Jastrząb” w akcji odwetowej spacyfikował wieś Rozkopaczew, w której podpalono kilka zabudowań.
Samodzielna walka.
Zdzisław Broński w zasadzie respektował podległość komendzie Zrzeszenia WiN, ale z drugiej strony radykalizował swoją postawę przeciwko komunistycznym władzom, co było niezgodne z przyjętą polityką kierownictwa okręgowego WiN. Z upływem czasu jego stosunki z mjr. Dekutowskim zmieniły się w luźną podległość. Zmienił też swoją taktykę walki. Podzielił oddział na kilka patroli, które operowały w powiecie lubartowskim.
Po ogłoszeniu 22 lutego 1947 ustawy o amnestii, był gotów ujawnić się, pozostawiał też wolną rękę swoim żołnierzom. Namawiali go do tego też kolejni komendanci Okręgu WiN „Lublin” płk Wilhelm Szczepankiewicz ps. „Drugak” i Franciszek Żak ps. „Wir”. Ostatecznie jednak z niej nie skorzystał i postanowił dalej prowadzić walkę zbrojną z komunistami. Jego akcje były jednak wymierzone nie tylko w funkcjonariuszy państwowych (UB, MO), ale również w ludność cywilną, współpracującą bądź też sympatyzującą z nową władzą. Przykładowo, dnia 1 maja 1947 grupa „Uskoka” rozstrzelała członków Związku Walki Młodych, wracających z pochodu 1-majowego. Zginęli wtedy Paweł Budka (lat 20), Zdzisław Czubacki (lat 19), Zygmunt Duda (lat 18), Mieczysław Jesionek (lat 15), Bolesław Lipta (lat 22), Bolesława Skrzypaczka (lat 27) oraz Zygmunt Żembski (lat 23). Najgłośniejszym echem odbiło się jednak dokonanie mordu na mieszkańcach wsi Puchaczów. Czynu tego dopuściły się, będące pod komendą „Uskoka”, oddziały: „Wiktora”, „Żelaznego” i Józefa Struga „Ordona”. Impulsem dla dokonania tej zbrodni było doniesienie nowym władzom o miejscu ukrywania się 3 podkomendnych „Uskoka”, przez trójkę mieszkańców wsi. Pomimo że udało się ustalić kto złożył donos, dokonano pacyfikacji i rozstrzelano 21 jej mieszkańców, wcześniej sporządzając listę przyszłych ofiar. Sam Broński, uważał mord w Puchaczowie za krwawy, ale konieczny.
Kiedy mjr Dekutowski postanowił przedostać się na Zachód, rozkazem z 12 września 1947 mianował por. Z. Brońskiego swoim następcą. W tym okresie oddział por. Z. Brońskiego podzielony był na trzy patrole dowodzone przez Walentego Waśkiewicza ps. „Strzała”, Stanisława Kuchcewicza ps. „Wiktor” i Zygmunta Liberę ps. „Babinicz”. W ostatnim okresie swojej działalności Zdzisław Broński ukrywał się w bunkrze, wybudowanym w maju 1947 pod prywatną stodołą rodziny Lisowskich w miejscowości Dąbrówka (obecnie Nowogród). Za jego wskazanie dwukrotnie została wyznaczona nagroda finansowa przez władze komunistyczne.
Przybrany przez Zdzisława Brońskiego pseudonim „Uskok” mógł pochodzić od faktu, że utykał na skutek dwukrotnego zranienia nogi, w tym za drugim razem w kolano, w wyniku przypadkowego postrzału z broni przez członka jego oddziału 12 stycznia 1947. Jego partnerka życiowa przystąpiła do oddziału w maju 1946, została zaprzysiężona, działała jako łączniczka i kurierka (po wojnie partnerka wyszła za mąż, zmarła w 2013). Mieli syna Adama (ur. 29 lipca 1947), który w 2000 formalnie powrócił do nazwiska ojca.
Okoliczności śmierci.
Miejsce przebywania „Uskoka” zostało zlokalizowanie wskutek zdrady jego byłego podkomendnego, Franciszka Kasperka ps. „Hardy”, ujawnionego podczas amnestii w 1947, który następnie został agentem UB.
Dzięki jego informacjom 20 maja 1949 funkcjonariusze Powiatowego Urzędu Bezpieczeństwa Publicznego aresztowali Zygmunta Liberę ps. „Babinicz”, który był zastępcą por. Brońskiego. W wyniku tortur wydał on miejsce ukrycia swojego dowódcy. 21 maja 1949 grupa operacyjna MO, Ministerstwa Bezpieczeństwa Publicznego i Korpusu Bezpieczeństwa Wewnętrznego otoczyła kryjówkę por. Z. Brońskiego. Zginął od wybuchu granatu. Jego ciało zostało przewiezione do Lublina i okazane członkom rodziny celem identyfikacji. Nie jest znane miejsce jego pochówku.

</doc>
<doc id="461022" url="https://pl.wikipedia.org/wiki?curid=461022" title="Chrono des Nations">
Chrono des Nations

Chrono des Nations – jednodniowy wyścig kolarski zaliczany do cyklu UCI Europe Tour. Odbywa się corocznie w październiku, od 2006 roku i jest to etap jazdy indywidualnej na czas.
Historia.
Wyścig pierwotnie nazywał się Grand Prix des Nations i był jedną z najważniejszych jazd indywidualnych na czas w kolarstwie szosowym. Po raz pierwszy wyścig ten rozegrano w roku 1932, po czym organizowano go corocznie. Przez wiele dziesięcioleci zawody odbywały się w Val de Chevreuse, na zachód od Paryża, a trasa wyścigu liczyła z początku 140 km. Od połowy lat 70. miejsce organizowania wyścigu zmieniało się wielokrotnie, między innymi w latach 1977-90 miejscem zmagań kolarzy było Cannes, w latach 1993-99 Lac du Madine, wreszcie ostatecznie w Normandii. Długość trasy była z biegiem lat sukcesywnie zmniejszana, w ostatniej edycji w 2004 roku wynosiła tylko ok. 70 km. Dalej była to jednak najdłuższa czasówka w zawodowym kolarstwie.
Po zakończeniu 68. edycji wyścigu w roku 2004 francuska firma ASO (która organizuje również Tour de France) uznała, że istnienie tak długiej jazdy na czas nie ma dłużej racji bytu. Tak więc GP des Nations podzieliło los innych anachronicznych klasyków, takich jak Paryż-Brest-Paryż czy Bordeaux-Paryż, które "zdjęto" w latach 60. i (odpowiednio) 80. W roku 2006 mała francuska czasówka "Chrono des Herbiers" została przemianowana na "Chrono des Nations", aby przedłużyć tradycję "Grand Prix des Nations".
Znaczenie i rekordziści.
Aż do momentu wprowadzenia jazdy indywidualnej na czas do Mistrzostw Świata w kolarstwie w 1994 roku, GP des Nations było najważniejszą czasówką (nie licząc tych w ramach Wielkich Tourów) w świecie kolarskim. Ta znacząca pozycja jest odzwierciedlona w liście zwycięzców, którą zapełniają wielkie nazwiska. Wielokrotni zwycięzcy Tour de France wygrywali również i tutaj: Antonin Magne (3x), Fausto Coppi (2x), Hugo Koblet, Louison Bobet, Felice Gimondi (2x), Luis Ocaña, Eddy Merckx, Bernard Hinault (5x), Laurent Fignon oraz Lance Armstrong. Rekordzistą jest jednak Jacques Anquetil, który odniósł w tym wyścigu łącznie 9 zwycięstw, pierwsze jako 19-latek w 1957 roku, a ostatnie w 1966. Zyskał sobie dzięki temu przydomek "Monsieur Chrono".

</doc>
<doc id="461025" url="https://pl.wikipedia.org/wiki?curid=461025" title="Direct Rendering Manager">
Direct Rendering Manager

Direct Rendering Manager (DRM) – komponent Direct Rendering Infrastructure (DRI), czyli systemu sprzętowej akceleracji grafiki pod Linuksa. DRM odpowiada za bezpieczeństwo oraz zarządzaniem zasobami.
DRM składa się z dwóch modułów jądra systemu operacyjnego. Jednego wspólnego dla wszystkich kart graficznych, oraz sterowników właściwych dla konkretnego urządzenia. Obydwa te moduły pozwalają klientowi serwera X, na bezpośredni dostęp do urządzenia (z pominięciem serwera X).

</doc>
<doc id="461026" url="https://pl.wikipedia.org/wiki?curid=461026" title="Ediakaran">
Ediakaran



</doc>
<doc id="461033" url="https://pl.wikipedia.org/wiki?curid=461033" title="Róża Lutra">
Róża Lutra

Róża Lutra (niem. "Lutherrose") – symbol reformacji protestanckiej, zaprojektowany i opisany przez Marcina Lutra, a zarazem emblemat większości Kościołów ewangelickich obrządku augsburskiego.
Pierwszy pełny projekt symbolu pochodzi z listu reformatora z 1530 roku, gdzie pisze on: 
Obecnie Róża Lutra jest używana w różnych wariantach jako znak tradycji reformacji luterańskiej oraz jako emblemat poszczególnych kościołów luterańskich w różnych państwach (w tym Kościoła Ewangelicko-Augsburskiego w Polsce).
Motyw heraldycznej róży Marcin Luter zaczerpnął prawdopodobnie z herbu rodowego. Na domu ojca reformatora w Mansfeld umieszczony był herb przedstawiający w tarczy dwudzielnej w słup dwie róże srebrne w słup w polu błękitnym, w drugim takim samym, pół złotej kuszy. Inna gałąź tej samej rodziny Lutrów używała herbu z tarczą dwudzielną w krokiew, z dwoma jabłkami złotymi, w polu górnym błękitnym, i różą czerwoną w polu dolnym srebrnym. Ponieważ ten herb nadany został w 1570 roku, a więc po powstaniu Róży Lutra, może nawiązywać zarówno do niej, jak i do wcześniejszego herbu rodowego.

</doc>
<doc id="461052" url="https://pl.wikipedia.org/wiki?curid=461052" title="Literatura rosyjska">
Literatura rosyjska

Literatura rosyjska () – twórczość literacka w języku rosyjskim, należąca do szerszego kręgu literatur europejskich i słowiańskich. Pierwsze znane utwory powstały około X-XI wieku wraz z rozwojem piśmiennictwa i kultury na ziemiach Rusi.
Historia.
Okres staroruski (X–XV wiek).
Fundamentem literatury rosyjskiej jest ustna twórczość ludowa – tzw. byliny, skazy, pieśni, legendy i inne przejawy folkloru. W rozwoju staroruskiej literatury XI–XIV w. znaczną rolę odegrały integralne związki Rusi z Bizancjum i kulturą południowosłowiańską, skąd przeniesione zostały na Ruś m.in. wzorce literatury religijnej. W okresie staroruskim powstała literatura ruska, która następnie rozwijała się odmiennie w różnych częściach Rusi na skutek rozbicia dzielnicowego kraju. Największy wpływ na rozwój języka rosyjskiego wywarła północno-wschodnia część kraju (księstwa: Włodzimierskie, Suzdalskie, Rostowskie, Moskiewskie, Białojezierskie, Twerskie, Muromskie, Galickie i inne). Do najważniejszych zabytków literackich okresu staroruskiego należą m.in.: "Ewangeliarz Ostromira" (1056–1057), "Ruska Prawda" (najstarsza wersja z XI w.), "Powieść minionych lat" autorstwa Nestora (1113), "Słowo o wyprawie Igora" (ok. 1186), "Suplika Daniela Więźnia" (XII lub XIII w.), "Żywot Aleksandra Newskiego" (XIII w.) oraz "Zadońszczyzna" autorstwa Sofoniusza (XIV w.).
Okres zjednoczeniowy (XV–XVII wiek).
W okresie zjednoczeniowym, zwanym również „okresem moskiewskim” aspiracje zjednoczeniowe Księstwa Moskiewskiego doprowadziły do odbudowy ponadlokalnej, ogólnoruskiej literatury. W okresie tym zaniknął ruski język literacki w Wielkim Księstwie Litewskim, ustępując polskiemu językowi literackiemu.
W XV w. najbardziej wyróżniającymi się osobowościami w literaturze rosyjskiej byli Atanazy Nikitin, autor dzieła, pt. "Podróż za trzy morza" (1466-1472) oraz Pachomiusz Logofet, autor "Opowieści o książętach Włodzimierskich". Pod koniec XV w. została również sformułowana przez Filoteusza "Teoria trzech Rzymów". Do najbardziej popularnych dzieł literackich z przełomu XV i XVI w. należał "Domostroj". Najważniejszymi zabytkami literatury XVI-wiecznej są monumentalne, wielotomowe dzieła "Wielkie Czetji Mineje" oraz "Zwód Nikonowski", które stały się oficjalnymi kronikami ówczesnej Rosji. W XVII w. do najznaczniejszych pisarzy należał Awwakum Pietrow, autor pierwszego dzieła autobiograficznego w języku rosyjskim, pt. "Żywot protopopa Awwakuma" (1672-1673) oraz Symeon Połocki, twórca rosyjskiego wiersza sylabicznego. Z XVII w. pochodzi także inny zabytek literatury rosyjskiej – "Synopsis Kijowski" (1674). W latach 1675-1677 pisarz i poseł carski Mikołaj Spyfarij napisał dziennik z podróży do Chin, pt. "Podróż przez Syberię do granic chińskich", a także "Opis Chin" oraz "Dokument państwowy poselstwa Mikołaja Spyfarija w Chinach". Prace te obok dziennika Marco Pola były jednym z najważniejszych źródeł informacji o Chinach w ówczesnej Europie.
Okres brązowy (XVIII wiek).
W XVIII wieku, w okresie oświecenia, doszło w Rosji do dynamicznego rozwoju wszystkich dziedzin kultury. Utworzono nowe szkoły i uniwersytety zorganizowane na wzór nowożytno-europejski. Okres ten nazywany jest „brązowym” w literaturze rosyjskiej. Do najważniejszych pisarzy tego okresu należą m.in. Antioch Kantemir, Aleksander Sumarokow, Michaił Łomonosow, Wasilij Trediakowski, Aleksander Radiszczew, Denis Fonwizin, Gawriił Dierżawin, Aleksander Gribojedow, Nikołaj Karamzin i przedstawiciel preromantyzmu Iwan Kryłow.
W XVIII wieku rozwija się również literatura rosyjska po łacinie. Do najznaczniejszych rosyjskich pisarzy łacińskich należy Dimitrie Cantemir, który tworzył także w językach rosyjskim i mołdawskim.
Okres złoty (XIX wiek).
Wiek XIX nazywany jest często „złotym” w literaturze rosyjskiej. W okresie tym pisali swe dzieła m.in. Aleksander Puszkin, Fiodor Dostojewski, Michaił Lermontow, Lew Tołstoj, Nikołaj Gogol, Aleksander Ostrowski, Iwan Turgieniew, Nikołaj Niekrasow, Wasilij Żukowski, Fiodor Tiutczew, Michaił Sałtykow-Szczedrin, Wissarion Bieliński i Taras Szewczenko (piszący także po ukraińsku).
Filozofami, którzy w owym czasie mieli istotny wpływ na rozwój literatury byli m.in. jeden z twórców anarchizmu Michał Bakunin, Piotr Czaadajew, Wissarion Bieliński, Aleksander Hercen, Timofiej Granowski, Iwan Kiriejewski i Nikołaj Danilewski.
W XIX wieku na bazie dialektów zachodnioruskich powstały nowe języki literackie: ukraiński i białoruski, które nawiązywały do tradycji ruskich z byłego Wielkiego Księstwa Litewskiego.
Okres srebrny (1880–1917).
Okres od 1880 do 1917 r. jest nazywany „srebrnym wiekiem”. Ważni pisarze i poeci rosyjscy to m.in.: Anna Achmatowa, Osip Mandelsztam, Leonid Andriejew, Konstantin Balmont, Andriej Bieły, Aleksander Błok, Walerij Briusow, Iwan Bunin, Wielimir Chlebnikow, Władysław Chodasiewicz, Maryna Cwietajewa, Anton Czechow, Zinaida Gippius, Nikołaj Gumilow, Siergiej Jesienin, Dmitrij Mereżkowski i Fiodor Sołogub. W okresie tym tworzył również w języku rosyjskim polski poeta Bolesław Leśmian.
Filozofami, którzy w owym czasie mieli istotny wpływ na rozwój literatury byli m.in. Maksim Kowalewski, Piotr Kropotkin i Nikołaj Strachow.
Około 1915 r. w Sankt Petersburgu uformowała się rosyjska szkoła formalna do której głównych działaczy należeli Wiktor Szkłowski i Boris Tomaszewski. Radykalni formaliści skupiali się także w Moskiewskim Kole Lingwistycznym, do którego należeli m.in. Roman Jakobson i Nikołaj Trubecki. Uczeni ci działali później w Czechosłowacji i USA, gdzie przyczynili się do powstania Praskiego Koła Lingwistycznego oraz stworzyli podstawy strukturalizmu.
Okres radziecki (1917–1991).
Wielki wpływ na kulturę rosyjską wywarł okres radziecki, w którym w znaczny sposób odstąpiono od tradycyjnych form kultury, usiłując zastąpić je nowymi, socjalistycznymi treściami.
Od 1917 roku zaczyna dominować literatura o tematyce rewolucyjnej, z której następnie rozwinęła się rosyjska literatura radziecka. Do najsławniejszych pisarzy okresu radzieckiego należeli m.in.: Władimir Majakowski, Ilja Erenburg, Izaak Babel, Michaił Bułhakow, Maksim Gorki, Michaił Szołochow, Boris Pasternak, Vladimir Nabokov, Josif Brodski, Siergiej Dowłatow, Bułat Okudżawa, Michaił Zoszczenko, Jewgienij Zamiatin i Włodzimierz Wysocki.
Współczesność.
Po rozwiązaniu ZSRR widoczny jest powrót do starych tradycji ruskich, przy czym jednocześnie nie próbuje się odrzucać dziedzictwa kulturowego okresu radzieckiego. Po zniesieniu cenzury zaczęły być wydawane teksty do tej pory nieopublikowane w Rosji, m.in. niektóre utwory Aleksandra Sołżenicyna czy Wieniedikta Jerofiejewa. Do obecnie tworzących pisarzy należą m.in.: Władimir Sorokin, Wiktor Pielewin, Boris Akunin, Dmitrij Prigow, Siergiej Łukjanienko i Wiktor Jerofiejew.

</doc>
<doc id="461060" url="https://pl.wikipedia.org/wiki?curid=461060" title="Kazimierz Kamieński">
Kazimierz Kamieński

Kazimierz Kamieński ps. „Gryf”, „Huzar” (ur. 8 stycznia 1919 w Markowie-Wólce, zm. 11 października 1953 w Białymstoku) – oficer rezerwy Wojska Polskiego, dowódca partyzancki AK, AKO i Zrzeszenia WIN, jeden z najdłużej walczących żołnierzy antykomunistycznego podziemia niepodległościowego.
Życiorys.
Był synem Franciszka Kamieńskiego, rolnika i Aleksandry z domu Spaleńskiej. Uczęszczał do szkoły powszechnej w Hodyszewie, a następnie Gimnazjum Handlowego w Wysokiem Mazowieckiem. Maturę zdał w 1938 r.. Służbę wojskową odbył w Szkole Podchorążych Rezerwy Kawalerii w Grudziądzu.
Brał udział w wojnie obronnej 1939 r. w szeregach 9. Pułku Strzelców Konnych. Po bitwie pod Kockiem dostał się do niewoli niemieckiej. Był osadzony w lotniczych hangarach w Dęblinie, ale udało mu się zorganizować fałszywe dokumenty, z których wynikało, że do niewoli wzięto go przypadkowo.
Po uwolnieniu przedostał się w rodzinne strony w okolice Łap, które znajdowały się wówczas pod okupacją radziecką. Brał udział w likwidacji wielu konfidentów i funkcjonariuszy NKWD. Na początku 1942 r. wstąpił do AK, zostając dowódcą plutonu, a od 1944 r. adiutantem Witolda Leszke ps. „Witold”, komendanta Obwodu AK Wysokie Mazowieckie. Wiosną tego roku objął referat broni w komendzie Obwodu. Po wkroczeniu Armii Czerwonej na ziemie polskie ukrywał się zagrożony aresztowaniem przez NKWD. W grudniu 1944 r. uciekł próbującym go aresztować funkcjonariuszom MO. W styczniu 1945 r. ponownie nawiązał kontakt z W. Leszke i stanął na czele oddziału samoobrony Obwodu AKO Wysokie Mazowieckie. Następnie przeszedł do Zrzeszenia WiN. Podzielił swój oddział na dwie grupy; dowódcą jednej był on sam, a drugiej Józef Godlewski ps. „Topór”.
Kamieński wraz ze swoim oddziałem 17 lutego 1945 r. był obecny w Sokołach, kiedy oddział Karola Gasztofta „Zemsty" dokonał tam pogromu Żydów. „Huzar", jak sam utrzymywał, został poproszony przez Gasztofta o likwidację jednej osoby narodowości żydowskiej, jednak nie wiedział, jaka osoba miała zostać zlikwidowana. Zadaniem oddziału „Huzara" było obstawienie posterunku MO. Kamieński zeznał: „»Zemsta« ze swoją grupą dokonał likwidacji kilku osób narodowości żydowskiej, których nazwiska nie są mi znane”.
W przeciwieństwie do swoich podkomendnych nie ujawnił się po ogłoszeniu amnestii w 1947 r. Do jesieni tego roku nie przejawiał większej aktywności, kiedy ponownie utworzył oddział partyzancki. Był on świetnie uzbrojony i wyposażony (wyłącznie broń automatyczna: karabiny StG 44, MP40 i pepesze) oraz w pełni umundurowany. W nocy z 23 na 24 grudnia osaczył go w rejonie Łap oddział wojska, w wyniku czego oddział został rozbity. W czerwcu 1949 r. wznowił działalność zbrojną, kiedy podporządkowała mu się siedmioosobowa grupa Józefa Małczuka ps. „Brzask”. Kilka miesięcy w skład nowo utworzonego oddziału K. Kamieńskiego weszła też trzyosobowa grupa Józefa Brzozowskiego ps. „Hanka”, „Zbir”. Jego oddział kontynuował działalność 6 Wileńskiej Brygady WiN i tradycję 6 Brygady Wileńskiej AK. Podzielił wówczas swój oddział na 4 patrole, na czele których stanęli: Witold Buczek ps. „Ponury”, Lucjan Niemyjski ps. „Krakus”, Adam Ratyniec ps. „Lampart”, Kazimierz Parzonka ps. „Zygmunt”, „Wicher”. Poszczególne patrole otrzymały własne tereny działania. Działalność oddziału K. Kamieńskiego obejmowała rozległy teren od Ostrowi Mazowieckiej, Wysokiego Mazowieckiego i Łap, po Bielsk Podlaski, Siemiatycze, Białą Podlaską, Łosice i Sokołów Podlaski. Ogółem przez oddział przewinęło się ok. 120. ludzi, ale nigdy nie liczył on w danym momencie więcej niż 50 partyzantów. Patrole K. Kamieńskiego prowadziły akcje ekspriopriacyjne i likwidacyjne na posterunki MO, zabijały współpracowników UB, MO i NKWD oraz działaczy PPR, zwalczały w terenie pospolity bandytyzm. Stoczyły też kilka bitew i potyczek z oddziałami KBW i LWP. Na krótki czas opanowały nawet Wysokie Mazowieckie, gdzie K. Kamieński przeprowadził konną paradę swojego oddziału. Od maja 1947 r. do września 1952 r. jego oddział przeprowadził 90 akcji zbrojnych.
W patrolach panowała surowa dyscyplina, schwytanych milicjantów z reguły puszczano wolno po rozbrojeniu, piętnowane było niewłaściwe zachowanie wobec miejscowej ludności. Zdobyte środki finansowe były przeznaczane nie tylko na potrzeby oddziału, ale też na pomoc dla aresztowanych przez bezpiekę i ich rodzin oraz poszkodowanej ludności.
Po nawiązaniu kontaktu w 1952 r. z fałszywą V Komendą WiN w pełni kontrolowaną przez bezpiekę (prowokacja krypt. „Cezary”), w celu zorganizowania wyjazdu na Zachód, K. Kamieński 23 października tego roku został aresztowany w Warszawie przez UB. Po brutalnym śledztwie 26 marca 1953 r. Wojskowy Sąd Rejonowy w Warszawie na sesji wyjazdowej w Łapach skazał go w trybie doraźnym na sześciokrotną karę śmierci. Stracono go 11 października 1953 roku o godz. 13:30 w więzieniu w Białymstoku. Jego symboliczny grób znajduje się na cmentarzu w Poświętnem. W dniu 13 marca 1997 roku SW w Białymstoku unieważnił wyrok.
Decyzją nr 458 Ministra Obrony Narodowej z dnia 5 marca 2019 roku został awansowany pośmiertnie na stopień majora. Akt pośmiertnego awansu Kazimierza Kamieńskiego wręczono jego rodzinie w dniu 16 czerwca tego samego roku.
Ordery.
Pośmiertnie, postanowieniem prezydenta RP Lecha Kaczyńskiego z 9 listopada 2007 „za wybitne zasługi dla niepodległości Rzeczypospolitej Polskiej” został, wraz z dwoma innymi „żołnierzami wyklętymi” – Władysławem Łukasiukiem i Zygmuntem Szendzielarzem odznaczony Krzyżem Wielkim Orderu Odrodzenia Polski, a przekazanie orderów odbyło się 11 listopada tego samego roku w czasie uroczystości z okazji Narodowego Święta Niepodległości.

</doc>
<doc id="461064" url="https://pl.wikipedia.org/wiki?curid=461064" title="AOC">
AOC



</doc>
<doc id="461069" url="https://pl.wikipedia.org/wiki?curid=461069" title="Michał Zabiełło">
Michał Zabiełło

Michał Zabiełło herbu Topór (1760 – 1815) – Wielki Łowczy Dworu Króla Jegomości w Warszawie w 1811 roku, generał lejtnant armii Wielkiego Księstwa Litewskiego, członek Sztabu Generalnego Wojska Wielkiego Księstwa Litewskiego w 1792 roku, poseł inflancki na Sejm Czteroletni w 1788 roku, uczestnik wojny polsko-rosyjskiej w 1792. 
Syn Antoniego i Zofii z Niemirowiczów-Szczyttów, córki kasztelana mścisławskiego Józefa. Brat Szymona i Józefa.
Służył w armii francuskiej, na apel Stanisława Augusta w 1789 przeszedł do Wojska Litewskiego.
Hulaszcze życie paryskie zniszczyło mu zdrowie i fortunę. Głównie dzięki koneksjom, protekcji, doskonałej aparycji i wyrobieniu towarzyskiemu w 1789 r. został generałem-majorem, zaś w 1790 r. generałem-lejtnantem. 
Wybrany członkiem wyłonionej w 1788 roku przez Sejm Czteroletni Deputacji Interesów Zagranicznych. Jako poseł na Sejm Czteroletni reprezentował kierunek reform politycznych i społecznych i zdobył dużą popularność. 2 maja 1791 roku podpisał asekurację, w której zobowiązał się do popierania projektu Ustawy Rządowej. Był członkiem Zgromadzenia Przyjaciół Konstytucji Rządowej. 3 maja 1791 jako poseł wezwał do przyjęcia konstytucji, co przypadkowo stało się bezpośrednim powodem jej przyjęcia. 
W latach 1790–1792 dowodził 2 Dywizją Litewską. Okazywał dobre chęci i patriotyzm, gubił się jednak w trudniejszych sytuacjach. Jednak w trakcie wojny 1792 r. został wodzem naczelnym wojsk litewskich. 23 czerwca 1792, po odwołaniu Józefa Judyckiego, został mianowany dowódcą 1 Dywizji Litewskiej. Usiłował naprawić błędy swojego poprzednika, poniósł jednak klęskę i po złożeniu dymisji z funkcji wyjechał do Wiednia, gdzie na hulankach stracił zdrowie i majątek. Po wybuchu insurekcji 1794 został osadzony w twierdzy Josephstadt. Uwolniony w 1795 mieszkał pod nadzorem policyjnym w Pradze. W 1812 roku przystąpił do Konfederacji Generalnej Królestwa Polskiego.
Zmarł w nędzy w Cieplicach w Czechach. Był koneserem i kolekcjonerem sztuki.
Był członkiem loży wolnomularskiej Cnotliwy Sarmata.

</doc>
<doc id="461073" url="https://pl.wikipedia.org/wiki?curid=461073" title="Paweł Rabiej">
Paweł Rabiej

Paweł Mariusz Rabiej (ur. 7 lipca 1971 w Puławach) – polski dziennikarz i publicysta, jeden z założycieli i liderów partii Nowoczesna, rzecznik prasowy ugrupowania w latach 2016–2017, przewodniczący rady politycznej od 2017. W latach 2018–2020 pierwszy zastępca prezydenta m.st. Warszawy.
Życiorys.
W 1995 ukończył studia na Wydziale Filologii Polskiej Uniwersytetu Warszawskiego. Absolwent studiów o specjalności "Special educational program for leading business journalists" na Columbia University w Nowym Jorku (1998) oraz studiów podyplomowych Akademii Psychologii Przywództwa w Szkole Biznesu Politechniki Warszawskiej (2011).
W 1993 pomagał w kampanii wyborczej Porozumienia Centrum. Karierę dziennikarską rozpoczął w 1991 w III Programie Polskiego Radia w audycji "Zapraszamy do Trójki". Publikował w tygodniku „Wprost”. Pracował w „Gazecie Bankowej” jako dziennikarz i redaktor ekonomiczny w latach 1995–1997. W 1998 otrzymał nagrodę Citibank Award for Excellence in Journalism, w której nagradzane są najlepsze teksty ekonomiczne dotyczące gospodarki.
W latach 1997–2000 był wydawcą i redaktorem naczelnym magazynu „Kalejdoskop” kolportowanego przez Polskie Linie Lotnicze LOT, a także wiceprezesem do spraw wydawniczych Business Press, pełniąc również funkcję wydawcy miesięcznika biznesowego „Businessman Magazine” oraz redaktora naczelnego tytułów wydawanych przez Business Press. W latach 2000–2002 był kierownikiem konsorcjum złożonego z Business Press, Onet.pl, wydawnictwa Pascal oraz Instytutu Adama Mickiewicza. Konsorcjum, działając na zlecenie polskiego Ministerstwa Spraw Zagranicznych, było odpowiedzialne za kampanię reklamową w publikacjach wydawniczych i w Internecie, promującą Polskę przed jej przyjęciem do Unii Europejskiej. Był dyrektorem Festiwalu Komunikacji Marketingowej Crackfilm 2002 w Krakowie. Od 2003 do 2008 pełnił funkcję dyrektora ds. rozwoju w polskiej edycji magazynu „Harvard Business Review”. Wydawca Magazynu „ThinkTank”. Członek Stowarzyszenia Profesjonalnych Mówców w Polsce i Klubu Polskiej Rady Biznesu.
W 2015 był jednym z założycieli tworzonej przez Ryszarda Petru partii Nowoczesna. Od listopada 2016 do stycznia 2017 pełnił funkcję jej rzecznika prasowego. 3 czerwca 2017 został rekomendowany przez partię na kandydata na prezydenta Warszawy, jednak 23 listopada 2017 wycofał się ze startu w wyborach oraz poparł kandydata Platformy Obywatelskiej Rafała Trzaskowskiego, w wypadku zwycięstwa którego miałby zostać jego zastępcą. Do 16 grudnia 2017 zasiadał w zarządzie Nowoczesnej, tego dnia stanął na czele nowo powołanej rady politycznej tej partii.
8 czerwca 2017 został wybrany przez Sejm w skład Komisji do spraw usuwania skutków prawnych decyzji reprywatyzacyjnych dotyczących nieruchomości warszawskich.
23 listopada 2018 został powołany przez prezydenta Rafała Trzaskowskiego na stanowisko pierwszego zastępcy prezydenta m.st. Warszawy. Został przez niego zdymisjonowany 3 listopada 2020, gdy jako wiceprezydent odpowiedzialny za obszar zdrowia w Urzędzie m.st. Warszawy w czasie pandemii COVID-19 wyjechał na urlop bez jego wiedzy i zgody.
Życie prywatne.
We wrześniu 2016 w programie Polsat News "Pociąg do polityki" ujawnił, że jest gejem. Jego partnerem jest Michał Cessanis, dziennikarz i podróżnik.
Publikacje książkowe.
Wspólnie z Ingą Rosińską wydał książki:

</doc>
<doc id="461074" url="https://pl.wikipedia.org/wiki?curid=461074" title="Quo vadis (film 2001)">
Quo vadis (film 2001)

Quo vadis – film historyczny produkcji polskiej z 2001 roku, w reżyserii Jerzego Kawalerowicza, na podstawie powieści Henryka Sienkiewicza "Quo vadis".
Równolegle z wersją kinową wyprodukowano wersję telewizyjną – sześcioodcinkowy miniserial o tym samym tytule.
Fabuła.
Marek Winicjusz wraca do Rzymu po intensywnej kampanii wojennej. Odwiedza swojego wuja Petroniusza i mówi mu, że się zakochał w Ligii. Wuj obiecuje mu pomoc, ale zastrzega, by w tej sprawie zwrócić się do cezara. Początkowo Ligia broni się przed miłosnymi zapędami Winicjusza. Postanawia on więc wykraść ją i uczynić z niej swoją kochankę, jednakże gdy wraz z najemnikiem zjawia się w dzielnicy chrześcijan, jego pomocnik zostaje zabity przez potężnego Ursusa, przyjaciela Ligii, a sam patrycjusz zostaje ranny i znajduje się pod opieką tych, których chciał zabić. Będąc pod wrażeniem ich dobroci, łagodności i braku zawiści, postanawia się zmienić. W tym czasie z polecenia cesarza wybucha w Rzymie pożar. Neron, bojąc się o władzę i dobre imię, oskarża o niego chrześcijan. Wszyscy, włącznie z Ligią i Ursusem, zostają wtrąceni do więzień. Winicjusz robi wszystko, by ich ocalić. Na ostatnim widowisku Ursus uwalnia Ligię z rogów tura. Tyran Neron z pomocą sługi popełnia samobójstwo.

</doc>
<doc id="461075" url="https://pl.wikipedia.org/wiki?curid=461075" title="Ludwik Wirtemberski">
Ludwik Wirtemberski

Ludwig Friedrich" Alexander "von Württemberg (ros. " Людвиг Фридрих Александр Вюртембергский"), spolszczany jako Ludwik Fryderyk Aleksander Wirtemberski (ur. 30 sierpnia 1756 w Trzebiatowie, zm. 20 września 1817 Kirchheim unter Teck) – książę Wirtembergii i do 1802 r. – Montbéliard, generał "en chef" Armii Wielkiego Księstwa Litewskiego na początku wojny polsko-rosyjskiej 1792, generał lejtnant komenderujący Dywizją Małopolską w latach 1790–1792, generał major wojsk pruskich, generał kawalerii armii Imperium Rosyjskiego od 1795 roku, feldmarszałek wirtemberski.
Życiorys.
Jego ojcem był Fryderyk Eugeniusz Wirtemberski, matką pruska księżniczka Fryderyka Zofia, był więc siostrzeńcem króla pruskiego Fryderyka II Wielkiego. Brat króla Fryderyka I Wirtemberskiego oraz żony następcy tronu Rosji, potem carycy, Marii Fiodorownej, a także arcyksiężnej Elżbiety, żony Franciszka II Habsburga, późniejszego cesarza. Służył w armii pruskiej, gdzie doszedł do rangi generała majora. Dzięki małżeństwu z późniejszą pisarką Marią Czartoryską (córką twórczyni romantycznych Puław, Izabeli z Flemingów Czartoryskiej) uzyskał polski indygenat. Następnie, w 1790 roku, król mianował go generałem lejtnantem.
W czasie wojny polsko-rosyjskiej 1792 okazał się zdrajcą, zależnym od spokrewnionych z nim obcych dworów, umyślnie zaniedbując przygotowania do walki pod pozorem ciężkiej choroby – pomiędzy atakami febry miały mu dolegać 30-godzinne konwulsje i dreszcze. W ręce polskie w Łomży dostała się jego korespondencja z Prusakami, w której pisał, że jego niedyspozycja jest udawana, a on sam nie będzie stawiał oporu uderzającej na Rzeczpospolitą armii rosyjskiej. Po ujawnieniu tej korespondencji ozdrowiały książę ruszył od razu do swoich obowiązków względem korpusu litewskiego, jednak 1 czerwca 1792 r. został zdymisjonowany. Na wieść o jego zdradzie Maria Czartoryska przysłała mu list rozwodowy.
Para miała jednego syna księcia Adama Wirtemberskiego (1792–1847).
28 stycznia 1797 roku ożenił się ponownie z Henriettą z Nassau-Weilburg, a w 1798 r. kupił majątek w Wolanach w hrabstwie kłodzkim, gdzie zamieszkał w pałacu, zbudowanym przez feldmarszałka Georga Oliviera Wallisa. Para miała pięcioro dzieci:
Był krótko namiestnikiem Rygi. Zgodnie z życzeniem króla cała rodzina w 1807 r. musiała wrócić do Wirtembergii.
Zmarł w wieku 61 lat w Kirchheim unter Teck niedaleko Stuttgartu.
Był protektorem i członkiem honorowym lóż wolnomularskich "Augusta zu goldenen Krone" i "Julius zu Eintracht" w 1775 roku.

</doc>
<doc id="461084" url="https://pl.wikipedia.org/wiki?curid=461084" title="Okoniowate">
Okoniowate

Okoniowate (Percidae) – rodzina ryb okoniokształtnych.
Zasięg występowania.
Wody słodkie i estuaria półkuli północnej. W Polsce występuje jazgarz, okoń i sandacz.
Klasyfikacja.
Rodzaje zaliczane do tej rodziny:
"Ammocrypta" — "Crystallaria" — "Etheostoma" — "Gymnocephalus" — "Perca" — "Percarina" — "Percina" — "Romanichthys" — "Sander" — "Zingel"

</doc>
<doc id="461087" url="https://pl.wikipedia.org/wiki?curid=461087" title="Okoniowce">
Okoniowce

Okoniowce (Percoidei) – podrząd ryb okoniokształtnych (Perciformes) obejmujący ryby o budowie najbliższej jego typowi nomenklatorycznemu. Okoniowce stanowią najliczniejszą grupę okoniokształtnych, bardzo zróżnicowaną pod względem morfologicznym i biologicznym. 

</doc>
<doc id="461091" url="https://pl.wikipedia.org/wiki?curid=461091" title="Europejskie Centrum Rozwoju Kształcenia Zawodowego">
Europejskie Centrum Rozwoju Kształcenia Zawodowego

Europejskie Centrum Rozwoju Kształcenia Zawodowego (, CEDEFOP) – centrum zajmujące się kształceniem i szkoleniem zawodowym w Unii Europejskiej.
W 1975 roku Rada Unii Europejskiej z inicjatywy Komisji Europejskiej utworzyła Europejskie Centrum Rozwoju Kształcenia Zawodowego CEDEFOP, jako samodzielny instytut z siedzibą w Berlinie. W 1995 CEDEFOP został przeniesiony do Salonik. Centrum posiada biuro łącznikowe w Brukseli.
CEDEFOP jest agencją europejską, której zadaniem jest promowanie oraz rozwój kształcenia i szkolenia zawodowego w Unii Europejskiej. Spełnia także rolę centrum informacyjnego Unii Europejskiej w zakresie kształcenia i szkolenia zawodowego.
CEDEFOP był jedną z pierwszych wyspecjalizowanych i zdecentralizowanych agencji europejskich, utworzonych w celu zapewnienia specjalistycznej wiedzy naukowej i technicznej oraz możliwości wymiany poglądów między różnymi partnerami europejskimi.
Czym zajmuje się CEDEFOP?
CEDEFOP promuje ideę kształcenia przez całe życie w całej Europie, uwzględniając poszerzenie UE, poprzez dostarczanie informacji i analiz na temat systemów kształcenia i szkolenia zawodowego, badań naukowych, a także ogólnych strategii oraz praktyk stosowanych w tej dziedzinie.
W ramach swoich zadań CEDEFOP:
CEDEFOP udostępnia posiadane informacje, a także umożliwia bezpośrednie kontakty dzięki organizowanym przez siebie wizytom studyjnym, konferencjom oraz seminariom. Informacje dostępne w CEDEFOP-ie służą politykom, naukowcom i praktykom w zakresie kształcenia i szkolenia zawodowego w Unii Europejskiej i poza nią.
Publikacje.
CEDEFOP wydaje publikacje płatne (seria informacyjna) oraz bezpłatne (seria przeglądowa oraz seria dokumentacyjna).
Seria informacyjna przedstawia rezultaty niektórych ważnych projektów realizowanych przez CEDEFOP, m.in. obszerny raport na temat badań naukowych w dziedzinie kształcenia i szkolenia zawodowego, publikowany co trzy lata oraz raport na temat zmian zachodzących w europejskiej polityce kształcenia i szkolenia zawodowego. Streszczenie większości publikacji o charakterze informacyjnym są dostępne w Internecie.
W serii przeglądowej i serii dokumentacyjnej CEDEFOP przedstawia wyniki innych badań tematycznych, a także krótkie prezentacje systemów kształcenia i szkolenia zawodowego w Państwach członkowskich Unii Europejskiej. Publikacje wydawane w tych seriach są także dostępne w Internecie.
Program wizyt studyjnych.
Program wizyt studyjnych Wspólnoty Europejskiej, którym zarządza CEDEFOP, rozpoczął się w 1985 roku. Jego celem jest wspieranie wymian i dyskusji na tematy będące przedmiotem wspólnego zainteresowania między osobami odpowiedzialnymi za kształcenie i szkolenie zawodowe. W wizytach studyjnych, odbywających się w kraju organizującym, biorą udział małe grupy uczestników. Przez okres trzech do pięciu dni uczestnicy spotykają się w nowym otoczeniu ludzi z różnych krajów i różnych środowisk, co ułatwia im wzajemne zrozumienie i nowe spojrzenie na różne zagadnienia.
CEDEFOP zarządza programem w ścisłej współpracy z ekspertami łącznikowymi w poszczególnych krajach, zapewnia wsparcie przy przygotowaniu programu wizyt studyjnych, dokumentacji, a także oferuje pomoc przy ewaluacji.
Konferencje "Agora Saloniki".
Konferencje "Agora Saloniki" zapewniają szerokie forum, dzięki któremu politycy, naukowcy i praktycy w zakresie kształcenia i szkolenia zawodowego mogą się spotkać i wymienić poglądy między sobą, a także z partnerami społecznymi, liderami gospodarczymi i politycznymi oraz autorytetami w dziedzinie sztuki, mediów oraz społeczeństwa obywatelskiego.
Konferencje, które odbywają się trzy razy do roku wyznaczają nowe kierunki debaty w odniesieniu do przyszłych wyzwań i nowatorskich odpowiedzi z dotyczących całego szeregu zagadnień związanych z kształceniem i szkoleniem zawodowym.
Dokumentacja i zasoby biblioteczne.
CEDEFOP gromadzi i udostępnia informacje dotyczące kształcenia i szkolenia zawodowego w Unii Europejskiej. Przyjazne dla użytkownika rozwiązania informatyczne umożliwiają dostęp do wielu zasobów, m.in. baz danych odniesień bibliograficznych, instytucji, materiałów dokumentacyjnych, a także pozwalają na wyszukiwanie informacji w sieci.
Podstawowym źródłem informacji jest codziennie uaktualniana baza danych VET-Bib. Zawiera ona ponad 50.000 odniesień do materiałów publikowanych w formie drukowanej oraz dostępnych w internecie, tj. monografie, raporty badawcze, akty prawne, Dziennik Urzędowy WE, sprawozdania parlamentarne, artykuły z prazy fachowej itd. Większość materiałów gromadzonych w zasobach bibliotecznych CEDEFOP-u jest dostępna w Internecie.

</doc>
<doc id="461092" url="https://pl.wikipedia.org/wiki?curid=461092" title="Stara Fabryka – oddział Muzeum Historycznego w Bielsku-Białej">
Stara Fabryka – oddział Muzeum Historycznego w Bielsku-Białej

Stara Fabryka, dawna nazwa: Muzeum Techniki i Włókiennictwa funkcjonuje od 1 stycznia 1979 roku. Powstało jako oddział ówczesnego Muzeum Okręgowego w Bielsku-Białej w celu dokumentowania bogatych tradycji miejscowego ośrodka przemysłu wełnianego poprzez gromadzenie maszyn, urządzeń i dokumentacji związanej z tą dziedziną wytwórczości. Oprócz tego muzeum gromadzi i udostępnia eksponaty związane z innymi branżami przemysłu i techniki, takimi jak pożarnictwo, drukarstwo, przemysł metalowo-maszynowy. Muzeum zajmuje część budynków dawnej fabryki sukna rodziny Büttner, jednego z większych zakładów włókienniczych dawnego Bielska.
Historia.
Muzeum przejęło eksponaty działu tkactwa macierzystej placówki, a następnie stopniowo wzbogacało swoje zbiory o maszyny i urządzenia pozyskiwane w miejscowych zakładach włókienniczych. Pierwotnie dla celów ekspozycji przeznaczono budynki Zakładów Przemysłu Wełnianego (ZPW) „Rytex” przy ulicy 1 Maja 20, jednak ostatecznie w 1983 roku Muzeum ulokowano w części budynków ZPW „Bewelana” Zakład B przy ulicy Sukienniczej. Prace remontowe w pofabrycznych obiektach rozpoczęto w 1992 roku, pierwszą część ekspozycji na parterze otwarto dla publiczności 2 grudnia 1996 roku. Rok później udostępniono wystawę na I piętrze.
Do 1995 roku placówka nosiła nazwę Muzeum Techniki Włókienniczej, ponieważ jednak trafiały tutaj również przedmioty związane z innymi działami szeroko rozumianej techniki, zmieniono ją na obowiązującą obecnie. Mimo to największą część ekspozycji nadal zajmują maszyny i urządzenia związane z włókiennictwem. Uzupełniają ją wystawy poświęcone historii bielsko-bialskich straży pożarnych i wodociągów, niewielkie pomieszczenie drukarni oraz tzw. lamus muzealny. Nie zapomniano również o tradycjach tutejszego przemysłu metalowego. W miarę dostępnych środków finansowych planowany jest remont dalszych pomieszczeń i rozbudowa ekspozycji.
Muzeum zajmuje część budynków dawnej fabryki sukna rodziny Büttner, jednego z większych zakładów włókienniczych dawnego Bielska. W 1868 roku tutejszy mistrz sukienniczy Karol Traugott Büttner (zm. 1884) kupił ogród na Żywieckim Przedmieściu, gdzie wystawił dwupiętrowy budynek z oficynami (ul. 1 Maja 8). W 1884 roku przedsiębiorstwo odziedziczyli Karol Teodor (zm. 1932) i Gustaw Adolf (zm. 1933) Büttnerowie, prowadząc je odtąd pod nazwą Karl Büttners Söhne (Synowie Karola Büttnera). Bracia przystąpili do rozbudowy przedsiębiorstwa. W 1889 roku wzniesiono halę fabryczną przy ulicy Sukienniczej, zbudowano kotłownię i wprowadzono napęd parowy oraz zamknięto czworobok zabudowań dookoła dziedzińca. W latach 1900 i 1906–1907 powstała piętrowa hala fabryczna z obszernym poddaszem, mieszcząca obecnie główną część ekspozycji muzealnej.
Na początku lat trzydziestych XX wieku firmę przejęli synowie K. T. Büttnera: Karol August, Paweł Maurycy i Herbert Oskar Büttnerowie, synowie G. A. Büttnera: Jan Karol i Kurt Ernest Büttnerowie oraz szwagier tych ostatnich, Erwin Kerger. Asortyment wyrobów powiększono przez uruchomienie tkalni dywanów. Do firmy należał zakład macierzysty przy ul. 1 Maja 8 oraz zakład filialny w Białej przy Kościele Opatrzności Bożej, wcześniej fabryka sukna Krebok &amp; Then należąca do Büttnerów od ok. 1910 roku. Ta ostatnia spaliła się doszczętnie w latach trzydziestych XX wieku. Korzystano też z farbiarni Kergera w Białej przy moście, na ul. 11 Listopada.
Po II wojnie światowej odebrana właścicielom i upaństwowiona fabryka w Bielsku wchodziła w skład ZPW im. Leona Laska, później znana była jako „Bewelana” zakład B. Po zakończeniu działalności produkcyjnej w 1983 roku część pofabrycznych obiektów przeznaczono dla Muzeum Techniki i Włókiennictwa.
Z historii miasta i przemysłu.
Bielsko-Biała to liczące ponad 170 tysięcy mieszkańców miasto położone na południu Polski, u stóp Beskidów, nad rzeką Białą oddzielającą Śląsk od Małopolski. Jest ważnym ośrodkiem przemysłowo-handlowym, kulturalnym i turystycznym w pobliżu granic z Czechami i Słowacją. Powstałe w średniowieczu śląskie Bielsko od 1327 roku należało do Czech, od 1526 roku do habsburskiej Austrii. Małopolska Biała, powstała w połowie XVI wieku na przeciwległym brzegu rzeki w Rzeczypospolitej. Prawa miejskie otrzymała w 1723 roku, zaś od 1772 roku należała do zaanektowanej przez Austrię Galicji. Po 1918 roku oba miasta znalazły się w granicach odrodzonej Polski, by zostać ostatecznie połączone w 1951 roku.
Bielsko i Biała zawdzięczały swój rozwój tkaninom wełnianym produkowanym od połowy XVI wieku, początkowo przez sukienników zrzeszonych w cechach. Głównymi rynek zbytu były Polska i Węgry, od połowy XVIII wieku rozpoczęto też sprzedaż do krajów imperium tureckiego, tj. na dzisiejszy Bliski Wschód. Około 1800 roku w Bielsku pracowało już 520 mistrzów tkackich, a w Białej ok. 150. W 1806 roku sprowadzenie pierwszych przędzarek mechanicznych zapoczątkowało epokę industrializacji. Zaczęły powstawać fabryki wyposażane w najnowsze zdobycze techniczne, m.in. w 1826 roku uruchomiono pierwszą maszynę parową. Na początku XX wieku w bielsko-bialskim ośrodku przemysłu wełnianego, trzecim co do wielkości na terenie Austro-Węgier, działało już ponad dziewięćdziesiąt większych i mniejszych przedsiębiorstw tej branży: fabryk sukna, przędzalni, tkalni, farbiarni i zakładów apretury. Słynną „bielską wełnę” znał cały świat. Po 1918 roku Bielsko i Biała wraz z okolicą były drugim po Łodzi centrum włókienniczym Polski. Niestety, lata dziewięćdziesiąte XX wieku przyniosły upadek tutejszych przedsiębiorstw. Świadectwem przeszłości pozostają liczne budowle przemysłowe na terenie miasta oraz pamiątki zgromadzone w Muzeum Techniki i Włókiennictwa.
Od połowy XIX wieku w bielsko-bialskim ośrodku włókienniczym pojawiły się zakłady przetwarzające len i jutę oraz fabryki kapeluszy. Rozwinęły się też inne gałęzie przemysłu: metalowy i maszynowy, spożywczy, papierniczy, drzewny i budowlany, by wymienić tylko najważniejsze branże.
Po II wojnie światowej Bielsko-Biała, zwane „miastem 100 przemysłów”, stało się jednym z największych w kraju ośrodków samochodowego oraz elektromaszynowego. Pod względem potencjału rozwojowego zaliczane jest obecnie do pierwszej dziesiątki pośród polskich miast.
Ekspozycja włókiennicza Muzeum.
Istnieje wiele rodzajów wyrobów włókienniczych produkowanych z różnych surowców. Muzeum prezentuje głównie maszyny i urządzenia do produkcji wełnianych tkanin zgrzebnych, w tym słynnych bielskich sukien. Eksponaty zgromadzono w czterech salach odpowiadających poszczególnym oddziałom dawnej fabryki.
Na przędzalni wełnę owczą przetwarzano na przędzę. Obejrzeć tu można m.in. klepak do czyszczenia odpadów produkcyjnych, trzepak do wełny, wilk do rozluźniania i mieszania surowca, dwa zespoły zgrzeblarskie (dwu- i trzymaszynowy), które przetwarzały wełnę w niedoprzęd, wreszcie selfaktor czyli przędzarkę, gdzie niedoprzęd zmieniał się w przędzę. Dwa ostatnie urządzenia, wyprodukowane przez bielską fabrykę maszyn G. Josephy's Erben pod koniec XIX wieku, należą do unikalnych zabytków dawnej techniki włókienniczej. Jest tu też szarparka do szmat wełnianych, z których uzyskiwano tzw. włókna wtórne do produkcji przędzy gorszej jakości.
Przędza trafiała następnie do oddziału przygotowawczego tkalni. Tu przewijano ją na przewijarkach, na snowarkach przygotowywano nitki osnowy, zaś na cewiarkach nitki wątku. Wyróżniają się m.in. snowarka mechaniczna z bielskiej fabryki maszyn Georg Schwabe z lat trzydziestych XX wieku oraz cewiarka z firmy G. Josephy's Erben z początku XX wieku. Przy sali oddziału przygotowawczego obejrzeć można kantor mistrza nadzorującego pracę robotników.
 Na tkalni osnowę i wątek przetwarzano w tkaninę na krosnach tkackich. Muzeum prezentuje ich różnorodną kolekcję: od modelu pionowego krosna ręcznego z okresu kultury łużyckiej (700-400 p.n.e.), drewnianych ręcznych krosien nicielnicowych (XVIII-XX wieku) oraz krosna dywanowego przez metalowe krosna mechaniczne do bezczółenkowych krosien pneumatycznych i rapierowych z lat sześćdziesiątych XX wieku. Na jednym z krosien ręcznych demonstrowany jest proces tkania. Ekspozycję uzupełnia bogata kolekcja maszynek do dziurkowania kart sterujących pracą krosien żakardowych i nicielnicowych.
Tkaniny, nim trafiły do odbiorcy, podlegały wielu operacjom chemicznym i mechanicznym na oddziale wykończalni bądź apretury, uzyskując pożądane właściwości. W tej części ekspozycji obejrzeć można m.in. kocioł do farbowania wełny i przędzy, zaparzarkę do wygładzania i stabilizacji wymiarów tkanin czesankowych, folusz roletowy spilśniający tkaniny zgrzebne, dwie mechaniczne draparki do tkanin (jedna z metalowymi obiciami iglastymi, druga z szyszkami ostów sukienniczych), ręczne nożyce postrzygackie oraz postrzygarkę mechaniczną, a wreszcie składarkę do tkanin. Ekspozycję włókienniczą uzupełniają urządzenia laboratoryjne, kolekcja różnego rodzaju czółenek tkackich, katalogi próbek tkanin produkowanych w Bielsku i Białej w latach 1928–1940, litografie ukazujące miejscowe fabryki ok. 1870 roku, a także obrazy i grafiki o tematyce włókienniczej oraz kilimy.
Muzeum prezentuje również szereg maszyn służących do produkcji kapeluszy: zgrzeblarko-nawijarkę, filcerki stożków, folusz młotowy, barwiarkę, rozciągarkę główek, prasę piaskową i inne.
Ogień i woda.
Specjalne ekspozycje poświęcone są pożarnictwu oraz miejskim wodociągom. Pierwsza z nich w obecnej postaci przygotowana została wiosną 2004 roku z okazji jubileuszu 140-lecia Bielsko-Bialskiej Ochotniczej Straży Pożarnej. Prezentowane są na niej zarówno zbiory Muzeum, jak i pamiątki będące własnością Komendy Miejskiej Państwowej Straży Pożarnej, Ochotniczych Straży Pożarnych z poszczególnych dzielnic miasta oraz osób prywatnych. Największymi eksponatami są dwa konne wozy strażackie oraz sanie z okresu międzywojennego wyposażone w sikawki ręczne bądź spalinowe. W dwóch witrynach i na ścianie zgromadzono archiwalne fotografie (oryginały i reprodukcje) ukazujące remizy w Bielsku i Białej, portrety komendantów, grupy strażaków, emblematy i odznaki, dokumenty etc. Obok zebrano pamiątki dotyczące straży pożarnych z Komorowic, Starego Bielska, Kamienicy, Bystrej Śląskiej, Lipnika, Leszczyn, Hałcnowa i Straconki. Ekspozycję uzupełniają sztandary jednostek OSP, podręczny sprzęt gaśniczy i ratowniczy, sygnalizatory pożaru, kolekcja prądownic (końcówek węży strażackich), hełmy i pasy.
Wystawa poświęcona historii zaopatrzenia Bielska-Białej w wodę jest najnowszą częścią ekspozycji i funkcjonuje od listopada 2005 roku. Powstała w związku z 110 rocznicą uruchomienia wodociągu miasta Bielska. Znalazł się na niej szereg nigdy dotąd nie prezentowanych oryginalnych rysunków technicznych z końca XIX i początków XX wieku, przechowywanych dotąd w archiwum przedsiębiorstwa AQUA S.A. w Bielsku-Białej. Kolejno są to: niezrealizowany projekt wodociągu dla Bielska i Białej inż. Grahna z 1887 roku przewidujący budowę ujęcia wody na Sole w Kętach-Podlesiu, projekt wodociągu dla Bielska z ujęciem w Wapienicy barona von Schwarza z 1892 roku, projekt wodociągu dla miasta Białej z ujęciem w Straconce inż. Pfistera z 1898 roku oraz projekt zapory wodnej w Wapienicy firmy Dyckerhoff &amp; Widmann z 1927 roku Rysunki techniczne uzupełniają liczne widokówki, fotografie oraz dokumenty archiwalne, te ostatnie udostępnione przez Archiwum Państwowe w Katowicach, Oddział w Bielsku-Białej. Jest też kilka starych liczników wody, zasuwa odcinająca oraz oryginalna żeliwna pokrywa włazu komory wyrównawczej pierwszego bielskiego ujęcia wody w Wapienicy z 1893 roku, z napisem CARL FREIHERR v. SCHWARZ.
Przemysł metalowo-maszynowy.
Gwałtowny rozwój włókiennictwa był przyczyną powstania w Bielsku-Białej przemysłu metalowo-maszynowego, który zaopatrywał lokalne fabryki w maszyny i urządzenia. Przypomina o nim część ekspozycji muzealnej. Obejrzeć można tutaj zabytkową tokarkę nieznanego wytwórcy z początku XX wieku, różnego typu wiertarki pionowe kolumnowe z napędem ręcznym bądź elektrycznym, stół wraz ze zbiorem ręcznych narzędzi ślusarskich. Zwraca uwagę ważący 22 kg album pamiątkowy zawierający zdjęcia dyrekcji i pracowników fabryki maszyn włókienniczych Gustav Josephy's Erben. Ekspozycję uzupełniają fotografie i obrazy związane tematycznie z przemysłem metalowym.
Drukarnia.
Odrębne pomieszczenie zajmuje wystawa poświęcona technice drukarskiej. Na uwagę zasługują tutaj dwie prasy dociskowe z przełomu XIX i XX wieku oraz dwie maszyny drukarskie: jedna z firmy J. G. Schelter, U. Gisecke z Lipska (1926 rok), druga bliżej nieznanego wytwórcy „SH”. Urządzeniami nowszej generacji są angielski monotyp z tasterem, czyli maszyna do programowania i odlewania pojedynczych czcionek (1960 rok) oraz radziecki linotyp służący do odlewania całych wierszy tekstu (1982 rok). Uzupełnieniem ekspozycji są klocki drukarskie z secesyjnym elementami dekoracyjnymi do drukowania plakatów i afiszy oraz różnego rodzaju czcionki drukarskie.
Z muzealnego lamusa.
Otwarta w 1996 roku ekspozycja ukazywała wyłącznie maszyny i urządzenia włókiennicze. Ponieważ na półki muzealnych magazynów trafiały także inne eksponaty związane z szeroko rozumianą techniką, w 2002 roku z ich części stworzono odrębną wystawę, wzbudzającą duże zainteresowanie zwiedzających. Można tu zobaczyć m.in. różnego typu odbiorniki radiowo-telewizyjne, gramofony i magnetofony, maszyny liczące i do pisania. Duży zbiór tworzą też różnorakie sprzęty gospodarstwa domowego: żelazka (z duszą, na węgiel, ogrzewane gazem i inne), maszyny do szycia, ręczne pralnice drewniane, jedna z pierwszych elektrycznych pralek bębnowych z lat trzydziestych XX wieku, wyżymaczki, duży magiel skrzyniowy oraz mniejsze domowe, kilka rodzajów odkurzaczy, wagi, lampy naftowe, maszynki do mięsa, krajalnice ręczne do chleba i wiele innych.

</doc>
<doc id="461093" url="https://pl.wikipedia.org/wiki?curid=461093" title="Leon Bilicki">
Leon Bilicki

Leon Tyburcy Bilicki (Bielicki) herbu Pobóg (ur. ok. 1755, zm. po 1794) – generał major ziemi sochaczewskiej w powstaniu kościuszkowskim, porucznik 2. Brygady Kawalerii Narodowej w 1791 roku.
Dziedzic z sochaczewskiego. W 1789 roku wybrany deputatem na Trybunał Koronny z województwa brzeskokujawskiego. W latach 1772–1790 służył jako porucznik w kawalerii narodowej koronnej. Odszedł ze służby z powodu stanu zdrowia. Po wybuchu powstania 1794 organizował milicję pieszą i konną. 11 września 1794 mianowany generałem majorem milicji powiatu sochaczewskiego. Zaliczony do bardziej aktywnych generałów ziemiańskich. Sukcesów militarnych nie odniósł.
Bibliografia.
Literatura dodatkowa

</doc>
<doc id="461098" url="https://pl.wikipedia.org/wiki?curid=461098" title="Kleruch">
Kleruch



</doc>
<doc id="461101" url="https://pl.wikipedia.org/wiki?curid=461101" title="Zupa pomidorowa">
Zupa pomidorowa

Zupa pomidorowa, także pomidorówka – zupa przygotowywana na bazie rosołu lub bulionu z warzyw.
Charakterystyka.
Głównym składnikiem dania są świeże pomidory lub koncentrat pomidorowy. Zupę podaje się z makaronem lub ryżem, lanym ciastem czy tzw. zacierką. Część osób do poprawy smaku stosuje zioła, np. bazylię, natkę pietruszki oraz zabiela śmietaną.
Zupa pomidorowa składa się na tradycyjny obiad kuchni polskiej. Przepis na to danie był znany w Polsce przynajmniej od XIX wieku.
Zupa pomidorowa w kulturze.
Niektóre odniesienia do zupy pomidorowej w kulturze:

</doc>
<doc id="461106" url="https://pl.wikipedia.org/wiki?curid=461106" title="Diecezja Pekhon">
Diecezja Pekhon

Diecezja Pekhon została utworzona przez papieża Benedykta XVI 15 grudnia 2005, stolicą diecezji jest miasto Pekhon leżące na wyżynie Szan.
Diecezja leży w Mjanmie, powstała z podzielenia na pół terytorium archidiecezji Taunggyi, skupia osiem parafii. Jej pierwszym biskupem został dotychczasowy biskup pomocniczy Taunggyi Peter Hle.

</doc>
<doc id="461109" url="https://pl.wikipedia.org/wiki?curid=461109" title="Mms">
Mms



</doc>
<doc id="461110" url="https://pl.wikipedia.org/wiki?curid=461110" title="Hot Five">
Hot Five

Hot Five ("Gorąca Piątka"), znana także jako „Louis Armstrong and his Hot Five”, była pierwszą własną grupą Louisa Armstronga.
Był to typowy dla Nowego Orleanu zespół jazzowy, w składzie z trąbką, klarnetem i puzonem wspieranymi przez sekcję rytmiczną.
Oryginalny styl nowoorleański polegał na równoczesnej improwizacji. Instrumenty dęte prowadziły melodię: trąbka (lub kornet) prowadzi główną linię melodyczną podczas gdy klarnet i puzon grają improwizowany akompaniament. Tę tradycję kontynuował również Hot Five, lecz ze względu na to, że Armstrong był wyjątkowo utalentowanym i twórczym trębaczem, solówki w których trąbka grała sama pojawiały się coraz częściej. Tymi olśniewającymi solówkami Armstrong stworzył podwaliny jazzowej improwizacji solowej, przez co uznawany jest za jednego z najbardziej wpływowych jej twórców.
Grupa Hot Five powołana została tylko do nagrań pod wpływem sugestii Richarda M. Jonesa z Okeh Records. Wszystkie nagrania dokonane zostały w studiu nagraniowym Okeh w Chicago, z wyjątkiem sesji w Brunszwick Records gdzie grupa używała pseudonimu „Lil’s Hotshots”.
Były dwie różne grupy zwane Louis Armstrong and his Hot Five. Pierwsza z nich nagrywała od 1925 do 1927, zaś druga w 1928. Armstrong był jedynym muzykiem, który występował w obydwu.
Pierwsze Hot Five.
Pierwotne Hot Five składało się z muzyków, z którymi Louis Armstrong grywał jeszcze w Nowym Orleanie w drugiej dekadzie XX wieku. Byli to Kid Ory – puzon, Johnny Dodds – klarnet i Johnny St. Cyr – gitara lub banjo. Wyjątek stanowiła jedynie żona Armstronga Lil Hardin Armstrong – fortepian, którą poznał dopiero w Chicago.
Podczas niektórych (być może wszystkich) nagrań grupy Hot Seven, Kid Ory przebywał w Nowym Jorku, gdzie grał w grupie Kinga Olivera. W tym czasie zastępował go przypuszczalnie inny puzonista John Thomas.
Podczas jednej sesji nagraniowej w grudniu 1927, do zespołu dołączył bluesman Lonnie Johnson na gitarze.
Hot Five z 1928.
W 1928 Armstrong znów powołał do życia zespół do kolejnych nagrań, zastępując wszystkich, oprócz siebie, muzykami z orkiestry Carrrola Dickersona byli to: Fred Robinson na puzonie, Jimmy Strong na klarnecie i saksofonie tenorowym, Earl Hines na fortepianie, Mancy Carr na banjo oraz Zutty Singleton na perkusji.

</doc>
<doc id="461113" url="https://pl.wikipedia.org/wiki?curid=461113" title="Pathping">
Pathping

pathping – polecenie systemu Microsoft Windows (NT, 2000, XP, 7, 8, 10, 8.1 oraz Vista) łączące funkcjonalność polecenia ping oraz traceroute. Na początku ustalana jest trasa między dwoma hostami a następnie pingowany jest każdy z węzłów na tej trasie. Przewagą tego narzędzia jest to iż nie tylko ustala trasę, ale również dostarcza statystyki podobne do tych, które dostarcza ping. Wadą programu jest zazwyczaj długie obliczanie statystyk (ponad 5 minut, dla wyjątkowo odległych serwerów czas może nawet wzrosnąć jeszcze bardziej).
Przykładowa sesja śledzenia trasy do serwera pl.wikipedia.org:

</doc>
<doc id="461116" url="https://pl.wikipedia.org/wiki?curid=461116" title="Muzeum Techniki i Włókiennictwa">
Muzeum Techniki i Włókiennictwa



</doc>
<doc id="461120" url="https://pl.wikipedia.org/wiki?curid=461120" title="Moron">
Moron



</doc>
<doc id="461122" url="https://pl.wikipedia.org/wiki?curid=461122" title="Jan Arnošt Smoler">
Jan Arnošt Smoler

Jan Arnošt Smoler (wym. ; ur. 3 marca 1816, zm. 13 czerwca 1884) – górnołużycki pisarz i wydawca. Przywódca serbołużyckiego odrodzenia narodowego w XIX w.
Życiorys.
Jan Arnošt Smoler urodził się we wsi Łućo, obecnie Merzdorf. Jego ojciec Jan Karol Smoler pracował tam jako nauczyciel. W 1821 został przeniesiony do wsi Łaz i pełnił tu dodatkowo funkcję kantora w miejscowej parafii ewangelickiej. W 1830 roku Smoler rozpoczął studia w gimnazjum w Budziszynie. Tu organizował kółko samokształceniowe dla kolegów Łużyczan, którego celem było poznawanie języka i kultury serbskołużyckiej. W 1835 roku poznał Handrija Zejlera, który przyjechał do Łaz jako pastor. W 1836 roku Smoler rozpoczął studia teologiczne we Wrocławiu. Zbierał studiujących Łużyczan i organizował Łużycko-niemieckie Towarzystwo Badania Dziejów i Języków Łużyckich. Początkowo pełnił w nim funkcję sekretarza, a od 1839 roku prezesa. W 1839 roku zaproponował zmiany w sposobie zapisywania tekstów serbskołużyckich. Swoją propozycję opublikował w 1842 roku w "Krótkim wykładzie ogólnych zasad pisowni (Krotke wulozenje powsitkowlleho prawjepisanja)".
W latach 1841–1843 wydał obszerny zbiór pieśni ludowych i podań łużyckich pod tytułem "Pjesnički hornych a delnych Łužiskich Serbow," mający podstawowe znaczenie dla etnografii łużyckiej"."
W 1842 roku rozpoczął studia slawistyczne na Uniwersytecie Wrocławskim. W 1845 roku nie kończąc ich wyjechał do Budziszyna. Ósmego kwietnia 1845 roku zorganizował spotkanie działaczy łużyckich na którym została podjęta decyzja o utworzeniu Macierzy Serbskołużyckiej – Maćica Serbska. Smoler utworzył i został redaktorem pisma organizacji, które otrzymało nazwę "Časopis Towarstwa Maćicy Serbskeje." Na zakończenie zebrania, w którym wzięli udział m.in. H. Zejler, Korla Awgust Mosak-Kłosopólski, Křesćan Bohuwěr Pful, po występie chóru, który zakończył zebranie śpiewając niemieckie i słowiańskie pieśni, podjęto decyzję o organizowaniu corocznych koncertów, którym nadano nazwę "Święta pieśni" (spewanske swjedźenje). W 1847, wobec niemożności otrzymania stanowiska pastora na Łużycach, wyjechał do Lipska gdzie objął redagowanie pisma „Jahrbücher für slavische Literatur, Kunst und Wissenschaft”, którego twórca slawista J. P. Jordan wyjechał do Pragi. Mieszkając w Lipsku dorabiał jako korektor w wydawnictwie Brockhaus. W 1848 powrócił na stałe do Budziszyna zamieszkując na jego przedmieściu Židow (obecnie w granicach Budziszyna). Przejął od Handrija Zejlerja wydawanie gazety "Tydźenska Nowina", którą wydawał do śmierci, od 1854 jako "Serbske Nowiny" (zmiana tytułu podkreślała ogólnonarodowy charakter pisma).
W okresie Wiosny Ludów (1848–1849) był zwolennikiem zachowania lojalności wobec króla i rządu Saksonii, licząc na ustępstwa z jego strony. Kiedy w 1849 do Budziszyna przyjechał Michał Bakunin w celu namówienia Smolera do poparcia rewolucji w Saksonii, Smoler nie zgodził się na to i także pod jego wpływem ruch łużycki pozostał lojalny wobec monarchii saskiej. Po upadku rewolucji rząd saski zgodził się na pewne koncesje na rzecz Serbów łużyckich w zakresie polityki kulturalnej (zgoda na nauczanie górnołużyckiego w gimnazjum w Budziszynie, zgoda na bezpłatnych tłumaczy w sądach z górnołużyckiego na niemiecki). W 1850 roku został nauczycielem górnołużyckiego w gimnazjum w Budziszynie i rok później wydał dla uczniów "Małą gramatykę języka serbołużyckiego" ("Mała recnica serbska").
W 1872 roku Smoler został przewodniczącym Maćicy Serbskiej i zaczął zbierać fundusze na budowę domu dla organizacji. Podróżował po Europie zbierając pieniądze na ten cel. W 1875 roku wyjechał do Poznania, gdzie zwiedza Bazar, który stał się wzorem dla budowy domu dla Maćicy. Zmarł w Budziszynie.

</doc>
<doc id="461123" url="https://pl.wikipedia.org/wiki?curid=461123" title="Muzeum Techniki i Włókiennictwa w Bielsku-Białej">
Muzeum Techniki i Włókiennictwa w Bielsku-Białej



</doc>
<doc id="461124" url="https://pl.wikipedia.org/wiki?curid=461124" title="Jan Arnost Smoler">
Jan Arnost Smoler



</doc>
<doc id="461125" url="https://pl.wikipedia.org/wiki?curid=461125" title="Jan Smoler">
Jan Smoler



</doc>
<doc id="461126" url="https://pl.wikipedia.org/wiki?curid=461126" title="Muzeum Techniki w Bielsku-Białej">
Muzeum Techniki w Bielsku-Białej



</doc>
<doc id="461129" url="https://pl.wikipedia.org/wiki?curid=461129" title="Netstat">
Netstat

Netstat – jeden z najbardziej wszechstronnych i rozbudowanych programów narzędziowych odnoszących się do połączeń sieciowych.
Polecenie codice_1 dostępne jest z linii poleceń w systemie Unix i zbliżonych oraz w systemach opartych na Windows. Służy do wyświetlania aktywnych połączeń sieciowych TCP a także: portów, na których komputer nasłuchuje, tabeli trasowania protokołu IP, statystyki sieci Ethernet, statystyki protokołu IPv4 (dla protokołów IP, ICMP, TCP i UDP), statystyki protokołu IPv6 (dla protokołów IPv6, ICMPv6, TCP przez IPv6 i UDP przez IPv6) oraz połączeń NAT i komunikatów netlinkowych.
Polecenie codice_1 użyte bez parametrów powoduje wyświetlenie aktywnych połączeń protokołu TCP.
Składnia
netstat [-a ] [-b ] [-e ] [-n ] [-o ] [-p "protokół"] [-r ] [-s ] ["interwał"]
Parametry
-a – służy do wyświetlania wszystkich aktywnych połączeń protokołu TCP, a także portów protokołu TCP i UDP, na których komputer nasłuchuje.
-b – (Windows XP z SP2) służy do wyświetlania wszystkich aktywnych połączeń protokołu TCP, a także nazw programów używających portów protokołu TCP i UDP, na których komputer nasłuchuje.
-e – wyświetla statystykę sieci Ethernet, czyli liczbę wysłanych oraz odebranych bajtów i pakietów. Można go łączyć z parametrem -s.
-f – wyświetla w pełni kwalifikowane nazwy domen (FQDN).
-n – służy do wyświetlania aktywnych połączeń protokołu TCP. Adresy i numery portów są wyrażane numerycznie i nie zostaną zmienione na nazwy.
-o – służy do wyświetlania aktywnych połączeń protokołu TCP, a także dołącza identyfikatory procesów (PID) poszczególnych połączeń, dzięki czemu można sprawdzić informacje o właścicielach portów dla każdego połączenia. Może być łączony z parametrami -a,-n i -p.
-p "protokół" – ukazuje połączenia protokołu. W tym przypadku parametr "protokół" może przyjmować wartości: udp, tcpv6, tcp lub udpv6. Gdy parametr -p zostanie użyty jednocześnie z parametrem -s, aby wyświetlić statystyki poszczególnych protokołów, parametr ten może przyjąć wartości: tcp, udp, icmp, udpv6, ip, tcpv6, icmpv6 lub ipv6.
-r – służy do wyświetlania zawartości tabeli trasowania protokołu IP. Parametr jest odpowiednikiem polecenia codice_3.
-s – służy do wyświetlania oddzielnych statystyk dla poszczególnych protokołów.
-t – wyświetla bieżący stan obciążenia połączenia.
"interwał" – umożliwia powtarzające się wyświetlenie wybranych informacji w odstępie określonej liczby sekund. Naciśnięcie klawisza CTRL+C spowoduje zatrzymanie wyświetlania informacji. Jeżeli parametr ten nie został użyty, polecenie codice_1 wyświetli wybrane informacje tylko raz.
System Windows.
Przykład uruchomienia w systemie Windows:
 C:\&gt; netstat
 Aktywne połączenia
 Protokół Adres lokalny Obcy adres Stan
 TCP KOMPUTER:1130 m1.gadugadu.pl:https USTANOWIONO
 TCP KOMPUTER:1220 server11.oingo.com:4242 USTANOWIONO
 TCP KOMPUTER:1839 nf-in-f147.google.com:http CZAS_OCZEKIWANIA
 TCP KOMPUTER:1850 grjcn1j.dhcp-ripwave.irishbroadband.ie:4662 USTANOWIONO
 TCP KOMPUTER:1890 lan31-1-82-66-82-210.fbx.proxad.net:4662 CZAS_OCZEKIWANIA
 TCP KOMPUTER:1892 82.194.36.124:4662 ZAMYKANIE
 TCP KOMPUTER:1035 localhost:31416 USTANOWIONO
System Linux.
Przykład uruchomienia w systemie Linux:
 user@host:~$ netstat -aepvt
 Proto Recv-Q Send-Q Local Address Foreign Address State User Inode PID/Program name
 tcp 0 0 *:nfs *:* LISTEN root 14729 –
 tcp 0 0 *:filenet-nch *:* LISTEN root 14764 –
 tcp 0 0 *:mysql *:* LISTEN root 15106 –
 tcp 0 0 *:sunrpc *:* LISTEN root 14179 –
 tcp 0 0 *:ipp *:* LISTEN root 17725 –
 tcp 0 0 *:924 *:* LISTEN root 15024 –
 tcp 0 0 *:apcupsd *:* LISTEN root 17633 –

</doc>
<doc id="461132" url="https://pl.wikipedia.org/wiki?curid=461132" title="Marian Bernaciak">
Marian Bernaciak

Marcin Bernaciak, ps. Orlik, Dymek (ur. 6 marca 1917 w Zalesiu, zm. 24 czerwca 1946 we wsi Piotrówek) – podporucznik rezerwy Wojska Polskiego, członek ZWZ-AK, dowódca oddziału partyzanckiego AK, a następnie Zrzeszenia WiN na Mazowszu.
Życiorys.
Był synem Michała Bernaciaka i Marii z domu Bliźniak. W 1937 r. ukończył Gimnazjum im. A.J. Czartoryskiego w Puławach. Następnie odbył roczną obowiązkową służbę wojskową w Mazowieckiej Szkole Podchorążych Rezerwy Artylerii w Zambrowie, którą zakończył w stopniu plutonowego podchorążego. Dostał przydział mobilizacyjny do 2 pułku artylerii ciężkiej. Pracował w urzędzie pocztowym w Sobolewie w powiecie Garwolin. Zmobilizowany w sierpniu 1939 r., podczas wojny obronnej 1939 r. walczył jako podporucznik rezerwy w 2 pac. Podczas obrony Włodzimierza Wołyńskiego po agresji ZSRR na Polskę dostał się do niewoli radzieckiej. Kilka tygodni później zbiegł z transportu jenieckiego na terenie ZSRR, wiozącego polskich oficerów do obozów, i powrócił w rodzinne strony. Prowadził księgarnię w Rykach i niewielką drukarnię w Dęblinie. W 1940 r. zaangażował się w działalność konspiracyjną w ramach ZWZ, a następnie AK. Był szefem Kedywu podobwodu „A” (Dęblin-Ryki) w Obwodzie AK Puławy. Od jesieni 1943 r., zagrożony aresztowaniem przez Gestapo, był zmuszony ukrywać się. 20 listopada 1943 r. utworzył grupę lotną, przekształconą w oddział partyzancki, na czele którego stanął. W maju 1944 r. jego oddział otrzymał kryptonim OP I/15 pułku piechoty AK „Wilków”. Przeprowadził on ponad 20 akcji bojowych przeciwko Niemcom. Dzięki jego postawie podczas akcji „Burza” w lipcu 1944 r. w Dęblinie uratowano przed zniszczeniem ważne obiekty wojskowe i gospodarcze, uchroniono ludność przed wywózką i znęcaniem się przez wycofujących się żołnierzy niemieckich. 26 lipca 1944 r. jego oddział zajął samodzielnie Ryki. W sierpniu 1944 r. na czele ok. 350 partyzantów podjął marsz w celu pomocy walczącej Warszawie, ale zakończył się on niepowodzeniem. Zagrożony internowaniem przez Sowietów, podjął decyzję o rozwiązaniu oddziału. Przez kilka miesięcy ukrywał się, poszukiwany przez NKWD.
W marcu 1945 r. odtworzył swój oddział z osób zagrożonych aresztowaniem. Początkowo podporządkował się Delegaturze Sił Zbrojnych na Kraj, a od września tego roku wszedł w skład Zrzeszenia WiN. Jesienią 1945 r. został mianowany dowódcą zgrupowania oddziałów WiN w Inspektoracie Rejonowym „Puławy”, a następnie zastępcą inspektora puławskiego ds. bezpieczeństwa jako referent bezpieczeństwa. Awansował wówczas do stopnia majora (według części źródeł – kapitana). Dowodzone przez niego zgrupowanie partyzantki niepodległościowej, jedno z największych na Lubelszczyźnie (działało na terenie powiatów garwolińskiego, puławskiego, łukowskiego, lubartowskiego, kraśnickiego i kozienickiego), liczące ok. 200 żołnierzy, a na wiosnę 1946 r. – ok. 160, przeprowadziło wiele akcji zbrojnych przeciwko władzom komunistycznym, m.in.:
W latach 1945–1947 plutony podporządkowane M. Bernaciakowi przeprowadziły najwięcej akcji dywersyjnych na Lubelszczyźnie, m.in.:
Wśród dokonanych zbrodni można wymienić:
Zgrupowanie jako zwarta formacja działało do lipca 1945 r. Wskutek olbrzymiego nasycenia terenu regularnym wojskiem i siłami bezpieczeństwa, M. Bernaciak zmuszony był do zmiany taktyki. Podzielił swoje zgrupowanie na pojedyncze plutony i drużyny, które były zakonspirowane we wsiach i wspomagane przez terenowe struktury WiN. Umożliwiało to łatwą koncentrację zgrupowania i utrzymywanie stałej gotowości bojowej. Taktyka ta została zmieniona wiosną 1946 r., kiedy zgrupowanie zostało podzielone na dwa pododdziały. Pierwszy pododdział pod dowództwem Wacława Kuchnio ps. „Spokojny” działał na północy Inspektoratu, a drugi pod dowództwem Zygmunta Wilczyńskiego ps. Żuk – na południu. Źródłem dużych sukcesów M. Bernaciaka była jego umiejętność dowodzenia i częsta zmiana taktyki walki z wielokrotnie przeważającymi siłami wojskowymi i formacji bezpieczeństwa. Dzięki jego wysiłkom podporządkowane mu patrole i drużyny dywersyjne poza akcjami zbrojnymi prowadziły też intensywną działalność wywiadowczą, dotyczącą również spraw politycznych i społecznych, oraz propagandową. Główną część tej ostatniej stanowił druk i kolportaż prasy i ulotek w postaci komunikatów, informacji, apeli, tekstów okolicznościowych, z których najbardziej znanymi były "Orlik do społeczeństwa" z okazji referendum ludowego w 1946 r. oraz ulotka "Katyń Puławski".
Do walki ze zgrupowaniem M. Bernaciaka władze zmobilizowały ogromne siły podzielone na grupy operacyjne, liczące łącznie kilkanaście tysięcy żołnierzy LWP, KBW oraz funkcjonariuszy MO i UB. Aresztowani zostali rodzice M. Bernaciaka oraz jego brat Lucjan, b. żołnierz AK. 24 czerwca 1946 r., kiedy M. Bernaciak wracał z kilkoma ludźmi z odprawy w Życzynie, został zaatakowany przez grupę żołnierzy wojsk saperskich z 1 Dywizji Piechoty, którzy ochraniali referendum, oraz oddział KBW koło wsi Piotrówek. Dwukrotnie ranny podczas próby przebicia się z okrążenia, popełnił samobójstwo. Zginął partyzant z jego oddziału – Leon Jankowski „Obarek”. W 2015 r. pion śledczy IPN ustalił, że wcześniejsze założenia co do prawdopodobnego miejsca pochówku Mariana Bernaciaka „Orlika” są błędne. Osoba, którą uważano za Mariana Bernaciaka, pod której imieniem i nazwiskiem miał być pochowany „Orlik” rzeczywiście istniała
Aktualnie nie jest znane miejsce spoczynku ciała Mariana Bernaciaka.
Marian Bernaciak nie założył rodziny, ponieważ, jak sam twierdził, "nie był czas ku temu".
Odznaczenia i upamiętnienie.
W rodzinnej wsi mjr. M. Bernaciaka, w Zalesiu został postawiony upamiętniający go pomnik w formie pamiątkowego kamienia z inskrypcją oraz symbolami krzyża i Polski Walczącej.
25 czerwca 2006 r. w Piotrówku pod honorowym patronatem Prezydenta Rzeczypospolitej Polskiej Lecha Kaczyńskiego odbyły się uroczystości upamiętniające 60. rocznicę tragicznej śmierci majora Mariana Bernaciaka „Orlika”, bohaterskiego żołnierza Armii Krajowej i Zrzeszenia WiN.
Pośmiertnie, postanowieniem z 24 czerwca 2009 r. Prezydent RP Lech Kaczyński nadał mu pośmiertnie "za wybitne zasługi dla niepodległości Rzeczypospolitej Polskiej" Krzyż Wielki Orderu Odrodzenia Polski. Wręczenie orderu rodzinie odbyło się 11 listopada z okazji Święta Niepodległości.
1 czerwca 1945 r. rozkazem nr 319 Delegata Sił Zbrojnych na Kraj mjr Marian Bernaciak „Orlik” został odznaczony Krzyżem Srebrnym Orderu Wojennego Virtuti Militari. Przekazanie odznaczenia nastąpiło dopiero 73 lata później 1 czerwca 2018 r. w Muzeum Wojska Polskiego w Warszawie w sali Polskich Sił Zbrojnych. W imieniu poległego żołnierza Krzyż Srebrny odebrała z rąk Szefa Urzędu ds. Kombatantów i Osób Represjonowanych Jana Józefa Kasprzyka Pani Wanda Piotrowska, siostra „Orlika”.
Imię mjr. Mariana Bernaciaka „Orlika” nosi Koło Światowego Związku Żołnierzy Armii Krajowej w Rykach, pielęgnujące pamięć i tradycje „Orlika” i jego podkomendnych.
W Końskowoli działa 7 Drużyna Starszoharcerska im. mjr. Mariana Bernaciaka „Orlika” (Chorągiew Lubelska, Hufiec ZHP Puławy).

</doc>
<doc id="461136" url="https://pl.wikipedia.org/wiki?curid=461136" title="Ostre zapalenie trzustki">
Ostre zapalenie trzustki

Ostre zapalenie trzustki, OZT (łac. "pancreatitis acuta") – nienowotworowa choroba trzustki o gwałtownym przebiegu.
Przyczyny.
Najczęstszą przyczyną ostrego zapalenia trzustki jest nadużycie alkoholu (50%), kamica żółciowa (30%) lub uraz.
Zapamiętanie etiologii OZT ułatwia angielski skrót mnemotechniczny – "I get smashed" („upijam się”).
Objawy i przebieg.
Najczęstszymi objawami, będącymi konsekwencją zarówno procesu zapalnego, jak i działania dostających się do krwiobiegu enzymów trzustkowych, są:
Choremu ulgę przynosi przyjęcie pozycji siedzącej lub skulonej.
W ciężkich postaciach – spadek ciśnienia tętniczego, wstrząs hipowolemiczny, ostra niewydolność nerek, zespół ostrej niewydolności oddechowej, zespół rozsianego wykrzepiania wewnątrznaczyniowego i zaburzenia czynności wątroby. W skrajnych przypadkach ostre zapalenie trzustki może nawet kończyć się śmiercią.
Rozpoznanie.
Rozpoznanie stawia się na podstawie objawów klinicznych i znacznego wzrostu aktywności enzymów trzustkowych w surowicy krwi i moczu oraz wyników badań obrazowych (ultrasonografia, tomografia komputerowa).
Rokowanie.
Do oceny stopnia ciężkości ostrego zapalenia trzustki służą specjalne skale:
oraz zmiana stężenia CRP we krwi.
Leczenie.
Ostre zapalenie trzustki wymaga intensywnego leczenia w warunkach szpitalnych. Początkowo konieczne jest zwykle zastosowanie diety ścisłej, następnie włączenie żywienia dojelitowego czy rzadziej pozajelitowego, podanie leków przeciwbólowych i rozkurczowych, dokładna kontrola wszystkich funkcji życiowych, w tym czynności nerek i wydolności układu oddechowego. W przypadku zapalenia trzustki wywołanego zablokowaniem przewodów żółciowych dobre rezultaty, przynoszące natychmiastową poprawę, daje wczesne (w ciągu 72 godzin od wystąpienia symptomów) nacięcie zwieracza Oddiego w ujściu brodawki Vatera i udrożnienie tych przewodów. Zabiegu tego dokonuje się za pomocą endoskopu. Niektóre postaci ostrego zapalenia trzustki mogą wymagać skomplikowanego leczenia operacyjnego. W około 5% przypadków, a w ciężkich postaciach w 10-40%, mimo prawidłowego leczenia nie udaje się opanować choroby i kończy się ona śmiercią.
Chorzy z ostrym zapaleniem trzustki leczeni są w oddziałach chirurgicznych z dostępem do oddziału intensywnej opieki medycznej, w razie pogorszenia stanu klinicznego. Każdego chorego z ostrym zapaleniem trzustki traktuje się w pierwszych dniach pobytu w szpitalu tak, jakby potencjalnie miał ciężką postać choroby i intensywnie leczy, zanim na podstawie obserwacji licznych parametrów życiowych chorego, powtarzanych badań laboratoryjnych i obrazowych lekarze nie określą stopnia ciężkości OZT. Leczenie uzależnione jest od postaci choroby, ale zawsze ma na celu zatrzymanie zainicjowanego procesu „samotrawienia” trzustki oraz wyrównywanie zaburzeń ustrojowych towarzyszących chorobie.
Terapia OZT jest wielokierunkowa i obejmuje:
Brak poprawy pomimo intensywnego leczenia w oddziale chirurgicznym jest wskazaniem do przeniesienia chorego na oddział intensywnej opieki medycznej.
Żywienie w przebiegu OZT.
Dawniej chorych z ostrym zapaleniem trzustki długotrwale głodzono, żeby w ten sposób odciążyć "chorą" trzustkę. Obecnie w pierwszej kolejności choremu wprowadza się na krótko głodówkę, która ma na celu zahamowanie wydzielania soku trzustkowego przez trzustkę. Ponieważ wiadomo, że ostremu zapaleniu trzustki towarzyszy stan tzw. hiperkatabolizmu, charakteryzujący się gwałtownym zużywaniem zapasów białka i tłuszczów i spadkiem masy ciała chorego – dlatego po kilkudniowej głodówce połączonej z obserwacją i po rozpoznaniem u chorego postaci OZT podejmuje się decyzję o włączeniu odżywiania.
U chorych z obrzękową postacią OZT jest to odżywianie doustne, a u chorych z ciężkim OZT rozważa się całkowite odżywianie dojelitowe, czyli enteralne za pomocą sondy dojelitowej, a jeżeli chory źle je toleruje, to wdraża się żywienie pozajelitowe, czyli parenteralne dożylne. Odżywienie to prowadzone jest specjalnymi dietami zapewniającymi właściwą podaż wszystkich składników odżywczych oraz odpowiednią kaloryczność.
Leczenie operacyjne.
Postać obrzękową ostrego zapalenia trzustki leczy się zachowawczo. W przypadku martwiczego OZT, leczenie zachowawcze wdrażane jest w stosunku do martwicy jałowej, niezakażonej. Jeśli natomiast dochodzi do zakażenia martwicy, o czym może świadczyć brak poprawy klinicznej w trakcie leczenia lub pogorszenie stanu chorego pomimo prowadzonego przez pewien czas leczenia zachowawczego, to konieczne staje się leczenie operacyjne. Wskazaniami do leczenia operacyjnego są również powikłania miejscowe martwiczego OZT takie, jak: torbiele rzekome trzustki, ropnie, martwaki, krwotoki z przewodu pokarmowego.
Powikłania.
Powikłania mogą być ogólnoustrojowe lub miejscowe.

</doc>
<doc id="461139" url="https://pl.wikipedia.org/wiki?curid=461139" title="V Liceum Ogólnokształcące im. gen. Jakuba Jasińskiego we Wrocławiu">
V Liceum Ogólnokształcące im. gen. Jakuba Jasińskiego we Wrocławiu

V Liceum Ogólnokształcące im. gen. Jakuba Jasińskiego we Wrocławiu – publiczne liceum ogólnokształcące, mieszczące się przy ul. Kuronia we Wrocławiu. Jest jedną z trzech placówek we Wrocławiu kształcącą uczniów w ramach programu Matury Międzynarodowej.
Historia szkoły.
Szkoła powstała 1 września 1948. Początkowo mieściła się w budynku przy ulicy Kruczej. Pierwszy egzamin maturalny odbył się w 1950, maturę zdawało wtedy 29 uczniów. W 17. rocznicę istnienia szkoły, 8 września 1964, nadano jej imię generała Jakuba Jasińskiego. W 2006 V LO weszło w skład Zespołu Szkół Ogólnokształcących nr 5 we Wrocławiu (jego częścią było też Gimnazjum Dwujęzyczne nr 26, które zostało zlikwidowane po reformie edukacji w 2017).
W 1989 uczestnicy wymiany ze szkołą partnerską we Włoszech zostali przyjęci na audiencji generalnej przez papieża Jana Pawła II. Od 1990 rozpoczęto współpracę ze szkołami w Holandii, Danii i Szwajcarii. Od kilku lat trwa również współpraca ze szkołami niemieckimi m.in. w Tybindze i Waiblingen.
W 1994 szkoła była organizatorem imprezy pod nazwą „Model ONZ”. Wzięło w niej udział około czterech tysięcy osób ze szkół z Polski, Włoch i Niemiec.
Dzień patrona szkoły jest obchodzony co roku 4 listopada, w rocznicę śmierci gen. Jakuba Jasińskiego w czasie obrony Warszawy.
Profil kształcenia.
Ze względu na tradycję szkoły była postrzegana jako liceum humanistyczne, jednakże w ciągu lat uległo to zmianie i obecnie skupia się na kierunkach matematycznych, co znalazło potwierdzenie w profilach klas. W 2005 wraz ze zmianą dyrekcji nastąpiła zmiana profilu szkoły na ogólnokształcący: trzy klasy językowe zostały zastąpione klasami o profilach matematycznych i przyrodniczych.
International Baccaulareate.
Od września 1997 V Liceum Ogólnokształcące realizuje program Matury Międzynarodowej (International Baccalaureate). Program ten obejmuje uczniów klasy III i IV, którzy ukończyli program IB-MYP (i spełnili kryteria) w tej szkole lub pozytywnie zdali testy kwalifikacyjne z języka angielskiego (na poziomie B2/C1) i matematyki. Przedmioty w tych klasach, z wyjątkiem języka ojczystego, są prowadzone w języku angielskim.
Od 2011 istnieje również klasa IB-MYP, obejmująca program klasy I i II, przygotowująca uczniów do dalszego kształcenia w systemie Matury Międzynarodowej.
V Liceum Ogólnokształcące we Wrocławiu jest jedną z kilkunastu szkół w Polsce realizującą program matury międzynarodowej.
Dyplomacja Europejska.
Klasa Dyplomacji Europejskiej założona w 2002 wyróżniała się na tle Zespołu Szkół Ogólnokształcących nie tylko innowacyjnością programu, ale i innymi elementami, z których najbardziej widoczny był obowiązek noszenia mundurków, wprowadzony na długo przed reformami MEN w 2007. Poza tym uczniowie odbywali spotkania z politykami, a także realizowali w klasie II i III dodatkowo takie przedmioty autorskie jak:
Profil został jednak zlikwidowany.
Umowy partnerskie.
W 1992 szkoła podpisała umowę o współpracy z Uniwersytetem Wrocławskim. Od 1970 V Liceum Ogólnokształcące jest członkiem Międzynarodowego Klubu Szkół Stowarzyszonych UNESCO. Szkoła prowadzi wymiany międzynarodowe lub współpracuje ze szkołami z Niemiec, Danii, Szwajcarii, Włoch, Hiszpanii, Holandii i Belgii.

</doc>
<doc id="461141" url="https://pl.wikipedia.org/wiki?curid=461141" title="NCS">
NCS



</doc>
<doc id="461145" url="https://pl.wikipedia.org/wiki?curid=461145" title="Daniel Czepko von Reigersfeld">
Daniel Czepko von Reigersfeld

Daniel Czepko von Reigersfeld (ur. 23 września 1605 w Koskowicach koło Legnicy, zm. 8 września 1660 w Wołowie) – śląski poeta i dramatopisarz, tworzący w języku niemieckim.
Pochodził z rodziny o morawskich korzeniach. Czepko do 1623 uczęszczał do szkoły łacińskiej w Świdnicy oraz studiował prawo i medycynę w Lipsku i Strasburgu. W 1626 wyjechał na dalszą naukę do Francji i Włoch. Następnie służył na dworze margrabiego Badenii oraz był prawnikiem i zarządcą w Spirze. W 1629 powrócił na Śląsk. Z powodu prześladowań protestantów był zmuszony opuścić swój majątek ziemski koło Świdnicy; pracował potem jako nauczyciel domowy w majątku Dobrosławice koło Kędzierzyna-Koźla. W 1634 wrócił do Świdnicy, a w 1656 nadano mu tytuł szlachecki i nazwisko "von Reigersfeld". Od 1658 był radnym w Legnicy, przewodniczącym Landtagu i radnym cesarstwa. Pochowany w Kościele Pokoju w Świdnicy.
Jego najważniejsze utwory to poetycka sielanka "Corydon und Phyllis" oraz zbiór epigramatów "Sexcenta Monodisticha Sapientium". To ostatnie dzieło, napisane w latach 1640-1647, ukazuje religijne i filozoficzne poglądy Czepki, ukształtowane pod wpływem Paracelsusa oraz mistyków Mistrza Eckharta i Jakoba Böhmego. Poezja Czepki wywarła silny wpływ na twórczość Angelusa Silesiusa.

</doc>
<doc id="461158" url="https://pl.wikipedia.org/wiki?curid=461158" title="Alfred Tomanek">
Alfred Tomanek

Alfred Florian Tomanek (ur. 4 maja 1900 w Grodźcu Śląskim, zm. 11 kwietnia 1962), lekarz, działacz społeczny, żołnierz.
Życiorys.
Był synem Józefa Tomanka i Albertyny z d. Brandys; bratankiem Jerzego Tomanka. Ukończył szkołę podstawową i gimnazjum w Cieszynie, a później Wydział Medyczny Uniwersytetu Jagiellońskiego. Po ukończeniu studiów ze stopniem doktora wszech nauk w 1926 roku został asystentem na Uniwersytecie Jagiellońskim. Później przeniósł się do Borysławia, gdzie pracował do 1939 roku. 
19 lutego 1940 roku aresztowany przez NKWD. Skazano go na 8 lat więzienia za nieujawnienie władzom radzieckim członków Związku Walki Zbrojnej. Przebywał w obozie karnym Saw-Urallager w obwodzie swierdłowskim. Od października 1941 lekarz Armii Polskiej. W Iranie został lekarzem wojskowym łącznikowym i tłumaczem języka angielskiego przy Szefostwie Sanitarnym Obozu Ewakuacyjnego nr 1. Później został mianowany kierownikiem Wydziału Służby Zdrowia przy Delegacie Min. Pracy i Opieki Społecznej w Bombaju. Otaczał opieką pięć ośrodków m.in. Osiedle Polskie w Valivade, Ośrodek Opieki Społecznej w Panchgani i Obozem Przejściowym w Karaczi. Założył też Koło Śląskich Cieszyniaków w Bombaju.
Po zakończeniu wojny pracował w Szpitalu Wojennym Polskim nr 8 w Bombaju, a później (jako internista i stomatolog) w Anglii. 
Alfred Tomanek zginął 11 kwietnia 1962 roku w wypadku samochodowym.
Wybrane publikacje: "Leczenie biologiczne w praktyce lekarskiej" (Warszawa 1937), "Kolka wątrobowa" (Warszawa 1938), "Kurs badań laboratoryjno-lekarskich" (1947). W maszynopisach pozostają m.in. "Skrypt techniki dentystycznej", "Ziołolecznictwo", "Nadciśnienie a starość" i "Zarys organizacyjny służby zdrowia".

</doc>
<doc id="461162" url="https://pl.wikipedia.org/wiki?curid=461162" title="Maciej Pawłowski">
Maciej Pawłowski

Maciej Pawłowski (ur. 26 marca 1965 w Łodzi) – polski kompozytor, dyrygent, reżyser, aranżer, producent muzyczny i pedagog; od 1998 r. jest kierownikiem muzycznym licznych premier musicali w Teatrze Muzycznym Roma w Warszawie. Jego rock opera „Szambalia” do tekstów Anny Nowak-Otto, jako pierwsze w historii dzieło musicalowe polskich twórców, miała swoją premierę w Londynie (15 lipca 2014 r.) Jako dyrygent poprowadził ponad 3500 przedstawień i koncertów.
Jest autorem muzyki do kilkudziesięciu przedstawień teatralnych oraz kierownikiem muzycznym polskich prapremier musicali: "Les Misérables", "Upiór w operze", "Akademia pana Kleksa", "Taniec wampirów", "Koty", "Grease", "Miss Saigon", "Fame", "Crazy for You", "Józef i cudowny płaszcz snów w technikolorze", "Aladyn Jr."
Jest absolwentem Sekcji Dyrygenckiej przy Wydziale Teorii Muzyki, Kompozycji, Rytmiki i Wychowania Muzycznego w Akademii Muzycznej w Łodzi klasy prof. Henryka Blachy.
Jest założycielem sieci autorskich szkół musicalowych (Autorska Szkoła Musicalowa Macieja Pawłowskiego) kształcących młodzież w zakresie śpiewu musicalowego, tańca i sztuki aktorskiej. W 2018 r. stworzył Teatr Muzyczny Artland.
Jest prezesem Fundacji ARTLAND.

</doc>
<doc id="461163" url="https://pl.wikipedia.org/wiki?curid=461163" title="Edith Schmettan-Demel">
Edith Schmettan-Demel

Edith Schmettan-Demel (ur. 10 czerwca 1890 w Cieszynie, zm. 30 maja 1964) – pisarka. 
Córka Johanna Demela von Elswehra, burmistrza Cieszyna w latach 1861–1875 i 1876–1892, siostra Hansa.
Studiowała germanistykę i anglistykę na Uniwersytecie Wiedeńskim. W roku 1913 wyszła za mąż za Ernesta Schmettana i na stałe zamieszkała w Austrii.
Publikowała opowiadania i felietony m.in. w czasopismach „Silesia” i „Grenzbote”. W 1931 roku ukazała się jej pierwsza książka "Die sieben Kinder des Pastors Kattenschlag". Inne książki: "Das Schweiger Haus" i "Grete Tumsers gluckliches Jahr".

</doc>
<doc id="461165" url="https://pl.wikipedia.org/wiki?curid=461165" title="Rzym w płomieniach">
Rzym w płomieniach

Rzym w płomieniach (ang. "The Flames of Rome") – powieść historyczna amerykańskiego pisarza Paula L. Maiera wydana w 1981 roku. Polskie tłumaczenie ukazało się w 1994 roku.
Jej akcja toczy się w latach 47-68, a głównym bohaterem jest Tytus Flawiusz Sabinus. Wszystkie postacie występujące na kartach powieści istniały naprawdę, a książka jest zbliżona do fabularnej rekonstrukcji (opartej na źródłach, dokładnie wyszczególnionych w przypisach).

</doc>
<doc id="461173" url="https://pl.wikipedia.org/wiki?curid=461173" title="Bunbury (Australia Zachodnia)">
Bunbury (Australia Zachodnia)

Bunbury – miasto i port na południowo-zachodnim wybrzeżu Australii, w stanie Australia Zachodnia, nad Zatoką Geografa (Ocean Indyjski). Około 58 tys. mieszkańców.
Urodził się tutaj John Forrest, australijski odkrywca i polityk, pierwszy premier Australii Zachodniej.
W mieście rozwinął się przemysł chemiczny, spożywczy oraz włókienniczy.

</doc>
<doc id="461175" url="https://pl.wikipedia.org/wiki?curid=461175" title="Mysuru">
Mysuru

Mysuru, dawniej Majsur (Kannada: ಮೈಸೂರು (wym. Maisūru), hindi: मैसूरु, trl. Maisūru, ang.: Mysore) – miasto w południowej części Indii, w stanie Karnataka, przez wiele wieków stolica państwa o tej samej nazwie.
Geografia.
Położone na wyżynie Dekan, na wysokości 770 metrów, nad rzeką Kaweri, 135 km od Bengaluru.
Nazewnictwo.
7 października 2006 rząd Karnataki oznajmił, że z dniem 1 listopada 2006, Mysore powróci do nazwy sprzed kolonizacji: w języku kannada Maisuru, zapisywanej odtąd w grafice łacińskiej jako „Mysuru”.
Nazwa pochodzi od Mahiś+uru, czyli dosłownie "siedziba Mahiśa", demona znanego w mitologii indyjskiej jako Mahiszasura (ang. Maheeshasura).
Transport.
W mieście znajduje się port lotniczy Mysore.
Atrakcje.
Miasto znane jest ze swych pałaców (zwłaszcza rezydencji maharadży), świątyń (np. Ćamundi) i bliskiego położenia innych ciekawych miejsc jak Srirangapatna i zapory Krishna Raja Sagara. Święto Dasara przyciąga do miasta tysiące turystów.

</doc>
<doc id="461179" url="https://pl.wikipedia.org/wiki?curid=461179" title="Wójcice (województwo dolnośląskie)">
Wójcice (województwo dolnośląskie)

Wójcice – wieś w Polsce położona w województwie dolnośląskim, w powiecie oławskim, w gminie Jelcz-Laskowice.
W latach 1975–1998 miejscowość należała administracyjnie do województwa wrocławskiego.
Znajduje się 16 km od Oławy, otoczona z trzech stron kompleksem leśnym, ciągnącym się od Jelcza, aż po Stobrawski Park Krajobrazowy. Wieś otoczona lasami (gdzie jest duża obfitość runa leśnego – grzyby, jagody, jeżyny) i łąkami, brak w niej większych atrakcji, w centrum wsi zaniedbany, poniemiecki budynek dawnej fabryki cygar i zabytkowy kościół. 12 maja 2012 została otworzona gruntownie wyremontowana remiza strażacka. 

</doc>
<doc id="461180" url="https://pl.wikipedia.org/wiki?curid=461180" title="Kwas fluorosulfonowy">
Kwas fluorosulfonowy



</doc>
<doc id="461183" url="https://pl.wikipedia.org/wiki?curid=461183" title="Nantong">
Nantong

Nantong (chiń. 南通; pinyin: "Nántōng") – miasto o statusie prefektury miejskiej we wschodnich Chinach, w prowincji Jiangsu, port przy ujściu Jangcy do Morza Wschodniochińskiego. W 2010 roku liczba mieszkańców miasta wynosiła 669 054. Prefektura miejska w 1999 roku liczyła 7 859 908 mieszkańców. Ośrodek hafciarstwa oraz przemysłu bawełnianego, elektronicznego, spożywczego, chemicznego i maszyn włókienniczych.

</doc>
<doc id="461185" url="https://pl.wikipedia.org/wiki?curid=461185" title="Ita Irlandzka">
Ita Irlandzka

Ita Irlandzka, właśc. "Íte", również: "Deirdre, Itta, Mida", zwana "drugą św. Brygidą" (ur. ok. 475 w Drum w Irlandii, zm. 15 stycznia 570) – dziewica i święta Kościoła katolickiego.
Ita urodziła się w hrabstwie Waterford pod koniec V wieku. Pochodziła 
z rodziny szlacheckiej. Dość wcześnie postanowiła poświęcić się Bogu, przyjęła welon dziewic jemu poświęconych i usunęła się w okolice Hy-Conaill. Gdy wokół niej zebrało się więcej dziewic o tych samych aspiracjach duchowych, założyła klasztor zwany później "Cill íde" (Cell-Ita) lub Killeedy, na południe od Newcastle West, w którym pozostała do śmierci.
Utrzymywała kontakt z wieloma wybitnymi osobistościami swego kraju i cieszyła się opinią prorokini. Jej modlitwom przypisywano wynik bitwy pod Cuilen w 522 roku. W gronie świętych irlandzkich zajęła bardzo poczytne miejsce.
Wspomnienie liturgiczne w Kościele katolickim obchodzone jest 15 stycznia.

</doc>
<doc id="461186" url="https://pl.wikipedia.org/wiki?curid=461186" title="Lawrence (Kansas)">
Lawrence (Kansas)

Lawrence – miasto w Stanach Zjednoczonych, w północno-wschodniej części stanu Kansas, nad rzeką Kansas. Lawrence zamieszkuje blisko 84 tys. mieszkańców i mieści się tam Uniwersytet Kansas.
W mieście rozwinął się przemysł chemiczny oraz spożywczy.

</doc>
<doc id="461193" url="https://pl.wikipedia.org/wiki?curid=461193" title="Święty Wincenty">
Święty Wincenty

Zobacz też: Błogosławiony Wincenty

</doc>
<doc id="461196" url="https://pl.wikipedia.org/wiki?curid=461196" title="Edward Woyniłłowicz">
Edward Woyniłłowicz

Edward Antoni Leonard Woyniłłowicz (spotykana jest także pisownia: Wojniłłowicz, biał. "Эдвард Вайніловіч", "Edvard Vajniłovič"; ur. 13 października 1847 w majątku Ślepianka k. Mińska (obecnie Białoruś), zm. 16 czerwca 1928 w Bydgoszczy) – polski oraz białoruski działacz społeczny i gospodarczy, fundator kościoła św. Szymona i św. Heleny w Mińsku oraz Sługa Boży Kościoła katolickiego.
Życiorys.
Edward Woyniłłowicz urodził się 13 października 1847 roku w rodzinie ziemiańskiej Adama i Anny z Wańkowiczów. Rodzina Woyniłłowiczów, pieczętująca się herbem Syrokomla odmienna, od XVII wieku posiadała wielkie dobra ziemskie z główną siedzibą w pałacu w Sawiczach, niedaleko Nieświeża.
Edward Woyniłłowicz otrzymał gruntowną edukację: najpierw domową, następnie ukończył słynne Gimnazjum w Słucku i Petersburski Instytut Technologiczny. Po odbyciu stażu na terenie dzisiejszych Niemiec, podjął pracę w charakterze inżyniera fabrycznego w Petersburgu.
Po śmierci ojca odziedziczył majątek sawicki, w którym zamieszkał i prowadził życie ziemiańskie. Należał do Towarzystwa Rolniczego Mińskiego, w 1878 roku został jego wiceprzewodniczącym, a w kilka lat później sięgnął po prezesurę tej organizacji. W 1901 roku powołał Towarzystwo Pożyczkowo-Oszczędnościowe w Klecku.
W 1906 roku został wybrany do Rady Państwa, gdzie był przewodniczącym koła "„Królestwa Polskiego, Litwy i Rusi”".
Na początku XX wieku brał udział w działalności białoruskiego ruchu narodowego, wspierał go finansowo, lecz wycofał się z niego, gdy górę w nim zaczęły brać prądy lewicowe. Jako fundator Woyniłłowicz finansował budowy nie tylko kościołów, lecz także cerkwi prawosławnych, był również założycielem komitetu obrony praw Żydów i Tatarów-muzułmanów w Klecku.
Woyniłłowicz znany jest także jako fundator pierwszego białoruskiego wydawnictwa "„Zahlanie sonca i u nasza vakonca”", czasopism "„Łuczynka”" i "„Sacha”" oraz gazety "„Nasza Niva”".
Wspierał powstanie w 1918 roku Białoruskiej Republiki Ludowej, należał do jej Rady, a w jego domu w Słucku mieścił się sztab powstańców słuckich.
Z żoną Olimpią z Uzłowskich miał córkę Helenę (ur. 1884 - zm. 1903) oraz syna Szymona (ur. 1885 - zm. 1897). Na cześć zmarłych dzieci ufundował w Mińsku kościół pod wezwaniem ich świętych patronów. Przez pewien czas przewodził również społecznemu komitetowi budowy tej świątyni.
Edward Woyniłłowicz wyemigrował z ojczystych stron wskutek oddania Mińszczyzny, wyzwolonej przez Wojsko Polskie, bolszewikom w październiku 1920 roku. Marian Zdziechowski ujawnił, iż delegaci Polski na rokowaniach pokojowych w Rydze, niechętni Woyniłłowiczowi, celowo tak przeprowadzili linię graniczną, aby jego majątek znalazł się po stronie sowieckiej. Swoje ostatnie lata życia związał z Bydgoszczą, gdzie zamieszkał w domu przy ulicy Zamoyskiego 4. Zmarł 16 czerwca 1928 roku. Został pochowany na Cmentarzu Starofarnym. Na jego grobie widnieje bolesny w wymowie napis: "Traktatem ryskim z swej ziemi wygnany, deptać musiałem obce łany".
Publikacje.
Opublikowano następujące jego pozycje książkowe:
Proces beatyfikacji.
Z inicjatywy archidiecezji mińsko-mohylewskiej powstał pomysł wyniesienia go na ołtarze. Stolica Apostolska wyraziła zgodę na rozpoczęcie procesu beatyfikacji w 2015 wydając tzw. "Nihil obstat", po czym 10 kwietnia 2016 w kościele św. Szymona i św. Heleny w Mińsku, uroczystą mszą świętą sprawowaną przez abp. Tadeusza Kondrusiewicza rozpoczął się ten proces na szczeblu diecezjalnym. Warto dodać, że jest to pierwszy proces beatyfikacyjny w historii Białorusi. Odtąd przysługuje mu tytuł Sługi Bożego.

</doc>
<doc id="461198" url="https://pl.wikipedia.org/wiki?curid=461198" title="Lubuska Kolej Regionalna">
Lubuska Kolej Regionalna

Lubuska Kolej Regionalna – pierwszy polski regionalny przewoźnik kolejowy. Przedsiębiorstwo zostało założone w 1991 w Zielonej Górze, natomiast rok później spółkę powołano zarządzeniem ministra transportu i gospodarki morskiej w celu uruchomienia połączeń pasażerskich na nierentownych liniach, których obsługi zaniechały Polskie Koleje Państwowe. W 1993 rozpoczęto kursy z wykorzystaniem taboru sprowadzonego z Danii. Ofertę planowano rozszerzyć o połączenia towarowe, ale ostatecznie w 1994 z przyczyn finansowych przedsiębiorstwo zakończyło działalność, a jego likwidacja trwała przez trzy kolejne lata.
Historia.
Geneza.
Na początku lat 90. XX wieku w przewozach kolejowych miał miejsce deficyt budżetowy, w związku z którym rozpoczęto akcję likwidacji nierentownych połączeń pasażerskich. W uchwale nr 70 Rady Ministrów z 14 maja 1991 wymieniono odcinki sieci PKP, na których 1 lipca planowano całkowicie zamknąć ruch kolejowy. 10 lipca 1991 dyrektor generalny PKP Aleksander Janiszewski skierował do wojewodów pismo, w którym poinformował o zamierzeniach zawartych w uchwale oraz przedstawił propozycje przekazania zamykanych linii innym użytkownikom: zakładom pracy, przedsiębiorstwom prywatnym lub kolejom niepublicznym, jednak bez szczegółowych zasad zmiany własności majątku PKP.
Na terenie ówczesnego województwa zielonogórskiego przewidywano zamknięcie 20 odcinków o łącznej długości 470 km, co pozbawiłoby komunikacji kolejowej znaczną część mieszkańców województwa. W związku z tym 19 lipca 1991 w urzędzie wojewódzkim w Zielonej Górze wicewojewoda T. Bobiecki spotkał się z przedstawicielami samorządów oraz dyrektorem Rejonu Przewozów Kolejowych w Zielonej Górze Zdzisławem Wolnym. Podczas dyskusji zaproponowano, by na bazie zamykanych linii utworzyć kolej regionalną, a także zadecydowano o przeprowadzeniu przez Rejon Przewozów Kolejowych i Wydział Infrastruktury Technicznej Urzędu Wojewódzkiego analizy możliwości technicznych i ekonomicznych prowadzenia przewozów przez tę kolej.
Przedstawiciele województwa zielonogórskiego postanowili poznać funkcjonowanie kolei regionalnej w Danii. W trakcie rozmów Duńczycy wyrazili gotowość pomocy i współpracy. Zaistniała możliwość zakupu 10 spalinowych zespołów trakcyjnych od kolei Danske Statsbaner i po negocjacjach za 47 tys. koron duńskich (1,5 mld starych złotych) otrzymano 10 wagonów napędowych, 29 wagonów pasażerskich oraz 40 wagonów części zamiennych i zestawów naprawczych. Umowa zakupu taboru przez stronę polską została zatwierdzona przez duński parlament.
Początki przedsiębiorstwa.
W II połowie września 1991 Sejmik Samorządowy Województwa Zielonogórskiego poparł pomysł powstania Lubuskiej Kolei Regionalnej, po czym w kancelarii notarialnej zawarto umowę spółki Lubuska Kolej Regionalna. 4 października 1991 przedsiębiorstwo zostało zarejestrowane w Sądzie Rejonowym w Zielonej Górze. Jego siedziba mieściła się w Zielonej Górze przy ul. Ludowej 1, a jego prezesem został Tadeusz Tomczak. Struktura udziałów spółki była następująca:
W wyniku negocjacji prowadzonych przez PKP, zarząd LKR i władze województwa wytypowano linie kolejowe do przekazania nowemu przewoźnikowi. 4 marca 1992 ostatecznie określono obszar działania spółki, na który składało się 277 km linii. Wojewodzie Zielonogórskiemu na rzecz LKR przekazano odcinki:
Jednocześnie ruch pociągów LKR dopuszczono na następujących odcinkach PKP:
16 marca 1992 w Zielonej Górze nastąpiło uroczyste przekazanie pierwszych dwóch składów DSB dla LKR, a w lipcu przewoźnik został zwolniony z opłat za przejazdy po liniach PKP. 5 października, po dalszych staraniach LKR, dyrektor generalny PKP przekazał przewoźnikowi również odcinek Tuplice – Łęknica i dodatkowo Jankowa Żagańska – Sanice, 8 października natomiast minister transportu i gospodarki morskiej podpisał zarządzenie nr 101, na mocy którego powołano Lubuską Kolej Regionalną oraz uznano ją za kolej użytku publicznego.
W grudniu 1992 LKR zaproponowała ogólne zasady współpracy z PKP w zakresie przewozów towarowych. LKR w imieniu PKP miała wykonywać czynności spedycyjne na swoich liniach i ponosić koszt ich utrzymania, za co miała otrzymywać prowizję w wysokości 8% z należności przewozowej za całą drogę przesyłki, natomiast PKP własnym taborem i swoimi drużynami miałyby obsługiwać stronę techniczną zadania. W drugim etapie LKR planowała sama wykonywać przewozy towarowe z wykorzystaniem własnych lokomotyw i zasobów ludzkich. Spółka oczekiwała dużego dochodu przy niewielkim wzroście kosztów.
W 1993 LKR zawierała kolejne umowy i porozumienia z PKP. W styczniu uzgodniono rozkłady jazdy, a w marcu podpisano umowę dotyczącą przewozów pasażerskich. W kwietniu miało miejsce przekazanie części torów oraz magazynu i pomieszczeń warsztatowych w Lokomotywowni Czerwieńsk, a także rozpoczęto w ZNTK Poznań proces dopuszczenia duńskiego taboru do ruchu. W maju uzgodniono procedury postępowania w przypadku wypadków i awarii.
Rozpoczęcie działalności.
23 maja 1993, wraz z wprowadzeniem nowego rozkładu jazdy, Lubuska Kolej Regionalna rozpoczęła przewozy pasażerskie. Cztery z pięciu dopuszczonych do ruchu składów obsługiwały pociągi osobowe na trasach:
Dodatkowo w weekendy kursował pociąg dalekobieżny relacji Czerwieńsk – Karpacz. W dni robocze pociągi kursowały w godzinach od 4.00 do 20.30, natomiast w weekendy od 6.00 do 19.45. Planowano także uruchomienie połączeń z Zielonej Góry i Gubina do Warszawy, na potrzeby których przewoźnik miał otrzymać dodatkowych 10 wagonów od DSB.
W chwili uruchomienia połączeń spółka zatrudniała 59 osób, w tym 12 na część etatu. Pociągi prowadziła dwuosobowa drużyna trakcyjna wyposażona w radiotelefon do łączności ze stacjami. Do obowiązków kierownika pociągu należało zamykanie i otwieranie rogatek na przejazdach, gdyż LKR nie zatrudniała dróżników. Po zatrzymaniu pociągu kierownik wysiadał z niego i opuszczał rogatki, po czym pociąg przejeżdżał przez przejazd, a pracownik otwierał szlaban i wracał do składu. By poprawić tę sytuację DSB planowały nieodpłatnie przekazać LKR kilka urządzeń samoczynnego zamykania rogatek. Kierownik pociągu obsługiwał również podróżnych i dysponował wydrukowanymi biletami. Ich sprzedaż odbywała się głównie w pociągach, gdyż przedsiębiorstwo posiadało tylko jedną kasę na dworcu w Zielonej Górze, a dodatkowo również kantor wymiany walut na przejściu granicznym w Olszynie. Po przesiadce z pociągu LKR do składu PKP za wypisanie biletu PKP nie pobierało dodatkowych opłat.
Problemy.
25 maja 1993 LKR miała zrealizować przejazd pociągu dodatkowego z wycieczką szkolną relacji Zielona Góra – Żagań. Ze względu na odmowę dostępu do infrastruktury przez PKP przewoźnik musiał odwołać pociąg i w jego miejscu podstawił autobus zastępczy.
Przejęcie na własność LKR infrastruktury kolejowej będącej własnością PKP okazało się problematyczne. Pierwotnie zakładano przekazanie na rzecz Skarbu Państwa całej infrastruktury, a następnie oddanie w użytkowanie LKR tylko jej części związanej z funkcjonowaniem kolei, podczas gdy reszta miała zostać skomunalizowana na rzecz gmin i następnie sprzedana. PKP natomiast były zdania, że LKR powinna przejąć wszystkie obiekty, łącznie z mieszkaniami kolejowymi i dworcami. Ponadto pociągi LKR na głównych liniach PKP mogły odjeżdżać tylko po pociągach przewoźnika państwowego. W lipcu 1993 dwaj przewoźnicy ponownie uzgodnili rozkład jazdy, natomiast w listopadzie po raz drugi została przedyskutowana kwestia zwolnienia LKR z opłat za przejazdy po liniach PKP oraz przeanalizowano zasady przekazywania infrastruktury.
Eksploatacja na liniach lokalnych taboru zaprojektowanego do ruchu ekspresowego była nieekonomiczna. Skład na 1 km trasy zużywał 2 l oleju napędowego, podczas gdy autobus szynowy serii SA101 wyprodukowany w 1992 przez ZNTK Poznań na tym samym odcinku zużywał 0,2 l paliwa. Jedno tankowanie pociągu LKR kosztowało spółkę 14 mln starych złotych, a wpływy z przebytej na nim trasy wynosiły 2,5 mln starych złotych. Nadto, tabor oczekiwał kosztownych remontów połączonych z regeneracją lub wymianą części.
Problemem okazało się również finansowanie spółki. Zgodnie z koncepcją jej powołania przedsiębiorstwo powinno się samofinansować, jednak podstawowa działalność, jaką były tylko przewozy pasażerskie, była deficytowa pomimo dotacji ministerialnej wynoszącej w całym 1993 około 10 mld starych złotych. Niezbędne stało się podjęcie zyskownych przewozów towarowych, o których uruchomienie LKR zabiegała od grudnia 1992. Dokładnie rok później przewoźnicy podpisali umowę o przewozie towarów.
Likwidacja.
Jako że PKP obsługiwały ważniejsze linie województwa zielonogórskiego, LKR miała niewielkie znaczenie w przewozach pasażerskich. Zapełnienie jej pociągów nie przekraczało 12%. Ponadto przewoźnik ostatecznie nie otrzymał od PKP zgody na uruchomienie przewozów towarowych mimo umowy z grudnia 1993 i przed spółką stanęła perspektywa strat w obsłudze bocznych linii pasażerskich przy jednoczesnych kosztach związanych z utrzymaniem infrastruktury i zaplecza. Spółka przewiozła około 150 tys. osób przynosząc 9 mld starych złotych straty. W związku z powyższym w 1994 wojewoda podjął decyzję o postawieniu w stan likwidacji spółki będącej obciążeniem dla budżetu województwa.
Usługi przewozowe były świadczone przez Lubuską Kolej Regionalną do lutego 1994. W rozkładzie jazdy na lato tego roku pociągi LKR oznaczono jako kursujące po ogłoszeniu, ale ostatecznie nie miało ono miejsca i połączenia nie zostały uruchomione.
8 lipca 1994 powołano likwidatora spółki, a 9 października został wystawiony na sprzedaż tabor przewoźnika. Dalsza likwidacja spółki, która w międzyczasie otrzymała za symboliczną opłatą dodatkowe 10 wagonów oraz starała się za pośrednictwem DSB o uzyskanie środków z Unii Europejskiej i innych organizacji, trwała do 1997.
Tabor.
W latach 1963–1966 niemieckie zakłady Maschinenfabrik Augsburg-Nürnberg, Linke-Hofmann-Busch i Waggonfabrik Wegmann wyprodukowały dla duńskich kolei DSB 11 spalinowych zespołów trakcyjnych. Każdy z zespołów składał się z wagonu silnikowego serii MA i wagonu sterowniczego 2. klasy serii BS na końcach, pomiędzy które włączano dwa wagony doczepne – 1. klasy serii AM oraz 2. klasy serii BM bądź ewentualnie 2. klasy z bufetem serii BMk. W Danii czterowagonowe pojazdy łączono parami w pociągi ośmiowagonowe. W każdej parze tylko jeden z zespołów posiadał bufet. Składy te eksploatowano do 1990 jako międzymiastowe pociągi ekspresowe "lyntog" (duń. "błyskawica").
W II połowie 1991 Lubuska Kolej Regionalna zakupiła od DSB łącznie 39 wagonów, pośród których znalazło się 10 wagonów silnikowych umożliwiających zestawienie 10 składów. Do eksploatacji w Polsce dopuszczonych zostało 5, a 4 z nich były użytkowane. Ich żywotność określono na co najmniej 15 lat. Pojazdy te były uznawane za jedne z nowocześniejszych spośród taboru eksploatowanego wówczas w kraju. Były wyposażone w fotele lotnicze z ruchomymi oparciami, klimatyzację, drzwi otwierane przyciskiem, przedział barowy i toaletę, w której znajdował się przewijak dla niemowląt oraz można było korzystać z ciepłej i zimnej wody. Stacjonowały w Lokomotywowni Czerwieńsk, gdzie znajdował się również ich warsztat naprawczy. Ze względu na wygląd pojazdy nazywano "srebrnymi strzałami" lub "cygarami".
W II połowie 1994 tabor posiadany przez spółkę postawioną w stan likwidacji został wystawiony na sprzedaż. Część wagonów bez homologacji została zezłomowana w należącym do spółki punkcie cięcia wagonów w Żarach, sprawne wagony silnikowe pocięto na złom na stacji Lubsko, a część pozostałych wagonów znalazła inne zastosowanie.

</doc>
<doc id="461202" url="https://pl.wikipedia.org/wiki?curid=461202" title="Rewolucja meksykańska">
Rewolucja meksykańska

Rewolucja meksykańska – ogólna nazwa okresu w historii Meksyku w latach 1910–1920, w którym doszło do głębokich zmian społecznych i politycznych zakończonych uchwaleniem obowiązującej do dzisiaj konstytucji. Choć w rewolucji brali udział przedstawiciele wszystkich warstw społecznych, jej symbolami stali się chłopscy przywódcy Pancho Villa i Emiliano Zapata.
Geneza.
Przed 1910 rokiem Meksyk pozostawał pod autorytarnymi rządami Porfirio Díaza, bez istotnego wpływu na władzę pozostawały burżuazja i klasa średnia. Istniał konflikt między ziemiaństwem a warstwami chłopskimi. Ludność Meksyku protestowała przeciw silnej pozycji Kościoła, wpływom obcego kapitału (w dużej części amerykańskiego i brytyjskiego). Na liczebności zyskiwała klasa robotnicza, wśród której silne poparcie zyskał anarchosyndykalizm. Wzrastała świadomość polityczna społeczeństwa i niezadowolenie z dyktatury.
W 1910 roku odbyć się miały pokazowe wybory prezydenckie, w których Díaz spodziewał się być jak zwykle jedynym kandydatem. Zlekceważył rosnące niezadowolenie i odrzucił apele umiarkowanej opozycji o odsunięcie od władzy niepopularnego wiceprezydenta Ramóna Corral. W rezultacie swą kontrkandydaturę zdecydował się wysunąć popularny pisarz polityczny i posiadacz ziemski Francisco Madero. Díaz w toku kampanii nakazał aresztowanie konkurenta, a wybory sfałszowano. Po ogłoszeniu reelekcji prezydenta, rząd za wstawiennictwem zamożnej rodziny Madery, zgodził się zwolnić go z więzienia za kaucją. Madero zbiegł na terytorium Stanów Zjednoczonych i wydał manifest znany jako "Plan de San Luis," w którym ogłosił się tymczasowym prezydentem Meksyku, obiecał radykalną liberalizację systemu politycznego i wezwał społeczeństwo do powszechnego powstania przeciwko Díazowi, którego początek wyznaczył na 20 listopada.
Przebieg.
Początkowym celem rewolucji było obalenie reżimu Porfirio Díaza, który po pięciu miesiącach walk skapitulował podpisując umowę w Ciudad Juarez i opuścił kraj udając się na emigrację do Francji. Prezydenturę objął znajdujący się u szczytu popularności Madero, ale bardzo szybko okazało się, że oczekiwania poszczególnych grup społecznych są sprzeczne i rozpoczął się kilkuletni okres walk o władzę, która przechodzić będzie w toku rewolucji z rąk do rąk. Krajem, jedynie teoretycznie w całości, rządzili kolejno: Francisco Madero, Victoriano Huerta i Venustiano Carranza.
Po obaleniu Díaza władzę przejął Francisco Madero, cieszący się poparciem chłopskich liderów Francisca Villi z północy i Emiliana Zapaty na południu. Hasłem nowych rewolucyjnych władz było „Tierra y Libertad”, czyli "ziemia i wolność". Pierwsza część hasła odwoływała się do wywłaszczenia potężnych właścicieli hacjend. Szczególnym przeciwnikiem systemu latyfundiów był Emiliano Zapata, który żądał od rządu Madero szybszej reformy rolnej. Przed rewolucją 97% gruntów ornych było w posiadaniu 1000 rodzin, kościoła i obcokrajowców. Chłopi posiadali jedynie 2% ziemi a pozostały 1% należał do gminy. Prezydent Madero był zwolennikiem liberalnej demokracji i reformatorem, nie mógł jednak zgodzić się na żądania chłopskich liderów ze względu na kompromis zawarty ze zwolennikami obalonego Díaza. Widząc kolejne próby negocjacji rządu z lojalistami obalonego reżimu i zwlekaniem z reformami, Zapata wycofał poparcie dla Madery i przejął władzę nad stanem Morelos.
W odpowiedzi na bunt w stanie Morelos zagraniczne przedsiębiorstwa domagały się przywrócenia kontroli nad zajętym przez rebeliantów regionem, a ponadto dążyły do odzyskania pozycji, jaką gwarantował im reżim Díaza (między innymi zwolnienie z podatków). Henry Lane Wilson, przedstawiciel rządu USA, namówił generała Victoriana Huerte do zamordowania prezydenta Madero i siłowego przejęcia władzy w kraju. Huerta, jako stronnik obalonego reżimu, dążył do odtworzenia starego systemu. W marcu 1913 roku bohaterowie rewolucji skierowanej przeciwko Díazowi – Venustiano Carranza, Álvaro Obregón i Francisco Villa – ponownie zjednoczyli się przeciwko nowemu dyktatorowi. Nowy reżim upadł w 1914 roku, rewolucjoniści nie porozumieli się jednak i walki wybuchły na nowo.
Siły Villi i Zapaty zjednoczyły się przeciwko konstytucjonalistom Carranzie i Obregonowi i w 1914 roku zajęły miasto Meksyk. Dzięki przyjęciu strategii i taktyki zastosowanej w czasie wojny w Europie konstytucjonaliści pokonali siły Villi. Villa w odpowiedzi razem z resztkami wiernych sił atakował tereny przygraniczne Stanów Zjednoczonych, dążąc do amerykańskiej interwencji w Meksyku. Wojska amerykańskie wkroczyły na tereny Meksyku w poszukiwaniu Villi, wycofały się dopiero po przegranych starciach z oddziałami Carranzy.
Po pokonaniu sił Villi władzę w kraju objął Carranza, w 1917 roku w życie weszła nowa liberalna ustawa zasadnicza. Siły Zapaty nie zostały jednak pokonane. W 1919 roku wojska Carranzy zastrzeliły Zapatę podczas spotkania. Carranza nie utrzymał się długo przy władzy, podobnie jak Madero nie przeprowadził szybkich reform. W rezultacie władzę przejął Obregón, a Carranza został zastrzelony w trakcie próby ucieczki.
Zaniepokojone przebiegiem rewolucji Stany Zjednoczone zdecydowały o podjęciu interwencji zbrojnej w Meksyku. Pod pretekstem odpowiedzi na aresztowanie przez żandarmerię meksykańską grupy pijanych amerykańskich marynarzy, armia USA w kwietniu 1914 dokonała desantu w rejonie Veracruz i opanowała miasto po dwudniowych walkach. Wywołało to falę protestów w całym kraju. W listopadzie tego samego roku Amerykanie, zaskoczeni jednością wrogich sobie wzajemnie stronnictw rewolucji w potępieniu interwencji, wycofali się z terytorium Meksyku.

</doc>
<doc id="461207" url="https://pl.wikipedia.org/wiki?curid=461207" title="Minho">
Minho



</doc>
<doc id="461217" url="https://pl.wikipedia.org/wiki?curid=461217" title="Jerzy Połomski">
Jerzy Połomski

Jerzy Połomski, pierwotnie Jerzy Pająk (ur. 18 września 1933 w Radomiu, zm. 14 listopada 2022 w Warszawie) – polski piosenkarz, artysta estradowy i aktor. 
Jeden z najpopularniejszych polskich artystów estrady lat 60. i 70. XX wieku. Śpiewając barytonem wykonywał głównie repertuar popularny, choć w jego repertuarze znalazły się także ballady. Wylansował wiele utworów lat 60. i 70., takich jak m.in. "Bo z dziewczynami", "Cała sala śpiewa z nami", "Co mówi wiatr", "Daj", "Kodeks", "Moja miła, moja cicha", "Nie zapomnisz nigdy", "Tylko ona jedna", "Woziwoda". W 2009 otrzymał Złotego Fryderyka za całokształt twórczości.
Dzieciństwo i edukacja.
Przyszedł na świat w rodzinie urzędników Edwarda i Marii. Dzieciństwo i wczesną młodość spędził w Radomiu, gdzie przeżył bombardowania miasta podczas agresji Niemiec i ZSRR na Polskę w 1939 roku. W tym mieście ukończył technikum budowlane. Po maturze wyjechał na studia do Warszawy. Zdał egzamin wstępny na wymarzoną architekturę, jednak nie został przyjęty (decydujący okazał się brak punktów za pochodzenie – preferowane było robotnicze lub chłopskie – albo przynależność do Związku Młodzieży Polskiej). Później zdał egzaminy i został przyjęty do Państwowej Wyższej Szkoły Teatralnej w Warszawie na Wydział Estradowy. Na studiach jego wykładowca Ludwik Sempoliński zaproponował mu zmianę nazwiska na bardziej sceniczne i doradził, by poświęcił się muzyce, nie aktorstwu. Studia ukończył w 1957 z dyplomem aktora dramatu i estrady.
Kariera aktorska.
Grał role dramatyczne, m.in. Poetę w "Weselu "Stanisława Wyspiańskiego, króla Jana Kazimierza w "Mazepie" Juliusza Słowackiego, tytułową rolę w sztuce Maksyma Gorkiego "Jegor Bułyczow i inni. "Jednak już dyplom, na który składał się skecz Stefanii Grodzieńskiej "Rękawiczka" i role w komediach muzycznych: "Porwanie Sabinek" wg Franza i Paula Schonthana i "Słomkowy kapelusz" wg Eugéne’a Labiche’a, zapowiadały jego przyszłą ścieżkę kariery aktorskiej. Po studiach otrzymał propozycję zagrania głównej roli w sztuce pt. "Achilles i panny" Artura Marii Swinarskiego w Teatrze Muzycznym w Gdyni pod dyrekcją Danuty Baduszkowej, jednak tę propozycję odrzucił.
Jako aktor zadebiutował w 1957 roku w warszawskim Teatrze Buffo, gdzie zagrał m.in. w składankach satyrycznych "Grzechy stare i nowe", "Żarty na stół", "Nasze jajko" i "Czym chata bogata. "Następnie występował w stołecznym Teatrze Syrena.
Kariera muzyczna.
Początki kariery.
W książce "Druga połowa życia" jego profesor i mentor Ludwik Sempoliński napisał, że kierownictwo teatru nie potrafiło należycie docenić talentu Jerzego Połomskiego: „Zniechęcony dwoma nieudanymi sezonami w Buffo, gdzie nie umiano go wykorzystać, obsadzając w banalnych piosenkach jak "Lody, lody…" i temu podobnych numerach, nie załamał się i nie zaniedbywał, śpiewając i opracowując piosenki w Polskim Radiu”. Na efekty nie trzeba było długo czekać: w 1958 roku zajął drugie miejsce w plebiscycie Polskiego Radia na najpopularniejszego polskiego piosenkarza. Podobno słuchacze oddali na niego najwięcej głosów, ale dyrektor Władysław Szpilman zdecydował, że nie wypada, by taki młokos wyprzedził sławnego Mieczysława Fogga, i to jemu przypadło zwycięstwo.
Lata 60..
Pierwszy utwór dla radia, "Piosenkę dla nieznajomej," skomponowaną przez Jerzego Haralda ze słowami Zbigniewa Kaszkura i Zbigniewa Zaperta, nagrał jeszcze jako student. Już wtedy zyskał popularność, która rosła z każdym rokiem. Jednym z jej przejawów było zwycięstwo w ankiecie "Szpilek", w której dostał 18,4% głosów, więcej niż m.in. Czesław Niemen, Wojciech Młynarski, Marek Grechuta i Mieczysław Fogg. W 1961 roku zdobył drugą nagrodę na 1. Międzynarodowym Festiwalu Piosenki w Sopocie za utwór pt. "Woziwoda", a w 1968 roku odebrał nagrodę Towarzystwa Przyjaciół Opola na 6. Krajowym Festiwalu Piosenki Polskiej w Opolu za utwór "Jest bałałajka", skomponowany przez Henryka Klejnego do słów Tadeusza Urgacza. W 1969 roku został laureatem festiwalu Złoty Orfeusz w Bułgarii, gdzie zdobył nagrodę jury oraz radia i telewizji, a rok później zajął trzecie miejsce na festiwalu "Coupe d’Europe Musicale" w Szwajcarii.
Koncertował zarówno w kraju, jak i poza jego granicami, między innymi w Wielkiej Brytanii, Danii, Czechosłowacji, ZSRR, Jugosławii, Rumunii i na Węgrzech, jak również na Kubie oraz wielokrotnie w ośrodkach polonijnych USA, Kanady i Australii. Trzykrotnie uhonorowany przez mieszkańców Chicago tytułem najpopularniejszego piosenkarza polonii amerykańskiej w latach 1967–1969.
Przyznał, że lektura powieści Archipelag GUŁag oraz Oddziału chorych na raka Aleksandra Sołżenicyna, a także wizyty w Związku Radzieckim zmieniły w nim postrzeganie socjalizmu, który "przez jakiś czas postrzegał jako sprawiedliwy system". 
Lata 70..
W 1970 roku występował w Teatrze Syrena w rewii "Ćwierć za kominem" z Ireną Santor. W 1973 roku wystąpił na Festiwalu Piosenki Radzieckiej w Zielonej Górze, gdzie wykonał utwór "Wesele". W tym samym roku zajął również trzecie miejsce podczas 11. Krajowego Festiwalu Piosenki Polskiej w Opolu za utwór pt. "Bo z dziewczynami".
Chętnie sięgał też po przedwojenne utwory, takie jak "To ostatnia niedziela", "Kiedy znów zakwitną białe bzy", "Każdemu wolno kochać", "Młodym być", "Szkoda twoich łez". Teksty piosenek pisali dla niego Wojciech Młynarski, Ireneusz Iredyński, Adam Kreczmar, Agnieszka Osiecka, Jacek Korczakowski, Zbigniew Stawecki. Ma w repertuarze m.in. utwór "Upamiętnienie" ze słowami wiersza Wisławy Szymborskiej pod tym samym tytułem, "Ostatni Ikar" ze słowami Jonasza Kofty (tytuł oryginalny "Song o szczęściu wiecznym") i "Słyszysz, pędzą sanie" Siergieja Jesienina. Z powodzeniem śpiewał covery zagranicznych przebojów: "Formidable, Kilimandjaro, My dear Clementine, House of the Rising Sun, Róża była czerwona, Ach, co za noc". 
W 1978 roku nakładem A. Poray Book Publishing na amerykańskim rynku ukazała się książka "Świat Jerzego Połomskiego" autorstwa Róży Nowotarskiej. 
Lata 80. i 90..
Połomski spędził kilka lat w Stanach Zjednoczonych, do których wyjechał w grudniu 1981 roku w ramach trasy koncertowej. Otrzymał zieloną kartę, ale gdy tylko zniesiono stan wojenny w Polsce, oddał ją, ku ogromnemu zdziwieniu konsula, i zdecydował się na powrót do kraju. Podczas pobytu w USA obcował z twórczością publicystyczną Jerzego Giedroyca.
W 1990 roku, podczas 27. Krajowego Festiwalu Piosenki Polskiej w Opolu. otrzymał wyróżnienie za utwór "Moja młodość" ze słowami Agnieszki Osieckiej i muzyką Seweryna Krajewskiego. Za album pod tym samym tytułem, który sprzedał się w 50 tys. egzemplarzy, w 1998 roku otrzymał Złotą płytę. Wcześniej podobny sukces odniósł m.in. longplay "Daj" (1970), którego tytułowa piosenka ze słowami Adama Kreczmara i muzyką Jerzego Andrzeja Marka została okrzyknięta przez prasę pierwszym polskim zaśpiewanym erotykiem. Początkowy wers tekstu: „Daj, czegoć nie ubędzie, byś najwięcej dała” autor zaczerpnął z fraszki Jana Kochanowskiego "Do dziewki".
Lata 2000–2019.
W 2006 roku po długiej przerwie nagrał nową wersję utworu "Bo z dziewczynami" wraz z zespołem Big Cyc, którą wykonali wspólnie na festiwalu TOPtrendy 2007 w Sopocie, a potem ponownie w 2013 roku podczas koncertu z okazji 25-lecia istnienia zespołu. W 2007 Połomski nagrał swój premierowy singiel "Czas nas zmienia" z muzyką Marcina Nierubca do słów Jacka Cygana. Dwa lata później, w 2009 nakręcono do niego teledysk w reżyserii Remigiusza Przełożnego. W 2007 piosenkarz był jurorem na 44. Międzynarodowym Festiwalu Piosenki w Sopocie.
20 kwietnia 2009 roku z rąk prezydent Warszawy Hanny Gronkiewicz-Waltz otrzymał nagrodę Złotego Fryderyka za całokształt twórczości.
16 czerwca 2013 roku podczas 50. Krajowego Festiwalu Piosenki Polskiej w Opolu wystąpił na gali jubileuszowej przypominającej największe przeboje minionego półwiecza. Zaprezentował dwie piosenki: "Daj "oraz "Bo z dziewczynami". Prowadzący koncert Joanna Moro i Piotr Polk złożyli wokaliście gratulacje i życzenia z podwójnej okazji: 56 lat pracy artystycznej i nadchodzących 80. urodzin, na co zgromadzona publiczność zareagowała spontanicznym odśpiewaniem "Sto lat". Od 16 do 20 września 2013 regularnie gościł w audycji Marka Sierockiego w radiu Vox FM. 22 września TVP1 wyemitowała odcinek specjalny programu "Jaka to melodia?" poświęcony całkowicie twórczości Połomskiego. 7 grudnia wystąpił podczas swojego koncertu jubileuszowego w Państwowej Wyższej Szkole Teatralnej w Krakowie, na którym gościnnie pojawili się także m.in. Halina Kunicka, Hanna Banaszak, Jerzy Derfel, Janusz Sent i Piotr Kałużny.
Występował również w duetach: z Ireną Santor nagrał piosenkę "Zakochani" (CD Irena Santor "Duety, "1996), a z młodymi wykonawcami śpiewał swoje przeboje: z Tatianą Okupnik "Bo z dziewczynami" (finał plebiscytu Viva Najpiękniejsi, 2008), z Anną Wyszkoni "Nie zapomnisz nigdy "(56. KFPP Opole), z Damianem Ukeje "Bo z dziewczynami "(Sylwester z Dwójką, wrocławski rynek, 2012).
Brał udział w akcjach i koncertach charytatywnych, m.in. organizowanych przez fundację Anny Dymnej "Mimo Wszystko". W 2013 roku wraz z innymi artystami nagrał piosenkę promującą czwartą edycję kampanii "Pomaganie Jest Trendy", poświęconą upowszechnianiu wiedzy o autyzmie "Autyzm nie musi być wyrokiem" (jego zdjęcie znalazło się w kalendarzu, którego wydanie było elementem tej kampanii społecznej). Występował również podczas krakowskich koncertów "Granie na szczekanie", z których dochód był przeznaczony na pomoc bezdomnym zwierzętom.
W 2019 roku z powodu problemów ze słuchem zakończył karierę artystyczną. 
Styl muzyczny.
Doskonalił swój głos u mezzosopranistki Wandy Wermińskiej. Charakterystyczna dla stylu muzycznego wokalisty była klasyczna emisja głosu i utwory, w których szczególne znaczenie ma linia melodyczna. W recenzjach podkreślano umiejętności estradowe piosenkarza, jego nienaganną dykcję, piękną barwę głosu, elegancję w stroju i zachowaniu, wysoką kulturę interpretacyjną i wykorzystywanie podczas śpiewania całej gamy środków aktorskich.
Nazywano go polskim Frankiem Sinatrą i Charles’em Aznavourem, ale sam artysta z dystansem odnosił się do tych porównań.
Życie prywatne.
Miał starszą siostrę Jadwigę (ur. 1929, zm. 2022) oraz brata Wojciecha. Był katolikiem. Nigdy się nie ożenił, a jego życie prywatne było przedmiotem wielu spekulacji i plotek. Występował w peruce. W latach świetności uznawany był za amanta polskiej sceny muzycznej. Był miłośnikiem sztuki. Mieszkał przy ul. Ludwika Narbutta na warszawskim Mokotowie. W lipcu 2021 przeprowadził się do Domu Artystów Weteranów Scen Polskich w Skolimowie, który wcześniej przez wiele lat wspierał jako ambasador placówki.
Śmierć i pogrzeb.
Zmarł 14 listopada 2022 w Centralnym Szpitalu Klinicznym MSWiA w Warszawie. Przyczyną śmierci artysty była ciężka infekcja, która wdała się w jego organizm, wcześniej Jerzy Połomski przeszedł operację kolana. 
23 listopada 2022 po mszy świętej w bazylice Świętego Krzyża w Warszawie, artysta został pochowany w rodzinnym grobie, w Alei Zasłużonych cmentarza Powązkowskiego w Warszawie (kw. nr 43). Uroczystości pogrzebowe miały charakter państwowy.

</doc>
<doc id="461218" url="https://pl.wikipedia.org/wiki?curid=461218" title="Hutu">
Hutu

Hutu (Bahutu, wym. "Hūtū") – grupa etniczna należąca do Bantu, zamieszkująca Rwandę (ok. 7,2 mln w 1995) i Burundi (ok. 5,3 mln w 1998). Mówią językiem baniaruanda z grupy bantu.
Pod koniec lat 90. stanowili 90% mieszkańców Rwandy i Burundi, należąc do zdominowanej warstwy wieśniaczej.
Historia.
Kolonizatorzy obszaru dzisiejszej Rwandy i Burundi (najpierw Niemcy, później Belgowie) wspierali lokalną władzę Tutsi (tradycyjnie pasterzy) wspomagając w zdobyciu przez nich dominacji nad Hutu (kastą rolników). W 1929 r. 20% wodzów plemiennych pochodziło z Hutu, podczas gdy w 1946 administracja belgijska zastąpiła wszystkich wodzów na pochodzących z Tutsi.
Pod koniec panowania belgijskiego, zezwolono na powstawanie partii politycznych o profilach etnicznych, popierając przy tym partie reprezentujące większość mieszkańców - tj. Hutu. W 1959 r. wybuchła wojna domowa o charakterze powstania chłopskiego Hutu przeciwko lokalnej arystokracji reprezentowanej przez Tutsi.
W późniejszym okresie konflikt przybrał postać kilku fal przemocy. W 1994-1995 na ich skutek zginęło w Rwandzie 1,2 mln ludzi (głównie Tutsi), a 4 mln Hutu wyemigrowało.
Kultura.
W tradycyjnych wierzeniach Hutu występuje wiara w Imana - antropomorficzny bóg-stwórca.

</doc>
<doc id="461222" url="https://pl.wikipedia.org/wiki?curid=461222" title="Teamgeist">
Teamgeist

Teamgeist – oficjalna piłka Mistrzostw Świata w Piłce Nożnej 2006 w Niemczech oraz rozgrywek ligi Major League Soccer (USA) w 2006. Jest produkowana przez Adidasa, który dostarcza piłki na wszystkie MŚ od 1970. Jej nazwa oznacza w języku niemieckim "duch drużyny". Jest sklejona termicznie z 14 łat, w przeciwieństwie do poprzednio używanych modeli, które były zszyte z 32 łat (20 sześciokątów i 12 pięciokątów). Producent twierdzi, że piłka ta jest bardziej okrągła i prawie całkowicie wodoodporna, dzięki czemu zachowuje się identycznie niezależnie od miejsca uderzenia i warunków atmosferycznych. Występuje w kilku wersjach kolorystycznych. Wersje podstawowe posiadają atest „FIFA Inspected”, a meczowe „FIFA Approved”. Piłki, którymi rozgrywany był finał były koloru złotego. Federacje piłkarskie każdego z państw, które zakwalifikowały się do MŚ otrzymały po 50 piłek w celach treningowych. Jej następcą jest piłka Adidas Jabulani.
Specyfikacja techniczna.
Chociaż początkowo zakładano wyposażenie piłki w elektroniczny system śledzenia położenia, po doświadczeniach na MŚ poniżej 17 lat 2005 w Peru zrezygnowano z tych planów.

</doc>
<doc id="461251" url="https://pl.wikipedia.org/wiki?curid=461251" title="Zamek Dolny w Wilnie">
Zamek Dolny w Wilnie

Zamek Dolny w Wilnie (lit. "Lietuvos valdovų rūmai") – rekonstrukcja dawnej siedziby Wielkich Książąt Litewskich i królów polskich wchodząca w skład zespołu zamkowego w Wilnie. Znajduje się przy pl. Katedralnym, na wschód od katedry.
Historia.
Powstał przypuszczalnie za panowania Aleksandra Jagiellończyka w stylu późnogotyckim pomiędzy katedrą i Zamkiem Górnym, jednak co do inicjatywy Aleksandra w tym zakresie nie ma dowodów. Bez wątpienia prace budowlane w tym miejscu prowadził król Zygmunt I Stary, który polecił wznieść nowe budynki w stylu renesansowym, w związku z czym przy budowie pracowali architekci: Bartolommeo Berrecci, Bernardinus de Gianottis i Benedykt Sandomierzanin. Prace w skrzydłach wschodnim i południowym zakończono w latach 20 i 30 XVI wieku. Do skrzydła wschodniego dobudowano od północy skrzydło wieżowe określane jako pałac królowej Bony Sforzy. 
Za panowania Zygmunta II Augusta dobudowano po 1544 roku od zachodu i północy renesansowe skrzydło zwane Pałacem Nowym. Pracami kierował Giovanni Cini przy udziale Giovanniego Marii Mosca Padovano i Filippo Bartolommeo da Fiesole. Skrzydła pałacowe posiadały krużganki o nieznanej formie. Nieznany jest także program użytkowy i rozkład pomieszczeń. Pałac spełniał rolę rezydencji wielkoksiążęcej i rezydencji królów Rzeczypospolitej Obojga Narodów, państwa federacyjnego złożonego z Korony Królestwa Polskiego i Wielkiego Księstwa Litewskiego. W 1610 r. podczas pobytu Zygmunta III Wazy pałac spłonął, po czym został odnowiony w stylu manierystycznym. W 1624 roku został przebudowany pod kierunkiem Costante Tencalla w stylu wczesnobarokowym.
Zniszczony przez Rosjan w czasie najazdu w latach 1655–1661, nie został odbudowany i popadał w coraz większą ruinę. Po zajęciu Wilna przez Rosję w czasie III rozbioru Polski (1795) jego pozostałości zostały rozebrane przez władze carskie (na polecenie gubernatora Fryzela z 1797 r.) w latach 1799–1803. Materiał rozbiórkowy został wykorzystany do budowy domów. Zachował się jedynie fragment skrzydła wschodniego sprzedany żydowskiemu kupcowi Abrahamowi Schlossbergowi, który przebudował je na dom mieszkalny. Po powstaniu listopadowym budynek przejęły władze carskie, które ufortyfikowały cały teren.
Wygląd.
Zamek w okresie swojej świetności miał kształt nieregularnego pięcioboku z najbardziej reprezentacyjnymi trójkondygnacyjnymi skrzydłami: wschodnim i południowym, przy którym od strony dziedzińca znajdowały się krużganki arkadowe. Cały gmach zwieńczony był attyką, jednak nie wiadomo czy powstała ona w czasach Zygmunta Augusta czy Zygmunta III Wazy. 
Odbudowa.
Od 1987 roku na terenie zamku prowadzone były badania archeologiczne. W 2001 roku Sejm Republiki Litewskiej podjął decyzję o odbudowie zamku z przeznaczeniem na siedzibę prezydenta i muzea. Prace budowlane rozpoczęto w 2002 roku, a 17 marca 2004 roku premier Litwy Algirdas Brazauskas i mer Wilna Artūras Zuokas uroczyście wmurowali kamień węgielny. 6 lipca 2009 roku dokonano symbolicznego otwarcia Zamku. Wnętrza skrzydła wschodniego otrzymały stylizowany wystrój gotycki, skrzydła południowego renesansowy, natomiast skrzydła południowo-zachodniego wczesnobarokowy. Otwarcia dokonano w ramach obchodów tysiąclecia pierwszej historycznej wzmianki o Litwie. Koszt budowy, początkowo szacowany na trochę ponad 100 mln litów, już przekroczył 176 mln. Nadal trwa wykańczanie i urządzanie wnętrz.

</doc>
<doc id="461254" url="https://pl.wikipedia.org/wiki?curid=461254" title="Po godzinach">
Po godzinach



</doc>
<doc id="461258" url="https://pl.wikipedia.org/wiki?curid=461258" title="Waycross">
Waycross

Waycross – miasto w Stanach Zjednoczonych, w stanie Georgia, w hrabstwie Ware. Według spisu w 2020 roku liczy 13,9 tys. mieszkańców. 

</doc>
<doc id="461259" url="https://pl.wikipedia.org/wiki?curid=461259" title="Jörg Albertz">
Jörg Albertz

Jörg Albertz (ur. 29 stycznia 1971 w Mönchengladbach) – niemiecki piłkarz występujący na pozycji pomocnika.
Kariera klubowa.
Albertz jako junior grał w klubach PSV Mönchengladbach oraz Borussia Mönchengladbach. W 1990 roku trafił do Fortuny Düsseldorf, grającej w Bundeslidze. W tych rozgrywkach zadebiutował 8 września 1990 roku w wygranym 1:0 pojedynku z Herthą Berlin, w którym strzelił także gola. W 1992 roku spadł z klubem do 2. Bundesligi. W Fortunie spędził jeszcze rok.
W 1993 roku Albertz trafił do pierwszoligowego Hamburgera SV. Pierwszy ligowy mecz zaliczył tam 6 sierpnia 1993 roku przeciwko 1. FC Nürnberg (5:2). W tamtym spotkaniu zdobył także bramkę. W 1996 roku zajął z zespołem 5. miejsce w lidze, które było najwyższym w trakcie gry w Bundeslidze.
Latem 1996 roku Albertz przeszedł do szkockiego Rangers. W Scottish Premier League zadebiutował 10 sierpnia 1996 roku w wygranym 1:0 meczu z Raith Rovers. 12 października 1996 roku w przegranym 1:2 pojedynku z Hibernianem strzelił pierwszą bramkę w trakcie gry w Socttish Premier League. W drużynie Rangers spędził 5 lat. W tym czasie zdobył z 3 mistrzostwa Szkocji (1997, 1999, 2000), 2 Puchary Szkocji (1999, 2000), Puchar Ligi Szkockiej (1998), a także wywalczył 2 wicemistrzostwa Szkocji (1998, 2001).
W 2001 roku Albertz powrócił do Hamburgera SV. Tym razem spędził tam 1,5 roku. Zimą 2003 roku odszedł do chińskiego zespołu Shanghai Shenhua. W tym samym roku zdobył z nim mistrzostwo Chin. W styczniu 2005 roku wrócił do Niemiec. Został graczem drugoligowego SpVgg Greuther Fürth. Po pół roku odszedł do Fortuny Düsseldorf, grającej w Regionallidze Nord. Latem 2007 roku zakończył karierę, ale w marcu 2008 roku wznowił ją, podpisując kontrakt ze szkockim Clyde. Grał tam 2 miesiące, a potem definitywnie zakończył karierę.
Kariera reprezentacyjna.
W reprezentacji Niemiec Albertz zadebiutował 21 lutego 1996 roku w wygranym 2:1 towarzyskim meczu z Portugalią. W latach 1996–1998 w drużynie narodowej rozegrał w sumie 3 spotkania.

</doc>
<doc id="461265" url="https://pl.wikipedia.org/wiki?curid=461265" title="Wielka Wioślarska o Puchar Brdy">
Wielka Wioślarska o Puchar Brdy

Wielka Wioślarska o Puchar Brdy to coroczna impreza wioślarska, której pierwsza edycja odbyła się w 1992 roku w Bydgoszczy.
Wielka Wioślarska o Puchar Brdy.
W czasie tych zawodów ścigają się na Brdzie, na dystansie 8,5 km wioślarskie ósemki ze sternikiem. Impreza została stworzona na wzór legendarnego wyścigu ósemek Oksford-Cambridge. Pomysłodawcą imprezy jest dziennikarz działu sportowego "Gazety Pomorskiej" Zbigniew Urbanyi.
Geneza.
Zwycięzcy tych regat walczą o puchary przechodnie i nagrody. W kategorii seniorów wioślarskie ósemki ze sternikiem walczą o Puchar Rady Miasta Bydgoszczy i nagrody Gazety pomorskiej i Totalizatora Sportowego, a ósemki w kategorii juniorów o nagrody i Puchar Prezesa PESA Bydgoszczy S.A. (dawniej ZNTK Bydgoszcz).
Historia.
Impreza zmienia się z roku na rok. Zmianie ulegał również regulamin tych zawodów. Założeniem organizatorów było, aby na Brdzie ścigały się mistrz Polski w kategorii ósemek ze sternikiem z danego roku z reprezentacją Bydgoszczy. W przypadku, gdy mistrzem Polski jest osada z Bydgoszczy do rywalizacji miała stawać reprezentacja wytypowana przez Polski Związek Towarzystw Wioślarskich. Ósemki w tym biegu startują obok siebie. Tak też się działo do 1995 roku, kiedy to dopuszczono do startu w regatach inne osady tworząc obok biegów głównych bieg otwarty. Ósemki w tym biegu startują na czas. Dzięki temu w imprezie zaczęły uczestniczyć ekipy wielu polskich klubów jak również osady zagraniczne m.in. Litwy, Ukrainy, Niemiec, Mołdawii.
W czasie trzynastej edycji regat po raz pierwszy rozegrano bieg akademicki. Na starcie tego biegu stanęły osady Akademii Bydgoskiej im. Kazimierza Wielkiego i Uniwersytetu Cambridge. 
Zwyciężyła osada Akademii Bydgoskiej. 
W czasie czternastej edycji na starcie tego biegu stanęły osady Uniwersytetu Kazimierza Wielkiego i Uniwersytetu Oksfordzkiego. 
Zwyciężyła bydgoska osada Uniwersytetu Kazimierza Wielkiego.
Zwycięzcy.
1. edycja – 10 października 1992 roku.
Seniorzy
Płockie Towarzystwo Wioślarskie (mistrz Polski)
Jacek Wróblewski, Konrad Pietrzak, Artur Szachmytowski, Piotr 01-szewski, Wojciech Jankowski, Rafał Kowalski, Adam Truszczyński, Dariusz Karasek, sternik Michał Cieślak.
Juniorzy
KKW-ZNTK Bydgoszcz (mistrz Polski)
Krzysztof Kozub, Krzysztof Sroka, Rafał Franz, Marek Witomski, Michał Jodkowski, Sławomir Lato, Daniel Sobków, Marcin Duda, sternik Leszek Borlik.
2. edycja – 18 września 1993 roku.
Seniorzy
Płockie Towarzystwo Wioślarskie (mistrz Polski)
Jacek Wróblewski, Konrad Pietrzak, Artur Szachmytowki, Piotr 01-szewski, Wojciech Jankowski, Dariusz Karasek, Mariusz Arcichowski, Grzegorz Pietrowicz, sternik Michał Cieślak.
Juniorzy
Osada reprezentacyjna
Krzysztof Kozub, Krzysztof Sroka, Michał Jodkowski Marek Witomski (wszyscy KKW-ZNTK Bydgoszcz), Piotr Bochenek, Marcin Gaj (obaj SWOS Warszawa), Dariusz Nowakowski, Dariusz Stępiński (obaj AZS Toruń), sternik Leszek Borlik (KKW-ZNTK).
3. edycja – 30 września 1994 roku.
Seniorzy
Reprezentacja Bydgoszczy
Arkadiusz Sobkowiak, Robert Stopa, Wojciech Gołuński (wszyscy KKW-ZNTK), Jacek Streich, Andrzej Jastrzębski, Grzegorz Pietura, Mariusz Borucki, Jacek Mularczyk (wszyscy "Zawisza"), sternik Grzegorz Dambecki (KKW-ZNTK).
Juniorzy
Płockie Towarzystwo Wioślarskie (mistrz Polski)
Piotr Ozdowski, Dominik Matuszewski, Tomasz Filiński, Mariusz Buk-nakowski, Bogdan Portalski, Tomasz Grochowski, Tomasz Piórkowski, Paweł Wonański, sternik Wojciech Nielkowski.
4. edycja – 16 września 1995 roku.
Seniorzy
Osada reprezentacyjna (mistrz Polski)
Krzysztof Neumann (AZS Gdańsk), Arkadiusz Nowak (AZS Wrocław), Jacek Streich ("Zawisza" Bydgoszcz), Artur Szachmytowski, Wojciech Jankowski (wszyscy AZS Gdańsk), sternik Grzegorz Dambecki (KKW-ZNTK Bydgoszcz).
Juniorzy
Płockie Towarzystwo Wioślarskie (mistrz Polski)
Piotr Ozdowski, Dominik Matuszewski, Tomasz Filiński, Mariusz Buknakowski, Bogdan Portalski, Paweł Wonański, Tomasz Grochowski, Tomasz Piórkowski, sternik Norbert Karwowski.
5. edycja – 13 września 1996 roku.
Seniorzy
RTW "Bydgostia-ZNTK" (mistrz Polski)
Krzysztof Chełkowski, Krzysztof Sroka, Arkadiusz Sobkowiak, Marcin Mazur, Maciej Zieliński, Robert Stopa, Marcin Wika, Marek Witomski, sternik Grzegorz Dambecki
Juniorzy
RTW "Bydgostia-ZNTK" (mistrz Polski)
Sebastian Grzeszczyk, Damian Olszewski, Tomasz Nowakowski, Maciej Falkowski, Piotr Grochowski, Tomasz Nadolny, Marek Strzyżewski, Miłosz Frejnik, sternik Przemysław Kotłowski
6. edycja – 13 września 1997 roku.
Seniorzy
Reprezentacja Bydgoszczy
Artur Dominowski, Marek Witomski, Marcin Wika, Krzysztof Sroka, Piotr Grochowski, Arkadiusz Sobkowiak, Damian Olszewski (wszyscy RTW "Bydgostia-Kabel"), Jacek Streich ("Zawisza" Bydgoszcz), sternik Przemysław Kotłowski ("Bydgostia-Kabel")
Juniorzy
Płockie Towarzystwo Wioślarskie (mistrz Polski)
Arkadiusz Więcławski, Dariusz Gościcki, Bogdan Goneta, Przemysław Ruta, Robert Sobolewski, Tomasz Chrapkowski, Tomasz Sobierajski, Robert Majewski, sternik Mariusz Malanowski
7. edycja – 3 października 1998 roku.
Seniorzy
Reprezentacja Bydgoszczy
Rafał Radzicki, Jarosław Bielaszewski, Łukasz Grocholski, Radosław Sikorski, Jacek Streich (wszyscy "Zawisza"), Marcin Wika, Piotr Grochowski, Marek Witomski, sternik Przemysław Kotłowski (wszyscy RTW "Bydgostia-Kabel")
Juniorzy
PTW SMS Płock (mistrz Polski)
Bogdan Zalewski, Piotr Buchalski, Tomasz Sobierajski, Michał Toma-szewski, Kamil Wodzyński, Krystian Stasiewicz, Dariusz Rudziński, Robert Majewski, sternik Łukasz Gajewski
Kobiety
RTW "Bydgostia-Kabel"
Wioletta Kowalska, Magdalena Wesołowska, Izabela Wojtaszyk, Ka-tarzyna Weinrauder, Dorota Gazda, Aneta Bełka, Iwona Zygmunt, Magdalena Wołek, sternik Lucyna Dybicz
8. edycja – 18 września 1999 roku.
Seniorzy
RTW "Bydgostia-Kabel"
Arkadiusz Sobkowiak, Waldemar Nowakowski, Przemysław Konecki, Robert Sycz, Mariusz Daniszewski, Marcin Swięciński, Michał Zieliński, Mariusz Kopycki, sternik Przemysław Kotłowski
Juniorzy
AZS SMS UMK Toruń
Robert Rydlewski, Przemysław Kamiński, Marcin Kwiatkowski, Marcin Sarnowski, Arkadiusz Pieszak, Artur Januszek, Marek Szarejko, Robert Majewski, sternik Daniel Trojanowski
Kobiety
RTW "Bydgostia-Kabel"
Iwona Tybinkowska, Iwona Zygmunt, Magdalena Wesołowska, Aneta Bełka, Wioletta Kowalska, Izabela Wojtaszyk, Katarzyna Kopycka, Magdalena Wołek, sternik Przemysław Kotłowski
9. edycja – 14 października 2000 roku.
Seniorzy
Reprezentacja Bydgoszczy
Jacek Streich, Rafał Hejmej (obaj "Zawisza"), Mariusz Daniszewski, Przemysław Konecki, Waldemar Nowakowski, Mariusz Kopycki, Arkadiusz Sobkowiak, Michał Tomaszewski, sternik Przemysław Kotłowski (wszyscy RTW "Bydgostia-Kabeł")
Juniorzy
RTW "Bydgostia-Kabel"
Mikołaj Burda, Wojciech Gutorski, Maciej Zimnoch, Tomasz Czubak, Wojciech-Maćkowski, Marcin Dobek, Łukasz Łoboda, Artur Guziołek, sternik Kamil Jarczyński
Kobiety
RTW "Bydgostia-Kabel"
Iwona Tybinkowska, Aneta Bełka, Iwona Zygmunt, Agnieszka Tomczak, Magdalena Wesołowska, Dorota Gazda, Agnieszka Madaj, Honorata Motylewska (PTW Płock), sternik Przemysław Kotłowski ("Bydgostia-Kabel")
10. edycja – 22 września 2001 roku.
Seniorzy
RTW "Bydgostia-Kabel"
Mariusz Daniszewski, Mikołaj Burda, Wojciech Gutorski, Jarosław Godek, Przemysław Konecki, Waldemar Nowakowski, Arkadiusz Sobkowiak, Robert Sycz, sternik Leszek Borlik.
Juniorzy
RTW "Bydgostia-Kabel"
Artur Uniszkiewicz, Jakub Bogdański, Arkadiusz Ćwik, Maciej Kupniewski, Tomasz Chylarecki, Marek Ciszek, Michał Wyrwał, Bartosz Cyganowski, sternik Marek Marach.
Kobiety
RTW "Bydgostia-Kabel"
Iwona Tybinkowska, Magdalena Wesołowska, Iwona Zygmunt, Agnieszka Tomczak, Dorota Gazda, Aneta Bełka, Agnieszka Madaj, Anna Amchewicz, sternik Przemysław Kotłowski.
11. edycja – 5 października 2002 roku.
Seniorzy
Reprezentacja Bydgoszczy
Rafał Hejmej (Zawisza Bydgoszcz), Mikołaj Burda, Wojciech Gutorski, Michał Tomaszewski, Mariusz Daniszewski, Robert Sycz, Jarosław Bielaszewski, Tomasz Kowalik, sternik Przemysław Kotłowski.
Juniorzy
AZS Toruń
Piotr Biedrzycki, Rafał Piecuch, Krzysztof Bednarek, Grzegorz Paluch, Karol Słoma, Maciej Włodarczyk, Łukasz Libera, Bartosz Tabaka, sternik Daniel Trojanowski.
Kobiety
RTW "Bydgostia-Kabel"
Iwona Zygmunt, Magdalena Wesołowska, Gorota Gazda, Agnieszka Madaj, Ewelina Krzemińska, Katarzyna Pawłowska, Paulina Stupkiewicz, Aneta Bełka, sternik Żaneta Krzemińska.
12. edycja – 27 września 2003 roku.
Seniorzy
RTW "Bydgostia-Kabel"
Wojciech Gutorski, Mikołaj Burda, Mariusz Daniszewski, Michał Tomaszewski, Marcin Wika, Robert Sycz, Jarosław Bielaszewski, Tomasz Kowalik, sternik Przemysław Kotłowski.
Juniorzy
Reprezentacja Bydgoszczy
Rafał Piecuch, Adam Jerchewicz, Michał Lisowski (wszyscy BTW Bydgoszcz), Paweł Thaddey, Dominik Januszkiewicz (obaj Zawisza), Michał Wyrwał, Artur Uniszkiewicz, Marcin Badziągowski, sternik Arkadiusz Boniecki.
Kobiety
RTW Bydgostia-Kabel Zygmunt Iwona, Bełka Aneta, Madaj Agnieszka, Gazda Dorota, Tybinkowska Iwona, Tomczak Agnieszka, Pawłowska Katarzyna, Wesołowska Magdalena, sternik Kotłowski Przemysław (RTW Bydgostia-Kabel).
13. edycja – 25 września 2004 roku.
Seniorzy
RTW "Bydgostia-Kabel"
Mariusz Daniszewski, Rafał Piecuch, Marcin Wika, Marcin Sarnowski, Piotr Hojak, Robert Sycz, Piotr Lepczak, Tomasz Kowalik, st. Przemysław Kotłowski.
Juniorzy
Reprezentacja Bydgoszczy
Tomasz Sowiński, Grzegorz Kufel, Krzysztof Korotkiewicz, Michał Wudarski, Daniel Mindykowski, Marcin Skonieczny, Marcin Klawon, Przemysław Saskowski, sternik Arkadiusz Boniecki.
Bieg akademicki
1. Akademia Bydgoska im. Kazimierza Wielkiego
Rafał Hejmej, Mikołaj Burda, Wojciech Gutorski, Michał Stawowski, Sebastian Kosiorek, Pawłowski Łukasz Bartłomiej Pawełczak, Miłosz Bernatajtys, sternik Daniel Trojanowski.
2. Uniwersytet Cambridge
Alexander Jonathan, Nathaniel Berner, Wayne Pommen, Piers Curle, Richard McErloy, Hugo Mallinson, Andrew Smith, Sam Brooks, sternik Stephanie Richards.
14. edycja – 2005 roku.
Bieg juniorów
klub PTW Płock (Mistrz Polski)
Kamil Karolkowski, Przemysław Grzelak, Michał Rydz, Radosław Milczarek, Hubert Grzybowski, Jarosław Karpiński, Mariusz Skierkowski, Arkadiusz Urbaniak, sternik Paweł.
Bieg seniorów
klub LOTTO-Bydgostia-WSG-GP 1 (Mistrz Polski)
Mariusz Daniszewski, Marcin Wika, Michał Wyrwał, Daniel Bernatajtys, Jarosław Bielaszewski, Tomasz Czubak, Tomasz Kowalik, Rafał Dziekoński, sternik Przemysław Kotłowski.
Bieg akademicki
1. miejsce Uniwersytet Kazimierza Wielkiego
Rafał Hejmej (Zawisza Bydgoszcz), Mikołaj Burda, Wojciech Gutorski, Sebastian Kosiorek, Karol Słoma, Bartłomiej Pawełczak, Miłosz Bernatajtys (wszyscy LOTTO-Bydgostia-WSG-GP), Michał Stawowski (AZS UMK Toruń), sternik Daniel Trojanowski (Zawisza Bydgoszcz).
z przewagą 1,5 długości łodzi
2. miejsce Uniwersytet Oksfordzki
Jeremy Howick, David Livingston, Christopher Reeve, Andrew Stubbs, Angus Warner, Edward Bellamy, Philip Beard, Matthew Smith, Basil Dixon, sternik Peter Hackworth.
15. edycja – 2006 roku.
Bieg juniorów
AZS UMK SMS Toruń (Mistrz Polski)
Krystian Aranowski, Radosław Zdrojkowski, Szymon Derkowski, Mateusz Wyrwicki, Jakub Mueller, Michał Naglewicz, Paweł Lewandowski, Piotr Majewski, sternik Piotr Zgliczyński, trenerzy Tomasz Lisewski, Tomasz Radkowski, Marek Kropidłowski.
Bieg seniorów
LOTTO-Bydgostia-WSG-GP (Mistrz polski)
Wojciech Gutorski, Dariusz Radosz, Michał Wyrwał, Miłosz Bernatajtys, Bartłomiej Pawełczak, Robert Sycz, Łukasz Siemion, Tomasz Kowalik, Rafał Woźniak – sternik, Marian Drażdżewski – trener, Andrzej Mazurowicz – trener.
Bieg akademicki
1. Uniwersytet Kazimierza Wielkiego
Rafał Hejmej, Mikołaj Burda, Sebastian Kosiorek, Michał Stawowski, Marcin Sarnowski, Paweł Rańda, Jarosław Bielaszewski, Łukasz Pawłowski, Daniel Trojanowski – sternik, Marian Drażdżewski – trener.
przewaga 2 długości łodzi
2. Uniwersytet Londyn
Richard R Smith, James A Dunley, Peter J C Wells, Cameron F Nichol, Robert S Irving, Jonathan G W E Hunt, Christopher J Hiatt, Richard M Thompson, Kirkby D Tickell, Charles J Clarke, Christine Fox – sternik, David S Whitelaw – trener.
Bieg Oxford-Cambridge
1. Uniwersytet Cambridge
Ben Smith, Iain Edmonson, Sam Pearson, James Livingston, Rick Dunn, Christopher Goodwin, Tom Johnstone, Christopher Martin, Hannah Oag – sternik, Neil Lambert – trener.
przewaga 2,5 długości łodzi
2. Uniwersytet Oksfordzki
David Livingston, Matthew Smith, Basil Dixon, Ciaran Hayes, Nicholas Tuppen, Justin Hutchinson, William Fedyna, Jeremy Howick, Henry Morris, Peter Hackworth – sternik, Jonny Mathews – trener.
16. edycja – 2007 rok.
Bieg juniorów – Memoriał Zbigniewa Urbanyi
AZS UMK SMS Energohandel Toruń
Przemysław Kosiński, Mateusz Jabłoński, Michał Szpakowski, Jakub Jabłoński, Jakub Sekuła, Bartosz Przydanek, Michał Tarkowski, Kamil Prusinowski ster. Piotr Zgliczyński
Bieg seniorów
AZS UMK SMS Energohandel Toruń
Piotr Juszczak, Krystian Aranowski, Rafał Wielgosz, Michał Stawowski, Szymon Derkowski, Sławomir Kruszkowski, Paweł Zajdenc, Piotr Majewski, ster. Paweł Lipowski
Bieg akademicki
1. Uniwersytet Kazimierza Wielkiego
Paweł Rańda – kapitan osady, Miłosław Kędzierski, Ryszard Ablewski, Krzysztof Babik, Krzysztof Gwizdała, Jarosław Karpiński, Daniel Rosiński, Michał Tobolski, ster. Rafał Woźniak
z przewagą 4 długości łodzi przed
2 .Oxford Brookes University Boat Club
Daniel Thomas Lorance Oconnel, Edward William Francis Beckett, Oliver James Hugh Custance-Baker, Oliver Jon Collins, Edward Nurick, Nicholas Richard Ireland, Allan John French, Mark Daniel Feeney, ster. Joanna WrightBieg
Bieg Leander Club Henley – LOTTO-Bydgostia-WSG-Bank Pocztowy
1 .LOTTO-Bydgostia-WSG-Bank Pocztowy Wojciech Gutorski – kapitan osady, Mikołaj Burda, Sebastian Kosiorek, Dariusz Radosz, Michał Wyrwał, Łukasz Siemion, Bartłomiej Pawełczak, Miłosz Bernatajtys, ster. Jan Erdman.
pół długości przed
2. Leander Club Henley
George Laughton, Henry Palmer, Charles Brereton, Andrew Dax, Colin Williamson, Alexander S.L. Gaspar, Richard Francis, Joshua Davidson, ster. Christine Fox.
17. edycja – 27 września 2008 roku.
Zwycięzcy wyścigów
Bieg juniorów – Memoriał Zbiniewa Urbanyi
AZS UMK Energohandel Toruń: Dariusz Jurczyk, Michał Radkowski, Jacek Majewski, Tomasz Wardenga, Dawid Wielgosz, Robert Ziemba, Bartosz Foksiński, Radosław Krymski, st. Dawid Winniewski, trenerzy: Tomasz Radkowski, Jacek Królikiewicz, Sławomir Kiermasz.
Bieg główny seniorów
- reprezentacja olimpijska: Sebastian Kosiorek, Mikołaj Burda, Wojciech Gutorski (wszyscy LOTTO/Bydgostia/WSG/Bank Pocztowy), Krystian Aranowski, Rafał Hejmej, st. Daniel Trojanowski (wszyscy Zawisza), Michał Stawowski, Sławomir Kruszkowski (obaj AZS UMK Energohandel), Patryk Brzeziński, trener Wojciech Jankowski;
Bieg akademicki o Puchar Rektora UKW:
UKW – Miłosław Kędzierski, Ryszard Ablewski, Krzysztof Babik, Krzysztof Gwizdała, Paweł Rańda, Mateusz Hamerski, Filip Śniadecki, Daniel Rosiński, st. Rafał Woźniak, trener Lech Olszewski.
Bieg o Puchar Prezydenta Miasta Bydgoszczy:
Cambridge – James Livingston, Iain Edmonson, Kyle Coveny, David Hutchins, Charles Daniel Innes, Christopher Le Neve Foster, Bartosz Szczyrba, Matthias Kleinz, Abraham Joshua West, st. Hannah Oag.
18. edycja – 10 października 2009 roku.
Zwycięzcy wyścigów
Bieg juniorów – Memoriał Zbiniewa Urbanyi
reprezentacja Litwy – (Marius Ralickas, Dovydas Balsy, Rokas Balsy, Mantas Liderka, Martynas Mickus, Marius Statkus, Ernestas Zarskis, Rolandas Mascinskas, sternik Juozas Gudeliunas).
Bieg główny seniorów
Reprezentacja Bydgoszczy – Wojciech Gutorski, Mikołaj Burda, Sebastian Kosiorek, Robert Sycz, Łukasz Siemion, Miłosz Bernatajtys (wszyscy LOTTO-Bydgostia-WSG-Bank Pocztowy), Rafał Hejmej, Krystian Aranowski, sternik Daniel Trojanowski (wszyscy Zawisza Bydgoszcz).
Bieg akademicki o Puchar Rektora UKW:
Uniwersytet Kazimierza Wielkiego – Paweł Rańda, Miłosław Kędzierski, Krzysztof Gwizdała, Filip Śniadecki, Mateusz Rekowski, Adam Mrotek, Marcin Szatkowski, Sebastian Krajewski, sternik Rafał Woźniak.
Bieg o Puchar Prezydenta Miasta Bydgoszczy:
Cambridge – (Bartosz Szczyrba, Jim Houghton, James Livingston, Theo Brun, Dave Hutchins, Steffen Buschbacher, Toby Garbett, James Strawson, sternik Christine Fox).
19. edycja – 25 września 2010 roku.
Zwycięzcy wyścigów
Bieg juniorów – Memoriał Zbiniewa Urbanyi
reprezentacja Litwy. Dominykas Bernotas, Kristijonas Bernatos, Kestuitis Żukauskas, Tomas Vintilas, Arnas Jonatis, Aurinas Dambrauskas, Rokas Baisys, Manta Lideika, sternik Juoza Gudeliunas,
Bieg główny seniorów
LOTTO/Bydgostia/WSG/Bank Pocztowy – Robert Sycz, Łukasz Siemion, Miłosz Bernatajtys, Mateusz Hamerski, Dariusz Radosz, Sebastian Kosiorek, Ryszard Ablewski, Miłosław Kędzierski, sternik Rafał Woźniak.
Bieg akademicki o Puchar Rektora UKW:
WSG – Michał Chrustowski, Piotr Kwiatkowski, Rafał Wielgosz, Radosław Krymski, Patryk Brzeziński, Maciej Trojnar, Szymon Fernholc, Damian Rosolski, sternik Paulina Górska.
Bieg o Puchar Prezydenta Miasta Bydgoszczy:
Oxford 
Philip Clausen-Thue, Colin Smith, Robin Ejsmond-Frey, Rodney Stephens, Phil Killicoat, Charlie Burkitt, Artour Samsonov, Paul Kelly, Andrew Wright.
20. edycja – 24 września 2011 roku.
Zwycięzcy wyścigów
Bieg juniorów – Memoriał Zbiniewa Urbanyi – Berliner Ruder Club – Max Korge, Oliver Mittelstädt, Florian Leu, Svyatoslav Khanaev, Lars Bock, Lukas Klingholz, Willy Lange, Hendrik Bartolomaeus, sternik Florian Harsdorff.
Bieg główny seniorów- Reprezentacja Polski – Michał Szpakowski, Krystian Aranowski, Piotr Juszczak, Mikołaj Burda, Piotr Hojka, Robert Sycz, Rafał Hejmej, Marcin Brzeziński, sternik Daniel Trojanowski, trener Wojciech Jankowski.
Bieg akademicki o Puchar Rektora UKW: Uniwersytet Kazimierza Wielkiego – Tomasz Nowak, Mateusz Rekowski, Miłosław Kędzierski, Jacek Czeczot, Michał Chrestowski, Michał Kwiatoń, Adam Mrotek, Dawid Kalinowski, sternik Rafał Woźniak, trener Lech Olszewski.
Bieg o Puchar Prezydenta Miasta Bydgoszczy: Oxford – Colin Smith, Alec Dent, Moritz Hafnem, Artour Samsonom, Ben Ellison, Jeremy Howick, Andy Wright, Paul Kelly, sternik Laura Painecoach, trener Richard Fishlock.
21. edycja – 29 września 2012 roku.
Wyścig główny ósemek seniorów o Puchar Wieczysty Rady Miasta Bydgoszczy i nagrodę Totalizatora Sportowego
1. PTW Plock 29:43.63
2. Berliner Ruder Club 29:44.39
3. Reprezentacja Litwy 29:46.33
4. LOTTO-Bydgostia-WSG 30:03.83
5. BTW Bydgoszcz 30:45.40
6. Wiking Berlin 32:49.21
Wyścig pościgowy ósemek akademickich o Puchar Rektora Uniwersytetu Kazimierza Wielkiego
1. Wyższa Szkoła Gospodarki
2. Uniwersytet Kazimierza Wielkiego
Wyścig ósemek o Puchar Prezydenta Miasta Bydgoszczy Uniwersytet Oxford – Uniwersytet Cambridge
1. Oxford
2. Cambridge
Wyścig ósemek juniorów o nagrodę Totalizatora Sportowego – Memoriał Zbigniewa Urbanyi
1. LOTTO-Bydgostia-WSG I 30:48.957
2. Berliner Ruder Club 31:02.040
3. AZS UMK Energa Torun MP 31:19.277
4. PTW Plock 32:02.217
5. BTW Bydgoszcz I 32:17.433
6. LOTTO-Bydgostia-WSG II 33:05.241
7. BTW Bydgoszcz II 35:02.589
8. LOTTO-Bydgostia-WSG III 36:56.038
22. edycja – 28 września 2013 roku.
Wyścig główny ósemek seniorów o Puchar Wieczysty Rady Miasta Bydgoszczy i nagrodę Totalizatora Sportowego
1. 1.LOTTO-Bydgostia (Mistrz Polski) – 29:45.90 (Mikołaj Burda, Piotr Hojka, Dariusz Radosz, Miłosław Kędzierski, Ryszard Ablewski, Kamil Zawadzki, Jakub Pietruszewski, Łukasz Siemion, sternik Rafał Woźniak, trenerzy Marian Drażdżewski, Bartłomiej Pawełczak, Tomasz Strychalski. 2.BTW Bydgoszcz /LOTTO-Bydgostia – 31:34.37. 3.PTW Płock – 31:59.77. 4.Mołdawia – 33:19.59. 5.Wiking Berlin – 33:47.95
Wyścig pościgowy ósemek akademickich o Puchar Prezesa Zarządu Głównego Akademickiego Związku Sportowego. 1.Wyższa Szkoła Gospodarki w Bydgoszczy – Dariusz Juręczyk (AZS UMK Energa Toruń), Ryszard Ablewski (LOTTO-Bydgostia), Mateusz Wilangowski (Wisła Grudziądz), Dariusz Radosz (LOTTO-Bydgostia), Kamil Zajkowski (PTW Płock), Mirosław Ziętarski (AZS UMK Energa Toruń), Jerzy Kowalski (Gopło Kruszwica), Łukasz Siemion (LOTTO-Bydgostia), sternik Cezary Gościński (LOTTO-Bydgostia), trener AZS WSG: Waldemar Nowakowski, kierownik: Marta Grzelczak. 2.Uniwersytet Kazimierza Wielkiego
Wyścig ósemek o Puchar Prezydenta Miasta Bydgoszczy Uniwersytet Oxford – Uniwersytet Cambridge
1. Oxford
2. Cambridge
Wyścig ósemek juniorów o nagrodę Totalizatora Sportowego – Memoriał Zbigniewa Urbanyi. 1.LOTTO-Bydgostia – 31:12.73 – Daniel Romiej, Patryk Pietryszyn, Igor Woytynowski, Jakub Dominiczak, Marek Semrau, Piotr Witkowski, Krzysztof Zywert, Dariusz Paczkowski, sternik Krystian Orszt, trenerzy Tomasz Strychalski i Rafał Dziekoński. 2.AZS UMK Energa Toruń (Mistrz Polski) – 31:44.34. 3.Reprezentacja Litwy – 31:52.95. 4.PTW Płock – 32:13.47. 5.BTW Bydgoszcz/Wisła Grudziądz – 32:44.00. 6.LOTTO-Bydgostia II – 33:45.68 7.LOTTO-Bydgostia III – 37:04.63. 8.LOTTO-Bydgostia IV – 37:28.73
23. edycja – 27 września 2014 roku.
Wyścig główny ósemek seniorów o Puchar Wieczysty Rady Miasta Bydgoszczy i nagrodę Totalizatora Sportowego. 1.LOTTO-Bydgostia (Gutorski Wojciech, Burda Mikołaj, Hojka Piotr, Radosz Dariusz, Kędzierski Miłosław, Kowalkowski Dawid, Siemion Łukasz, Bernatajtys Miłosz, sternik Woźniak Rafał)trenerzy Drazdżewski Marian, Strychalski Tomasz, Pawełczak Bartłomiej 2. AZS UMK Energa Toruń
Wyścig głównym ósemek juniorów o nagrodę Totalizatora Sportowego – Memoriał Zbigniewa Urbanyi. 1.Reprezentacja Bydgoszczy (Modrzyński Bartosz, Jankowski Jakub, Malinowski Olaf, Pięta Miłosz (wszyscy Bydgoskie Towarzystwo Wioślarskie), Grzywa Kordian, Bieniek Bartosz, Foksiński Piotr, Gumienny Michał (wszyscy LOTTO-Bydgostia) sternik Olędzki Jan (Bydgoskie Towarzystwo Wioślarskie)trenerzy Nowakowski Waldemar, Badziągowski Marcin, Bełka-Siemion Aneta, Strychalski Tomasz. 2.PTW Płock
Wyścig ósemek akademickich o Puchar Prezesa Kujawsko-Pomorskiego Regionalnego Związku Towarzystw Wioślarskich.
1. Wyższa Szkoła Gospodarki w Bydgoszczy – Szpakowski Michał, Wilangowski Mateusz, Kędzierski Miłosław, Radosz Dariusz, Sobieraj Marcin, Zajkowski Kamil, Leszczyński Karol, Ziętarski Mirosław, sternik Gościński Cezary, trener: Waldemar Nowakowski. 2. AZS Szczecin, 3. Akademia Morska Szczecin
Wyścig ósemek kobiet o Puchar Przewodniczącego Sejmiku Województwa Kujawsko-Pomorskiego
1. LOTTO-Bydgostia (Dittmann Joanna, Ciaciuch Monika, Fularczyk–Kozłowska Magdalena, Madaj Natalia, Jedynak Klaudia, Wika Justyna, Behrendt Iga, Baszyńska Magdalena, sternik Zuzanna Dreier, trener Michał Kozłowski), 2. AZS AWF Kraków, 3. Posnania Poznań, 4. Bydgoskie Towarzystwo Wioślarskie, 5. Bydgoski Klub Wioślarek
Wyścig otwarty ósemek seniorów o Puchar Prezesa Polskiego Związku Towarzystw Wioślarskich,
1. Litwa, 2. Rudergesellschaft Germania Frankfurt am Mein, 3. Reprezentacja Bydgoszczy, 4. Wiking Berlin, 5. Posnania Poznań, 6. Rudersdorfer Ruderverein, 7. Pegaz Wrocław
Wyścig otwarty ósemek juniorów o Puchar Prezesa Totalizatora Sportowego, dystans 2 km
1. Litwa, 2. Bydgoskie Towarzystwo Wioślarskie – Wisła Grudziądz, 3. AZS UMK Energa Toruń, 4. LOTTO-Bydgostia I, 5. LOTTO-Bydgostia II 6. Wiking Berlin
Wyścig ósemek uniwersytetów Oxford i Cambridge o Puchar Prezydenta Miasta Bydgoszczy. Uniwersytet Cambridge z przewagą półtorej długości łodzi pokonał Uniwersytet Oxford
24. edycja – 26 września 2015 roku.
Wyścig główny ósemek seniorów o Puchar Wieczysty Rady Miasta Bydgoszczy i nagrodę Totalizatora Sportowego, dystans 8,5 km
 1.LOTTO-Bydgostia (Mistrz Polski) – 29:08, (Wojciech Gutorski, Mikołaj Burda, Piotr Hojka, Ryszard Ablewski, Dariusz Radosz, Paweł Kotecki, Miłosz Bernatajtys, Łukasz Siemion, sternik Nikolas Szymczak)
 2.AZS UMK Energa Toruń (Wicemistrz Polski) – 29:17, (Mirosław Ziętarski, Szymon Kuczkowski, Robert Fuchs, Dariusz Juręczyk, Karol Leszczyński, Michał Zaporowski, Damian Krawitowski, Bartosz Leszczyński, sternik Patryk Kusz)
Wyścig główny ósemek juniorów o nagrodę Totalizatora Sportowego – Memoriał Zbigniewa Urbanyi, dystans 8,5 km
 1.LOTTO-Bydgostia (Mistrz Polski) – 30:17, (Dominik Gasiul, Bartosz Bieniek, Kordian Grzywa, Bartosz Jakubowski, Jędrzej Paliszewski, Filip Żuchowski, Bartosz Powalisz, Jakub Zawadzki, sternik Ewa Gałek)
 2.WTW Warszawa (Wicemistrz Polski) – 33:39 (Ciftci Jakub, Bochenek Mateusz, Czajka Adam, Miazga Tomasz, Spanier Jakub, Kuratczyk Maciej, Granecki Maciej, Borzęcki Maciej, sternik Gajda Jakub)
Wyścig ósemek o Puchar Prezydenta Miasta Bydgoszczy, Pamięci Daniela Topolskiego, dystans 2 km
 Oxford pokonał Cambridge o dwie długości łodzi.
 1.Uniwersytet Oxford (Laurence Rhys Harvey, Alexander William Bostrom, James Eric Mountain, John Patrick Redos, Samuel Peter James O’Connor, Julian James Bubb-Humfryes, Patrick John Bailey, Alexander Francis Davidson)
 2.Uniwersytet Cambridge (Josh Pendry, Dan Rix-Standing, Alex Scharp, James Strawson, Lukas Hirst, Alex Leichter, Clemens Auersperg, Daniel Gibb Morris, sternik Sarah Smart)
Wyścig ósemek kobiet o Puchar Przewodniczącego Sejmiku Województwa Kujawsko-Pomorskiego (wyścig otwarty), dystans 2 km
 1.AZS AWF Kraków – 7:39, (Julia Styła, Maria Wierzbowska, Anna Wierzbowska, Maria Springwald, Karolina Smyrak, Katarzyna Pilch, Katarzyna Pasternak, Katarzyna Wełna, sternik Anna Banyś)
2.LOTTO-Bydgostia – 7:58, (Justyna Wika, Klaudia Jedynak, Zuzanna Dreier, Magdalena Baszyńska, Joanna Dittmann, Martyna Mikołajczak, Katarzyna Dreszler, Wiktoria Łukasiewicz, sternik Inga Bartz)
Wyścig ósemek seniorów o Puchar Prezesa Polskiego Związku Towarzystw Wioślarskich (wyścig otwarty), dystans 2 km
 1. Młodzieżowa Reprezentacja Niemiec – 6:33,38, (Malte Daberkow, Michael Trebbow, Nicolas Schroder, Olaf Roggennsack, Rene Schmela, Marc Leske, Malte Grossmann, Torben Johannsen, sternik Felix Lindemann)
 2.Litwa – 6:33,88, (Saulius Ritter, Rolandas Mascinskas, Aurimas Adomavicius, Dominykas Jancionis, Žygimantas Gališanskis, Mindaugas Griskonis, Dovydas Nemeravičius, Armandas Kelmelis, sternik Edgaras Savickis)
Wyścig ósemek juniorów o Puchar Prezesa Totalizatora Sportowego (wyścig otwarty), dystans 2 km
 1.Litwa – 7:43, (Saulius Ilonis, Mantas Trakselis, Povilas Stankunas, Dziugas Nienius, Gediminas Eglinskas, Augustinas Zilys, Barsteika Aurimas, Muravjov Artūr, sternik Audrius Ruzgys)
 2.Zawisza Bydgoszcz – 8:39, (Mateusz Kraska, Mikołaj Żabicki, Bartosz Palmowski, Patryk Hałas, Dawid Kowalski, Szymon Krawisz, Dominik Wachowiak, Szymon Gil-Pilarski, ster. Maksymilian Bujak)
Wyścig ósemek akademickich o Puchar Prezesa Kujawsko-Pomorskiego Regionalnego Związku Towarzystw Wioślarskich (wyścig otwarty), dystans 2 km
 1.Wyższa Szkoła Gospodarki w Bydgoszczy – 6:45, (Łukasz Krajewski, Ryszard Ablewski, Mteusz Wilanowski, Mirosław Ziętarski, Bartosz Leszczyński, Marcin Sobieraj, Jerzy Kowalski, Damian Kwiatkowski, ster. Cezary Gościński)
 2.AZS Szczecin – 6:59, (Tomasz Zagórski, Michał Sobanda, Ferdynand Kaczyński, Kamil Kusiński, Łukasz Posyłajka, Konrad Wasielewski, Konrad Kuchta, Paweł Cięszkowski, sternik Szymon Korwin Piotrowski)

</doc>
<doc id="461270" url="https://pl.wikipedia.org/wiki?curid=461270" title="Jekybastuz">
Jekybastuz

Jekybastuz (kaz.: Екібастұз; ros.: Экибастуз, "Ekibastuz") – miasto o znaczeniu obwodowym w północno-wschodnim Kazachstanie, w obwodzie pawłodarskim. W 2009 roku liczyło ok. 125 tys. mieszkańców.
Ośrodek wydobycia węgla kamiennego oraz przemysłu materiałów budowlanych i spożywczego; w pobliżu mieszczą się dwie duże elektrownie cieplne: GRES-1 (4000 MW) i GRES-2 (1000 MW). Miasto posiada port lotniczy. W miejscowości działa Instytut Inżynieryjno-Techniczny im. Kanysza Sätbajewa, znajdują się tu również oddziały Kazachskiego Państwowego Żeńskiego Instytutu Pedagogicznego i Uniwersytetu Kazachsko-Rosyjskiego.
Historia.
W 1876 roku na terenie dzisiejszego Jekybastuzu odkryto złoża węgla kamiennego. W 1898 roku, wraz z rozpoczęciem wydobycia, założono pierwsze osiedle. Rozbudowę miasto zawdzięcza niewolniczej pracy więźniów Gułagów. W 1948 roku rozpoczęto budowę miasta i eksploatację złóż na skalę przemysłową. W 1957 roku miejscowość otrzymała prawa miejskie.

</doc>
<doc id="461273" url="https://pl.wikipedia.org/wiki?curid=461273" title="Po godzinach (program telewizyjny)">
Po godzinach (program telewizyjny)

Po godzinach – cykliczny program telewizyjny poświęcony zjawiskom we współczesnej kulturze i sztuce. Audycja była nadawana w 1 programie Telewizji Polskiej od 21 marca 2005, w poniedziałki, w późnych godzinach wieczornych.
Prowadzącymi byli Agnieszka Szydłowska i Mariusz Wilczyński. Program reżyserował Grzegorz Jankowski, redakcja Elżbieta Rottermund i Krzysztof Koehler.
Formuła programu polegała na dyskusjach z gośćmi (m.in. publicystami, dziennikarzami muzycznymi oraz filmowymi, muzykami, a także politykami) zaproszonymi do prywatnego mieszkania. Wśród zaproszonych byli m.in. Jerzy Prokopiuk, Andrzej Nowak, Jan Klata, Zbigniew Hołdys, a nawet Jerzy Urban.
Formuła programu różniła się od klasycznego talk-show tym, że bodźcem inicjującym dyskusję były fragmenty filmów, np. "Trzy pogrzeby Melquiadesa Estrady" (temat dyskusji: motyw odkupienia winy), "Pani zemsta" (temat dyskusji: motyw zemsty), "Good Night and Good Luck".

</doc>
<doc id="461275" url="https://pl.wikipedia.org/wiki?curid=461275" title="Philippe Antoine d’Ornano">
Philippe Antoine d’Ornano

Philippe Antoine d’Ornano, Comte de l’Empire (ur. 17 stycznia 1784 w Ajaccio, zm. 13 października 1863 w Vincennes) – francuski wojskowy i polityk, marszałek i Par Francji, drugi mąż Marii Walewskiej.
Pochodzenie.
Philippe Antoine d’Ornano był bratem ciotecznym cesarza Napoleona I, synem pułkownika Gwardii Narodowej Louisa d’Ornano i Isabelli Marii Bonaparte, siostry Carla. Pochodził ze starego rodu korsykańskiego, który dał Francji dwóch marszałków, a Korsyce bohatera walk wyzwoleńczych, Sampièro Corso.
Młodość i czasy napoleońskie.
Jako szesnastoletni chłopiec Philippe zaciągnął się w randze podporucznika do V pułku dragonów armii Republiki Francuskiej i brał udział w kampanii w Italii w latach kalendarza rewolucyjnego VII, VIII i IX. Wysłany z ekspedycją Leclerca na Haiti, służył mu jako adiutant. W roku 1808 uzyskał tytuł hrabiego Cesarstwa Francuskiego (w rodzinie Ornano było kilka tytułów hrabiowskich, nadanych przez Walezjuszów i Burbonów, ale nie przysługiwały linii Philippe'a Antoine'a). Po powrocie do Francji walczył jako kapitan w swym dawnym V pułku dragonów i odznaczył się w bitwie pod Austerlitz, gdzie jego oddział zdobył kilka armat. Potem służył w tym samym pułku w czasie napoleońskiej inwazji Hiszpanii, gdzie szczególnie wyróżnił się 5 maja 1811 roku prowadząc szarżę kawalerii w czasie bitwy pod Fuentes de Oñoro – otrzymał wtedy na polu bitwy rangę generała brygady.
W czasie kampanii rosyjskiej roku 1812 Ornano był dowódcą brygady lekkiej kawalerii i odznaczył się przy sforsowaniu Niemna (25 czerwca) oraz w bitwie pod Borodino (otrzymał wtedy stopień generała dywizji). Ciężko ranny w bitwie pod Krasnym uznany został za poległego i miał być wrzucony do masowego grobu, czemu przeszkodził jego adiutant Delaberge.
W kampanii roku 1813 Ornano dowodził dywizją dragonów i pod koniec kampanii, po śmierci marszałka Bessières całą kawalerią francuską, biorąc udział m.in. w bitwie pod Lipskiem. Po klęsce wojsk francuskich był od 24 stycznia 1814 komendantem obrony Paryża. Po upadku Napoleona przeszedł na stronę Burbonów (pytany o to przez późniejszą żonę, Marię Walewską, odrzekł: "Jako żołnierz służę Francji, a nie poszczególnemu władcy"). Mimo to w czasie Stu dni powrócił na służbę cesarza, ale ciężko ranny w pojedynku nie mógł wziąć udziału w bitwie pod Waterloo.
Po czasach napoleońskich.
W roku 1816 Philippe Antoine poślubił Marię Walewską. Znał ją od roku 1807, od przyjęcia u księcia Józefa Poniatowskiego w warszawskim Pałacu pod Blachą, gdzie Marii przedstawił go towarzysz broni z Haiti, Ledóchowski. Żywił do niej głębokie uczucie już od około 1814, ale Maria, która miała tylko cywilny rozwód z małżonkiem Anastazym Walewskim, czekała na jego śmierć (do 1814). Po ślubie Philippe poświęcił się wychowaniu jej dwóch synów. Aleksander Walewski przez całe życie czcił go i nazywał zawsze „ukochanym ojcem”. W roku 1817 Ornanom urodził się jedyny syn, Rodolphe Auguste (którego potomkiem był Michel d’Ornano. Maria wkrótce potem zmarła i pogrążony w rozpaczy Philippe, wdowiec w wieku lat 33, nigdy więcej się nie ożenił.
Wszystko to działo się w Belgii, gdyż Ludwik XVIII nie przebaczył Ornanowi zdrady i skazał go na banicję. Dopiero Karol X przywrócił Philippe'a do łask i powierzył mu w roku 1828 inspektorat kawalerii i stanowisko prezesa komisji egzaminacyjnej w Szkole Wojskowej w Saint-Cyr-l’École.
Za panowania Ludwika Filipa Ornano był dowódcą IV dywizji kawalerii i brał udział w stłumieniu legitymistycznego powstania w Wandei, za co król mianował go parem Francji.
Po rewolucji roku 1848 Ornano wycofał się początkowo z życia publicznego, ale kuzyn Napoleon III wkrótce namówił go do powrotu. Philippe Antoine został w 1849 deputowanym z departamentu Indre i Loara, w roku 1852 senatorem, w tym samym roku Wielkim Kanclerzem orderu Legii Honorowej, w 1853 gubernatorem Kościoła Inwalidów i wykonawcą testamentu Napoleona I. W dzień uroczystego przeniesienia trumny Napoleona z kaplicy św. Hieronima do granitowego sarkofagu, w którym do dziś spoczywa, 2 kwietnia 1861 Philippe Antoine d’Ornano został mianowany marszałkiem Francji. Zmarł osiemnaście miesięcy później. Nazwiskiem jego nazwano jeden z bulwarów paryskich.

</doc>
<doc id="461277" url="https://pl.wikipedia.org/wiki?curid=461277" title="Where'd You Go">
Where'd You Go

"Where'd You Go" - singel grupy Fort Minor promujący album "The Rising Tied". Płyta wydana 10 kwietnia 2006 r.

</doc>
<doc id="461279" url="https://pl.wikipedia.org/wiki?curid=461279" title="Socjalistyczna Republika Rumunii">
Socjalistyczna Republika Rumunii



</doc>
<doc id="461289" url="https://pl.wikipedia.org/wiki?curid=461289" title="Piętno (film 2003)">
Piętno (film 2003)

Piętno (ang. "The Human Stain)" – amerykańsko-niemiecko-irlandzki dramat psychologiczny z 2003 roku w reżyserii Roberta Bentona. Ekranizacja nagrodzonej Pulitzerem powieści Philipa Rotha pod tytułem "Ludzka skaza" ("The Human Stain"). Film opowiada historię profesora jednej z australijskich uczelni, który zostaje niesłusznie oskarżony o rasizm. 
Światowa premiera filmu miała miejsce 29 sierpnia 2003 roku w ramach pokazów pozakonkursowych na 60. MFF w Wenecji. Na ekrany polskich kin obraz wszedł 6 lutego 2004 roku.
Opis fabuły.
Szanowany profesor, dziekan college'u, Coleman Silk (Anthony Hopkins) posiada bardzo udane życie osobiste i zawodowe, do czasu kiedy zostaje fałszywie oskarżony o rasizm, co rujnuje mu karierę. Wkrótce na zator serca umiera mu żona. Jego życie zostaje wywrócone do góry nogami. Sytuacja zmienia się, gdy profesor wplątuje się w skandalizujący romans z dużo młodszą kobietą – Faunią Farley (Nicole Kidman). Starszy mężczyzna odżywa, jego życie ponownie nabiera sensu. Jednak sprawy się komplikują gdyż oboje posiadają mroczne tajemnice. Silk jednak postanawia wyjawić od dawna skrywany sekret. Przez całe życie uchodził za Żyda, a tak naprawdę z pochodzenia jest Afro-Amerykaninem.

</doc>
<doc id="461290" url="https://pl.wikipedia.org/wiki?curid=461290" title="Hipoteczny list zastawny">
Hipoteczny list zastawny

Hipoteczny list zastawny – dłużny papier wartościowy imienny lub na okaziciela, emitowany przez banki hipoteczne, którego podstawą emisji jest wierzytelność zabezpieczona hipoteką. W liście zastawnym banki hipoteczne zobowiązują się do spełnienia określonych świadczeń pieniężnych, takich jak wypłata odsetek i wykup listów zastawnych.
Jest podkategorią listów zastawnych.
Hipoteczne listy zastawne występują w formie dokumentu lub w postaci zdematerializowanej, mogą być nominowane w złotych lub w walucie obcej i stanowią ochronę oszczędzającego oraz zabezpieczenie długoterminowych inwestycji.
Hipoteczny list zastawny jest atrakcyjną dla wierzyciela banku formą zabezpieczenia transakcji, gdyż należności posiadaczy listów zastawnych zaspokajane są w pierwszej kolejności, przed innymi zobowiązaniami banku, w pełnej wysokości i wraz z należnymi odsetkami.

</doc>
<doc id="461294" url="https://pl.wikipedia.org/wiki?curid=461294" title="Wilhelm Hauff">
Wilhelm Hauff

Wilhelm Hauff (ur. 29 listopada 1802 w Stuttgarcie, zm. 18 listopada 1827 tamże) – pisarz niemiecki. Studiował teologię, filologię i filozofię w Tybindze. Pisał powieści, nowele i baśnie, należał do kręgu poetów szwabskich. W Polsce wielokrotnie publikowano jego baśnie, szczególnie „Opowieść o kalifie bocianie” („Die Geschichte vom Kalif Storch”, 1826; wydanie polskie – 1921).

</doc>
<doc id="461296" url="https://pl.wikipedia.org/wiki?curid=461296" title="Zespół kościoła i klasztoru Bernardynów w Leżajsku">
Zespół kościoła i klasztoru Bernardynów w Leżajsku

Zespół klasztorny bernardynów w Leżajsku – zespół zabytków położony przy pl. Mariackim 8 w Leżajsku, którego początki sięgają I poł. XVII w. Wybudowany dla sprowadzonych staraniem biskupa przemyskiego Macieja Pstrokońskiego w 1608 roku bernardynów. W jego skład wchodzą: kościół pw. Zwiastowania NPM (wedle tradycji zlokalizowany w miejscu ukazania się Matki Boskiej z Józefem), klasztor, cmentarz kościelny (dziedziniec odpustowy), mury obronne z basztami i bramami, folwark klasztorny (otoczenie zespołu). W kościele znajdują się niezwykle cenne organy.
Zespół kościoła i klasztoru Bernardynów.
W 1608 roku biskup przemyski Maciej Pstrokoński sprowadził do Leżajska bernardynów. W 1608 i 1611 Zygmunt III Waza, zaś w 1653 Jan Kazimierz potwierdzili uposażenie klasztoru. Zespół klasztorny wzniesiony w miejscu, gdzie według tradycji miała ukazać się Michałowi Piwowarowi vel Tomaszowi Michałkowi Matka Boska ze św. Józefem. Składają się nań: kościół oraz przyległy doń od północnego wschodu klasztor. Całość otoczona obwarowaniami, w obrębie których dwa dziedzińce: odpustowy przylegający do kościoła od południa i zachodu oraz gospodarczy na wschód od klasztoru, oraz ogrody: nowicjacki na północ od klasztoru i klasztorny na południe. Poza obwarowaniami ogród warzywny na południowy wschód od klasztoru oraz plac zwany Piaski (dziś plac Mariacki) na południowy zachód. Od północy cmentarz klasztorny założony w 1910.
Kościół (bazylika) pw. Zwiastowania NMP w Leżajsku.
Początkowo kapliczka ufundowana przez Reginę Pisarkę vel Piekarską w 1592. Następnie na jej miejscu kościół drewniany wzniesiony w 1594 staraniem Kaspra Głuchowskiego, podstarościego leżajskiego. Kolejny, murowany wybudowany w 1610. Obecny, wzniesiony w latach 1618-1628, ufundowany przez marszałka nadwornego, późniejszego marszałka wielkiego koronnego i starostę leżajskiego Łukasza Opalińskiego oraz jego żonę Annę z Pileckich.
Wykonany przez muratorów lubelskich, prawdopodobnie pod kierunkiem przybyłego z Lublina muratora Antonia Pellacciniego zwanego Italusem i jego ucznia Szymona Sarockiego. Kościół wczesnobarokowy w typie architektury lubelskiej, murowany, otynkowany. Trójnawowy, w typie bazyliki z dobudowanymi w XVIII w. kruchtami oraz piętrową dobudówką przy prezbiterium od południa (dziś kancelaria parafialna). Prezbiterium wydłużone, zamknięte półkoliście. Przy jego zachodnim krańcu dwie kaplice na planie kwadratu otwarte do naw bocznych: północna św. Franciszka z Asyżu, południowa Matki Boskiej. Korpus czteroprzęsłowy, przęsło wschodnie znacznie szersze od pozostałych. Nawa główna szerokością i wysokością równa prezbiterium. Pod całym kościołem krypty, częściowo niedostępne. W krypcie pod południową nawą dwadzieścia dwie trumny.
Kościół ma 60 metrów długości, 26 metrów szerokości i 28 metrów wysokości. Może on pomieścić 5 tysięcy ludzi.
Wyposażenie kościoła.
Ołtarz główny - barokowy, ufundowany w 1637 przez podstarościego leżajskiego Jana Grabińskiego. Wykonany przez braci zakonnych. Bogata dekoracja rzeźbiarska i snycerska. W polu środkowym obraz Zwiastowanie N.P. Marii malowany ok. 1650 przez Franciszka Lekszyckiego, malarza bernardyńskiego. Po bokach cztery potężne kolumny wspierające wyłamujące się belkowanie z trójkątnym przyczółkiem z rzeźbami aniołów i tablicą fundacyjną (herby: Pomian Grabińskich oraz Janina). Między kolumnami rzeźby śś. Franciszka z Asyżu (północna) i Bernardyna ze Sieny (południowa). Zwieńczenie ołtarza ujęte kolumnami i rzeźbami śś. Bonawentury (pn.) i Ludwika z Tuluzy (pd.). W centrum zwieńczenia krucyfiks. U szczytu przerwany przyczółek z rzeźbami Matki Boskiej Niepokalanie Poczętej i czterech aniołów.
Tabernakulum – rokokowe, ok. 1755, wykonane zapewne przez Antoniego Osińskiego. Cztery rzeźby: św. Augustyn, św. Franciszek z Asyżu (w dłoni krzyż), nieokreślony święty z pastorałem, nieokreślony święty z pastorałem. W zwieńczeniu relikwiarzyk, gloria z Barankiem, rzeźby aniołków.
Ambona – manierystyczna z 1636. Bogata dekoracja rzeźbiarska i snycerska. Korpus i zaplecek trójdzielne. Parapet podzielony kręconymi kolumienkami, między nimi we wnękach rzeźby Chrystusa i czterech ewangelistów. Baldachim w kształcie tiary papieskiej wsparty na dwóch kręconych kolumnach. Po bokach rzeźby aniołów, u szczytu rzeźba Boga Ojca. Zaplecek podzielony pilastrami, w arkadach obrazy: Matka Boska z Dzieciątkiem, śś. Bonawentura i Antoni Padewski. Korpus ambony wsparty na rzeźbie anioła.
W roku 1637 zbudowano ołtarz, a nieco później bogato zdobione stalle oraz ambonę.
W roku 1675 kościół otoczono wysokim murem, aby chronić go przed najazdami tatarskimi. Od 1928 roku bazylika mniejsza. 20 kwietnia 2005 r. zabytek uznano za Pomnik historii.
Bazylika stanowi sanktuarium Matki Boskiej Pocieszenia. 
Przy świątyni istnieje również parafia. Bazylika w Leżajsku uważana jest za najpiękniejszy zabytek Ziemi Przemyskiej.
Klasztor.
Pierwotny ufundowany przez podstarościego leżajskiego Kaspra Głuchowskiego w 1610, drewniany. Obecny wybudowany ok. 1637 być może przez muratora Antoniego Pellaciniego zwanego Italusem i jego pomocników m.in. Szymona Sarockiego. W 1657 podpalony przez wojska Jerzego II Rakoczego (spłonęły dachy, wiązania dachowe, wieża zegarowa). W 1663 wzniesiono nową wieżę zegarową. Uszkodzony w trakcie działań wojennych w 1914, w 1915 uszkodzenia naprawiono.
Barokowy, murowany, otynkowany. Złożony z czterech skrzydeł wokół kwadratowego wirydarza. Z czterech narożników wysunięte pawilony. Piętrowy. Skrzydła pd. i zach. na piwnicach sklepionych kolebkowo. Wzdłuż krużganków jeden trakt pomieszczeń. Przy pd.-zach. narożniku połączony z kościołem obszerną sienią piętrową, nad którą wieża zegarowa. W pawilonie pd.-zach. zakrystia ze skarbczykiem i przedsionkiem ze schodami na piętro i do wieży zegarowej. W pawilonie pd.-wsch. refektarz i pokoje gościnne. W skrzydle wsch. m.in. kuchnie i sień prowadząca na dziedziniec gospodarczy. W pawilonie pn.-wsch. biblioteka zawierająca ok. czterech tysięcy starodruków z zakresu teologii i historii zakonu, np. Summa angelica, wyd. 1513 czy Erasmus Roterodamus, Origenis adamanti, wyd. w Bazylei 1536 z dedykacją Barbary Bąbąnkówny, mieszczki przeworskiej, dla klasztoru bernardynów w Przeworsku 1599.
Obwarowania oraz otoczenie kościoła i klasztoru w obrębie murów.
Teren wokół klasztoru i kościoła otoczony obwarowaniami powstałymi w dwóch etapach.
Na zach. i pd. od kościoła kurtyny muru obronnego wzniesione zapewne w 2. ćw. XVII w., podwyższone prawdopodobnie w 1726, otaczają dawny cmentarz kościelny (obecnie dziedziniec odpustowy) na rzucie zbliżonym do litery L. Od wsch. dziedziniec oddzielają od ogrodów klasztornych wewnętrzne mury. Na narożach kurtyny zachodniej dwie trzykondygnacyjne baszty współczesne murom (przebudowane zapewne w 1726 - dobudowano trzecią kondygnację). Wschodni kraniec południowej kurtyny zakończony dzwonnicą. Pierwotnie protobastion z 2 ćw. XVII w., przebudowany po 1752 (dodano drugą kondygnację i przybudówkę od pn.). W kurtynach na osiach wejść do kościoła dwie bramy: południowa - główna, z 2 ćw. XVII w., przebudowana ok. 1761 i gruntownie w 1896; zachodnia - przepruta w murze ok. poł. XVIII w.
Pozostałe obwarowania (wokół klasztoru i na pn. od kościoła) wzniesione po 1681 z inicjatywy gwardiana Marcina Kalinowskiego.
W latach 1977–1983 z inicjatywy gwardiana o. Bonawentury Misztala, w lesie klasztornym założono Kalwarię Leżajską.

</doc>
<doc id="461297" url="https://pl.wikipedia.org/wiki?curid=461297" title="Honoré Daumier">
Honoré Daumier

Honoré Victorin Daumier (ur. 26 lutego 1808 w Marsylii, zm. 10 lutego 1879 w Valmondois) – francuski malarz, grafik, rysownik i rzeźbiarz. Jeden z wybitniejszych przedstawicieli realizmu XIX wieku.
Życiorys.
Honoré Victorin Daumier był trzecim dzieckiem Jean-Baptiste Daumiera i Cecile Catherine Philip. Ojciec jego, który był z zawodu szklarzem, miał wysokie aspiracje literackie. W 1814 roku przeniósł się do Paryża, gdzie opublikował zbiór wierszy. Mimo pozytywnego przyjęcia, Jean-Baptiste Daumier był w końcu zmuszony do przyjęcia pracy urzędnika bankowego. Ponieważ sytuacja finansowa rodziny nie była najlepsza, 12-letni Honore przerwał naukę i został gońcem u notariusza, a następnie sprzedawcą w księgarni. Przez cały czas pobierał lekcje rysunku. W 1822 wykonał swoje pierwsze litografie i zatrudnił się w wydawnictwie specjalizującym się w grafice. Szybko osiągnął uznanie jako litograf. Współpracował z czasopismem „La Silhouette”. Po rewolucji 1830 roku Daumier został zatrudniony przez Charlesa Philipona w tygodniku „La Caricature”. Jego litografie przynosiły coraz większy rozgłos. Od 1845 mieszkał na Wyspie Świętego Ludwika, w centrum Paryża. 16 kwietnia 1846 roku poślubił Marie Alexandrine Dassy. W 1848 roku wziął udział w konkursie na obraz upamiętniający zwycięstwo Republiki. Jego szkic "Republika" był jednym z dziewiętnastu wybranych obrazów. W roku 1848 otrzymał państwowe zamówienia na dwa obrazy religijne. W latach pięćdziesiątych XIX wieku coraz więcej czasu poświęcał malarstwu, rysowaniu i rzeźbieniu. Malarstwo zapewniało mu skromne i nieregularne dochody. Był zmuszony do opuszczenia Wyspy Świętego Ludwika. Ostatecznie zamieszkał w Valmondois, w domu podarowanym mu przez przyjaciela Jean-Baptiste Camille Corota. Od 1863 roku ponownie pracował w piśmie "Chaivari". W roku 1872, ze względu na pogarszający się wzrok, zrealizował swoje ostatnie litografie i obrazy. Od tego czasu jego sytuacja finansowa była coraz gorsza. W 1877 została mu przyznana niewysoka renta państwowa. 8 lutego 1879 dostał wylewu i umarł po trzech dniach w Valmodois.
Twórczość.
Należał do artystów, wykorzystujących z jak największą swobodą najróżniejsze techniki. Z jednakowym mistrzostwem wypowiadał się w litografii, rzeźbie i rysunku. Za życia artysty najważniejsze miejsce zajmowało jego dzieło litograficzne (cykle satyryczne o charakterze obyczajowym: "Robert Macaire" (1836-38), "Typy paryskie" (1839-42), "Z historii starożytnej" (1842), "Bas-Bleus" (1844), "Obyczaje małżeńskie" (1838-39), "Ludzie palestry" (1845-49), "Profesorowie i uczniowie" (1845-46) oraz politycznym: "Przedstawiciele przedstawieni, Sielanki parlamentarne, Fizjonomie Zgromadzenia Narodowego, Aktualności").
W chwili obecnej uwagę przyciąga jednak przede wszystkim jego twórczość malarska. Daumier-litograf dał się poznać jako zjadliwy karykaturzysta polityczny i niezastąpiony badacz obyczajów swojej epoki. Jego dzieło malarskie posiadało zupełnie inny wymiar, gdyż w mniejszym stopniu skupione było na aktualnych wydarzeniach. Dążył przede wszystkim do zachowania przy życiu, odnowienia i przedłużenia tradycji.
Pierwszymi rzeźbami jakie przyniosły mu rozgłos, były popiersia-karykatury jakie wykonał na prośbę Charlesa Philipona. Popiersia znanych polityków, wykonane w glinie, wystawione były w witrynie gazety "La Caricature". Najbardziej znaną rzeźbą jest posążek "Ratapoil", oraz płaskorzeźba "Emigranci ". Mimo tak skromnego dorobku, ich wyjątkowa jakość wystarcza, by zapewnić Daumierowi odpowiednią pozycję, również jako rzeźbiarza.
Daumier był podziwiany przez bardzo wielu malarzy i rzeźbiarzy m.in.: Maneta, Picassa, Pissarra, van Gogha, Toulouse-Lautreca, Auguste Rodina, Alberto Giacomettiego i wielu innych.

</doc>
<doc id="461311" url="https://pl.wikipedia.org/wiki?curid=461311" title="Raiffeisen-Leasing">
Raiffeisen-Leasing

Raiffeisen-Leasing GmbH – austriackie przedsiębiorstwo finansowe specjalizujące się w leasingu podmiotom gospodarczym.
Udziałowcami spółki są Raiffeisen Zentralbank (51%) i banki landowe grupy Raiffeisen (49%).
Przedsiębiorstwo miało w 2012 r. zawartych 51 357 umów leasingu o wartości 3,6 mld €.
Raiffeisen-Leasing w Polsce.
W latach 1998–2017 w Polsce działała spółka-córka pod nazwą "Raiffeisen-Leasing Polska S.A." Udziałowcami spółki były Raiffeisen Leasing International z Wiednia i Raiffeisen Bank Polska, każdy podmiot posiadał 50% akcji. Spółka oferowała leasing środków trwałych, poczynając od środków transportu, poprzez wyspecjalizowane maszyny i urządzenia, linie technologiczne, wyposażenie biur oraz nieruchomości.
W 2016 spółka została sprzedana PKO Leasing S.A. z grupy kapitałowej banku PKO BP, a w 2017 nastąpiła fuzja operacyjna obu podmiotów i likwidacja Raiffeisen-Leasing.

</doc>
<doc id="461312" url="https://pl.wikipedia.org/wiki?curid=461312" title="Ludwig Börne">
Ludwig Börne

Carl Ludwig Börne (ur. jako Juda Löb Baruch 6 maja 1786 we Frankfurcie nad Menem, zm. 12 lutego 1837 w Paryżu) – niemiecki dziennikarz i pisarz.

</doc>
<doc id="461314" url="https://pl.wikipedia.org/wiki?curid=461314" title="Edward Chrostek">
Edward Chrostek

Edward Chrostek (ur. 22 lipca 1936 w Tychach, zm. 27 września 2014 w Prudniku) – polski polityk, poseł na Sejm PRL VI kadencji, prezydent Świętochłowic (1980–1982).
Życiorys.
Z wykształcenia prawnik – radca prawny, absolwent Wydziału Prawa Uniwersytetu Wrocławskiego i podyplomowego studium dziennikarskiego Uniwersytetu Śląskiego w Katowicach. Zatrudniony był na stanowisku radcy prawnego między innymi w Spółdzielczości „Społem” w Katowicach, Miejskim Handlu Detalicznym w Tychach, Przedsiębiorstwie Hurtu Spożywczego w Tychach, w Kopalni Węgla Kamiennego „Murcki” w Katowicach, w wytwórni Filmów Fabularnych „Poltel” w Katowicach, w „Polgazie” w Pszczynie, w Przedsiębiorstwie Komunikacji Samochodowej w Pszczynie, w zarządzie regionu śląsko-dąbrowskiego Niezależnego Samorządnego Związku Zawodowego „Solidarność” w Katowicach i w zarządzie regionu śląsko-opolskiego NSZZ „Solidarność” w Opolu. Od 1976 prowadził kancelarię prawniczą w Trzebinie.
Od 1966 był członkiem Stronnictwa Demokratycznego. Od 1969 radny Miejskiej Rady Narodowej w Tychach, wiceprzewodniczący prezydium tej rady do 1976. Od 1977 wiceprezydent miasta Katowic, a od 1980 Prezydent miasta Świętochłowice do 1982. W latach 1972–1976 poseł na Sejm PRL VI kadencji. Sekretarz Sejmu, członek Sejmowej Komisji Przemysłu Ciężkiego i Maszynowego oraz Komisji Handlu i Usług. W latach 1998–2002 radny rady powiatu prudnickiego; nie startował w kolejnych wyborach.
Odznaczony Krzyżem Kawalerskim Orderu Odrodzenia Polski, Srebrnym Krzyżem Zasługi, Medalem 30-lecia Polski Ludowej, Złotą Odznaką Zasłużonego w Rozwoju Województwa Katowickiego i Medalem Komisji Edukacji Narodowej. 30 grudnia 2013 Krajowa Rada Radców Prawnych przyznała Kryształowe Serce Radcy Prawnego za usługi prawne na rzecz śląskich pracowników pro bono w sprawach prawa rodzinnego i opiekuńczego oraz prawa pracy.

</doc>
<doc id="461315" url="https://pl.wikipedia.org/wiki?curid=461315" title="Ludwig Boerne">
Ludwig Boerne



</doc>
<doc id="461321" url="https://pl.wikipedia.org/wiki?curid=461321" title="Sala tortur">
Sala tortur

Sala tortur (inaczej izba tortur, katownia) – wydzielone pomieszczenie, w którym przeprowadzano tortury, ewentualnie połączone z przesłuchaniem osoby torturowanej. Pomieszczenie takie zazwyczaj było budowane w sposób zapewniający izolację akustyczną, nierzadko poniżej poziomu gruntu i wyposażone w różnego rodzaju narzędzia tortur. Osobą zadającą tortury w sali tortur był zazwyczaj kat.
W kulturze masowej określenie sala tortur najczęściej bywa kojarzone ze średniowieczem, jednak pomieszczenia tego rodzaju funkcjonowały także dużo później, również w czasach współczesnych.

</doc>
<doc id="461322" url="https://pl.wikipedia.org/wiki?curid=461322" title="Katownia">
Katownia



</doc>
<doc id="461323" url="https://pl.wikipedia.org/wiki?curid=461323" title="Izba tortur">
Izba tortur



</doc>
<doc id="461325" url="https://pl.wikipedia.org/wiki?curid=461325" title="Smirnoff">
Smirnoff

Smirnoff – wódka powstająca ze spirytusu żytniego i z demineralizowanej wody. Właścicielem i producentem jest brytyjska firma Diageo. 
Produkowana w Polsce przez Polmos Józefów k. Ożarowa Mazowieckiego, jak również w Niemczech. Wódka jest dziesięciokrotnie filtrowana i trzykrotnie destylowana, i przechodzi 49 kontroli jakości.
Historia.
W 1860 roku Piotr Smirnow pod nazwą "P.A. Smirnow" (ros. П. А. Смирнов) założył destylarnię w Moskwie. Po jego śmierci 29 listopada 1898 roku, właścicielami zakładu zostali jego synowie: Piotr, Mikołaj i Włodzimierz. Faktycznie firmę prowadził Piotr Pietrowicz. W 1910 roku przekazał destylarnię Włodzimierzowi Smirnowowi. Do I wojny światowej zakład rozwijał się i produkował ponad 4 miliony skrzynek wódki na rok. Po rewolucji październikowej zakład został skonfiskowany, a właściciel z rodziną musiał uciekać z kraju. W 1920 roku Włodzimierz Smirnow ponownie założył destylarnię w Stambule. Po czterech latach przeniósł się do Lwowa i zaczął sprzedawać wódkę pod nową nazwą Smirnoff (nazwa francuska). Nowy produkt miał powodzenie i z końcem 1930 był eksportowany do Europy. W 1925 roku otwarto także destylarnię w Paryżu. W 1930 roku Włodzimierz Smirnow spotkał Rudolpha Kanneta, który w 1920 roku wyemigrował z Rosji do Ameryki. Do rewolucji rodzina Kanneta była dostawcą alkoholu "P.A. Smirnow". W 1933 W. Smirnow sprzedał Kannetowi prawo do produkcji wódki Smirnoff w Ameryce. Nie był to jednak biznes jakiego oczekiwał Kannet. W 1938 roku Kanneta nie było już stać na opłacenie licencji i związał się z prezesem Heublein, który zgodził się wykupić prawa na Smirnoff.

</doc>
<doc id="461327" url="https://pl.wikipedia.org/wiki?curid=461327" title="Św. Krystyn">
Św. Krystyn



</doc>
<doc id="461328" url="https://pl.wikipedia.org/wiki?curid=461328" title="Radosław Piwowarski">
Radosław Piwowarski

Radosław Piwowarski (ur. 20 lutego 1948 w Olszówce Dolnej) – polski reżyser i scenarzysta oraz aktor filmowy.
Życiorys.
W 1971 ukończył studia na wydziale reżyserskim PWSFTviT w Łodzi. W latach 1972–1981 był członkiem Zespołu Filmowego "X", kierowanego przez Andrzeja Wajdę. Od 1998 do 2003 pełnił funkcję dyrektora programowego I Programu Telewizji Polskiej.
Życie prywatne.
Jest synem malarki Moniki Piwowarskiej i rzeźbiarza Edwarda Piwowarskiego. Jego synem jest reżyser i scenarzysta Kordian Piwowarski.

</doc>
<doc id="461330" url="https://pl.wikipedia.org/wiki?curid=461330" title="Finlandia (wódka)">
Finlandia (wódka)

Finlandia – wódka produkowana w Finlandii od 1970 o zawartości ok. 40% alkoholu. Istnieją też jej inne odmiany, ale nie są one dostępne na wszystkich rynkach (m.in. Finlandia o 60% zawartości alkoholu).
Powstaje ze spirytusu jęczmiennego, według zapewnień producenta powstaje tylko ze starannie wyselekcjonowanych 6-rzędowych źdźbeł jęczmienia i naturalnie czystej wody lodowcowej, pozyskiwanej w miejscowości Koskenkorva. Woda ta przepływa przez morenę glacjalną, ulegając wielokrotnej filtracji w wyniku czego jest tak czysta, że dalsze chemiczne oczyszczanie nie jest konieczne. Produkt poddawany jest ponad 200 procesom destylacyjnym.
Butelka ("ice bottle") została zaprojektowana przez fińskiego projektanta Tapio Wirkkali. Obecna butelka wódki Finlandia została zaprojektowana przez firmę Hanson Associates z Filadelfii. Wprowadzono ją na rynek w 1998. Dodano srebrną zakrętkę a papierową etykietę zamieniono na lakierowaną na szkle. Zmiana spowodowała dwukrotny wzrost sprzedaży na rynku amerykańskim.
W 2003 nową butelkę zaprojektował Harri Koskinen, jeden z czołowych fińskich projektantów szkła. W tym samym czasie zmienione zostaje również logo marki (nowy projekt przygotowała nowojorska firma Wallace – Church Inc.).
Finlandia początkowo była sprzedawana głównie na rynku skandynawskim. Na rynek amerykański trafiła w 1971. Obecnie marka ta obok marki Jack Daniel’s jest własnością amerykańskiej Brown-Forman Corporation i należy do najczęściej sprzedawanych na całym świecie.
Odmiany.
Wódka Finlandia jest dostępna w postaci czystej (alkohol destylowany + woda) oraz w kilku odmianach smakowych.
Historia.
Historia fińskiej wódki sięga początków XVI wieku, zaś pierwsza zarejestrowana gorzelnia została założona w 1886 roku. Gorzelnia produkująca wódkę premium Finlandia została założona w 1888 roku przez dr Wilhelma Juslina obok źródła glacjalnego w małej fińskiej miejscowości Rajamäki.Obecnie zakład znajdujący się w tej samej historycznej lokalizacji nadal produkuje i butelkuje wódkę Finlandia.
W 1920 roku, po przyjęciu w Finlandii ustawy o prohibicji, gorzelnia w Rajamäki została wykupiona przez państwo w celu zabezpieczenia dostaw alkoholu na potrzeby aptek oraz do innych celów niespożywczych. Po zniesieniu ustawy prohibicyjnej w 1932 roku, państwo przejęło wyłączną kontrolę nad produkcją wódki.
W 1970 roku, państwowe przedsiębiorstwo napojów alkoholowych Alko stworzyło markę wódki Finlandia. Rok później marka Finlandia stała się pierwszą skandynawską wódką sprzedawaną w Stanach Zjednoczonych, a także pierwszą importowaną marką wódki zaliczoną tam do kategorii premium.
W 1975 roku w Rajamäki zbudowano nowy zakład produkcji napojów alkoholowych, zaś w 1987 roku procesy destylacji zostały umiejscowione w zakładzie w Koskenkorva.
W 2000 roku znajdująca się w rękach prywatnych spółka Brown-Forman Corporation z siedzibą w USA nabyła 45% udziałów w Finlandia Vodka Worldwide, zaś państwowa Grupa Kapitałowa Altia będąca następcą prawnym Alko zachowała 55% udziałów. Dwa lata później spółka Brown-Forman nabyła dodatkowe 35% udziałów w Finlandia Vodka. W roku 2004 spółka Brown-Forman nabyła pozostałe 20% udziałów w Finlandia Vodka i w ten sposób stała się jedynym udziałowcem marki.
Promocja.
Na marketing wódki Finlandia złożyło się wiele globalnych kampanii promocyjnych:
Projekt butelki.
Od samego początku duży nacisk kładziony był na wzór butelki wódki Finlandia. Firma współpracowała ze znanymi projektantami w celu twórczego zmieniania wizerunku i prezentacji. Niektóre z ważniejszych zmian i wydarzeń dotyczących wzoru:

</doc>
<doc id="461332" url="https://pl.wikipedia.org/wiki?curid=461332" title="Gwiazda rocka">
Gwiazda rocka

Rock Star – amerykański dramat muzyczny w reżyserii Stephena Hereka.
Opis fabuły.
Film opowiada o burzliwym życiu rockowych muzyków zespołu Steel Dragon, a w szczególności o karierze młodego Chrisa Cole'a. Z dnia na dzień staje się on wokalistą sławnego zespołu, a co za tym idzie gwiazdą rocka, którego życie zaczyna się zmieniać w zawrotnym tempie.

</doc>
<doc id="461336" url="https://pl.wikipedia.org/wiki?curid=461336" title="Portret damy (film)">
Portret damy (film)

Portret damy (ang. "The Portrait of a Lady") – brytyjsko-amerykańska ekranizacja powieści Henry’ego Jamesa z 1881; w reżyserii Jane Campion z 1996 roku. 
Autorem muzyki do filmu był Wojciech Kilar.
Opis fabuły.
W 1872 roku po śmierci rodziców młoda Amerykanka, Isabel Archer (Nicole Kidman) przybywa do Anglii i zamieszkuje w posiadłości swojego wuja, Daniela Touchetta. Jej uroda przyciąga wielu adoratorów, w tym Lorda Warburtona (Richard E. Grant) i Caspara Goodwooda (Viggo Mortensen), lecz kobieta odtrąca wszystkich. Nie zauważa dyskretnego uczucia, jakim darzy ją cierpiący na nieuleczalną chorobę kuzyn Ralph. Gdy umiera wuj Daniel, Isabel otrzymuje w spadku część jego majątku. Dzieje się tak za sprawą Ralpha, choć dziewczyna nie zdaje sobie z tego sprawy. Wkrótce młoda, niezależna finansowo arystokratka wyjeżdża do Włoch. Tam dzięki Madam Serenie Merle (Barbara Hershey) poznaje wdowca Gilberta Osmonda (John Malkovich), zakochanego we Florencji. Po krótkiej znajomości, Isabel przyjmuje jego oświadczyny i wychodzi za mąż. Dopiero po ślubie zauważa, że jej ukochany jest cynicznym, skupionym na sobie i swoich potrzebach, bezwzględnym mężczyzną, który terroryzuje nie tylko ją, lecz także swoją córkę, Pansy (Valentina Cervi). 
Kiedy Isabel dowiaduje się, że Ralph znajduje się na łożu śmierci, prosi męża, aby pozwolił jej pojechać do Anglii, żeby mogła być z umierającym kuzynem, ale otrzymuje zimną i negatywną odpowiedź. Isabel dowiaduje się od siostry Gilberta, że jego pierwsza żona była bezdzietna, a Pansy jest w rzeczywistości owocem romansu Gilberta i Sereny. Wbrew woli męża wyjeżdża do Anglii. Po drodze odwiedza Pansy w klasztorze i proponuje dziewczynie ucieczkę, ale Pansy odmawia, mówiąc, że chce jedynie zadowolić swojego ojca. Spotyka tam również Serenę, ale z dumą ignoruje jej próby rozpoczęcia rozmowy. Jednak w ostatniej chwili przed wyjazdem Serena wyjawia Isabel, że to jej umierający kuzyn Ralph przekonał ojca, by zapisał jej spadek. Na łożu śmierci Ralpha Isabel ze łzami w oczach wyznaje, że był jej najlepszym przyjacielem i że go kocha. Przyjaciółka Isabel Henrietta (Mary-Louise Parker) oraz Caspar Goodwood biorą udział w pogrzebie Ralpha. Po pogrzebie, w ogrodzie w posiadłości Touchettów, Caspar namawia Isabel, by porzuciła męża i była z nim szczęśliwa. Scena kończy się namiętnym pocałunkiem, jednak Isabel ucieka do domu. Nagle w spowolnionych kadrach odwraca się za siebie, zatrzymuje się przed drzwiami domu, opiera się o nie i spogląda z powrotem na ogród.
Nagrody i nominacje.
Oscary za rok 1996
Złote Globy 1996
Nagrody Satelita 1996

</doc>
<doc id="461337" url="https://pl.wikipedia.org/wiki?curid=461337" title="Brodawka większa dwunastnicy">
Brodawka większa dwunastnicy

Brodawka większa dwunastnicy, brodawka Vatera () – miejsce, w którym żółć i sok trzustkowy dostają się do dwunastnicy. Jest to małe, bańkowate uwypuklenie wnętrza dwunastnicy, w którym przewód żółciowy wspólny i przewód trzustkowy łączą się, tworząc krótkie rozszerzenie – bańkę wątrobowo-trzustkową, inaczej uchyłek Vatera ().
Zaopatrzona jest w zwieracz Oddiego, który bywa przecinany (tzw. papillotomia), aby umożliwić wydostanie się kamieni żółciowych z przewodu żółciowego wspólnego.
Przez brodawkę Vatera podaje się również kontrast, celem uwidocznienia dróg żółciowych i przewodu trzustkowego w trakcie badania zwanego endoskopową cholangiopankreatografią wsteczną (tzw. badanie ECPW lub angielski skrót ERCP).

</doc>
<doc id="461340" url="https://pl.wikipedia.org/wiki?curid=461340" title="Absolut (wódka)">
Absolut (wódka)

Absolut – wódka produkowana w Szwecji w miejscowości Åhus. Powstaje z zimowej odmiany pszenicy oraz wody głębinowej. Proces destylacji opracował w 1879 r. Lars Olsson Smith. Występuje w 14 odmianach: czysta 40% oraz 50%, cytrynowa (citron), mandarynkowa (mandrin), gruszkowa (pears), waniliowa (vanillia), brzoskwiniowa (apeach), malinowa (raspberri), pieprzowa (peppar), czarna porzeczka (kurant), grapefruitowa (ruby red), jabłkowa (orient apple), „New Orleans”, „London”, „New York”, „100”, „Level”.
Sprzedawana w butelkach projektu Gunnara Bromana. Promowana w kampaniach reklamowych: Absolut Originals, Absolut Generations, Absolut Fashion, Absolut Cities i Absolut Art.
Właścicielem marki jest firma Pernod Ricard.

</doc>
<doc id="461342" url="https://pl.wikipedia.org/wiki?curid=461342" title="Carl Einstein">
Carl Einstein

Carl Einstein (ur. 26 kwietnia 1885 w Neuwied; zm. 5 lipca 1940) – niemiecki pisarz i badacz historii sztuki.

</doc>
<doc id="461350" url="https://pl.wikipedia.org/wiki?curid=461350" title="HQ9+">
HQ9+

HQ9+ – ezoteryczny język programowania stworzony przez Cliffa Bieffle'a posiadający tylko cztery komendy, reprezentowane przez pojedyncze znaki "H", "Q", "9" oraz "+":
Przykładowy program codice_5, wyświetli "Hello, world! Hello, world! HHQ+HQ++ Hello, world! HHQ+HQ++" oraz trzykrotnie zwiększy rejestr akumulatora.
HQ9++.
Powstała także obiektowa wersja języka HQ9+, zwana HQ9++. Poza poleceniami z języka HQ9+ dodano nowe polecenie codice_6, które poza standardowym dwukrotnym zwiększeniem rejestru akumulatora, dodatkowo tworzy obiekt nowej podklasy. Język HQ9++, będąc w zgodzie z paradygmatem programowania obiektowego, a konkretnie z hermetyzacją, nie umożliwia w żaden sposób dostępu do nowo stworzonego obiektu.

</doc>
<doc id="461356" url="https://pl.wikipedia.org/wiki?curid=461356" title="Linia 3 metra w Paryżu">
Linia 3 metra w Paryżu

Linia 3 paryskiego metra jest trzecią linią zbudowaną w Paryżu w 1904 roku. Ostatnio rozbudowywana w 1971 r. Obecnie obsługiwana przez składy typu MF 67.

</doc>
<doc id="461363" url="https://pl.wikipedia.org/wiki?curid=461363" title="Język amhara">
Język amhara



</doc>
<doc id="461366" url="https://pl.wikipedia.org/wiki?curid=461366" title="1959 w literaturze">
1959 w literaturze



</doc>
<doc id="461368" url="https://pl.wikipedia.org/wiki?curid=461368" title="Linia 3 bis metra w Paryżu">
Linia 3 bis metra w Paryżu

Linia 3 bis metra w Paryżu – jedna z szesnastu linii paryskiego metra. Trasa linii łączy stacje Gambetta i Porte des Lilas w XX dzielnicy Paryża we wschodniej części miasta. Linia ma długość 1,3 km i tylko cztery stacje, jest najkrótszą linią paryskiego metra. Linię zbudowano w roku 1910 jako przedłużenie linii 3, które zostało odłączone w roku 1971 i funkcjonuje jako odrębna linia metra od czasu przedłużenia trzeciej linii metra do stacji Gallieni. Stacją wspólną 3 linii i linii 3 bis jest Gambetta. Jest obecnie obsługiwana przez składy typu MF 67.

</doc>
<doc id="461372" url="https://pl.wikipedia.org/wiki?curid=461372" title="Linia Południowa">
Linia Południowa



</doc>
<doc id="461373" url="https://pl.wikipedia.org/wiki?curid=461373" title="J. T. McIntosh">
J. T. McIntosh



</doc>
<doc id="461377" url="https://pl.wikipedia.org/wiki?curid=461377" title="Janusz Kraszek">
Janusz Kraszek

Janusz Jerzy Kraszek (ur. 9 grudnia 1953) – polski gracz w go, 5 dan.
W 1983 jako jedyny do tej pory Polak uzyskał tytuł mistrza Europy. Dwunastokrotnie zdobywał tytuł indywidualnego mistrza Polski (w latach 1979–1986, 1988–1989, 1993, 2003) i dwukrotnie mistrza Polski par (1999 z Emilią Grudzińską 1 k, 2004 z Katarzyną Koenig 1 dan).
Zajmował się również go komputerowym, jest autorem grającego w go programu "Star of Poland". Program ten kilkukrotnie wygrywał w komputerowych mistrzostwach Europy (1987, 1990, 1994, 1995, 1997). Startował również w komputerowych mistrzostwach świata (najlepsze miejsce 2. w 1993).
W latach 1993–1997 Janusz Kraszek pełnił funkcję prezesa Polskiego Stowarzyszenia Go.
Obecnie właściciel firmy GoDan S.A.
Prywatnie mąż i ojciec. Córka Ewa Kraszek prowadzi własną działalność, syn Rafał Kraszek.

</doc>
<doc id="461380" url="https://pl.wikipedia.org/wiki?curid=461380" title="Jurawenator">
Jurawenator

Jurawenator ("Juravenator") – rodzaj bazalnego celurozaura, który żył w późnej jurze, około 150 mln lat temu, na terenie obecnych Niemiec. Jego prawie kompletny szkielet opisali Ursula Göhlich i Luis Chiappe w 2006 roku. Nazwa rodzajowa odnosi się do gór Jura i do łacińskiego słowa "venator", oznaczającego łowcę.
Nazwa gatunkowa honoruje rodzinę Starków – właścicieli kamieniołomu, w którym został znaleziony okaz holotypowy, oznaczony numerem katalogowym JME Sch 200. Opisany szkielet należał do młodego osobnika, długości około 75 cm. W okolicy nasady ogona zachowały się odciski łuskowatej skóry, nie znaleziono natomiast w tym miejscu śladów piór. Przed odkryciem jurawenatora było już wiadomo, że pióra występowały zarówno u celurozaurów najbliżej spokrewnionych z ptakami, tj. u przedstawicieli kladu Maniraptora, jak i u bardziej bazalnych celurozaurów, w tym u przynajmniej niektórych przedstawicieli rodziny Compsognathidae i nadrodziny Tyrannosauroidea. Część paleontologów sugerowała, że pióra mogły występować u wszystkich celurozaurów; Göhlich i Chiappe (2006) zwrócili uwagę, że odkrycie "J. starki", u którego nie znaleziono śladów piór, może przeczyć tej hipotezie. Autorzy zaproponowali kilka wyjaśnień braku piór u "J. starki". Nie wykluczyli, że u tego teropoda pióra pokrywały tylko część ciała, z której nie zachowały się odciski skóry; rozważali też możliwość, że pióra wyewoluowały niezależnie u kilku różnych linii ewolucyjnych celurozaurów, lub też że niektóre ich linie ewolucyjne – w tym ta, której przedstawicielem był "J. starki" – straciły upierzenie. W późniejszej publikacji ci sami autorzy (Chiappe i Göhlich, 2010), po zbadaniu zachowanych razem z holotypem "J. starki" odcisków skóry, opisali odkryte na środkowej części ogona odciski włóknistych obiektów, które mogły być protopiórami podobnymi do tych występujących u innych bazalnych celurozaurów. Foth i współpracownicy (2020) stwierdzili, że zachowane wraz z okazem holotypowym struktury pierwotnie wzięte za łuski prawdopodobnie są w rzeczywistości pozostałościami masy tłuszczowo-woskowej, a co za tym idzie nie ma dowodów na występowanie u jurawenatora łusek.
Początkowo został uznany za przedstawiciela Compsognathidae, jednak badania przeprowadzone przez Butlera i Upchurcha (2007) podały w wątpliwość jego przynależność do tej grupy, jednak późniejsi autorzy potwierdzili jego bliskie pokrewieństwo z kompsognatem.

</doc>
<doc id="461386" url="https://pl.wikipedia.org/wiki?curid=461386" title="James Murdoch MacGregor">
James Murdoch MacGregor

James Murdoch MacGregor (ur. 14 lutego 1925 w Paisley w hrabstwie Renfrewshire, zm. 2008), szkocki pisarz science-fiction, znany pod pseudonimem J.T. McIntosh.
Opublikował ponad dwadzieścia powieści. W Polsce wydano zbiór jego opowiadań "Dziesiąte podejście" (Wydawnictwo Alfa, 1988).
Mieszkał w Aberdeen.

</doc>
<doc id="461395" url="https://pl.wikipedia.org/wiki?curid=461395" title="Loesje">
Loesje

Loesje – międzynarodowa organizacja promującą wolność słowa.
Opis.
Organizacja powstała w 1983 w Arnhem w Holandii, a w 1989 stała się organizacją międzynarodową. Głównymi zadaniami Loesje są: promowanie wolności słowa i wolności wyrażania opinii, kreatywności, konstruktywnej krytyki, progresywnego myślenia, filozofii, a czasami nawet poezji, poprzez krótkie slogany umieszczane na plakatach, pod którymi zawsze podpisuje się Loesje – fikcyjna postać (Loesje jest holenderskim imieniem żeńskim).
Loesje jest obecnie aktywna w ponad 20 państwach, w tym w Polsce.

</doc>
<doc id="461396" url="https://pl.wikipedia.org/wiki?curid=461396" title="JSP Model 2">
JSP Model 2

JSP Model 2 – jeden z modeli stosowany przy tworzeniu aplikacji internetowych z wykorzystaniem technologii JavaServer Pages.
W modelu tym żądanie od klienta jest przechwytywane przez serwlet, który pełni rolę kontrolera. Serwlet ten przetwarza żądanie i decyduje do jakiej strony JSP je przekazać.
Zaletą tego modelu jest rozgraniczenie warstwy logiki biznesowej od warstwy prezentacji – wykorzystuje się do tego wzorzec MVC (Model-Widok-Kontroler). Dodatkowym atutem jest to, że istnieje jeden punkt wejścia do aplikacji, którym jest serwlet.

</doc>
<doc id="461400" url="https://pl.wikipedia.org/wiki?curid=461400" title="Józef Pini">
Józef Pini

Józef de Pinia Pini (ur. 1825 w Mediolanie, zm. 1893) – podpułkownik wojsk polskich w czasie powstania styczniowego w 1863 r.
Uchodził za człowieka wykształconego, posiadającego wiedzę militarną. Wcześniej walczył w stopniu kapitana w formacjach Legionów Polskich na Węgrzech w latach 1848-1849. Zaliczano go tam do najlepszych oficerów. Od wiosny do lipca 1863 r. był powstańczym naczelnikiem wojennym 3 powiatów: sieradzkiego, piotrkowskiego i wieluńskiego. W dniu 19 lipca zmienił go na tym stanowisku płk Franciszek Kopernicki, a Pini został szefem sztabu w brygadzie kawalerii gen. Edmunda Taczanowskiego. Był zdolnym organizatorem. Sprowadzał broń, głównie z Wrocławia. Organizował oddziały powstańcze. Dzięki jego staraniom powstały oddziały np. rtm. Władysława Rembowskiego i płk. Antoniego Korotyńskiego. Kontynuował prace płk. Bronisława Rudzkiego.
Uzbroił, umundurował i wyposażył szwadrony brygady gen. Edmunda Taczanowskiego, które organizował w oparciu o powiaty województwa kaliskiego. Uregulował wzajemny stosunek władz powstańczych: wojskowych i cywilnych, ustanowił powstańcze sądy i przy ich pomocy utrzymywał w lojalności wobec powstańczego rządu urzędników i zwykłych obywateli (np. Siemiątkowski - dziedzic Biskupic został ukarany za sprzedanie, wbrew zakazowi, Rosjanom kilku stogów siana).
Po klęsce oddziałów gen. E. Taczanowskiego na polach Nieznanic i Kruszyny, Pini wyjechał za granicę.
Jego grób znajduje się na cmentarzu Łyczakowskim we Lwowie, natomiast symboliczny grób znajduje się na Cmentarzu Starym w Kielcach.

</doc>
<doc id="461403" url="https://pl.wikipedia.org/wiki?curid=461403" title="Gúthwinë">
Gúthwinë



</doc>
<doc id="461404" url="https://pl.wikipedia.org/wiki?curid=461404" title="Guthwine">
Guthwine



</doc>
<doc id="461405" url="https://pl.wikipedia.org/wiki?curid=461405" title="Dacron">
Dacron



</doc>
<doc id="461409" url="https://pl.wikipedia.org/wiki?curid=461409" title="Manganianometria">
Manganianometria

Manganianometria ("manganometria, nadmanganianometria") – jeden z działów oksydymetrii, technika analityczna polegająca na miareczkowaniu analizowanej substancji mianowanym roztworem nadmanganianu potasu jako utleniacza. 
W reakcji z analizowaną substancją jon nadmanganianowy redukuje się do jonu w środowisku kwaśnym, zaś w środowisku słabo kwaśnym do tlenku manganu(IV) .
Kwasem stosowanym w oznaczeniach manganometrycznych jest kwas siarkowy, ponieważ w warunkach prowadzenia reakcji nie ulega on utlenieniu. Nie można stosować kwasu solnego, gdyż jony nadmanganianu mogą utleniać jony chlorkowe do wolnego chloru.
Nadmanganian potasu charakteryzuje się dwiema zaletami:

</doc>
<doc id="461410" url="https://pl.wikipedia.org/wiki?curid=461410" title="Zamek Quingenburg">
Zamek Quingenburg

Zamek Zwinburg "(Zamek Quingenberg, Zamek na Garncarzu)" – śladowe szczątki ruin po zamku w postaci porozrzucanych po północnym stoku góry głazów i kawałków kamieni z muru.
Położenie.
Zamek znajdował się w środkowej części Gór Sowich w Sudetach Środkowych w województwie dolnośląskim, przy drodze wiodącej w kierunku Przełęczy Woliborskiej ok. 4,5 km na północny wschód od Nowej Rudy.
Zamek został zbudowany na stromym i skalistym wzgórzu Garncarza, wznoszącym się 644 m n.p.m. i sąsiadującym ze skałkami. Szczyt zbudowany jest z gnejsowych skał. Całe wzgórze oraz otoczenie ruin zamku porośnięte jest lasem świerkowym regla dolnego. Zbocza Garncarza są strome, a z trzech stron otoczone są głębokimi dolinkami potoków Piekielnicy. Droga, nad którą stał zamek-strażnica to szlak handlowy wiodący z równiny śląskiej przez Czechy na południe Europy. Szlak ten nazywano "Piekielną Drogą". Był to jeden z „świetlistych szlaków”, a zamek zbudowano dla kontroli i ochrony tego szlaku. Wstępne prace archeologiczne prowadzone w 1993 odsłoniły znikome resztki zabudowy.
Opis zamku.
Zamek Zwinburg/Quingenberg zbudowano pod koniec XIII wieku na skalnym stromym wzniesieniu z nieobrobionego kamienia. Będąca w powszechnym obiegu nieprawidłowa nazwa zamku Quingenberg pochodzi od niemieckiej nazwy góry Garncarz na której stoi. Dawne źródła, m.in. Chronik der Stadt Neurode podają nazwę Zwinburg jako oryginalną. Prawdopodobnie tak jak inne zamki obronne budowane w tym okresie, była to mała warownia (strażnica), zbudowana na obrysie nieregularnego owalu. Zamek składał się z zamku górnego, zamku dolnego oraz dziedzińca wewnątrz zamkowego. Całość zajmowała powierzchnię nie większą niż 700 m². W części środkowej obwarowania być może stała okrągła wieża, a budynek mieszkalny znajdował się prawdopodobnie w jednym z naroży dziedzińca. Całość otoczona była kamiennym murem obronnym. Ciasny dziedziniec mieścił wewnątrz stajnie, zabudowania gospodarcze, pomieszczenia dla załogi, budynek z wartownią oraz bramę wjazdową. Biorąc pod uwagę ukształtowanie terenu, droga do zamku prowadziła od strony wschodniej i z tej też strony prawdopodobnie znajdowała się brama wjazdowa do zamku.
Historia zamku.
Prawdopodobnie w połowie XIII wieku książę Bolko I świdnicki kazał zbudować zamek murowany jako jedno z ogniw łańcucha umocnień wzdłuż granicy czeskiej. W drugiej połowie XIV wieku zamek, jak wiele innych umocnień granicznych, przeszedł pod panowanie czeskie. W okresie wojen husyckich został opanowany przez husytów i częściowo przez nich zdewastowany i od tego okresu prawdopodobnie ulegał on powolnemu niszczeniu, po czym został na ponad półwiecze opuszczony. Pod koniec XV wieku stał się siedzibą rycerzy rozbójników, rabujących okoliczne miejscowości. Podobnie jak kilka innych gniazd rozbójniczych na Śląsku, zamek został zdobyty i wysadzony w powietrze z końcem XV wieku przez wojska Macieja Korwina, którymi dowodził Georg von Stein. Od momentu zniszczenia do obecnych czasów zamek pozostaje w ruinie, jednak całkowicie zamek został zniszczony i zrównany z ziemią na początku XIX wieku.
Zamek obecnie.
Do dzisiejszych czasów zachowane są relikty zamku w postaci porozrzucanych po północnym stoku góry kawałków kamieni, pochodzących z muru, oraz częściowe ślady obrysu dawnej warowni.
Legendy.
Jedna z legend głosi, że skałki w Górach Sowich to zaklęci w głazy przez władcę gór Karkonosza rycerze-rabusie z Zamku Quingenburg, którzy następnie zostali porozrzucani po zboczach za karę za swoje czyny.

</doc>
<doc id="461416" url="https://pl.wikipedia.org/wiki?curid=461416" title="ESC (motoryzacja)">
ESC (motoryzacja)

Elektroniczny układ stabilizacji toru jazdy, elektroniczna kontrola stabilizacji, ESC (ang. "electronic stability control"), ESP (ang. "electronic stability program") lub DSC (ang. "dynamic stability control") – układ elektroniczny stabilizujący tor jazdy samochodu podczas pokonywania zakrętu, przejmujący kontrolę nad połączonymi układami ABS i ASR. System ten uaktywnia się samoczynnie, przyhamowując jedno lub kilka kół, gdy odpowiedni czujnik wykryje tendencję do wyślizgnięcia się samochodu z zakrętu.
ESP nie jest stosowany w sporcie z uwagi na znaczne ograniczenie prędkości wyjścia z zakrętu, oraz uniemożliwienie wykonywania takich manewrów jak np. jazda w nadsterownym poślizgu kontrolowanym, hamowanie poprzez poślizg boczny czy obrót wokół własnej osi.
Działanie.
System ESP to rozbudowany elektroniczny system, w którego skład wchodzą systemy takie jak kontrola trakcji, kontrola poślizgu itp.
System ten działa na bardzo prostej zasadzie – zablokowane koło można poruszyć w każdą stronę (czyli także na boki) używając podobnej siły. W efekcie, na zakręcie koło jest wynoszone tam, gdzie działa siła odśrodkowa, czyli na zewnątrz zakrętu. Wykorzystując tę zasadę, gdy przód pojazdu traci przyczepność (zachodzi podsterowność), to blokowane są koła tylne, by te pozwoliły na obrót pojazdu wokół własnej osi celem skierowania przodu we właściwą stronę. Analogicznie, gdy mamy do czynienia z nadsterownością, kiedy to pojazd zbyt szybko obraca się wokół własnej osi (szybciej, niż pokonuje zakręt) blokowane są koła przednie, by spowolnić ten ruch poprzez wytworzenie niwelującej go podsterowności. Wszystkie te korekty zachodzą wielokrotnie w ciągu sekundy i tworzą w rzeczywistości kontrolowany uślizg wszystkich czterech kół. Poślizg kół jest obliczany na podstawie prędkości obrotowych kół, czujnika przyspieszenia poprzecznego, czujnika przyspieszenia kątowego, czujnika skrętu kierownicy oraz ciśnienia w układzie hamulcowym. Na podstawie analizy danych z tych czujników system określa czy wystąpiła nadsterowność czy podsterowność i reaguje wyhamowaniem odpowiednich kół.
Stabilizacja toru jazdy w pewnym stopniu zwiększa dopuszczalną prędkość początkową podczas wejścia w zakręt, dzięki optymalnemu wykorzystaniu przyczepności wszystkich kół. Dodatkowo do korygowania toru jazdy używane są hamulce, spowalniające pojazd w trakcie pokonywania zakrętu. Zmniejsza to prawdopodobieństwo wypadnięcia z zakrętu.
Stabilizacja toru jazdy okazuje się być bardzo pomocna w tzw. teście łosia polegającym na ominięciu nagle pojawiającej się przeszkody i błyskawicznym powrocie na własny pas. W samochodach pozbawionych kontroli trakcji slalom składający się z 3 nagłych skrętów zazwyczaj powoduje nagłą nadsterowność, która to może spowodować ponowne wyrzucenie pojazdu na przeciwny pas. Rzadziej zdarza się tutaj zaobserwować podsterowność, która jest mniej groźna i powoduje tylko wydłużenie promieni skrętów. ESP umożliwia wykonanie trzech w miarę ciasnych skrętów i szybką stabilizację pojazdu po powrocie na własny pas.
Systemem wspomagającym ESP jest system DSR ("dynamic steering response"). System ten wykorzystuje informacje z systemu ESP i w razie potrzeby potrafi wykonać lekki manewr kierownicą (za pomocą silnika wspomagania kierownicy) kontrujący moment obrotowy samochodu. W sytuacji hamowania na nawierzchni o różnej przyczepności (np. prawe koła na lodzie a lewe na śniegu) wystąpi tendencja do obrócenia pojazdu. ESP w takiej sytuacji odpowiednio skoryguje siły hamowania kół co może wydłużyć drogę hamowania. W takiej sytuacji dzięki skontrowaniu toru jazdy kierownicą można uzyskać krótszą drogę hamowania niż przy użyciu samego systemu ESP.
Różne nazwy systemu.
W kręgach fachowych przyjął się „neutralny” skrót ESC (Electronic Stability Control). ESC to ogólny termin uznawany przez Europejskie Stowarzyszenie Producentów Pojazdów (ACEA), Północnoamerykańskie Stowarzyszenie Inżynierów Motoryzacyjnych (SAE), Japońskie Stowarzyszenie Producentów Samochodów i inne autorytety na całym świecie. Jednak producenci pojazdów mogą używać wielu różnych nazw handlowych dla ESC:

</doc>
<doc id="461420" url="https://pl.wikipedia.org/wiki?curid=461420" title="Dakron">
Dakron



</doc>
<doc id="461423" url="https://pl.wikipedia.org/wiki?curid=461423" title="Yining">
Yining

Yining, dawniej Kuldża (; kaz. قۇلجا, "Qulja"; ujg. غۇلجا, "Ghulja") – miasto na prawach powiatu w północno-zachodnich Chinach, w regionie autonomicznym Sinciang, siedziba administracyjna kazachskiej prefektury autonomicznej Ili. W 2000 roku liczyło ok. 357,5 tys. mieszkańców. Ośrodek przemysłu skórzanego, spożywczego, włókienniczego, rzemiosła oraz centrum handlu dla regionu rolniczego (dolina rzeki Ili). Miasto posiada port lotniczy i połączenie drogowe z głównymi miastami regionu oraz z Kazachstanem.

</doc>
<doc id="461428" url="https://pl.wikipedia.org/wiki?curid=461428" title="Abilene (Teksas)">
Abilene (Teksas)

Abilene – miasto w Stanach Zjednoczonych w środkowej części stanu Teksas, założone w 1881 roku przy drodze wiodącej nad Pacyfik. Według spisu w 2020 roku liczy 125,2 tys. mieszkańców i jest 27. co do wielkości miastem Teksasu.
Siedziba hrabstwa Taylor, ośrodek handlu i nauki (2 uniwersytety), centrum regionu wydobycia ropy naftowej i gazu ziemnego, przemysłu spożywczego, elektronicznego, lotniczego, maszynowego, materiałów budowlanych. 5 km od miasta znajduje się Port lotniczy Abilene.
Kościoły i związki wyznaniowe.
Spis na 2010 rok, obejmuje aglomeracje miasta:

</doc>
<doc id="461434" url="https://pl.wikipedia.org/wiki?curid=461434" title="1954 w literaturze">
1954 w literaturze



</doc>
<doc id="461435" url="https://pl.wikipedia.org/wiki?curid=461435" title="Bengbu">
Bengbu

Bengbu (chiń. 蚌埠市; pinyin: "Bèngbù shì") – miasto o statusie prefektury miejskiej we wschodnich Chinach, w prowincji Anhui, port nad rzeką Huai He. Prefektura graniczy z Suzhou od strony północnej, z Huaibei i Bozhou od zachodu, Huainan od południowego zachodu oraz z Chuzhou od południa. Na wschodzie graniczy z prowincją Jiangsu. W 2010 roku liczba mieszkańców miasta wynosiła 606 043. Prefektura miejska w 1999 roku liczyła 3 319 380 mieszkańców. Ośrodek przemysłu maszynowego, spożywczego, włókienniczego i papierniczego. Stolica rzymskokatolickiej diecezji Bengbu.
Podział administracyjny.
Prefektura miejska Bengbu podzielona jest na:
Geografia.
Bengbu położone jest 135 kilometrów na północ od Nankinu, nad rzeką Huai He. Podzielone jest na dwie części: większe Bengbu na południowym brzegu rzeki oraz mniejsze Bengbu na północnym brzegu.
Historia.
W 1948 roku, podczas wojny domowej między komunistyczną Armią Ludowo-Wyzwoleńczą a narodowym Kuomintangiem, w pobliżu Bengbu doszło do bitwy. Z potyczki tej zwycięsko wyszli komuniści.
Gospodarka.
Bengbu jest znanym ośrodkiem produkcji spożywczej. Wytwórczość związana z tym przemysłem stanowi 44% produkcji przemysłowej miasta. Ponadto w mieście działa m.in. przemysł chemiczny, elektroniczny, włókienniczy, maszynowy. Produkuje się tutaj także szkło.
Demografia.
Według spisu ludności z 2000 roku w granicach prefektury miejskiej zamieszkiwało 3 288 329 osób. Skład etniczny wyglądał następująco:
Miasta partnerskie.
Bengbu utrzymuje status miasta partnerskiego z brytyjskim Tameside w Anglii.
Transport.
Bengbu zawsze było centrum wodnej i lądowej komunikacji Anhui, oraz głównym centrum dystrybucji dla basenu Huai He. Znajduje się na trasie linii kolejowej Jinghu (Pekin-Szanghaj). W związku z tym posiada dobre połączenia z tymi oraz innymi miastami na tej trasie.

</doc>
<doc id="461437" url="https://pl.wikipedia.org/wiki?curid=461437" title="Garajonay">
Garajonay



</doc>
<doc id="461438" url="https://pl.wikipedia.org/wiki?curid=461438" title="Donana">
Donana



</doc>
<doc id="461439" url="https://pl.wikipedia.org/wiki?curid=461439" title="Hegang">
Hegang

Hegang (chiń. 鹤岗; pinyin: "Hègǎng") – miasto o statusie prefektury miejskiej w północno-wschodnich Chinach, w prowincji Heilongjiang, u podnóża Małego Chinganu. W 2010 roku liczba mieszkańców miasta wynosiła 778 737. Prefektura miejska w 1999 roku liczyła 1 106 783 mieszkańców. Ośrodek wydobycia węgla kamiennego oraz przemysłu maszynowego, koksochemicznego, materiałów budowlanych i drzewnego.
Podział administracyjny.
Prefektura miejska Hegang podzielona jest na:

</doc>
<doc id="461440" url="https://pl.wikipedia.org/wiki?curid=461440" title="Władysław Rembowski">
Władysław Rembowski

Władysław Rembowski – rotmistrz, dowódca partii powstańczej w 1863 r. 
Brał udział w Powstaniu Styczniowym. Był właścicielem Nowej Wsi k. Złoczewa. Jako dowódca był lubianym przez podkomendnych, nie najlepiej jednak radził sobie w boju. W powstaniu dowodził oddziałem jazdy sieradzkiej sformowanym staraniem podpułkownika Józefa Piniego. 
Pułkownik Franciszek Kopernicki (1824-1892), w swoich pamiętnikach, tak opisał oddział Rembowskiego:
1 czerwca 1863 r. szwadron ten rozbił pod Wartą patrol kozacki (25 kozaków). Po niefortunnej walce pod Kamieńskiem rotmistrz Rembowski został odsunięty od dowodzenia i przeniesiony w Piotrkowskie. 

</doc>
<doc id="461451" url="https://pl.wikipedia.org/wiki?curid=461451" title="Śluza Borki">
Śluza Borki

Śluza Borki – trzecia śluza na Kanale Augustowskim (licząc od strony Biebrzy). Podobnie jak Śluza Sosnowo zniszczona całkowicie podczas II wojny światowej i odbudowana w nowej formie.

</doc>
<doc id="461455" url="https://pl.wikipedia.org/wiki?curid=461455" title="Kaifeng">
Kaifeng

Kaifeng (chiń. 开封; pinyin: "Kāifēng") – miasto o statusie prefektury miejskiej we wschodnich Chinach, w prowincji Henan, w dolinie rzeki Huang He, na wschód od miasta Zhengzhou. W 2010 roku liczba mieszkańców miasta wynosiła 585 908. Prefektura miejska w 1999 roku liczyła 4 637 328 mieszkańców. Ośrodek szkolnictwa wyższego, rzemiosła artystycznego oraz przemysłu farmaceutycznego, metalowego, maszynowego, spożywczego i włókienniczego.
Historia.
Miasto było stolicą siedmiu dynastii. W 1642 roku miasto zostało zalane przez Huang He w wyniku otwarcia tam przez chłopskich powstańców pod dowództwem Li Zichenga. Zginęło wówczas 300 tysięcy ludzi.

</doc>
<doc id="461457" url="https://pl.wikipedia.org/wiki?curid=461457" title="Patrick Modiano">
Patrick Modiano

Patrick Modiano (ur. 30 lipca 1945 w Boulogne-Billancourt) – francuski pisarz, laureat Nagrody Nobla w dziedzinie literatury w 2014 roku.
Życiorys.
Modiano zadebiutował w roku 1968 powieścią "La Place de l’Étoile". W 1972 roku otrzymał nagrodę Akademii Francuskiej () za powieść "Les Boulevards de ceinture". W roku 1978 zdobył kolejną prestiżową francuską nagrodę literacką – Nagrodę Goncourtów – za powieść "Ulica Ciemnych Sklepików" ("Rue des Boutiques Obscures").
Na język polski przełożonych zostało kilka jego powieści.
Zasiadał w jury konkursu głównego na 53. MFF w Cannes (2000).
W 2014 roku został uhonorowany Nagrodą Nobla w dziedzinie literatury.

</doc>
<doc id="461460" url="https://pl.wikipedia.org/wiki?curid=461460" title="Bukavu">
Bukavu

Bukavu (do 1966 "Costermansville") – miasto we wschodniej części Demokratycznej Republiki Konga, stolica prowincji Kiwu Południowe, port nad jeziorem Kiwu, w pobliżu wypływu rzeki Ruzizi. Około 807 tys. mieszkańców czyni je szóstym co do wielkości miastem w kraju.
Bukavu to miasto, które kiedyś Europejscy określili jako "Szwajcaria Afryki", gdyż warunki klimatyczne sprzyjały ich pobytom. Temperatura waha się w granicach od 12 °C w nocy do 25 °C w dzień; zawsze wieje wiatr (jezioro Kivu). Bukavu to także miejscowość, gdzie żyje ze sobą wiele grup etnicznych np. Bashi (największa należąca do plemienia Bantu), Barega, Batembo. W mieście znajduje się szkoła College Alfajiri (nazywana także "College Notre Dame de la Victoire CNDV") pod opieką jezuitów (mieści się w dzielnicy Nguba); Athenee d'Ibanda, Lycee Wima, ISDR – Institut Superieur de Developpement Rural; kościoły m.in. Św. Piotra Claver (w dzielnicy Nguba), katedra (w dzielnicy Nyawera), dom rekolekcyjny Amani (w dzielnicy Muhumba).

</doc>
<doc id="461464" url="https://pl.wikipedia.org/wiki?curid=461464" title="Helen Hunt">
Helen Hunt

Helen Elizabeth Hunt (ur. 15 czerwca 1963 w Culver City) – amerykańska aktorka, reżyserka, scenarzystka i producentka filmowa. Laureatka Złotego Globu i Oscara dla najlepszej aktorki pierwszoplanowej w tragikomedii "Lepiej być nie może" (1997).
Życiorys.
Wczesne lata.
Urodziła się w Culver City w Kalifornii jako córka Jane Elizabeth (z domu Novis), fotografki, i Gordona Edwynna Hunta, trenera aktorstwa i reżysera. Jej rodzina była pochodzenia żydowskiego. Uczęszczała do Providence High School w Burbank. Uczyła się baletu i przez miesiąc studiowała na Uniwersytecie Kalifornijskim w Los Angeles.
Kariera.
Karierę aktorską rozpoczęła już jako dziecko w latach 70. Mając 8 lat, zaczęła pobierać nauki aktorstwa. W wieku dziesięciu lat po raz pierwszy wystąpiła w roli aktorskiej jako Sarah Sargeant, córka Maggie (Joanna Pettet) i Johna (William Shatner) w telewizyjnym westernie ABC "Pamiętnik z prerii" ("Pioneer Woman", 1973). Debiutowała na kinowym ekranie w roli Tracy Calder, córki inspektora budowlanego (George Segal) w dreszczowcu Jamesa Goldstone’a "Rollercoaster" (1977). W dramacie telewizyjnym CBS "The Miracle of Kathy Miller" (1981), opartym na prawdziwej historii wcieliła się w postać nastoletniej sportsmenki Kathy Miller ze Scottsdale w Arizonie, która odnosi ciężkie obrażenia w wypadku samochodowym w 1977.
W 1985 grała w nowojorskim Ensemble Studio Theatre w roli Jill w przedstawieniu "Been Taken". W komediodramacie Francisa F. Coppoli "Peggy Sue wyszła za mąż" (1986) wystąpiła w roli Beth Bodell, córki bohaterów granych przez Kathleen Turner i Nicolasa Cage’a. W 1989 trafiła na scenę Broadwayu jako Emily Webb w sztuce Thorntona Wildera "Nasze miasto". W 1990 wystąpiła jako Bianca w off-broadwayowskiej inscenizacji "Poskromienie złośnicy" Williama Szekspira.
Przełomem w jej karierze aktorskiej okazała się kreacja Jamie Stemple Buchman, żony Paula Buchmana (Paul Reiser) w sitcomie NBC "Szaleję za tobą" ("Mad About You", 1992–1999), za którą zdobyła cztery nagrody Emmy (1996–1999) i trzykrotnie otrzymała Złoty Glob dla najlepszej aktorki w serialu komediowym lub musicalu (1994–1995, 1997). Serial pokazywany był przez 7 lat i bił rekordy popularności. Za rolę doktor Jo Harding, która badała przyczyny powstawania tornada w dramacie katastroficznym Jana de Bonta "Twister" (1996) była nominowana do nagrody MTV Movie Award jako najlepsza aktorka. Kreacja kelnerki i samotnej matki Carol Connelly w komediodramacie "Lepiej być nie może" (1997) przyniosła jej wiele nagród, w tym Oscara dla najlepszej aktorki. W 1998 powróciła na Broadway w szekspirowskiej komedii "Sen nocy letniej" w roli Violi. W 2003 wystąpiła na Broadwayu jako Sonia w komedii Yasminy Rezy "Life x 3" u boku Johna Turturro.
Życie prywatne.
Od lutego 1991 do czerwca 1992 była związana z Erikiem Stoltzem. 17 lipca 1999 wyszła za mąż za Hanka Azarię. 18 grudnia 2000 rozwiedli się. 13 maja 2004 Helen Hunt urodziła córkę Makenę Lei Gordon, której ojcem jest producent filmowy Matthew Carnahan, z którym była w związku w latach 2001–2017.

</doc>
<doc id="461467" url="https://pl.wikipedia.org/wiki?curid=461467" title="Brian O'Nolan">
Brian O'Nolan



</doc>
<doc id="461468" url="https://pl.wikipedia.org/wiki?curid=461468" title="1978 w literaturze">
1978 w literaturze



</doc>
<doc id="461470" url="https://pl.wikipedia.org/wiki?curid=461470" title="Krystyna Loska">
Krystyna Loska

Krystyna Loska z domu Szostak (ur. 25 lipca 1937 w Tychach) – polska spikerka, prezenterka telewizyjna i konferansjerka.
Życiorys.
Urodziła się w Tychach. Jej ojciec był kupcem. Ukończyła I Liceum Ogólnokształcące im. Bolesława Chrobrego w Pszczynie. W młodości uczęszczała w Katowicach na aktorskie kursy przygotowawcze prowadzone przez Gustawa Holoubka, przewodniczącego komisji egzaminacyjnej. Po zdaniu egzaminów wstępnych studiowała na wydziale aktorskim szkoły teatralnej w Krakowie, ale przerwała studia po drugim roku, ponieważ zaszła w ciążę. Kilka lat po urodzeniu córki zdała egzamin eksternistyczny.
Uczęszczała do sekcji recytatorskiej w Wojewódzkim Domu Kulturu w Katowicach, gdzie została dostrzeżona przez redaktorkę lokalnego radia, która zaproponowała jej pracę lektorki – na początku lat 60. prowadziła młodzieżową audycję społeczno-rozrywkową "To idzie młodość". Za namową kolegi ze szkoły, spikera i dziennikarza sportowego Józefa Kopocza, rozpoczęła pracę w TVP Katowice. Początkowo była lektorką filmów, a w czerwcu 1962 zadebiutowała jako spikerka, zapowiadając emisję serialu Walta Disneya "Zorro".
Po 10 latach pracy w Katowicach wraz z mężem przeniosła się do Warszawy, gdzie od 17 października 1972 pracowała w Telewizji Polskiej jako prezenterka i konferansjerka.
Prowadziła festiwale m.in. w Sopocie i Opolu. Była konferansjerką na Festiwalu Piosenki Radzieckiej w Zielonej Górze. Jako spikerka zasłynęła umiejętnością przedstawienia z pamięci programu na cały dzień.
Mimo bardzo okrojonego sposobu prezentowania spikerów udawało jej się błysnąć humorem w zapowiedziach programów. Jej talent komiczny został wykorzystany m.in. w Studiu Gama – bloku rozrywkowym, który przez pewien czas prowadziła wraz z Andrzejem Zaorskim. Była uważana za osobę przynoszącą szczęście polskiej reprezentacji piłkarskiej, wielokrotnie zapowiadała transmisje ze spotkań międzynarodowych w czasach świetności drużyny narodowej. Pozostaje jedną z najbardziej rozpoznawalnych postaci w historii TVP. Przetrwała rządy aż 14 prezesów telewizji, na emeryturę przeszła po 33 latach pracy, w 1994. Po odejściu z telewizji jeszcze przez kilka lat pracowała na estradzie.
W 2012 wzięła udział w obchodach 60-lecia TVP. Razem z Bogumiłą Wander poprowadziła w TVP Kultura poranne pasmo Archiwizja, w którym z okazji 60-lecia istnienia Telewizji Polskiej przypominano programy archiwalne.
W 2013 odznaczona Krzyżem Kawalerskim Orderu Odrodzenia Polski z okazji 75. rocznicy nadania w Polsce próbnego sygnału telewizyjnego.
Podczas gali wręczania Telekamer Tele Tygodnia 2016 otrzymała owacje na stojąco, choć tego wieczoru nie odebrała żadnej nagrody, a jedynie wręczyła Złotą Telekamerę Tadeuszowi Sznukowi.
Życie prywatne.
Była żoną Henryka Loski, działacza piłkarskiego, współpracownika Kazimierza Górskiego. Ich córką jest prezenterka telewizyjna Grażyna Torbicka.
Nagrody i wyróżnienia.
W plebiscycie, zorganizowanym na 40-lecie Telewizji Polskiej, została uznana za jedną z trzech najbardziej lubianych i najpopularniejszych postaci.

</doc>
<doc id="461471" url="https://pl.wikipedia.org/wiki?curid=461471" title="Brian Ó Nuallain">
Brian Ó Nuallain



</doc>
<doc id="461477" url="https://pl.wikipedia.org/wiki?curid=461477" title="Flaga Andaluzji">
Flaga Andaluzji

Flaga Andaluzji składa się z trzech poziomych pasów jednakowej szerokości: dwóch zielonych i białego pomiędzy nimi. W środku umieszczony jest herb Andaluzji, aczkolwiek istnieją też wersje flagi pozbawione tego symbolu.
Zgodnie z hymnem Andaluzji, barwa zielona symbolizuje nadzieję, a biała – pokój. Według innej interpretacji barwa zielona symbolizuje ziemie uprawne, a biała domy – typowy krajobraz Andaluzji; inna interpretacja symboliki kolorów odwołuje się do historycznej przeszłości kraju – okresu panowania muzułmańskiego.

</doc>
<doc id="461479" url="https://pl.wikipedia.org/wiki?curid=461479" title="Jan Suzin">
Jan Suzin

Jan Suzin, właściwie Zenon Suzin (ur. 12 kwietnia 1930 w Warszawie, zm. 22 kwietnia 2012 tamże) – polski prezenter telewizyjny, lektor filmowy i architekt. Syn architekta Leona Suzina i Heleny Mucharskiej. Miał charakterystyczny głos o niezwykłej barwie – niski, matowy, aksamitny, lekko nosowy.
Życiorys.
Jego pradziadkiem był filareta Adam Suzin, a ojcem – prof. Leon Marek Suzin, podchorąży w wojnie 1920, architekt, wykładowca przedwojennej Politechniki Warszawskiej, odznaczony Krzyżem Walecznych za udział w bitwie nad Bzurą w 1939.
Z wykształcenia architekt, absolwent Wydziału Architektury Politechniki Warszawskiej z 1952. Na początku lat 50. był jednym z członków zespołu projektującego warszawski MDM. W 1956 razem z ojcem przygotował projekt rekonstrukcji i odbudowy stołecznego kościoła garnizonowego przy ul. Długiej.
Praca w TVP.
W listopadzie 1955 rozpoczął pracę jako lektor w Telewizji Polskiej. Jako 25-letni architekt wziął udział w pierwszym konkursie na spikera telewizyjnego, który organizowała TVP; informację o konkursie przeczytał w gazecie „Express Wieczorny”. W trójstopniowym konkursie brano pod uwagę – obok aparycji – poprawność dykcji, znajomość języków obcych, walory intelektualne i refleks. Wraz z Eugeniuszem Pachem został wybrany spośród 2 tys. kandydatów na stanowisko odpowiadające dzisiejszemu prezenterowi. Zwyciężył dzięki odpowiedzi, jakiej udzielił Adamowi Hanuszkiewiczowi, gdy ten zaproponował wypełnienie ewentualnej dziury w programie.
Pierwszy dyżur spikerski miał 26 listopada 1955, a ostatni – dokładnie 41 lat później, 26 listopada 1996, po czym przeszedł na emeryturę.
Był jednym z dwóch pierwszych (obok Eugeniusza Pacha) lektorów TVP; wystąpił w pierwszym wyemitowanym programie, nadawanym wówczas z Doświadczalnego Ośrodka Telewizyjnego przy ul. Ratuszowej w Warszawie. Zapowiedział wtedy francuską komedię "Wakacje pana Hulot" z Jacquesem Tati w tytułowej roli. Na początku lat 70. był prezenterem "Dziennika Telewizyjnego", przez cały czas pracy w TVP był spikerem.
Był konferansjerem na Festiwalu Piosenki Radzieckiej w Zielonej Górze. Wielokrotnie składał widzom życzenia noworoczne, najczęściej w duecie z Edytą Wojtczak. Na 40-lecie TVP zostali wybrani parą najbardziej lubianych postaci z ekranu. Czasami prowadził programy rozrywkowe, np. "Dobry wieczór, tu Łódź".
Jako lektor czytał teksty filmów (głównie westernów) i programów popularnonaukowych, m.in. materiały do „Sondy”. Zawodu lektora uczył się sam, a pierwszym filmem z kilku tysięcy, który przeczytał, był radziecki dramat "Ziemia" Dowżenki. W latach 90. czytał dla prywatnych firm, takich jak Elgaz, NVC, Fan Media. Zajmował się także czytaniem filmów w Studio Eurocom na zlecenie Polsatu i Polonii 1.
Występował też w polskich filmach, głównie grając role samego siebie. Słynął z nienagannych manier, znajomości wielu języków obcych oraz zamiłowania do lotnictwa.
Był jednym z niewielu prezenterów, którzy nie musieli występować w mundurach w stanie wojennym.
Już na emeryturze w nielicznych wypowiedziach dla mediów ubolewał nad kondycją współczesnej telewizji i wszechobecnymi reklamami. W domu nie miał telewizora.
Był aktywnym członkiem Towarzystwa Przyjaciół Miasta Kazimierza Dolnego.
Zmarł w warszawskim szpitalu, po długiej i ciężkiej chorobie. Uroczystości pogrzebowe Jana Suzina odbyły się 26 kwietnia 2012 w Kościele św. Karola Boromeusza. Został pochowany na cmentarzu Powązkowskim (kwatera 66-1-5).
Życie prywatne.
W połowie lat 50. był związany z Ireną Dziedzic, z którą planował wspólną przyszłość, ale ostatecznie ich związek rozpadł się. W 1958 podczas realizacji jednego z Teatrów Telewizji poznał aktorkę Alicję Pawlicką, z którą ożenił się w 1965. Mieszkali na Saskiej Kępie.
Na przełomie 1944 i 1945 Jan Suzin z ojcem Leonem otrzymali do przechowania sztandar, który umieścili w tulei i ukryli w grobowcu rodzinnym Suzinów na Powązkach. Zgodnie z przekazem osób, które opiekowały się sztandarem – miał on należeć do jednego z oddziałów Armii Krajowej działających na Wileńszczyźnie. Sprasowany, owinięty wstęgą, włożony do łuski, zalakowany i zaspawany, w mosiężnej tulei sztandar przeleżał w grobowcu rodziny Suzinów blisko 60 lat. W 2009 podczas przebudowy grobowca sztandar wydobyto i przekazano Muzeum Wojska Polskiego. Po wyjęciu z tulei i jego rozwinięciu okazało się, że jest to sztandar 6. Pułku Ułanów Kaniowskich.

</doc>
<doc id="461483" url="https://pl.wikipedia.org/wiki?curid=461483" title="WZW">
WZW



</doc>
<doc id="461485" url="https://pl.wikipedia.org/wiki?curid=461485" title="Śluza Białobrzegi">
Śluza Białobrzegi

Śluza Białobrzegi – czwarta śluza na Kanale Augustowskim (licząc od strony Biebrzy). Znajduje się we wsi Białobrzegi. W latach 1959 – 1964 została rozebrana i wybudowana, z zastosowaniem oryginalnej sztuki, na nowo 150 metrów po drugiej stronie drogi Augustów – Białystok. Powodem tej zmiany miały być przyczyny militarne.

</doc>
<doc id="461491" url="https://pl.wikipedia.org/wiki?curid=461491" title="Maciej Baran">
Maciej Baran

Maciej Baran (ur. 23 listopada 1974 w Krakowie) – polski pilot rajdowy.
Życiorys.
Pochodzi z krakowskiej rodziny o rajdowych tradycjach. Pierwszy raz wystartował w rajdach samochodowych w 1994 roku jako pilot Macieja Wodniaka (FSO Polonez gr. A). Od 1995 roku regularnie startuje w Rajdowych Samochodowych Mistrzostwach Polski (RSMP), pilotował polskich kierowców: Gielatę, Uliarczyka, Gabrysia, Leszka Kuzaja. Od 2003 roku występuje w Cersanit Rally Team u boku Michała Sołowowa. Do końca 2008 wystartował łącznie w 165 rajdach samochodowych, w tym 49 rundach Mistrzostw Europy (ERC).
W roku 2013 był pilotem Roberta Kubicy z którym zdobył mistrzostwo świata 2013 klasy WRC2.
W 2015 otworzył w Krakowie pizzerię.
Startował na samochodach: FSO Polonez Gr. A, Fiat CC Abarth, Škoda Felicia 1300 Gr. A, Peugeot 106 Rally, Škoda Felicia KitCar, Opel Astra Gr. N, Honda Civic gr. A, Mitsubishi Lancer Evo III, IV, VI, VII, VIII MR, IX, Toyota Corolla Gr. N, Seat Ibiza KitCar, Škoda Octavia KitCar, Toyota Corolla WRC, Subaru Impreza WRC, Fiat Punto S1600, Renault Clio S1600, Abarth Grande Punto S2000,
Peugeot 207 S2000, Citroen DS3 RRC.

</doc>
<doc id="461496" url="https://pl.wikipedia.org/wiki?curid=461496" title="Wratysław II">
Wratysław II

Wratysław II (ur. po 1032, zm. 14 stycznia 1092) – książę Czech od 1061, pierwszy król czeski od 1085.
Był drugim synem Brzetysława I i Judyty ze Schweinfurtu. Wratysław został księciem Czech w 1061 roku, po śmierci swojego brata Spitygniewa II. W 1063 założył biskupstwo w Ołomuńcu. Osiągnął znaczącą pozycję 9 czerwca 1075 roku, kiedy pomógł cesarzowi rzymskiemu Henrykowi IV stłumić powstanie w Saksonii. Otrzymał wtedy Miśnię, został jednak zmuszony do wycofania się z niej przez Ekberta II, margrabiego miśnieńskiego. Jako lojalny sojusznik cesarza, stawił się z armią podczas wyprawy włoskiej Henryka IV w 1081 roku.
W 1085 roku Wratysław II za swoje zasługi otrzymał w Moguncji od cesarza Henryka IV dożywotni tytuł króla czeskiego i polskiego. W tym czasie do króla Wratysława II prawdopodobnie należała też Małopolska z Krakowem, zaś polski książę Władysław Herman płacił czeskiemu Wratysławowi trybut za Śląsk.
Koronacji Wratysława II dokonał 15 czerwca 1085 lub 1086 roku na zamku w Pradze arcybiskup trewirski Egilbert. Informację o tytule króla Czech i Polski podaje "Kronika Kosmasa", natomiast tytulatura ta była niegdyś kwestionowana przez część badaczy polskich. 
Ostatnio wysunięto hipotezę, że Henryk IV do koronacji Wratysława posłużył się koroną, którą Otto III przekazał Bolesławowi Chrobremu. Cesarz dodatkowo ponownie przyznał mu we władanie Miśnię, z której po raz drugi został wyparty przez Ekberta II. Po jego śmierci władzę przejął jego brat, Konrad I.
Obecnie większość historyków uznaje, że Wratysław II otrzymał dożywotni tytuł króla czeskiego i polskiego.
Około roku 1054 zawarł pierwszy związek małżeński. O jego żonie nie zachowały się żadne informacje; jedynie przypuszcza się, że była to księżniczka niemiecka, z którą wyswatał go jeszcze ojciec.
W 1056 roku poślubił Adelajdę, córkę Andrzeja I, króla Węgier. Owdowiał w 1062 roku. Z tego małżeństwa pochodzili:
Pod koniec 1062 rok poślubił księżniczkę polską Świętosławę Swatawę, córkę Kazimierza Odnowiciela. Z tego małżeństwa pochodzili:

</doc>
<doc id="461509" url="https://pl.wikipedia.org/wiki?curid=461509" title="Halowe mistrzostwa Europy w lekkoatletyce">
Halowe mistrzostwa Europy w lekkoatletyce

Halowe Mistrzostwa Europy w lekkoatletyce – międzynarodowe zawody sportowe, organizowane cyklicznie przez European Athletics, mające na celu wyłonienie najlepszych europejskich lekkoatletów danej konkurencji w halowej odmianie tej dyscypliny.
Oficjalne zmagania lekkoatletów na obiektach zamkniętych w Europie rozpoczęto w 1966, lecz pierwsze cztery edycje nosiły miano Europejskich Igrzysk Halowych (przeprowadzano je corocznie). Od 1970 impreza oficjalnie nazywana jest Mistrzostwami Europy. Do 1990 odbywała się w cyklu rocznym, a od 1990 co dwa lata: pierwotnie – w latach parzystych, zaś od 2005 – w latach nieparzystych (jedyna przerwa trzyletnia miała miejsce – pomiędzy 2002 i 2005 – w momencie zmiany cyklu rozgrywania mistrzostw).
Klasyfikacja medalowa wszech czasów.
Stan po HME 2023.

</doc>
<doc id="461513" url="https://pl.wikipedia.org/wiki?curid=461513" title="Stanisław Pieczonka">
Stanisław Pieczonka

Stanisław Pieczonka (ur. 4 sierpnia 1979 w Gorlicach) – polski siatkarz, występujący na pozycji przyjmującego. W polskiej ekstraklasie zawodnik Morza Szczecin, Czarnych Radom, Resovii i Delekty Bydgoszcz. W sezonie (2007/08) gracz Toulouse Volley-Ball (Francja).
Karierę zawodniczą rozpoczynał w SMS PZPS Rzeszów. Następnie grał w Morzu Szczecin, w barwach którego zadebiutował w ekstraklasie.
Potem został zawodnikiem Czarnych Radom, występujących w najwyższej klasie ligowej. W sezonie 2001/2002 z radomskim zespołem spadł z Polskiej Ligi Siatkówki. Jako spadkowicze radomianie uplasowali się na 4. miejscu zaplecza PLS-u.
Przed rozgrywkami edycji 2003/2004 podpisał kontrakt z Resovią, będącą ligowym rywalem drużyny z Radomia. W pierwszym sezonie gry w Rzeszowie wywalczył z zespołem awans do ekstraklasy. W roli beniaminka rzeszowianie utrzymali się w lidze, zajmując 8. miejsce. Rok później Pieczonka z klubem wywalczyli 5. pozycję mistrzostw kraju. Po tym sezonie działacze Resovii nie przedłużyli umowy z zawodnikiem.
Siatkarz otrzymał ofertę gry w Jokerze Piła. W tym samym czasie dostał propozycję gry we Francji i Austrii (w sezonie 2006/2007 austriacki zespół grał w Lidze Mistrzów). Przez pół roku bronił barw pilskiego zespołu, grającego w I lidze (zaplecze ekstraklasy). Następnie występował w drużynie Polskiej Ligi Siatkówki, Delekcie Bydgoszcz. Na sezon 2007/2008 wyjechał do Francji, by bronić barwy Toulouse Volley-Ball, uczestnika Pro A (najwyższej klasy rozgrywek).
15 maja 2008 zawarł nową umowę z BKSCh Delektą Bydgoszcz na grę w jej barwach w sezonie 2008/09.

</doc>
<doc id="461530" url="https://pl.wikipedia.org/wiki?curid=461530" title="Góry płytowe">
Góry płytowe

Góry płytowe - góry zbudowane z warstw skał osadowych o różnej twardości, a przede wszystkim odporności na wietrzenie - (piaskowców i mułowców) poziomo zalegających i piętrowo ułożonych. Wytworzone w czasie sedymentacji płyty podczas ruchów górotwórczych zostały wyniesione w górę lecz nie zostały pofałdowane. Wyniesione i niezdeformowane podczas orogenez grube płyty skał osadowych przez miliony lat podlegały działaniom erozji czego efektem jest niepowtarzalny krajobraz powstałych w ten sposób gór płytowych.
W Polsce jedynym przykładem gór płytowych są Góry Stołowe.

</doc>
<doc id="461533" url="https://pl.wikipedia.org/wiki?curid=461533" title="Nollywood">
Nollywood

Nollywood – umowna nazwa nigeryjskiego przemysłu filmowego i jego ośrodka w Surulere, jednej z dzielnic dawnej stolicy kraju, Lagos.
Wiadomości ogólne.
Nigeryjska kinematografia opiera się głównie na produkcjach realizowanych w technice wideo i przeznaczonych do rozpowszechniania na kasetach a także płytach Video CD lub DVD (rozchodzą się błyskawicznie w stutysięcznych nakładach). Większość filmów jest kręcona w konwencji horrorów voodoo, sensacyjno-melodramatycznej lub komedii. Budżet przeciętnego filmu wynosi około 15 tysięcy dolarów, ale filmów tych od lat 90. XX wieku powstają setki rocznie, więc ogólna wartość nigeryjskiego przemysłu filmowego szacowana jest na od 45 do 65 milionów dolarów. W okresie apogeum dystrybutorzy nigeryjscy wypuszczali łącznie około 50 filmów tygodniowo, doprowadziło to jednak do klęski urodzaju i chwilowej recesji, po której musiał nastąpić niejaki spadek produkcji. Nadal wynosi ona jednak co najmniej 400 filmów rocznie. 
Większość tych filmów powstaje w rekordowym tempie (tygodniowy okres zdjęciowy to norma). Z reguły są więc dość niedbałe realizacyjnie i naiwne fabularnie, nie są cenione przez nigeryjskich intelektualistów, ale cieszą się ogromną popularnością wśród przeciętnych mieszkańców anglojęzycznych obszarów Afryki, bo opowiadają specyficznie afrykańskie historie. Od końca lat 90. (mniej więcej od 1998) wzrasta ich ogromny już obecnie eksport do innych krajów afrykańskich, w których językiem urzędowym jest angielski, w którym są często realizowane (właśnie po to, żeby zwiększyć zasięg ich rozpowszechniania). 
Nollywood jest w znacznym stopniu zdominowane przez przedstawicieli ludu Ibo.
O Nollywood opowiada film dokumentalny BBC pod tytułem "Nollywood".
Aktorzy.
Najpopularniejsi aktorzy, jak Kate Henshaw-Nuttall zarabiają kilka tysięcy dolarów za film, co w warunkach afrykańskich i przy tym, jak krótko trwa praca nad jednym filmem, stanowi duże kwoty. Dzięki temu w ciągu ostatnich kilkunastu lat zmieniło się podejście Nigeryjczyków do zawodu aktora, który wcześniej nie był ceniony, a aktorka wręcz była traktowana niemal jak prostytutka. Obecnie jest to zawód powszechnie ceniony i pożądany. 
Popularnymi aktorami są między innymi: 

</doc>
<doc id="461539" url="https://pl.wikipedia.org/wiki?curid=461539" title="Posiadacz samoistny">
Posiadacz samoistny

Posiadacz samoistny – osoba, która rzeczą faktycznie włada jak właściciel. Stan faktyczny (posiadanie) często idzie w parze z tytułem prawnym do rzeczy (własność), jednak można być posiadaczem samoistnym, nie będąc równocześnie właścicielem rzeczy. Ważna jest sama wola władania rzeczą we własnym imieniu, a nie tytuł prawny do niej. Posiadanie samoistne może prowadzić do nabycia własności poprzez zasiedzenie rzeczy. W polskim systemie prawa posiadanie samoistne zostało zdefiniowane w art. 336 kodeksu cywilnego.

</doc>
<doc id="461545" url="https://pl.wikipedia.org/wiki?curid=461545" title="Błędnikowce">
Błędnikowce

Błędnikowce (Anabantoidei) – podrząd słodkowodnych ryb okoniokształtnych wyposażonych w narząd błędnikowy zwany labiryntem.
Zaliczane są do nich m.in. łaźce, wielkopłetwy, skrzeczyki, gurami, bojowniki, prętniki, sandelie, buszowce i beloncje. Ze względu na ubarwienie, biologię rozrodu oraz zachowanie są często hodowane w akwariach.
W starszych publikacjach dla tej grupy ryb stosowano nazwy labiryntowate, labiryntowce lub ryby labiryntowe. Dwie pierwsze nazwy ("labiryntowate" i "labiryntowce") były dawniej uważane za polskie nazwy taksonów, pierwsza zwykle w randze rodziny, druga – nadrodziny lub podrzędu. W wyniku rewizji taksonomicznych nazwy te zostały zastąpione innymi. Obecnie nazwy te są jeszcze używane wśród akwarystów jako nazwy potoczne.
Występowanie.
Błędnikowce występują w południowo-wschodniej i wschodniej Azji oraz w Afryce, w wodach ubogich w tlen strefy tropikalnej.
Tryb życia.
Ryby labiryntowe żyją w słabo natlenionych wodach słodkich lub brachicznych. Ponieważ ich ikra jest wrażliwa na niedobór tlenu, ryby te budują przy powierzchni wody gniazda otoczone pęcherzykami powietrza, dzięki czemu złożona w niej ikra i rozwijające się z niej embriony mają zapewnione odpowiednie warunki tlenowe. Samce większości gatunków opiekują się ikrą i narybkiem, nierzadko tocząc zażarte boje w ich obronie.
Zmiany w nazewnictwie.
Klasyfikacja gatunków zaliczanych obecnie do błędnikowców była od dawna przedmiotem wielu analiz i dyskusji, a zaszeregowanie do odpowiednich kategorii systematycznych ulegało zmianom. Ich wspólna cecha charakterystyczna – narząd błędnikowy (tzw. labirynt)– oraz zdolność łaźca do poruszania się po lądzie skłaniały ku nazwom: labiryntowce, ryby labiryntowe, łaźce, łaźcowate, błędnikowe lub błędnikowce. Dodatkowe "zamieszanie" wprowadziły nazwy rodzin: łaźcowate, labiryntowate i błędnikowate.
Znaczenie nazw ryb labiryntowych zmieniało się wraz z rozwojem wiedzy o relacjach pokrewieństwa pomiędzy poszczególnymi gatunkami. Początkowo wszystkie ryby z tej grupy klasyfikowane były w rodzinie Anabantidae, którą w języku polskim nazywano: "labiryntowate", "łaźcowate" lub "błędnikowate". Z rodziny Anabantidae wyłoniono kilka wyraźnie różniących się grup, które zaklasyfikowano jako podrodziny w obrębie Anabantidae lub jako odrębne rodziny: Belontiidae, Helostomatidae, Luciocephalidae i Osphronemidae. Wszystkie te rodziny (włącznie z Anabantidae) zgrupowano razem w podrzędzie Anabantoidei – błędnikowce, również nazywane "rybami labiryntowymi".
Częste zmiany w klasyfikacji pociągnęły za sobą liczne nieścisłości, głównie w literaturze popularnej, zwłaszcza akwarystycznej, gdzie wymienione nazwy są bardzo często mylone. Również w wydawnictwach encyklopedycznych pojawiały się nieścisłości, np. w tej samej publikacji rodzina Anabantidae określona została nazwą beloncjowate, a Belontiidae nazwą labiryntowate. Innym, zaczerpniętym z literatury akwarystycznej, przykładem błędnego nazewnictwa jest nazwa "łaźcowate" dla Anabantoidei.
Systematyka.
Do błędnikowców zalicza się obecnie 3 rodziny:
We wcześniejszych klasyfikacjach wyróżniano jeszcze rodziny beloncjowatych (Belontiidae) i szczupakogłowcowatych (Luciocephalidae), które obecnie zaliczane są jako podrodziny Belontiinae i Luciocephalinae w obrębie guramiowatych.

</doc>
<doc id="461548" url="https://pl.wikipedia.org/wiki?curid=461548" title="Bazylika Najświętszej Marii Panny i św. Bartłomieja">
Bazylika Najświętszej Marii Panny i św. Bartłomieja



</doc>
<doc id="461550" url="https://pl.wikipedia.org/wiki?curid=461550" title="Szkoła społeczna">
Szkoła społeczna

Szkoła społeczna – jedna z niepublicznych form organizacyjno-prawnych jednostek oświatowych (obok szkoły prywatnej), w której rolę założyciela pełni towarzystwo oświatowe, a proces zarządzania placówką jest uspołeczniony przede wszystkim poprzez pogłębione zaangażowanie rodziców.
Pierwsze szkoły społeczne zakładane przez Społeczne Towarzystwo Oświatowe pojawiły się w Polsce w 1989 roku. Wysokość czesnego ustala stowarzyszenie prowadzące szkołę. Kierunki wydatkowania przychodów określają rodzice. Towarzystwo nie czerpie zysków, a wszystkie zarobione pieniądze wydawane są na realizację celów statutowych szkoły.

</doc>
<doc id="461551" url="https://pl.wikipedia.org/wiki?curid=461551" title="Bartków">
Bartków

4 miejscowości w Polsce:
Zobacz też: Bartkowo

</doc>
<doc id="461552" url="https://pl.wikipedia.org/wiki?curid=461552" title="Tomozuru">
Tomozuru

Tomozuru (ともづる, トモヅル) – japoński torpedowiec typu "Chidori" z okresu międzywojennego i II wojny światowej, słynny z powodu swojej katastrofy w 1934, która wywarła istotny wpływ na japońskie budownictwo okrętowe.
Budowa.
Cztery okręty typu "Chidori" były pierwszymi japońskimi torpedowcami zbudowanymi po przyjęciu przez Japonię rozbrojeniowego traktatu londyńskiego z 1930 roku, w ramach 1. Programu Uzupełnień z 1931. Przy niewielkiej wyporności standardowej – poniżej 600 ton, miały one nieść możliwie najsilniejsze uzbrojenie. Początkowo zostały one uzbrojone w 3 działa kalibru 127 mm w dwudziałowej wieży na rufie i jednodziałowej na dziobie, działko plot 40 mm i dwie podwójne wyrzutnie torped 533 mm, co niewiele ustępowało uzbrojeniu mniejszych niszczycieli.
Stępkę pod budowę "Tomozuru" położono 11 listopada 1932 w stoczni w Maizuru, wodowano go 1 października 1933, a wszedł do służby 24 lutego 1934 (w niektórych publikacjach typ "Chidori" nazywany jest błędnie typem "Tomozuru", mimo że jego budowę rozpoczęto ponad rok po głównym okręcie "Chidori").
Wypadek i przebudowa.
Po wejściu do służby "Tomozuru" został przydzielony do 21. Sekcji Torpedowców ("Suiraitai"), w składzie Dywizjonu Straży bazy w Sasebo. Wkrótce potem 6 marca 1934 wziął udział w manewrach floty, wraz z bliźniaczym "Chidori". Podczas nich, 12 marca 1934, ok. 3.58, ćwicząc nocny atak torpedowy w sztormowej pogodzie na krążownik "Tatsuta", uderzony falą "Tomozuru" przewrócił się przez burtę i wywrócił do góry dnem, w rejonie pozycji . Pozostał wpół zatopiony na wodzie, dnem do góry. W dzień ok. 14.05 odnalazł go krążownik "Tatsuta". Udało się następnie odholować go za śruby do Sasebo. Został później odwrócony do normalnego położenia i odremontowany. W wypadku zginęło 100 ludzi załogi wraz z dowódcą kpt. mar. Iwase Okuitsu; zdołano wydobyć żywych tylko 13 ludzi
Ponieważ dochodzenie wykazało, że przyczyną wywrócenia się torpedowca była zbyt mała stateczność, z powodu lekkiej konstrukcji i umieszczenia wysoko dużych mas, w sierpniu-grudniu 1936 "Tomozuru" wraz z pozostałymi okrętami typu został przebudowany w stoczni w Maizuru w celu poprawienia ich stateczności. Usunięto drugą wyrzutnię torped, a dotychczasowe działa 127 mm zamieniono na trzy lżejsze pojedyncze stanowiska dział 120 mm, z tego jedno zamontowane na miejscu wyrzutni torped. Zdjęto też działko plot 40 mm i obniżono nadbudówkę dziobową o jedno piętro. Zmniejszeniu uległa przy tym prędkość, z 30 do 28 węzłów. Okręty faktycznie stały się eskortowcami (więcej w artykule głównym o typie "Chidori").
Dalsza służba i modernizacje.
Torpedowiec "Tomozuru" wziął udział w II wojnie światowej. W 1942 zmodernizowano go wraz z pozostałymi okrętami typu, zdejmując rufowe działo 120 mm, w zamian dodając 10 działek przeciwlotniczych 25 mm Typu 96 i zwiększając liczbę miotaczy bomb głębinowych z 2 do 6.
"Tomozuru" służył głównie do zadań eskortowania konwojów i początkowo sił inwazyjnych, m.in. na wodach Indonezji, Nowej Gwinei, Filipin, Chin. 6 stycznia 1943 został uszkodzony przez lotnictwo i unieruchomiony koło wysp Kai, następnie odholowany i naprawiany w Ambon i Surabai do maja. 27 listopada 1943 został lekko uszkodzony przez lotnictwo koło Xiamen w Chinach, ponownie 1 marca 1945 koło wyspy Amami Ōshima (samoloty zespołu TF 38). 24 marca 1945 "Tomozuru" został zatopiony przez amerykańskie lotnictwo pokładowe zespołu TF 58 eskortując konwój w odległości 230 mil na południowy wschód od Szanghaju (na pozycji ).
Dane techniczne.
Uzbrojenie:

</doc>
<doc id="461557" url="https://pl.wikipedia.org/wiki?curid=461557" title="DDR2">
DDR2

DDR2 SDRAM (ang. "Double Data Rate 2 Synchronous Dynamic Random Access Memory") – kolejny po DDR standard pamięci RAM typu SDRAM, stosowany w komputerach jako pamięć operacyjna.
Informacje ogólne.
Pamięć DDR2 charakteryzuje się wyższą efektywną częstotliwością taktowania (400, 533, 667, 800, 1066 MHz) oraz niższym poborem prądu. Podobnie jak DDR, pamięć DDR2 wykorzystuje do przesyłania danych narastające i opadające zbocze sygnału zegarowego.
Pamięci DDR2 budowane są w obudowach FBGA (ang. "Fine-pitch Ball Grid Array"). Mogą pracować w temperaturze do 70 °C.
Moduły pamięci DDR2 nie są kompatybilne z modułami DDR. Pamięci DDR2 są obsługiwane zarówno przez architekturę x86, PowerPC(np. mac pro G5) jak i ARM. Występują moduły, które działają tylko pod AMD.
Pamięci SDRAM DDR2 występują w modułach o pojemności od 256MB do 4GB.
Oznaczenia chipów i modułów.
1 "Niektórzy producenci oznaczają swoje moduły jako PC2-4300 zamiast PC2-4200, PC2-5400 zamiast PC2-5300 i PC2-8600 zamiast PC2-8500."
Kompatybilność wsteczna.
Pamięci DDR2 nie są kompatybilne z ich poprzednikami. Wynika to z ilości pinów, gęstości ich rozstawienia, napięcia pracy oraz pewnych zmian konstrukcyjnych.
Dodatkowe informacje.
Najszybsze z obecnie produkowanych pamięci DDR2 osiągają 1200 MHz (standard PC2-9600), przy opóźnieniach na poziomie 5-5-5-15 oraz napięciu zasilającym 2,3 V.

</doc>
<doc id="461560" url="https://pl.wikipedia.org/wiki?curid=461560" title="SEGA">
SEGA



</doc>
<doc id="461562" url="https://pl.wikipedia.org/wiki?curid=461562" title="Forma sonatowa">
Forma sonatowa

Forma sonatowa – jedna z podstawowych form muzycznych, wykształcona i typowa dla epoki klasycyzmu. Występuje m.in. w symfoniach, sonatach i koncertach. Istotą formy sonatowej jest dualizm tematyczny.
Popularnie, lecz niepoprawnie nazywana: "allegro sonatowe", od nazwy pierwszej części cyklu sonatowego, w której zwykle występuje. Nazwa "allegro sonatowe" jest prawidłowa tylko wtedy, gdy forma jest utrzymana w tempie "allegro" ("wł. wesoło, prędko"). Zarówno "allegro sonatowe", jak i "forma sonatowa" w innych tempach może występować jako samodzielny utwór (np. uwertura koncertowa).
Budowa formy.
Forma sonatowa składa się z trzech zasadniczych odcinków:
Forma sonatowa często porównywana jest z trzyaktowym dramatem klasycznym bądź z powieścią.

</doc>
<doc id="461563" url="https://pl.wikipedia.org/wiki?curid=461563" title="Exeter (ujednoznacznienie)">
Exeter (ujednoznacznienie)

Miejscowości w Australia:
Miejscowości w USA:
Gminy w USA:
Okręt:

</doc>
<doc id="461564" url="https://pl.wikipedia.org/wiki?curid=461564" title="RIT">
RIT



</doc>
<doc id="461566" url="https://pl.wikipedia.org/wiki?curid=461566" title="Rzeczy">
Rzeczy

Rzeczy (fr. "Les Choses. Une histoire des années soixante ") – debiutancka powieść francuskiego pisarza Georges'a Pereca z 1965 roku, za którą otrzymał w tym samym roku Nagrodę Renaudot.
Treść.
Pisarz opowiada historię dwojga młodych ludzi, rozgrywającą się w latach 60. XX wieku – Sylwii (22 lata) i Jerôme'a (24 lata), mieszkających w Paryżu, z wykształcenia psychosocjologów, zajmujących się przeprowadzaniem ankiet. Pochodząc z niezbyt bogatych domów, marzą o zdobyciu bogactwa, a wraz z nim prestiżu i wysokiej pozycji społecznej. W swojej wyobraźni stworzyli już idealny dom, zaplanowali jego umeblowanie i sposób, w jaki będą prowadzić swoje przyszłe życie. Jednak oboje nie robią nic, by zrealizować swoje marzenie; sparaliżowani przez ogrom swoich pragnień, czekają na cud.
W ich życiu nie ma głębszych wartości. Dążą oni jedynie do zaspokajania własnych potrzeb i jak najlepszego korzystania z wolności; nie mają żadnych zainteresowań ani pasji z wyjątkiem kina. Nie rozumieją zaangażowania swoich znajomych w kwestię wojny algierskiej i pozostają obojętni. Cenią sobie jedynie leniwe życie bez pośpiechu, spacery, długie posiłki i spotkania z przyjaciółmi.
Zdesperowani wyjeżdżają do Tunezji, ale po początkowym zachwycie spowodowanym odmianą w życiu, popadają w stan odrętwienia, bierności i zobojętnienia. Gdy wracają po pewnym czasie do Paryża, decydują się na krok, przed którym dotychczas uciekali – podejmują stałą pracę. W tym celu wyjeżdżają do Bordeaux. Wydaje się więc, że zdobyli to, czego tak długo pragnęli – nareszcie zarabiają wystarczająco dobrze, by móc pozwolić sobie na życie w luksusie. Wsiadając do pociągu, rozkoszują się możliwością podróży w pierwszej klasie. Gdy dostają obiad na firmowej zastawie, oczekują wspaniałej uczty. Jedzenie jednak okazuje się zupełnie bez smaku.
Wymowa dzieła.
W powieści tej Perec krytykuje materialistyczne podejście do życia oraz chęć spełniania wszystkich pragnień i zachcianek. Główni bohaterowie są typowymi przedstawicielami swojego pokolenia, które odrzucając głębsze wartości, koncentruje się przede wszystkim na chęci szybkiego wzbogacenia się i zdobycia określonych dóbr materialnych. Tytułowe "rzeczy" stają się najważniejsze w płytkim i egoistycznym życiu młodych ludzi. Świat luksusu, do którego tak długo dążyli, nie okazuje się tak idealny, jak sądzili – już w pociągu przekonują się, że drogie posiłki nie są wcale smaczne

</doc>
<doc id="461569" url="https://pl.wikipedia.org/wiki?curid=461569" title="Fontanna Jasia Rybaka">
Fontanna Jasia Rybaka

Fontanna Jasia Rybaka – fontanna w Sopocie, położona w pobliżu dolnej części reprezentacyjnej promenady miasta, ul. Bohaterów Monte Cassino.
Fontanna została odsłonięta 5 kwietnia 1998 na placu Przyjaciół Sopotu. Zaprojektowali ją architekt Bruno Wandtke oraz rzeźbiarz Stanisław Szwechowicz. Fontannę wieńczyła rzeźba wysokości 240 cm, przedstawiająca młodzieńca z koszem ryb na głowie. Figura ta jest repliką (powiększoną – pierwowzór ma ok. 160 cm) ponadstuletniej rzeźby nieustalonego autorstwa, która do 1998 roku stała w jednym z sopockich ogródków przy ul. Dworcowej. Obecnie w tym samym miejscu stoi jej kolejna replika, zaś oryginał przeniesiono do sali obrad Rady Miasta.
W 2010 roku, w związku z przebudową placu Przyjaciół Sopotu, rzeźba z fontanną została zdemontowana i umieszczona w magazynie. Po wykonaniu remontu placyku między ul. Bohaterów Monte Cassino a ul. gen. Kazimierza Pułaskiego, w 2014 roku została na nim umieszczona rzeźba z nową fontanną.

</doc>
<doc id="461570" url="https://pl.wikipedia.org/wiki?curid=461570" title="Osphronemidae">
Osphronemidae



</doc>
<doc id="461571" url="https://pl.wikipedia.org/wiki?curid=461571" title="Kadesz nad Orontesem">
Kadesz nad Orontesem

Kadesz nad Orontesem, Kadesz, Kedesz, Kinza – miasto i twierdza w starożytnej Syrii, utożsamiane ze wzgórzem Nebi Mend nad Orontesem nieopodal Homs.
Badania archeologiczne.
Współcześnie Kadesz jest utożsamiany ze wzgórzem Nebi Mend na równinie Homs. Wzgórze zlokalizowane jest nad Orontesem na odcinku pomiędzy Libanem a Antylibanem i ciągnie się na długość około jednego kilometra.
Badania archeologiczne na Nebi Mend rozpoczęły się w latach 1921–1922. Prowadził je Maurice Pezard. Odkryto cztery warstwy archeologiczne. Najstarszą, czwartą, początkowo błędnie datowano na czasy panowania w regionie Amorytów. Pogląd ten został zweryfikowany po znalezieniu ceramiki z okresu hyksoskiego – XVII–XVI wiek p.n.e. Chronologię tę potwierdziło odkrycie glacisu (stoku bojowego) Hyksosów. III warstwa datowana jest na epokę późnego brązu (XVI–XIII wiek p.n.e.) i przypada na okres syryjsko-hetycki w dziejach miasta. W tej warstwie odkryto pozostałości po miejskich murach, wzniesionych z cegły szlamowej w czasach świetności Kanaanu. Z tego okresu pochodziła także górna część steli Setiego I. II warstwa chronologicznie odpowiada epoce żelaza i okresowi syryjsko-fenickiemu. Najmłodsza, nazwana grecko-syryjską, zawiera ślady osadnictwa z epoki hellenistycznej i rzymskiej. Przypuszczalnie za Seleucydów powstały mury miejskie, do wzniesienia których wykorzystano cegłę z warstwy syryjsko-hetyckiej.
Historia.
Najstarsza wzmianka o Kadesz w źródłach pisanych datowana jest na XV wiek p.n.e. (prawdopodobnie 1468 rok p.n.e.) w związku z bitwą pod Megiddo, którą stoczył faraon Totmes III z koalicją kananejską. Podczas szóstej wyprawy faraona na Bliski Wschód Kadesz został zdobyty i zniszczony. 
Wyprawa Amenhotepa II na Syrię w połowie XV wieku p.n.e. zakończyła się złożeniem wierności Egiptowi przez władcę Kadesz.
Na początku XIV wieku król hetycki Suppiluliuma I w wyniku kampanii przeciwko Mitanni zajął Kadesz. Miasto w drugiej połowie XIV wieku p.n.e. dwukrotnie bez powodzenia buntowało się przeciwko Hetytom. Rebelie zakończyły się podpisaniem traktatu pokojowego. 
Pod koniec XIV wieku Seti I stoczył pod Kadesz bitwę z Hetytami, a miasto złupił. Wynik swojego zwycięstwa odnotował na reliefie w Karnaku w świątyni Setiego. 
W połowie XIII wieku p.n.e. Ramzes II walczył pod Kadesz z Hetytami.

</doc>
<doc id="461574" url="https://pl.wikipedia.org/wiki?curid=461574" title="Punkt Lagrange'a">
Punkt Lagrange'a



</doc>
<doc id="461577" url="https://pl.wikipedia.org/wiki?curid=461577" title="Podbiał">
Podbiał

Podbiał ("Tussilago") – rodzaj roślin z rodziny astrowatych. Gatunkiem typowym jest "Tussilago farfara" L.. W florze Polski występuje tylko jeden gatunek.
Systematyka.
Angiosperm Phylogeny Website adaptuje podział na podrodziny astrowatych ("Asteraceae") opracowany przez Panero i Funk w 2002, z późniejszymi uzupełnieniami. Zgodnie z tym ujęciem rodzaj "Tussilago" należy do plemienia "Senecioneae", podrodziny "Asteroideae" (Juss.) Chev. W systemie APG III astrowate są jedną z kilkunastu rodzin rzędu astrowców ("Asterales"), wchodzącego w skład kladu astrowych w obrębie dwuliściennych właściwych. 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa astrowe ("Asteridae" Takht.), nadrząd astropodobne ("Asteranae" Takht.), rząd astrowce ("Asterales" Lindl), rodzina astrowate ("Asteraceae" Dumort.), podrodzina "Tussilaginoideae" (Cass.) Lindl. in Loud., plemię "Tussilagineae" Cass., podplemię "Tussilagininae" (Cass.) Dumort., rodzaj podbiał ("Tussilago" L.).

</doc>
<doc id="461583" url="https://pl.wikipedia.org/wiki?curid=461583" title="Skoki narciarskie na Zimowych Igrzyskach Olimpijskich 1972">
Skoki narciarskie na Zimowych Igrzyskach Olimpijskich 1972

Skoki narciarskie na Zimowych Igrzyskach Olimpijskich 1972 – zawody olimpijskie w skokach narciarskich przeprowadzone pomiędzy 6 a 11 lutego 1972 roku w ramach zimowych igrzysk w Sapporo.
Podczas igrzysk rozegrane zostały dwie konkurencje w skokach narciarskich – 6 lutego były to zawody na obiekcie Miyanomori (K-86), a 11 lutego na obiekcie Ōkurayama (K-110). W pierwszym konkursie mistrzem olimpijskim został Yukio Kasaya, srebro zdobył Akitsugu Konno, a brązowy medal wywalczył Seiji Aochi. W konkursie na skoczni dużej triumfował Wojciech Fortuna, drugie miejsce zajął Walter Steiner, a trzecie Rainer Schmidt. Medal Fortuny był pierwszym złotym medalem zdobytym przez polskiego sportowca na zimowych igrzyskach olimpijskich.
Łącznie w zawodach wystartowało 62 skoczków narciarskich z szesnastu narodowych reprezentacji. Najmłodszym zawodnikiem, który wziął udział w konkursach olimpijskich w skokach narciarskich, był Siergiej Janin (18 lat i 120 dni), natomiast najstarszym Koba Cakadze (37 lata i 176 dni).
Po raz jedenasty skoczkowie narciarscy rywalizowali o medale igrzysk olimpijskich.

</doc>
<doc id="461585" url="https://pl.wikipedia.org/wiki?curid=461585" title="Tyrozynemia">
Tyrozynemia

Tyrozynemia, dawniej "tyrozynoza" – choroba genetyczna będąca skutkiem recesywnej mutacji autosomalnej. Istnieją
2 postacie choroby: tyrozynemia I w której efektem tej mutacji jest brak enzymu hydroksylazy fumaryloacetooctanowej (FAH) oraz tyrozynemia II (zespół Richnera-Hanharta) z niedoborem aminotransferazy tyrozynowej.
Częstość występowania tyrozynemii typu I ocenia się na 1:100 000-120 000 narodzin, a w Polsce do 2000 r. rozpoznano 14 przypadków tej choroby.
We krwi chorego pojawia się nadmiar tyrozyny i jej metabolitów. Skutkiem jest opóźnienie rozwoju umysłowego i uszkodzenie narządu wzroku, a także uszkodzenie wątroby z rozwojem raka wątrobowokomórkowego oraz uszkodzenie nerek z krzywicą hipofosfatemiczną. 
Leczenie: dieta eliminacyjna uboga w tyrozynę i fenyloalaninę. Skuteczny jest przeszczep wątroby, istnieją eksperymentalne leki.
Bibliografia.
 

</doc>
<doc id="461587" url="https://pl.wikipedia.org/wiki?curid=461587" title="Mikołaj Sieniawski (hetman wielki koronny)">
Mikołaj Sieniawski (hetman wielki koronny)

Mikołaj Sieniawski herbu Leliwa (ur. 1489, zm. 1569) – hetman wielki koronny, wojewoda bełski i ruski, rotmistrz jazdy obrony potocznej w latach 1522–1566, kalwinista.
Życiorys.
Syn chorążego halickiego Rafała z Sieniawy i Agnieszki Cebrowskiej. Ojciec Mikołaja, hetmana polnego koronnego i Anny Sieniawskiej, którą poślubił Spytek Wawrzyniec Jordan.
W 1512 wziął udział w bitwie pod Łopusznem. Od 1518 był dworzaninem króla Zygmunta I Starego. Od 1522 brał udział w walkach z Tatarami i Mołdawianami. Poseł na sejm piotrkowski 1524/1525 roku z ziemi halickiej. W latach 1530–1537 był rotmistrzem jazdy na Podolu. W 1531 został strażnikiem polnym koronnym. Na jego barkach spoczęła wówczas obrona Rzeczypospolitej przed rajdami czambułów tatarskich pustoszących Podole i Bracławszczyznę. Stanął na czele obrony potocznej. Brał udział w bitwie pod Obertynem w 1531. Pod hetmanem Janem Tarnowskim wygrał kilkanaście bitew. W 1532 został podkomorzym halickim. W 1537 został kasztelanem bełskim. W 1539 był już hetmanem polnym. W 1542 wojewodą bełskim, a w 1553 wojewodą ruskim. W roku 1552 wprowadził na tron mołdawski jako lennika Polski Aleksandra Lăpuşneanu. W 1561 dostał upragnioną buławę wielką koronną i był do śmierci czujnym strażnikiem granic wschodnich.
Był jednym z największych przeciwników ruchu egzekucyjnego i wielkim zwolennikiem unii Korony z Litwą.
Lokacje miast
Mikołaj Sieniawski był założycielem wielu miast.
Oprócz siedziby rodowej Brzeżan, założonych w 1530 r., założył także Borek w 1530 r., Sieniawskie Pole nad Ikawą w 1543 r., Kałusz w 1549 r. i Mikołajów nad Maniłówką w 1555 r.
Rodzina.
Miał czterech synów: Hieronima Sieniawskiego – wojewodę ruskiego, starosę halickiego, kołomyjskiego; Mikołaja Sieniawskiego – kasztelana kamienieckiego, hetmana polnego koronnego, starostę stryjskiego; Rafała Sieniawskiego, ożenionego z Katarzyną Dziaduską h. Jelita, starościanką konińską; Jana Sieniawskiego – ożenionego z NN Herburtówną, córką kasztelana lwowskiego.
Jego nagrobek oraz nagrobki potomków (m.in.): syna Hieronima (z 1583) oraz wnuka Adama Hieronima (z 1619), znajdują się w kaplicy zamkowej w mieście, które założył – Brzeżanach.

</doc>
<doc id="461588" url="https://pl.wikipedia.org/wiki?curid=461588" title="Raimondas Vilėniškis">
Raimondas Vilėniškis

Raimondas Vilėniškis (ur. 10 czerwca 1976 w Poniewieżu) – litewski piłkarz występujący na pozycji pomocnika.

</doc>
<doc id="461589" url="https://pl.wikipedia.org/wiki?curid=461589" title="Margaret Ewing">
Margaret Ewing

Margaret Anne Ewing, z domu McAdam (ur. 1 września 1945, zm. 21 marca 2006) – szkocka działaczka polityczna, deputowana do parlamentu Szkocji i brytyjskiej Izby Gmin.
Studiowała na University of Glasgow i University of Strathclyde, pracowała jako nauczycielka. Należała do Szkockiej Partii Narodowej. W lutym 1974 została po raz pierwszy wybrana do Izby Gmin, gdzie zasiadała do 1979. Po opuszczeniu parlamentu była dziennikarką. Ponownie znalazła się w parlamencie brytyjskim w 1987. W 1990 bez powodzenia ubiegała się o funkcję przywódcy Szkockiej Partii Narodowej; mimo poparcia kilku wpływowych polityków partyjnych, m.in. Jima Sillarsa, uległa w wyborach Alexowi Salmondowi.
W 1999 zdobyła mandat w pierwszych wyborach do parlamentu szkockiego, została również wybrana w 2003. 
Zmarła w wieku 60 lat na raka piersi. Była dwukrotnie zamężna (z Donaldem Bainem i Fergusem Ewingiem). Drugi mąż również działa w Szkockiej Partii Narodowej, pełni mandat w szkockim parlamencie; jest synem Winnie Ewing, deputowanej z ramienia szkockich nacjonalistów do Izby Gmin, parlamentu Szkocji i Parlamentu Europejskiego.

</doc>
<doc id="461591" url="https://pl.wikipedia.org/wiki?curid=461591" title="Łuskiewnik różowy">
Łuskiewnik różowy

Łuskiewnik różowy ("Lathraea squamaria" L.) – gatunek roślin należący do rodziny zarazowatych ("Orobanchaceae") (system APG IV z 2016, dawniej włączany także do szeroko ujmowanej rodziny trędownikowatych). Występuje w Europie i Azji. W Polsce spotykany na całym obszarze. Jest pasożytem korzeni drzew i krzewów – występuje w lasach i zaroślach. 
Rozmieszczenie geograficzne.
Zasięg łuskiewnika różowego obejmuje rozległe obszary Europy, poza tym gatunek rośnie w rejonie Kaukazu i na wyspowych stanowiskach w zachodnich Himalajach. W Europie na zachodzie sięga po Wyspy Brytyjskie i środkową Francję, ma pojedyncze stanowiska w północnej Hiszpanii. Na południu zwarty zasięg sięga do środkowych Włoch i północnej Grecji, z pojedynczymi stanowiskami w Kalabrii i na Sycylii. Na wschodzie granica biegnie przez Bułgarię, Rumunię, środkową Ukrainę po środkową część Niziny Wschodnioeuropejskiej. Północna granica zasięgu na niej biegnie na wysokości Zatoki Fińskiej. Ma pojedyncze stanowiska w południowej Finlandii i występuje w południowej części Półwyspu Skandynawskiego. Zwarty zasięg w Europie łączy się z rejonem Kaukazu wyspowymi obszarami występowania w południowej Ukrainie, na Półwyspie Krymskim i w Azji Mniejszej.
W Polsce gatunek rozpowszechniony, zwłaszcza na Pojezierzach Południowobałtyckich, na Pogórzu Karpackim i w Beskidach, miejscami rzadki (np. na Nizinie Mazowieckiej). 
Biologia.
Geofit, bezzieleniowa bylina – nie zawiera chlorofilu, a więc nie może przeprowadzać procesu fotosyntezy. Pasożytuje na korzeniach drzew i krzewów liściastych pobierając za pomocą ssawek wodę wraz z solami mineralnymi i substancjami organicznymi. Pasożytuje głównie na leszczynie pospolitej, olszy czarnej i buku zwyczajnym. W Tatrach pasożytuje na świerkach. Lista żywicieli jest jednak znaczna i obejmuje m.in. takie gatunki jak: jarząb pospolity, czeremcha zwyczajna, śliwa tarnina, topola czarna, różne gatunki wierzb i wiązów, dereń świdwa, bez czarny, trzmielina pospolita, dąb bezszypułkowy, dąb szypułkowy, klon polny, klon zwyczajny, kruszyna pospolita, cis pospolity, jodła pospolita.
Ze względu na rozwój rośliny w głębi wilgotnej gleby i przez pierwszych kilka lat zupełny brak pędów nadziemnych – roślina nie prowadzi transpiracji. Ruch wody w naczyniach wymuszany jest przez roślinę za pomocą gruczołowatych hydatod i jest na tyle niewielki, że tłumaczy wolny wzrost łuskiewnika. W przeszłości system pompujący wodę za pomocą hydatod interpretowano błędnie jako przystosowanie do drapieżnictwa. Stało się tak, ponieważ hydatody uznano za gruczoły trawiące – stwierdzono w nich enzymy proteolityczne i dużą liczbę mitochondriów – organelli, które w wyniku procesu oddychania komórkowego wytwarzają adenozynotrifosforan (ATP) stanowiący źródło energii dla procesów w komórkach. Poza tym dwa rodzaje tych gruczołów (siedzące i trzonkowate) wykształcają się w labiryntowatych wnękach tworzonych przez podwijające się brzegi łuskowatych liści podziemnych, w których stwierdzono obecność drobnych bezkręgowców. Okazało się jednak, że cały ten zużywający ogromne ilości energii system służy do usuwania wody na zewnątrz rośliny. Jest to konieczne dla odciągania wody z substancjami organicznymi z tkanek przewodzących rośliny żywicielskiej.
Łuskiewnik kwitnie od kwietnia do maja. Kwiaty zapylane są przez owady pszczołowate z rodzaju "Bombus". Nasiona zaopatrzone są w elajosomy (bogate w oleje i białka), dzięki czemu przenoszone są przez mrówki. W odróżnieniu od innych roślinnych pasożytów całkowitych, łuskiewnik ma stosunkowo duże nasiona, umożliwiające rozwijającej się pod ziemią roślinie wypuszczenie korzeni zdolnych do wytwarzania ssawek wtórnych ("secondary haustoria"; powstają bocznie na korzeniu pierwotnym lub rozwijają się na korzeniach przybyszowych), nie wytwarzają natomiast ssawek pierwotnych ("primary haustoria"). Nasiona kiełkują jednak tylko wtedy, gdy znajdą się w pobliżu korzeni potencjalnego żywiciela. Po skiełkowaniu roślina rozwija się pod ziemią, tworząc rozgałęzione korzenie oplatające korzenie żywiciela. W miejscu zetknięcia z nimi powstają bulwkowate zgrubienia, z których wyrastają ssawki. Mają one postać rozgałęzionych pasm komórek („sznurów naczyń”) przeciskających się przez korę pierwotną korzeni żywiciela i sięgających do jego naczyń, nie łączą się natomiast z komórkami łyka. Ssawki zamierają w okresie zimowym i wiosną rozwijają się od nowa. Wzrost łuskiewnika jest powolny i może minąć 10 lat, zanim roślina będzie zdolna rozwinąć pęd nadziemny i pierwszy raz zakwitnąć.
W anatomii pędów łuskiewnik wyróżnia się grubym walcem miękiszu walca osiowego oraz grubą warstwą zewnętrznej kory pierwotnej. Między nimi znajduje się nieprzerwany pierścień drewna (po stronie wewnętrznej) i łyka (po stronie zewnętrznej). W drewnie znajdują się grubościenne naczynia i wszechobecne komórki miękiszowe. Wokół pędu brak jest perydermy.
Po kompletnym zsekwencjonowaniu plastomu niefunkcjonalnych chloroplastów łuskiewnika różowego stwierdzono, że uległ on najmniejszej redukcji w porównaniu do innych bezzieleniowych pasożytów roślinnych. Analiza zmian w plastomie świadczy o tym, że przejście do całkowitego pasożytnictwa nastąpiło w przypadku łuskiewnika stosunkowo niedawno (między 8 a 12 milionami lat temu). Taka sama zmiana u pozostałych pasożytów całkowitych z rodziny zarazowatych jest dwukrotnie starsza (miała miejsce 30-40 milionów lat temu). Geny chloroplastowe potwierdzają też bliskie spokrewnienie łuskiewnika z półpasożytami z plemienia "Rhinantheae" (m.in. pszeniec "Melampyrum" i świetlik "Euphrasia").
Liczba chromosomów 2n=36.
Ekologia.
Występuje w świeżych i wilgotnych lasach liściastych i zaroślach. W klasyfikacji zbiorowisk roślinnych gatunek charakterystyczny dla Cl. "Querco-Fagetea".
Zmienność.
Poza podgatunkiem typowym (subsp. "squamaria") wyróżniono jeden podgatunek:
Uprawa.
Roślina uprawiana ze względu na oryginalny pokrój w czasie kwitnienia w ogrodach naturalistycznych. Rozmnażana jest przez podział i przeniesienie wraz z bryłą podłoża po zaschnięciu pędów nadziemnych. Sadzić ją należy w pobliżu roślin żywicielskich w miejscach z podłożem wilgotnym i próchnicznym.

</doc>
<doc id="461592" url="https://pl.wikipedia.org/wiki?curid=461592" title="Bunt tkaczy">
Bunt tkaczy



</doc>
<doc id="461593" url="https://pl.wikipedia.org/wiki?curid=461593" title="Zakon iluminatów">
Zakon iluminatów

Zakon Iluminatów (z łacińskiego "illuminatus" – „oświecony”, l. mn. "illuminati") – to nazwa nadana kilku grupom, zarówno prawdziwym, jak i fikcyjnym. Historycznie nazwa ta zwykle odnosi się do Bawarskiego illuminati, tajnego stowarzyszenia z epoki Oświecenia, założonego 1 maja 1776 r. w Bawarii, dziś części Niemiec. Celem społeczeństwa było przeciwstawienie się przesądom, obskurantyzmowi, wpływom religijnym na życie publiczne i nadużyciom władzy państwowej. „Porządkiem dnia – pisali w swoich statutach ogólnych – jest położenie kresu machinacjom dostawców niesprawiedliwości, kontrolowanie ich bez zdominowania ich”. Iluminaci – wraz z masonerią i innymi tajnymi stowarzyszeniami – zostali wyjęci spod prawa przez edykt Karola IV Teodora Wittelsbacha, elektora Bawarii, przy zachęcie Kościoła katolickiego, w 1784, 1785, 1787 i 1790 r. W ciągu następnych kilku lat grupa została oczerniana przez konserwatywnych i religijnych krytyków, którzy twierdzili, że kontynuowali działalność pod ziemią i byli odpowiedzialni za rewolucję francuską.
Wielu wpływowych intelektualistów i postępowych polityków liczyło się jako członkowie, w tym Ferdynand z Brunszwiku i dyplomata , który był zastępcą Zakonu. Przyciągał ludzi literatury, takich jak Johann Wolfgang von Goethe i Johann Gottfried Herder oraz panujących książąt Gotha i Weimar.
W późniejszym użyciu „Illuminati” odnosi się do różnych organizacji, które twierdziły, że są powiązane z oryginalnymi bawarskimi Illuminati lub podobnymi tajnymi stowarzyszeniami, chociaż te powiązania są bezpodstawne. Organizacje te były często oskarżane o spiskowanie w celu kontrolowania spraw światowych poprzez organizowanie wydarzeń i zakładanie agentów w rządzie i korporacjach, w celu uzyskania władzy politycznej i wpływów oraz ustanowienia Nowego Porządku Świata.
Historia.
Początek.
Adam Weishaupt (1748–1830) został profesorem prawa kanonicznego i na w 1773 r. Był jedynym profesorem nieklerykalnym w instytucji prowadzonej przez Zakon Jezuitów, rozwiązany przez papieża Klemensa XIV w 1773 r. Jezuici z Ingolstadt nadal zachowali powiązania i pewną władzę na Uniwersytecie, który ciągle uważali za własny. Podejmowali ciągłe próby udaremnienia i zdyskredytowania nieklerykalnego personelu, szczególnie gdy materiały szkoleniowe zawierały wszystko, co uważali za liberalne lub protestanckie. Weishaupt stał się głęboko antyklerykalny, postanawiając szerzyć ideały Oświecenia (Aufklärung) poprzez tajne stowarzyszenie podobnie myślących osób.
Uważając, że masoneria jest droga i nie jest otwarta na swoje pomysły, założył własne społeczeństwo, które miało mieć system stopni oparty na tych z masonerii, ale z własnym programem. Jego pierwotna nazwa dla nowego stowarzyszenia brzmiała „Liga Idealistów (niem.: Bund der Perfektibilisten), lub Przymierze Doskonałości „Covenant of Perfectibility (Perfectibilists)”; później ją zmienił, ponieważ brzmiało to zbyt dziwnie. 1 maja 1776 r. Weishaupt wraz z czterema uczniami utworzyli Perfectibilists, przyjmując Sowę Minerwy za swój symbol. Członkowie mieli używać pseudonimów w społeczeństwie. Weishaupt stał się Spartakusem. Studenci prawa Massenhausen, Bauhof, Merz i Sutor zostali odpowiednio Ajax, Agathon, Tiberius i Erasmus Roterodamus. Weishaupt później wydalił Sutora za lenistwo. W kwietniu 1778 r. Zakon stał się Illuminatenorden, czyli Zakonem Illuminati, po tym, jak Weishaupt poważnie zastanawiał się nad nazwą Zakon Pszczół.
Najbardziej znane struktury używające nazwy "illuminati" w dziejach.
Poza tym można wskazać na:

</doc>
<doc id="461595" url="https://pl.wikipedia.org/wiki?curid=461595" title="Iluminaci">
Iluminaci



</doc>
<doc id="461597" url="https://pl.wikipedia.org/wiki?curid=461597" title="Flaga Aragonii">
Flaga Aragonii

Flaga Aragonii - jest to flaga heraldyczna używana od XIV wieku. 
W środku umieszczono obecny herb, w którego polach jest herb legendarnego królestwa Sobrarbe (1), biały krzyż Inigo Aristy (2), herb Aragonii z XIV wieku (3) i właściwy herb Aragonii (4).
W wersji obecnej wprowadzona 28 czerwca 1984 roku. Proporcje 2:3.

</doc>
<doc id="461599" url="https://pl.wikipedia.org/wiki?curid=461599" title="Bojownikowate">
Bojownikowate



</doc>
<doc id="461603" url="https://pl.wikipedia.org/wiki?curid=461603" title="Skoki narciarskie na Zimowych Igrzyskach Olimpijskich 1984">
Skoki narciarskie na Zimowych Igrzyskach Olimpijskich 1984

Skoki narciarskie na Zimowych Igrzyskach Olimpijskich 1984 – zawody olimpijskie w skokach narciarskich przeprowadzone pomiędzy 12 a 18 lutego 1984 roku w ramach igrzysk w Sarajewie, zaliczane do klasyfikacji generalnej Pucharu Świata 1983/1984.
Podczas igrzysk rozegrane zostały dwie konkurencje w skokach narciarskich – 12 lutego były to zawody na obiekcie normalnym (K90), a 18 lutego – na obiekcie dużym (K112). W obu konkurencjach najlepsi okazali się Jens Weißflog i Matti Nykänen. Każdy z nich zdobył po jednym złotym i jednym srebrnym medalu. Weißflog został mistrzem olimpijskim na skoczni normalnej, a Nykänen na skoczni dużej. Brązowymi medalistami zostali natomiast: Jari Puikkonen na obiekcie K90 oraz Pavel Ploc na skoczni K112.
Łącznie w zawodach wystartowało 65 skoczków narciarskich z siedemnastu narodowych reprezentacji. Najmłodszym zawodnikiem, który wziął udział w konkursach olimpijskich w skokach narciarskich, był Martin Švagerko (16 lat i 134 dni), natomiast najstarszym – Walerij Sawin (32 lata i 237 dni).
Po raz czternasty skoczkowie narciarscy rywalizowali o medale igrzysk olimpijskich. Po raz pierwszy konkursy olimpijskie były traktowane niezależnie od mistrzostw świata w narciarstwie klasycznym, tzn. odstąpiono od reguły "podwójnego mistrzostwa", według której każdy mistrz olimpijski stawał się automatycznie mistrzem świata.
W związku z niewłączeniem do kalendarza igrzysk w Sarajewie konkursu drużynowego w skokach narciarskich, po zakończeniu zmagań olimpijskich przeprowadzono nieoficjalne drużynowe mistrzostwa świata w Engelbergu, w których zwyciężyła reprezentacja Finlandii.
Przed igrzyskami.
Organizacja.
Przed zimowymi igrzyskami olimpijskimi jednym z głównych zadań organizatorów było odpowiednie skonstruowanie i przygotowanie obiektów sportowych. Głównym celem dotyczącym zawodów w skokach narciarskich była budowa dwóch skoczni narciarskich – jednej normalnej i jednej dużej oraz odpowiedniej liczby wyciągów narciarskich. W 1980 roku powstał projekt skoczni narciarskich, które ostatecznie postanowiono zbudować w masywie górskim Igman w miejscowości Malo Polje. Prace przy budowie rozpoczęto 1 czerwca 1981, zakończono – 1 grudnia 1982, a obiekty oddano do użytku w 1983 roku. Koszty budowy skoczni oraz innych wykonanych prac związanych ze skokami narciarskimi wyniosły blisko 337 milionów dinarów jugosłowiańskich.
Przed igrzyskami rozbudowano także Skenderiję, centrum kulturalno-sportowe w Sarajewie, w którym oficjalnie ogłaszano zwycięzców zawodów olimpijskich i w którym odbywała się dekoracja medalistów.
Na podstawie ilości sprzedanych biletów stwierdzono, że konkurs skoków na dużej skoczni był drugą pod względem popularności konkurencją olimpijską w 1984 roku. Biletów wstępu na ten konkurs sprzedano łącznie 90 000, w porównaniu do 100 000 sprzedanych na mecze hokeja na lodzie. Liczba biletów na zawody w skokach na obiekcie normalnym wyniosła natomiast 45 000. Ponadto, zgodnie z wymogami Międzynarodowego Komitetu Olimpijskiego, sztab organizacyjny miał obowiązek zapewnić określoną liczbę wolnych miejsc dla przedstawicieli MKOl i dla mediów.
W nocy z 8 na 9 lutego 1984 w Sarajewie i okolicznych miejscowościach, na których przeprowadzane były konkursy olimpijskie w różnych dyscyplinach, nastąpiło załamanie pogody. W efekcie przez noc przybyło 40 centymetrów świeżego śniegu, co zmusiło organizatorów do ponownego przygotowania obiektów tak, aby spełniały wszystkie wymogi niezbędne do przeprowadzenia zawodów. Mimo początkowych problemów, dzięki wytrwałości i wysiłkom pracowników udało się jednak uniknąć zmian w harmonogramie konkursów olimpijskich w skokach narciarskich.
Rezygnacja z „podwójnego mistrzostwa”.
Skoki narciarskie po raz pierwszy pojawiły się w kalendarzu zimowych igrzysk olimpijskich w 1924 roku. W latach 1924–1980 każdy medalista olimpijski w skokach narciarskich stawał się automatycznie medalistą mistrzostw świata w narciarstwie klasycznym. Pomiędzy 8 a 15 maja 1983 roku w Sydney zorganizowany został kongres Międzynarodowej Federacji Narciarskiej, na którym ustalono, że począwszy od konkursu olimpijskiego w Sarajewie przestanie obowiązywać ta zasada, zwana "podwójnym mistrzostwem", a obie imprezy będą traktowane od siebie niezależnie. Wynikało to z decyzji, że konkursy o mistrzostwo świata postanowiono rozgrywać w latach nieparzystych, a zawody o mistrzostwo olimpijskie, tak jak dotychczas – w latach parzystych.
Niewłączenie konkursu drużynowego do kalendarza igrzysk.
Przed igrzyskami w Sarajewie zgłoszona została propozycja, aby do kalendarza olimpijskiego włączyć konkurs drużynowy w skokach narciarskich. Propozycja ta nie została jednak przyjęta i w kalendarzu pozostały dwa indywidualne konkursy skoków. W związku z tym, rozegrane zostały nieoficjalne mistrzostwa świata w Engelbergu, w skład których wchodziły wyłącznie zawody drużynowe w skokach narciarskich. Konkurs odbył się 26 lutego 1984, czyli po zakończeniu igrzysk olimpijskich. Najlepszą drużyną okazała się reprezentacja Finlandii, która wystartowała w składzie: Markku Pusenius, Pentti Kokkonen, Jari Puikkonen i Matti Nykänen. Drugie miejsce zajęli skoczkowie reprezentujący Niemiecką Republikę Demokratyczną, a trzecie – skaczący w barwach Czechosłowacji.
Tło zawodów.
Podczas poprzednich igrzysk, tj. Zimowych Igrzysk Olimpijskich 1980 w Lake Placid, rozegrano dwa konkursy skoków narciarskich. Na skoczni normalnej mistrzem olimpijskim został Toni Innauer, który wyprzedził zajmujących ex aequo drugą pozycję – Manfreda Deckerta i Hirokazu Yagi. W zawodach na skoczni dużej złoty medal wywalczył Jouko Törmänen, srebrny – Hubert Neuper, a brązowy – Jari Puikkonen.
Konkursy olimpijskie w 1984 roku zaliczane były do klasyfikacji generalnej Pucharu Świata 1983/1984. Przed igrzyskami przeprowadzonych zostało trzynaście konkursów tej rangi. Najwięcej zwycięstw miał na koncie Jens Weißflog, który wygrywał pięciokrotnie i był jedynym zawodnikiem, który zwyciężył więcej niż raz. Ponadto, po jednej wygranej w zawodach PŚ w sezonie osiągnęli: Horst Bulau, Vegard Opaas, Primož Ulaga, Jeff Hastings, Klaus Ostwald, Jiří Parma, Masahiro Akimoto oraz Manfred Steiner.
Na przełomie 1983 i 1984 roku, w ramach Pucharu Świata odbył się 32. Turniej Czterech Skoczni, w którym zwyciężył Jens Weißflog, na drugim miejscu sklasyfikowany został Klaus Ostwald, a na trzecim – Matti Nykänen.
Klasyfikacja Pucharu Świata przed igrzyskami.
W klasyfikacji Pucharu Świata przed rozpoczęciem Zimowych Igrzysk Olimpijskich 1984 prowadził reprezentant NRD – Jens Weißflog, który o 33 punkty wyprzedzał Matti Nykänena oraz o 38 punktów – Horsta Bulau i Klausa Ostwalda. Poniżej znajduje się pełna klasyfikacja Pucharu Świata 1983/1984 po przeprowadzeniu trzynastu konkursów indywidualnych.
Obiekty.
Konkursy olimpijskie w 1984 roku rozgrywane były na dwóch obiektach – normalnym (K90) i dużym (K112). Obie skocznie, zbudowane specjalnie na igrzyska olimpijskie, zlokalizowane są w Kompleksie Skoczni Olimpijskich w masywie górskim Igman.
Jury.
Dyrektorem konkursów w skokach narciarskich na Zimowych Igrzyskach Olimpijskich 1984 był Janez Gorišek, a funkcję delegata technicznego sprawował Torbjørn Yggeseth. W skład jury weszli także przedstawiciele sędziów i trenerów. W konkursie na skoczni K90 reprezentantem sędziów był Sylwester Pancherz, a przedstawicielami trenerów – Danilo Pudgar i Hannu Lepistö, a w zawodach na skoczni K112 w skład jury weszli: Hans Ostler jako sędzia oraz H. Dieter Grellmann i Danilo Pudgar jako trenerzy.
Ponadto, skoki w obu konkursach oceniało pięciu sędziów, którzy przyznawali zawodnikom noty punktowe za styl. Składy sędziowskie, wraz z miejscami zajmowanymi na wieży, przedstawia poniższa tabela.
Przebieg zawodów.
Konkurs na skoczni normalnej.
Pierwszy z konkursów skoków w ramach igrzysk w Sarajewie przeprowadzono 12 lutego na skoczni normalnej. Do konkursu zgłosiło się 58 zawodników. Pierwszym skoczkiem, który osiągnął 85 metrów, był reprezentant Norwegii, Steinar Bråten. Metr dalej lądował inny norweski zawodnik – Vegard Opaas, jednak uzyskał niższe noty za styl niż Bråten i plasował się za nim. Obu Norwegów wyprzedził natomiast skaczący z 23. numerem startowym reprezentant Stanów Zjednoczonych, Dennis McGrane, który wylądował na 86 metrze. Taki sam rezultat osiągnął Rolf Åge Berg, jednak za sprawą not sędziowskich wyższych o półtora punktu od Amerykanina objął prowadzenie. Z numerem 45. wystąpił włoski skoczek, Lido Tomasi, który uzyskał najlepszy rezultat do tego momentu konkursu, skacząc 87 metrów, ale otrzymał niższe noty i plasował się za Bergiem, McGrane i Bråtenem. Pięćdziesiątym w kolejności zawodnikiem był ówczesny lider klasyfikacji Pucharu Świata, Jens Weißflog. Reprezentant Niemieckiej Republiki Demokratycznej osiągnął 90 metrów, co stało się nowym rekordem olimpijskim i dzięki czemu objął prowadzenie z przewagą 6,4 punktu nad drugim Bergiem. Wcześniejszy wynik Tomasiego – 87 metrów osiągnął także startujący jako jeden z kolejnych zawodników – Piotr Fijas i po swoim skoku zajmował trzecie miejsce. Taką samą odległość uzyskał także startujący w barwach RFN – Andreas Bauer i dzięki wyższym notom sędziowskim wyprzedził Fijasa. Bezspośrednio po Bauerze wystąpił przedostatni zawodnik serii – Matti Nykänen, który poprawił o metr rekord Weißfloga i wyprzedził go o 3,6 punktu. Pierwszą serię zakończył skoczek radziecki, Giennadij Prokopienko, który nie odegrał większej roli w konkursie. Po pierwszej serii skoków prowadził zatem Nykänen przed Weißflogiem i Bauerem.
W serii finałowej najdłuższy skok oddał Jari Puikkonen, który o pół metra poprawił rekord olimpijski Nykänena, skacząc 91,5 metra. Ponadto Puikkonen został najwyżej oceniony przez sędziów, otrzymując za styl łącznie 55 punktów. Ten rezultat pozwolił Finowi na awans w klasyfikacji konkursu z 21. na trzecią pozycję. Drugi pod względem odległości wynik serii finałowej osiągnął Stefan Stannarius, który lądował dwa metry bliżej od Puikkonena. Pozwoliło mu to awansować z piętnastej na czwartą lokatę. Trzecią odległość osiągnął Jiří Parma, skacząc 88,5 metra, a czwartą – Piotr Fijas, który uzyskał rezultat o pół metra gorszy. Ponadto czterech zawodników skoczyło 87 metrów. Byli to: Jens Weißflog, Andreas Felder, Vegard Opaas i Mike Holland. Ten ostatni swojej próby jednak nie ustał i spadł w klasyfikacji. Uzyskane przez Weißfloga 87 metrów pozwoliło mu nie tylko wyprzedzić Puikkonena, ale także pokonać prowadzącego po pierwszej serii Matti Nykänena. Zawodnik ten skoczył bowiem 84 metry, co było czternastym wynikiem serii finałowej. Przewaga po pierwszej serii pozwoliła mu jednak na pokonanie Puikkonena. Zatem mistrzem olimpijskim został Jens Weißflog, wicemistrzem – Matti Nykänen, a brązowym medalistą – Jari Puikkonen. Przegrana Nykänena z Weißflogiem określona została mianem jego porażki, bo to Fin był uważany za faworyta do zwycięstwa. Po konkursie zawodnik tłumaczył gorszy występ zatruciem pokarmowym.
Konkurs na skoczni dużej.
Sześć dni po zawodach na skoczni normalnej przeprowadzono konkurs na skoczni dużej. Jako pierwszy wystąpił Tomaž Dolar, który uzyskał 101,5 metra. Reprezentant Jugosławii plasował się na pierwszym miejscu do skoku piątego zawodnika, Matthiasa Buse na 102 metry. Cztery metry dalej lądował kolejny ze skoczków, Armin Kogler i wyprzedził Niemca. Tę samą odległość uzyskał następny w kolejności Ladislav Dluhoš, jednak otrzymał niższe noty za styl niż Austriak i zajmował drugie miejsce. Ci dwaj zawodnicy pozostawali na pierwszych dwóch miejscach przez 35 kolejnych skoków. W międzyczasie odległości istotne z punktu widzenia rywalizacji osiągnęli: 17. zawodnik konkursu – Satoru Matsuhashi (103,5 m), 32. w kolejności – Jari Puikkonen (103,5 m), 35. zawodnik – Vasja Bajc (103,5 m) oraz startujący z 41. numerem – Jeff Hastings (102,5 m). Bezpośrednio po Hastingsie zaprezentował się reprezentant RFN, Andreas Bauer, który skoczył o metr krócej niż prowadzący Kogler i drugi Dluhoš. Ze względu na niższe noty sędziowskie od Koglera, nie pozwoliło mu to na objęcie prowadzenia, ale wystarczyło na zajęcie drugiego miejsca. Z 45. numerem startowym wystąpił Piotr Fijas, który uzyskał 103 metry i plasował się pod koniec pierwszej dziesiątki. Krótko później pół metra dalej lądował Pavel Ploc, co pozwoliło czechosłowackiemu zawodnikowi na zajęcie siódmego miejsca po jego skoku. Z pięćdziesiątym numerem startowym wystąpił mistrz olimpijski ze skoczni normalnej – Jens Weißflog, który skoczył najdalej do tego momentu konkursu, osiągając 107 metrów. Jednocześnie Niemiec otrzymał najwyższe noty za styl i dzięki temu objął prowadzenie o 2,9 punktu nad Koglerem. Jako przedostatni wystąpił wicemistrz ze skoczni normalnej – Matti Nykänen, który nie tylko pokonał wszystkich dotychczasowych zawodników, ale także poprawił rekord skoczni w Sarajewie, uzyskując 116 metrów. Ponadto fiński zawodnik otrzymał o pół punktu wyższą sumę not za styl i objął prowadzenie. Serię zakończył reprezentant Włoch – Lido Tomasi, który skoczył 100,5 metra i nie zagroził czołówce. Po pierwszej serii prowadził zatem Matti Nykänen, który o 13,1 punktu wyprzedzał drugiego Jensa Weißfloga oraz o 16 punktów – trzeciego Armina Koglera.
W serii finałowej pierwszym zawodnikiem, który skoczył ponad 100 metrów, był Gérard Colin, który po pierwszej serii plasował się na 40. miejscu. Dzięki uzyskanej odległości awansował o osiem pozycji. Taką samą odległość jak Francuz uzyskał także Kanadyjczyk Ron Richards, dzięki czemu awansował z 34. na 25. miejsce. Największy awans w serii finałowej zaliczył Vladimír Podzimek, który po pierwszej rundzie był 24., ale uzyskane przez niego 108 metrów w serii finałowej sprawiło, że ostatecznie uplasował się na ósmym miejscu. O dziewięć pozycji poprawił się natomiast 22. zawodnik pierwszej serii – Primož Ulaga, który w finale skoczył 103 metry. Dwunasty zawodnik po pierwszej serii, Jeff Hastings osiągnął 107 metrów, co określono mianem dużej niespodzianki. Wynik Amerykanina dawał mu szansę na zdobycie medalu olimpijskiego, jednak odpowiedź dziewiątego po pierwszej serii – Pavla Ploca, który skoczył 109 metrów, praktycznie pozbawiła Hastingsa szans na medal. Ostatecznie Amerykanin uplasował się na czwartej pozycji, co jednak było największym osiągnięciem amerykańskich zawodników w skokach narciarskich na zimowych igrzyskach olimpijskich od 1924 roku, kiedy to brązowy medal zdobył Anders Haugen. Spośród kolejnych zawodników, którzy startowali bezpośrednio po Plocu, czterech skoczków przekroczyło 100 metrów. Jako pierwszy dokonał tego Jari Puikkonen skokiem na 102 metry, a następnie Andreas Bauer, który uzyskał 100,5 metra. Rezultaty te pozwoliły Finowi i Niemcowi na utrzymanie pozycji w pierwszej dziesiątce konkursu, ale nie były wystarczające do objęcia prowadzenia. Zawiedli Satoru Matsuhashi, Vasja Bajc, Ladislav Dluhoš i Armin Kogler, którzy po pierwszej serii zajmowali miejsca w czołowej dziesiątce, ale swoich pozycji nie utrzymali po krótkich skokach w serii finałowej. Po skoku Koglera, Pavel Ploc miał już zapewnione miejsce na podium, ponieważ do końca zostało już tylko dwóch zawodników. Wicelider po pierwszej serii – Jens Weißflog uzyskał 107,5 metra, co było wynikiem gorszym o półtora metra od Ploca, ale Niemiec otrzymał noty sędziowskie wyższe łącznie o cztery punkty, dzięki czemu został nowym liderem konkursu. Prowadzenia z pierwszej serii nie oddał Matti Nykänen, który w drugim skoku ponownie był najlepszy. Fin osiągnął 111 metrów i jednocześnie uzyskał wysokie noty sędziowskie, dzięki czemu wywalczył złoty medal olimpijski z dużą przewagą nad drugim Weißflogiem.
Uzyskana przez Nykänena przewaga nad Weißflogiem wyniosła 17,5 punktu, co jest rekordową różnicą punktową pomiędzy mistrzem i wicemistrzem olimpijskim w historii skoków narciarskich na zimowych igrzyskach olimpijskich.
Najwyżej sklasyfikowanym zawodnikiem norweskim był Ole Christian Eidhammer, który zajął osiemnaste miejsce. Był to najgorszy ze wszystkich dotychczasowych występów skoczków z tego kraju w historii igrzysk olimpijskich. Występ Norwegów w tej konkurencji określony został "narodową katastrofą".
Składy reprezentacji.
Poniżej znajduje się zestawienie wszystkich skoczków narciarskich, którzy wystartowali w konkursach Zimowych Igrzysk Olimpijskich 1984 w Sarajewie. W statystykach zawodnicy uporządkowani zostali według państw, w barwach których startowali. Dodatkowo, dla zawodników, którzy wystartowali w konkursach poprzednich igrzysk, podano miejsca, które w nich uzyskali.
Upadki.
W drugiej serii konkursu na skoczni K90 skoku nie ustał Mike Holland, który upadł po uzyskaniu 87 metrów. W pierwszej serii zawodów na skoczni dużej odnotowano dwa upadki zawodników. Byli to: Dennis McGrane po skoku na 71 metrów oraz Rolf Åge Berg, który uzyskał 74 metry.
Klasyfikacja Pucharu Świata po igrzyskach.
W Pucharze Świata po Zimowych Igrzyskach Olimpijskich 1984 nie nastąpiła żadna znacząca zmiana wśród czołowych zawodników. Prowadzenie w PŚ utrzymał Jens Weißflog, na drugim miejscu pozostał Matti Nykänen, a na trzecim – Horst Bulau. Na czwarte miejsce spadł Klaus Ostwald, który wcześniej plasował się na trzecim miejscu ex aequo z Bulau. Poniżej znajduje się klasyfikacja Pucharu Świata 1983/1984 po rozegraniu konkursów w Sarajewie.

</doc>
<doc id="461604" url="https://pl.wikipedia.org/wiki?curid=461604" title="Zgniot (obróbka plastyczna)">
Zgniot (obróbka plastyczna)

Zgniotem określa się zmiany, jakie zachodzą w strukturze i właściwościach metali pod wpływem odkształcenia plastycznego na zimno. Zgniot zachodzi poniżej temperatury rekrystalizacji, gdy szybkość procesów dyfuzyjnych jest mała.
Za miarę zgniotu przyjęto stopień odkształcenia wyrażany ubytkiem przekroju w procentach
gdzie:

</doc>
<doc id="461610" url="https://pl.wikipedia.org/wiki?curid=461610" title="Adam Weishaupt">
Adam Weishaupt

Johann Adam Weishaupt (ur. 6 lutego 1748 w Ingolstadt, zm. 18 listopada 1830 w Gocie) – założyciel zakonu iluminatów, zwolennik deizmu i republikanizmu.
Życiorys.
Urodził się 6 lutego 1748 w Ingolstadt, w Elektoracie Bawarii. Jego ojciec Johann Georg Weishaupt (1717–1753) zmarł, gdy Adam miał 5 lat. Wtedy zaopiekował się nim jego ojciec chrzestny , Johann Adam von Ickstatt. Zarówno ojciec, jak i ojciec chrzestny byli profesorami prawa na Uniwersytecie w Ingolstadt. Ickstatt był zwolennikiem filozofii oświecenia i filozofii Christiana Wolffa. Adam Weishaupt rozpoczął edukację w wieku 7 lat w szkole jezuickiej. Potem studiował historię, prawo i filozofię w rodzinnym mieście. W 1768 roku został doktorem prawa, zaś w 1772 został jego profesorem. W tym samym roku ożenił się z Afrą Sausenhofer z Eichstätt. Po tym jak papież Klemens XIV zniósł Zakon Jezuitów w 1773 roku objął on katedrę prawa kanonicznego, dotąd zarezerwowaną tylko dla członków zakonu. W 1775 roku na Uniwersytecie w Getyndze zaznajomił się z filozofią empiryczną Johanna Georga Heinricha Federa. Później obaj stali się przeciwnikami idealizmu Kanta.
Przez jednych uważany był za „entuzjastycznego filantropa” (Thomas Jefferson), przez innych za „wcielonego diabła” (Augustin Barruel).
Działalność publiczna.
Weishaupt miał na celu walkę z „przesądami i ignorancją”, wpisując się w projekt oświeceniowy właściwy swoim czasom. Realizacja tego projektu nie miała jednak mieć miejsca w kontekście pracy u podstaw nowej koncepcji państwowości (co wydawało mu się niewykonalne), ale poprzez stworzenie tajnego stowarzyszenia, by móc wypowiadać się na jego forum w sposób całkowicie wolny ; jego pierwszymi członkami byli studenci Weishaupta.
Pierwszym stowarzyszeniem, założonym 1 maja 1776 roku, było "Bund der Perfektibilisten" („Koło Doskonalących się”), w którym przyjął pseudonim Spartakus. Organizacja ta jednak nie spełniła jego oczekiwań, tak jak i obserwowane z pewnego dystansu loże masońskie. Tworzy zatem "Illuminatenorden", stowarzyszenie mające na celu propagowanie wartości Rewolucji francuskiej (wolność, równość i braterstwo), podkreślając, ze wiedza oświeceniowa nie oznacza znajomości rzeczy abstrakcyjnych, które „napawają ducha niepotrzebną dumą”, ale znajomości rzeczy praktycznych, które czynią ludzi lepszymi.
W 1780 roku, Weishaupt spotkał masona barona Knigge, współpracując z którym rozwinął swoje stowarzyszenie. Według Mouniera, Knigge był osobą o wątpliwej reputacji, która sprawiła, że ideały oświeceniowe Illuminati zeszły na drugi plan, a ceremonie inicjacyjne i hierarchia instytucjonalna zaczęły być coraz istotniejsze. Knigge opuścił Iluminatów w 1783 roku, w atmosferze kłótni (prawdopodobnie wiedział także, że wkrótce Karol IV Teodor Wittelsbach zakaże wszelkich tajnych stowarzyszeń w Bawarii).
Od roku 1784 Weishaupt musiał się ukrywać w wyniku zakazów wprowadzonych przez Karola IV Wittelsbacha, stracił pracę na uniwersytecie (1785) i znalazł schronienie w mieście Gotha, gdzie mieszkał do końca życia, i gdzie napisał większość swoich dzieł. Pozostawił po sobie żonę Annę Marię (ur. Sausenhofer) i dzieci (Nanette, Charlotte, Ernst, Karl, Eduard i Alfred).
Weishaupt był empirystą i, jak widać w jego "Über die Schrecken des Todes – eine philosophische Rede" (1786), bliski był filozofii stoicyzmu: człowiek powinien szukać źródła swojego nieszczęścia wyłącznie w sobie samym. Najważniejszym (i najgroźniejszym) z tych źródeł jest, zdaniem Weishaupta, strach przed śmiercią, który czyni z człowieka niewolnika.
Weishaupt wierzył, że "książęta i narody znikną z powierzchni ziemi bez użycia przemocy, rasa ludzka stanie się jedną rodziną, a świat - siedzibą ludzi rozumnych".

</doc>
<doc id="461618" url="https://pl.wikipedia.org/wiki?curid=461618" title="Cykloaddycja">
Cykloaddycja

Cykloaddycja – grupa reakcji chemicznych zaliczanych do tzw. procesów pericyklicznych, tzn. takich, w których utworzenie cząsteczki produktu następuje w konsekwencji kołowego przesunięcia p-elektronów w obrębie umownego lub realnego fragmentu cyklicznego.
W zależności od liczby atomów wnoszonych przez addenty do powstającego pierścienia wyróżniamy m.in
Ze względu na symetrię orbitali, cykloaddycje, w których kołowemu przesunięciu ulega 4n elektronów są procesami dwustopniowymi. Z kolei cykloaddycje, w których kołowemu przesunięciu ulega 4n+2 elektronów są procesami jednostopniowymi czyli tzw. „uzgodnionymi” lub skoordynowanymi. Od tego ostatniego scenariusza istnieją jednak wyjątki.
Mechanizm reakcji.
Główny podział reakcji cykloaddycji opiera się na czynnikach fizycznych umożliwiających zajście reakcji. Bazując na tym kryterium wyróżnia się reakcję aktywowane termicznie oraz fotochemicznie (z reguły przez promieniowanie ultrafioletowe).
W przypadku cykloaddycji aktywowanych termicznie substraty posiadają zazwyczaj (4+2) elektronów na orbitalach π (w tym przypadku n jest niedużą liczbą naturalną). Taka liczba elektronów narzucona jest przez określoną symetrię orbitali w substratach. Większość reakcji cykloaddycji zachodzi wedle antarafacjalno – antarafacjalnego lub suprafacjalno -suprafacjalnego wzajemnego ustawienia reagujących cząsteczek.
Istnieją jednakże indukowane termicznie cykloaddycje, w których bierze udział 4n elektronów π (przykładem może być [2 + 2] cykloaddycja). Procesy te zachodzą poprzez suprafacjalno – antarafacjalne ustawienie reagentów. Jednym z częściej spotykanych typów takiej reakcji jest dimeryzacja ketenów lub pokrewnych im związków zawierających skumulowane wiązanie podwójne.
Cykloaddycje, w których bierze udział 4n elektronów п są zazwyczaj aktywowane na drodze fotochemicznej. W tym przypadku, na skutek absorpcji kwantu światła o odpowiednio wysokiej energii w jednym z substratów zachodzi promocja elektronu z orbitalu HOMO na orbital LUMO. Reguły symetrii orbitali nakazują by reakcje tego typu zachodziły w orientacji suprafacjalno-suprafacjalnej, przykładem takiego procesu może być cyklodimeryzacja kwasu cynamonowego, prowadząca do powstania związku zawierającego niestabilny (wskutek istnienia naprężeń kątowych i torsyjnych) pierścień cyklobutanowy:
Obecnie reakcje cykloaddycji są najbardziej uniwersalną metodą syntezy rozlicznych karbo- i heterocyklicznych połączeń. Reakcja Dielsa-Aldera jest uważana za jedną z najważniejszych reakcji w chemii organicznej. Za jej pomocą możliwe jest łatwe syntezowanie układów zawierających jeden lub więcej pierścieni alifatycznych, ponadto obecnie istnieje wiele stereoselektywnych wariantów tej reakcji umożliwiających wydajną syntezę określonego stereoizomeru danego związku.

</doc>
<doc id="461619" url="https://pl.wikipedia.org/wiki?curid=461619" title="Champions League">
Champions League



</doc>
<doc id="461620" url="https://pl.wikipedia.org/wiki?curid=461620" title="Herb Aragonii">
Herb Aragonii

Herb Aragonii ma postać tarczy heraldycznej, podzielonej na cztery części, na której znajduje się korona.W poszczególnych polach tarczy umieszczono: 
Jako herb wspólnoty autonomicznej przyjęty został 16 kwietnia 1984 roku.

</doc>
<doc id="461623" url="https://pl.wikipedia.org/wiki?curid=461623" title="Zapatero">
Zapatero



</doc>
<doc id="461626" url="https://pl.wikipedia.org/wiki?curid=461626" title="Antichrist Superstar">
Antichrist Superstar

Antichrist Superstar – drugi album studyjny grupy Marilyn Manson, wydany 8 października 1996 roku. Album odniósł komercyjny sukces i rozsławił grupę, ale nie ominęły go kontrowersje: chrześcijańska grupa "The American Family Association" oskarżyła grupę o m.in. zbyt agresywne występy i antychrześcijańskie utwory.
"Antichrist Superstar" jest pierwszym albumem trylogii, do której należą odpowiednio: Mechanical Animals i Holy Wood (In the Shadow of the Valley of Death).
Album sprzedał się w nakładzie 7 milionów kopii, w tym 1.9 milionów w samych Stanach Zjednoczonych. Wydano pięć singli: The Beautiful People i Tourniquet, Cryptorchid, Antichrist Superstar i Man That You Fear.
Lista utworów.
Album jest podzielony na trzy części, nazwane "cycles".
Cycle I – The Heirophant
Cycle II – Inauguration of the Worm
Cycle III – Disintegrator Rising

</doc>
<doc id="461628" url="https://pl.wikipedia.org/wiki?curid=461628" title="Freedom Fighters">
Freedom Fighters

Freedom Fighters – gra komputerowa z gatunku strzelanek trzecioosobowych stworzona przez studio IO Interactive. Akcja gry ma miejsce w alternatywnej rzeczywistości, w której Związek Radziecki atakuje Stany Zjednoczone. Gracz wciela się w Chrisophera Stone’a – hydraulika, którego brat zostaje porwany przez włodarzy ZSRR, wskutek czego przystępuje on do organizacji ruchu oporu Freedom Fighters. 
Gra zawiera elementy taktyczne – pod komendą gracza znajduje się zarówno główny bohater, jak i jego towarzysze. Teren działania gracza jest bardzo zróżnicowany, m.in. gracz uczestniczy w walkach o posterunek policji, pocztę, magazyny, port czy stację telewizyjną. Podczas tworzenia gry użyto silnika graficznego Glacier, a muzykę do gry skomponował Jesper Kyd.
Fabuła.
Akcja gry toczy się w alternatywnej rzeczywistości, w której Związek Radziecki samodzielnie wygrywa II wojnę światową, zrzucając na Berlin pierwszą bombę atomową. Do końca lat 50. Wielka Brytania jako ostatnie europejskie państwo poddaje się i staje się kolejną republiką radziecką. Do końca lat 70. w ramach „wsparcia militarnego” Armia Czerwona wkracza do Ameryki Środkowej. W połowie lat 90. w Meksyku zwycięstwo w wyborach świętuje Partia Komunistyczna. Latem 2003 roku Związek Radziecki dokonuje inwazji na Stany Zjednoczone.
Bracia Chris i Troy Stone, prowadzący wspólnie w Nowym Jorku firmę świadczącą usługi hydrauliczne, otrzymują zlecenie w mieszkaniu Isabelli Angelini, przywódczyni antyradzieckiego ruchu „Ostrzeżenie przed Czerwonymi”. Mieszkanie okazuje się opustoszałe, a chwilę później wpadają do niego żołnierze Armii Czerwonej, chcący pojmać Angelinę. Rozpoczyna się sowiecka inwazja. Troy zostaje w trybie natychmiastowym aresztowany jako „narzeczony” Isabelli, podczas gdy Chris pozostaje niezauważony. Opuszczając mieszkanie obezwładnia żołnierza okładającego starszego mężczyznę. Starszy pan przedstawia się jako Jones i z miejsca werbuje Chrisa. Uciekając ostrzeliwanymi ulicami napotykają niejakiego Phila Bagztona, który ułatwia im ukrycie się w kanałach pod Nowym Jorkiem.
Tymczasem na powierzchni wojska radziackie bez większych problemów zajmują miasto. Armia Stanów Zjednoczonych poddaje się bez walki wobec groźby ataku atomowego przy pomocy głowic umieszczonych na Kubie oraz okrętach podwodnych, które otaczają całe wybrzeże Ameryki. Rząd, wraz z prezydentem, zostaje aresztowany i oskarżony o zbrodnie przeciwko ludzkości. Wolne media zastępuje propagandowa stacja telewizyjna. Armia Czerwona przekształca każdy nadający się do tego budynek w posterunek wojskowy. Od tej pory gracz kieruje poczynaniami Chrisa, który przystępuje do ruchu oporu.
Rozgrywka.
"Freedom Fighters" jest grą z gatunku strzelanek trzecioosobowych, w której gracz porusza się po ulicach Nowego Jorku, walcząc z siłami Armii Czerwonej. Wraz z każdym wykonanym zadaniem oraz pobocznymi elementami, jak choćby pomoc rannym cywilom, gracz zyskuje charyzmę. Im wyższy jest jej poziom, tym więcej ludzi można przyłączyć do drużyny.
Podczas rozgrywki gracz może wydawać proste polecenia, takie jak „za mną”, „atak” czy „broń”, przy czym należy zaznaczyć, że członkowie oddziału nawet bez poleceń będą w stanie wyjątkowo skutecznie walczyć, co także jest wyróżnikiem na tle innych gier tego typu. Na każdej mapie znajduje się kilka miejsc, w których można natknąć się na grupki ruchu oporu. Nawet w sytuacji, kiedy poziom charyzmy uniemożliwi graczowi zwerbowanie ich, w sytuacji zagrożenia rozproszą się i rozpoczną ostrzał wroga. Poza samymi członkami ruchu oporu gracz może natrafić na rannych żołnierzy, którzy po opatrzeniu będą walczyć po jego stronie.
Gra podzielona jest na kilkanaście misji, z których każda zawiera kilka zadań. Zadania posiadają szczegółowo opisane i zaznaczone na mapce cele. Gracz sam decyduje o kolejności ich wykonywania, przy czym kolejność ta może mieć wpływ na rozgrywkę. Każde zadanie zostaje uznane za zakończone z chwilą, gdy gracz w określonym miejscu wciągnie na maszt amerykańską flagę.
System zapisu stanu gry opiera się na zasadzie checkpointów znanych z konsoli. Miejscem zapisu są włazy kanalizacji. Gracz, korzystając z niego, może nie tylko zapisać stan gry, ale także w razie kłopotów wycofać się do swojej bazy, gdzie będzie mógł się uleczyć, uzupełnić zapasy i wrócić do wykonywanego dotychczas zadania lub rozpocząć inne.
Choć w grze występuje cała gama broni, gracz może jednorazowo posiadać przy sobie tylko jedną broń główną i jedną boczną. Oznacza to zatem, że przykładowe uzbrojenie będzie składało się ze strzelby i pistoletu wraz z określonym zapasem amunicji. W trakcie wykonywania misji można zmieniać broń na dowolną znalezioną, niemniej zawsze gracz może posiadać wyłącznie jedną broń główną i jedną boczną.
Tworzenie.
W maju 2002 roku Electronic Arts ogłosiło, że pracuje nad grą "Freedom: The Battle for Liberty Island". Tytuł został później zmieniony na "Freedom: Soldiers of Liberty", a ostatecznie na "Freedom Fighters". Wersję demonstracyjną prezentującą jedną z misji wydano w sierpniu 2003 roku, a miesiąc później gra trafiła do tłoczni. Za warstwę audio odpowiedzialny był Jesper Kyd wraz z węgierskim chórem radiowym.

</doc>
<doc id="461629" url="https://pl.wikipedia.org/wiki?curid=461629" title="1953 w literaturze">
1953 w literaturze



</doc>
<doc id="461630" url="https://pl.wikipedia.org/wiki?curid=461630" title="Powstania tkaczy w Lyonie">
Powstania tkaczy w Lyonie

Powstania tkaczy w Lyonie (fr. "Révolte des canuts") – bunty pracowników zakładów jedwabniczych w Lyonie w latach 1831 i 1834, w przededniu powstania ruchu robotniczego.
Geneza.
W 1540 zapewniono Lyonowi monopol na handel jedwabiem. Przyczyniło się to do powstania w szybkim czasie wielu warsztatów tkackich, z czego niemało zyskało światową renomę. W 1683 pracowało w Lyonie i na jego przedmieściach 2 tysiące tkackich warsztatów, w 1733 – 7,5 tysiąca, zatrudniających 58 tysięcy tkaczy. System feudalny w XVIII-wiecznej Francji był na tyle już nieudolny, że przyczynił się do ogromnego kryzysu gospodarczego. W 1788 20 tysięcy z 58 tysięcy lyońskich tkaczy było bez pracy, jednak Lyon ciągle był największym ośrodkiem przemysłu jedwabniczego we Francji. Rewolucja francuska nie rozwiązała większości problemów gospodarczych, a nowi kapitaliści z początku XIX wieku nierzadko wykorzystywali strach przed bezrobociem do wyzysku tkaczy.
Kiedy przedsiębiorcy branży jedwabniczej odmówili uznania nowych taryf płac, ustanowionych przez komisję mieszaną przedstawicieli przedsiębiorców i robotników, 21 listopada 1831 w Lyonie wybuchł strajk protestacyjny. Lyońscy tkacze poszli za przykładem robotników paryskich, którzy 27 lipca 1830 zastrajkowali przeciw ostatnim niekorzystnym rozporządzeniom króla Karola X (tak zwanym ordonansom lipcowym), między innymi ograniczającym prawa wyborcze i likwidującym wolność prasy. Bunt w Paryżu przerodził się w rewolucję lipcową zwaną "„Les Trois Glorieuses”" („Trzema dniami chwały”). Rewolucja lipcowa przyczyniła się nie tylko do wybuchu buntu w Lyonie, ale i do ożywienia ruchów narodowych i rewolucyjnych w Europie (między innymi do polskiego powstania listopadowego w 1830).
Przebieg powstań.
Strajk rozpoczęty 21 listopada 1831 w wyniku szeregu prowokacji przerodził się w powstanie. Hasłem powstańców były słowa wyszyte na sztandarze koloru czarnego: „Żyć pracując, albo umrzeć walcząc” ("Vivre en travaillant, ou mourir en combattant"). Po trzydniowej walce zbrojnej wojska rządowe opuściły Lyon, a robotnicy opanowali miasto. Nie posiadając jednak samodzielnej organizacji politycznej, powstańcy nie potrafili wykorzystać swego zwycięstwa i nie przejęli władzy politycznej. Tkacze ograniczyli się do utworzenia tymczasowego sztabu, w którym dominującą rolę odgrywali właściciele drobnych warsztatów. 3 grudnia do miasta wkroczyły oddziały wojska, które stłumiły powstanie. W walkach ulicznych zginęło kilkuset tkaczy, a z Lyonu i jego przedmieść zesłano ponad 10 tysięcy osób.
W kwietniu 1834, w czasie kryzysu przemysłowego, wybuchło w Lyonie drugie powstanie, które miało już wyraźnie charakter polityczny. Bezpośrednimi przyczynami drugiego buntu tkaczy było uchwalenie niekorzystnej dla robotników ustawy o związkach zawodowych oraz represje wobec organizatorów powstania z 1831. Powstańcy z 1834 domagali się reform demokratycznych w całym kraju, widząc w tym szansę na polepszenie ich warunków życia i pracy. Główne walki toczyły się na lyońskim przedmieściu La Croix-Rousse (będącym dziś jedną z dzielnic miasta). Tkacze walczyli pod czerwonym sztandarem i hasłem: „Republika albo śmierć”. Drugie powstanie również zostało stłumione z całą bezwzględnością. Wojsko wyposażone w artylerię niszczyło domy i atakowało ludność cywilną nie zaangażowaną w powstanie. Po stłumieniu buntu rząd zorganizował olbrzymi proces sądowy ("proces monstre"), który trwał prawie rok. Wielu oskarżonych skazano na wygnanie, długoletnie więzienie lub roboty przymusowe.
Skutki i znaczenie.
Klęska ruchu republikańskiego na początku lat 30. XIX wieku umocniła chwilowo pozycję francuskiego rządu. Bunty tkaczy przyczyniły się jednak do powstania samoświadomości robotników i poczucia wspólnoty ich interesów.
Karol Marks uważał ponadto pierwsze powstanie lyońskie za punkt zwrotny w rozwoju walki klasowej we Francji.

</doc>
<doc id="461634" url="https://pl.wikipedia.org/wiki?curid=461634" title="Waino Aaltonen">
Waino Aaltonen



</doc>
<doc id="461636" url="https://pl.wikipedia.org/wiki?curid=461636" title="Harcerskie Ochotnicze Pogotowie Ratunkowe ZHR">
Harcerskie Ochotnicze Pogotowie Ratunkowe ZHR

Harcerskie Ochotnicze Pogotowie Ratunkowe ZHR, HOPR – to wyodrębniona i wyspecjalizowana stała służba, zajmującą się medycyną ratunkową, wchodzącą w skład Związku Harcerstwa Rzeczypospolitej. Obecnie jest to program, którego zadaniem jest zwiększanie bezpieczeństwa.
Harcerskie Ochotnicze Pogotowie Ratunkowe ZHR zostało rozwiązane rozkazem L. 6/2012 z dnia 15 czerwca 2012 r. Przewodniczącej Związku Harcerstwa Rzeczypospolitej, realizując uchwałę nr 254/7 Naczelnictwa ZHR z dnia 27 marca, która równocześnie powołała program Harcerskie Ochotnicze Pogotowie Ratunkowe. W 2015 roku poczyniono działania mające na celu reaktywowanie tej jednostki ratowniczej.
HOPR stale działa jako służba w okręgach Małopolskim, Wielkopolskim, Podkarpackim, Mazowieckim, Dolnośląskim, Pomorskim oraz Warmińsko-Mazurskim.
HOPR zrzeszała w patrolach i drużynach ratowniczych ("jednostkach ratowniczych") osoby posiadające kwalifikacje ratowników przedmedycznych lub kwalifikacje osób uprawnionych do podejmowania medycznych działań ratowniczych, a także osoby zdobywające te kwalifikacje.
Godło i odznaka HOPR.
Godłem HOPR był błękitny krzyż na białym polu z wpisaną w ramiona krzyża lilijką ZHR. Odznaką HOPR był okrągły metalowy znaczek z godłem HOPR w białym okrągłym polu otoczonym napisem "HARCERSKIE OCHOTNICZE POGOTOWIE RATUNKOWE * ZHR *"
Szkolenia.
1. Podstawowy kurs ratownictwa HOPR – dla harcerek i harcerzy, ratownictwo przedmedyczne, wykład wspomagany przeźroczami, duża liczba ćwiczeń z fantomem, kursy prowadzili instruktorzy HOPR, kursy organizowane były w Okręgach HOPR, w ramach kursu wewnętrzny egzamin na stopień Młodszego Ratownika HOPR
2. Kurs instruktorski HOPR – dla pełnoletnich instruktorów i wędrowników ZHR, ratownictwo przedmedyczne, metodyka prowadzenia podstawowych kursów ratownictwa HOPR, metodyka prowadzenia zespołowych ćwiczeń Pogotowia, normy prawne związane z ratownictwem i sytuacjami kryzysowymi regulaminy, instrukcje, sposoby działania HOPR, kursy prowadzili instruktorzy trenerzy HOPR (lekarze-specjalisci), kursy organizowała Komenda Główna HOPR, w ramach kursu wew. egzamin na stopień instruktora HOPR
3. Kurs trenerski HOPR – tylko dla osób wykonujących zawód lekarza, metodyka prowadzenia kursów instruktorskich HOPR, kursy prowadziła Komenda Główna HOPR
Gotowość.
Wewnętrzny system alarmowy.
Instrukcja alarmowa HOPR przewidywała obowiązek posiadania przez każdego ratownika telefonu komórkowego, który musiał być zarejestrowany w sieci alarmowej.
Umowa HOPR z KSR.
HOPR miał być włączony do tworzącego się państwowego systemu ratownictwa i wykonywać wynikające z tego zadania zlecone oraz zadania powierzone na wypadek klęsk żywiołowych lub innych stanów zagrożenia bezpieczeństwa publicznego.
Udział HOPR w lokalnych zespołach reagowania kryzysowego.
Przedstawiciele odpowiednich szczebli HOPR mieli reprezentować Pogotowie w lokalnych centrach antykryzysowych:
Wyposażenie ratowników i patroli.
Każdy ratownik HOPR miał obowiązek posiadania i uzupełniania apteczki indywidualnej oraz kamizelki odblaskowej oznaczonej znakami HOPR. Każdy patrol HOPR miał być wyposażony w sprzęt przewidziany instrukcją pozwalający bezzwłocznie przystąpić do akcji ratowniczej (deska, kołnierz, szyny, maski)
Struktura Pogotowia.
Szczeble organizacyjne:
Stopnie wyszkolenia.
Sanitariusz
"oznaczenie – odznaka HOPR, kamizelka z symbolem HOPR"
Ratownik HOPR
"oznaczenie – odznaka HOPR z niebieską, okrągłą podkładką, kamizelka z symbolem HOPR"
Ratownik KPP
"oznaczenie – odznaka HOPR z zieloną, okrągłą podkładką, kamizelka z symbolem HOPR i napisem ratownik"
Instruktor HOPR
"oznaczenie – odznaka HOPR z czerwoną, okrągłą podkładką, kamizelka z symbolem HOPR i napisem ratownik"
Instruktor trener HOPR (również kontraktowy)
"oznaczenie – odznaka HOPR z czerwoną, okrągłą podkładką kamizelka z symbolem HOPR i napisem instruktor lub ratownik bądź (zgodnie z posiadanym tytułem zawodowym), lekarz, pielęgniarka, ratownik medyczny"

</doc>
<doc id="461639" url="https://pl.wikipedia.org/wiki?curid=461639" title="1952 w literaturze">
1952 w literaturze



</doc>
<doc id="461640" url="https://pl.wikipedia.org/wiki?curid=461640" title="Franz Karl Achard">
Franz Karl Achard

Franz Karl Achard (ur. 28 kwietnia 1753 w Berlinie, zm. 20 kwietnia 1821 w Wołowie) – chemik, fizyk i biolog, jego najważniejszym dokonaniem było wynalezienie metody produkcji cukru z buraków cukrowych.
Życiorys.
Był synem francuskiego pastora Maxa Guillaume Acharda i Marguerite Elisabeth (z domu Rouppert). Studiował fizykę i chemię w Berlinie. Jego ojczym zainteresował go problemem rafinacji cukru. W wieku 20 lat Achard wstąpił do „Koła Przyjaciół Nauk Przyrodniczych”, gdzie spotkał Andreasa Sigismunda Marggrafa, dyrektora wydziału fizycznego Królewskiej Akademii Nauk w Berlinie. Achard interesował się wieloma dziedzinami, w tym meteorologią, elektrycznością i ciążeniem, a także wiele publikował w językach: niemieckim i francuskim.
Achard stał się ulubieńcem króla Prus, Fryderyka II, którego informował o swoich badaniach dwa razy w tygodniu. W 1776 roku Achard został członkiem Królewskiej Akademii Nauk w Berlinie, a po śmierci Marggrafa w 1782 otrzymał jego dyrektorskie stanowisko.
Za dokonania Acharda, dotyczące aklimatyzacji tytoniu w Niemczech, król pruski uhonorował go dożywotnią rentą w wysokości 500 talarów.
Achard zainteresował się odkryciem Marggrafa z roku 1747 (o zawartości cukru w burakach) i na tej podstawie opracował metodę uzyskiwania cukru z tej rośliny. Począwszy od 1789 roku zaczął uprawiać różne zawierające cukier rośliny w swojej posiadłości Caulsdorf pod Berlinem. Najbardziej wydajne okazały się buraki cukrowe i z tego powodu Achard skupił się na selekcji ich najlepszych odmian. Pożar zniszczył zabudowania w Caulsdorfie i dlatego swoje doświadczenia Achard kontynuował w posiadłości Französisch Buchholz.
W 1801 roku, z pomocą króla Prus Fryderyka Wilhelma III, Achard uruchomił pierwszą na świecie cukrownię we wsi Konary koło Wołowa na Dolnym Śląsku. Już w następnym roku cukrownia przetworzyła 400 ton buraków, uzyskując wydajność 4%. Wkrótce powstały nowe cukrownie, które zbudowali studenci Acharda, i Moritz Freiherr von Koppy. Później cukrownie powstały w Czechach, Augsburgu, a w 1811 roku we Francji.
Angielscy handlarze cukru trzcinowego oferowali Achardowi 200 000 talarów, aby oświadczył, że produkcja cukru z buraków jest niemożliwa, ale Achard odmówił. Tani cukier z buraków szybko sprawił, że cukier przestał być zamorskim towarem luksusowym i stał się dostępny dla każdego.
W 1794 roku Achard zbudował pierwszy w Niemczech telegraf optyczny, łączący podberlińską miejscowość Spandau i pałac Bellevue.
Pozbawiony talentu do robienia interesów Achard w 1815 roku doprowadził swoje cukrownie do bankructwa (przyczyniło się do tego także kilka pożarów). Umarł, zapomniany i w biedzie, w Wołowie. Jego grób znajdujący się na cmentarzu ewangelickim na zachód od wsi Moczydlnica Dworska, został, wraz z cmentarzem, odrestaurowany w 2010 r. m.in. nakładem producenta cukru Südzucker Polska. Cukrownie, dzieło jego życia, jednak dalej powstawały we Francji i stamtąd idea ta powróciła do Niemiec, gdzie ponownie zaczął je budować .

</doc>
<doc id="461641" url="https://pl.wikipedia.org/wiki?curid=461641" title="Rak trzonu macicy">
Rak trzonu macicy

Rak błony śluzowej trzonu macicy, rak endometrium (, ) – najczęstszy nowotwór złośliwy trzonu macicy.
Epidemiologia.
Rak endometrium jest 4. pod względem zachorowalności nowotworem złośliwym u kobiet. Największa zachorowalność przypada na przedział 55–70 lat.
Etiologia i czynniki ryzyka.
Wpływ na rozwój tego raka ma długotrwała stymulacja endometrium przez estrogeny, szczególnie przy jednoczesnym niedoborze progestagenów. Taka sytuacja ma miejsce u otyłych kobiet w okresie około- i postmenopauzalnym. W tym okresie jajnik przestaje produkować progesteron i estrogeny, ale produkuje androstendion (tak jak nadnercza). Androstendion ulega konwersji do estronu w tkance tłuszczowej. Ciągła stymulacja błony śluzowej przez estron bez wpływu progesteronu prowadzi do niekontrolowanej proliferacji nabłonka i zablokowania czynności sekrecyjnej komórek.
Produkcja estronu u kobiet otyłych może być nawet 20 razy większa niż u młodych i szczupłych.
Czynniki ryzyka:
Rozrost endometrium.
Estrogeny w nadmiernym stężeniu powodują niekontrolowany rozrost endometrium. Zwiększona aktywność mitotyczna powoduje patologiczny rozrost cew gruczołowych błony śluzowej. Wyróżniamy cztery rodzaje rozrostów endometrium:
Rozrosty bez cech atypii nie są stanami przednowotworowymi. Ryzyko występowania raka błony śluzowej trzonu macicy wzrasta w przypadku istnienia rozrostu złożonego z atypią i wynosi 30–50%.
Objawy i przebieg.
Nieprawidłowe krwawienie z dróg rodnych po okresie menopauzalnym jest najważniejszym objawem każącym poszukiwać nowotworu trzonu macicy. Może ono występować zarówno przy patologicznym rozroście endometrium jak i w raku trzonu macicy. Około 20% krwawień z dróg rodnych w wieku pomenopauzalnym jest spowodowane rakiem endometrium.
Histopatologia.
Rak endometrium histologicznie dzielony jest na dwa typy:
Rozpoznanie.
Tylko wynik badania histopatologicznego materiału uzyskanego po wyłyżeczkowaniu kanału szyjki i trzonu macicy może potwierdzić rozpoznanie.
Do rozpoznania bardzo przydatna jest ultrasonografia przezpochwowa. Pogrubiałe endometrium rozpoznaje się, gdy jego grubość przekroczy 4–5 mm u kobiet niestosujących hormonalnej terapii zastępczej, 8 mm u kobiet stosujących tę terapię. Gdy grubość endometrium przekroczy 12 mm, zachodzi podejrzenie nowotworu lub stanu przednowotworowego. Jest to wskazanie do abrazji macicy.
Rozpoznanie różnicowe.
W diagnostyce różnicowej należy przede wszystkim uwzględnić inne przyczyny krwawień z dróg rodnych.
Leczenie.
Rozrosty atypowe.
U kobiet przed okresem menopauzalnym, z rozrostem atypowym endometrium, pragnących zachować płodność, leczeniem z wyboru jest terapia hormonalna. Pacjentka musi pozostawać pod kontrolą specjalisty i musi być spełniony szereg warunków by mogło być prowadzone leczenie oszczędzające.
W wieku pomenopauzalnym stosuje się leczenie operacyjne, wykonuje się proste wycięcie macicy z przydatkami.
Rak endometrium.
Leczenie raka błony śluzowej jest głównie operacyjne. Chemioterapia jest stosowana do leczenia nawrotów choroby. Zastosowanie znajduje wysokodawkowa hormonoterapia progestagenowa.
Klasyfikacja zaawansowania klinicznego.
Klasyfikacja FIGO z 2009 roku:

</doc>
<doc id="461644" url="https://pl.wikipedia.org/wiki?curid=461644" title="1951 w literaturze">
1951 w literaturze



</doc>
<doc id="461650" url="https://pl.wikipedia.org/wiki?curid=461650" title="1950 w literaturze">
1950 w literaturze



</doc>
<doc id="461651" url="https://pl.wikipedia.org/wiki?curid=461651" title="Franciszek Kopernicki">
Franciszek Kopernicki

Franciszek Kopernicki (ur. 1 kwietnia 1824 w Czyżówce, zm. 25 listopada 1892 w Stanisławowie) – polski żołnierz, pułkownik (1863), naczelnik wojenny województwa kaliskiego w czasie powstania styczniowego (1863–1864).
Życiorys.
Urodził się we wsi Czyżówka w pow. zwinogrodzkim na Ukrainie z ojca Stanisława (rządca) i matki Marianny z Pieńkowskich. Był bratem Walerego i Izydora. Do szkoły chodził w Złotopolu i Winnicy.
W lutym 1843 wstąpił do wojska rosyjskiego i brał udział w wojnie krymskiej. Służbę odbywał w garnizonach: w Tule i w Moskwie, skąd został przeniesiony do powiatu kaliskiego w Królestwie Polskim. W 1850 roku w Opatówku ożenił się z siostrą Agatona Gillera, członka powstańczego Rządu Narodowego – Agrypiną, córką burmistrza Opatówka. W armii rosyjskiej w czerwcu 1862 roku dosłużył się stopnia majora. Przewidując wybuch powstania podał się do dymisji we wrześniu 1862.
W styczniu 1863 z Odessy przeniósł się do Królestwa i w ostatnich dniach kwietnia oddał się do dyspozycji Wydziału Wojny Rządu Narodowego, a w maju otrzymał nominację na podpułkownika wojsk narodowych woj. kaliskiego i przydzielony w charakterze oficera do specjalnych zleceń do sztabu gen. Edmunda Taczanowskiego. W powstaniu był wojskowym naczelnikiem powiatów: piotrkowskiego, sieradzkiego i wieluńskiego. Wykonując rozkaz generała Taczanowskiego uformował na tym terenie dwa pułki ułanów. Jeden z tych pułków (422 konnych) 7 sierpnia 1863 został rozlokowany w Chociwiu. Jego dowódcą został płk Kajetan Słupski. Kopernicki brał udział w wielu bitwach, także w tragicznej bitwie dla ugrupowania jazdy gen. Taczanowskiego, stoczonej 29 sierpnia 1863 r. na polach wsi Kruszyna i Nieznanice. Po tej klęsce Taczanowski wyjechał za granicę, a płk Kopernicki usiłował zebrać rozbite oddziały powstańcze.
7 września 1863 otrzymał nominację na pułkownika i naczelnika wojennego woj. kaliskiego. Czynił próby ożywienia powstania. W tym celu planował powołanie plutonów powstańczych w oparciu o okrążki (kilka parafii). Udało mu się zmobilizować ok. 2000 ludzi i przedłużyć akcje powstańcze do wiosny 1864. 7 maja 1864 podał się do dymisji i wyjechał do Lipska, później do Szwajcarii.
W 1865 osiadł, razem z rodziną, w wydzierżawionym majątku w Mołdawii koło Batuszan. W 1869 przeniósł się do Galicji i Stanisławowa, gdzie do 1874 pracował w przedsiębiorstwie budowy dróg krajowych. Osiadł w 1875 w Krakowie, a później w Nowym Sączu. Ostatnie lata życia spędził w Stanisławowie, gdzie pełnił funkcję dyrektora Stanisławowskiej Kasy Oszczędności, gdzie zmarł 25 listopada 1892.
Pochowany na Cmentarzu Sapieżyńskim w Stanisławowie.
Zostawił wspomnienia opracowane przez E. Halicza i E. Ratajczaka pt. „Pamiętnik powstania styczniowego. Notatnik z powstania w woj. kaliskim w r. 1863-64” wydany w Warszawie w 1959 r.

</doc>
<doc id="461654" url="https://pl.wikipedia.org/wiki?curid=461654" title="Marek Kraszewski">
Marek Kraszewski

Marek Kraszewski (ur. 7 czerwca 1967 w Gorzowie Wielkopolskim) – zapaśnik WKS Śląsk Wrocław, wicemistrz Europy w zapasach w 1990, wielokrotny medalista Mistrzostw Polski. 
Od 2003 walczy jako zapaśnik sumo, w 2005 zdobył złoty medal Mistrzostw Europy w sumo w kat. 115 kg. w Wyszehradzie na Węgrzech.

</doc>
<doc id="461655" url="https://pl.wikipedia.org/wiki?curid=461655" title="Cud eucharystyczny">
Cud eucharystyczny

Cud eucharystyczny – zespół zjawisk związanych z sakramentem Eucharystii, uznawanych przez katolików i prawosławnych za nadprzyrodzone.
Dogmat Kościoła katolickiego spisany podczas soboru laterańskiego IV (1215) stwierdza, iż w czasie Eucharystii chleb i wino zamieniają się w rzeczywiste ciało i krew Jezusa Chrystusa (transsubstancjacja). Zdefiniował on filozoficznie wiarę, którą Kościół wyznawał od chwili ostatniej wieczerzy, kiedy Chrystus powiedział: "To jest ciało moje [...] to jest moja krew przymierza" (Mt 26,26-30; Mk 14,22-25; Łk 22,19-20; 1 Kor 11,23-27).
Na całym świecie zdarzyło się około 130 cudów eucharystycznych.
Cuda eucharystyczne w Polsce.
Za cuda eucharystyczne w Polsce uważa się wydarzenia z Glotowa (1311), Krakowa (1345), Poznania (1399), Bisztynka (1400), Elbląga (1400), Jankowic Rybnickich (1433), Dubna (1867), Sokółki (2008) i Legnicy (2013).
Cud eucharystyczny w Sokółce (2008).
W drugiej połowie 2008 roku w kościele św. Antoniego w Sokółce doszło do zdarzenia uznawanego przez wiernych za cud eucharystyczny. Kościół oficjalnie nie potwierdził cudu eucharystycznego, a duchowni apelują do wiernych o wstrzemięźliwość w wydawaniu własnych osądów oraz o modlitwę, choć jak zaznaczono, „wydarzenie z Sokółki nie sprzeciwia się wierze Kościoła, a raczej ją potwierdza”.
Cuda eucharystyczne na świecie.
Cuda eucharystyczne miały miejsce m.in. we Włoszech, Francji, Hiszpanii, Portugalii, Niemczech, Austrii, Czechach, Belgii, Holandii, Argentynie, Meksyku, Wenezueli, Indiach.
Cud eucharystyczny w Lanciano (730–750).
Pierwsze historyczne świadectwa dotyczące cudu eucharystycznego miały miejsce w VIII wieku we włoskim Lanciano. Według tych relacji w klasztorze pod wezwaniem św. Longina kapłan z zakonu św. Bazylego odprawiał mszę św. Często zdarzało mu się wątpić w przeistoczenie i w momencie, kiedy skończył wypowiadanie słów konsekracji, hostia w jego dłoniach przemieniła się w okrągły fragment ciała, a wino w krew. Ciało pozostało nienaruszone, natomiast krew w kielichu zamieniła się w pięć nierównych bryłek, które po uzyskaniu zezwolenia biskupa, zostały zważone. Z owych pomiarów pozostał zapis, według którego ciężar pojedynczej miał być równy ciężarowi pięciu, ciężar dwóch równy ciężarowi trzech, a ciężar najmniejszej bryłki równy ciężarowi największej. Zjawisko to miało powtórzyć się w roku 1574.
Hostię i bryłki krwi pierwotnie umieszczono w relikwiarzu z kości słoniowej, który w roku 1713 został zamieniony na nowy – wykonaną ze złota i kryształu monstrancję. Fragment ciała jest umocowany jak hostia w monstrancji, natomiast bryłki krwi znajdują się w rzeźbionym na kształt kielicha krysztale. Relikwie można oglądać w kościele Św. Franciszka w Lanciano, w otwartym od tyłu tabernakulum, do którego prowadzą specjalnie w tym celu zbudowane schody.
W latach 1970–1971 relikwie przebadał profesor Odoardo Linoli. Badanie wykazało, iż jest to krew człowieka grupy AB, a cząstki ciała to fragment mięśnia sercowego. Obie reprezentują tę samą grupę krwi, co krew znajdująca się na Całunie Turyńskim. Skład krwi odpowiada świeżej krwi ludzkiej. Odkryto również, iż zamoczona w wodzie skrzepła krew na nowo staje się płynną krwią. Badania te dowodzą, że badane relikwie rzeczywiście są pochodzenia ludzkiego.
W 1981 i 1991 roku przeprowadzono kolejne badania naukowe, które potwierdziły wcześniejsze ustalenia. 
Cud eucharystyczny w Bolsenie i Orvieto (1263).
W 1263 pielgrzymujący do Rzymu ksiądz Piotr z Pragi zatrzymał się w Bolsenie. W czasie odprawiania mszy hostia w jego rękach zaczęła krwawić. Natychmiast pokazał to przebywającemu w Orvieto papieżowi
Urbanowi IV, który ogłosił, iż miał miejsce cud eucharystyczny. Wpłynęło to na ogłoszenie w 1264 nowego święta: Święta Ciała i Krwi Pańskiej („Bożego Ciała”).
Z XIV wieku pochodzi najwięcej relacji związanych z cudami eucharystycznymi (m.in. cud w Blanot we Francji w 1331 roku, cud w Amsterdamie w 1345 roku).
Cud eucharystyczny w Sienie (1330).
Pewnego dnia 1330 roku, ksiądz ze Sieny wezwany został do ciężko chorego, mieszkającego na przedmieściu człowieka. Po wyjęciu w wielkim pośpiechu hostii z tabernakulum, kapłan nie schował jej w pudełeczku, lecz włożył między stronice brewiarza i podążył do chorego.
Gdy po modlitwach nadeszła chwila udzielenia Komunii Świętej, kapłan ze zdumieniem odkrył, że wokół hostii utworzyła się plama krwi. Zachowując całkowitą tajemnicę wrócił z brewiarzem do miasta i z wielką skruchą udał się do świątobliwego zakonnika z zakonu św. Augustyna, ojca Szymona Fidati. Skruszony kapłan otrzymał przebaczenie za swój grzech i przekazał brewiarz w ręce świętego zakonnika.
Po jakimś czasie ojciec Fidati przekazał jedną z zakrwawionych kartek brewiarza, w charakterze relikwii, do klasztoru Augustianów w Perugii. Niestety, zaginęła ona w czasie prześladowań Kościoła w 1866 roku. Druga kartka złożona została w srebrnym naczyniu i przewieziona do rodzinnego miasta ojca Fidati – Cascii, przyczyniając się do wielkiej odnowy religijnej wśród kleru i wiernych. Księga miejska z 1387 roku – przechowywana w archiwach miasta – zawiera szczegółowy opis dorocznego święta Corpus Domini (Bożego Ciała). Na ten dzień całe miasto, z władzami na czele, zbierało się w kościele, by uczcić świętą relikwię w uroczystej mszy i procesji eucharystycznej. Ponadto miasto zakupywało na tę uroczystość specjalną kilkukilogramową świecę. Po śmierci ojca Fidati, papież Grzegorz XVI zaliczył go w poczet błogosławionych i zatwierdził mszę ku jego czci.
Cud ten był również czczony przez papieża Bonifacego IX, który, w dniu 10 stycznia 1401 roku, ogłosił specjalną bullę, zatwierdzającą hołd oddawany cudownej hostii i udzielającą przywileju częściowego odpustu dla wiernych odwiedzających kościół św. Augustyna w dniu Bożego Ciała.
Kilka lat później, 7 czerwca 1408 roku, również papież Grzegorz VII zatwierdził cześć oddawaną świętym relikwiom i dodał nowe przywileje odpustowe. Papieże Sykstus IV, Innocenty XIII, Klemens XII i Pius VII, również okazywali wielką cześć tej hostii.
W 1962 roku święte relikwie poddano skrupulatnym badaniom. Kartka brewiarza pokryta krwią ma wymiar 52 × 44 milimetry; średnica krwawej plamy wynosi 40 mm. Kolor krwi określono jako lekko brązowy, lecz badany pod szkłem powiększającym okazuje się on bardziej czerwony; cząstki skrzepniętej krwi były także wyraźnie widoczne. Relikwie zachowały się w niezmienionym stanie do dzisiejszego dnia.
Cud eucharystyczny w Amsterdamie (1345).
15 marca 1345 umierający mężczyzna w domu przy Kalverstraat w Amsterdamie przyjął konsekrowaną hostię, jednak po pewnym czasie ją zwymiotował. Zgodnie z przepisami kościelnymi tę zwróconą hostię wrzucono do ognia, płonącego w kominku. Następnego dnia okazało się, że hostia nie spłonęła. Przenoszono ją potem dwa razy do Oude Kerk, ale w niewytłumaczalny sposób hostia dwukrotnie pojawiła się znowu w domu tego mężczyzny. Uznano to za cud, a dom przekształcono w sanktuarium – kaplicę Heilige Stede, która stała się popularnym celem pielgrzymkowym i miejscem uroczystych procesji. Ale kult ten zakończył się nagle, gdy w 1578 władze miejskie przyjęły kalwinizm, a katolicyzm został zakazany. Po legalizacji katolicyzmu w XIX wieku kult odrodził się i znowu zaczęto w tym miejscu organizować masowe procesje (tzw. Stille Omgang), które do dzisiaj gromadzą tysiące uczestników.
Cud eucharystyczny w Maceracie (1356).
Cud miał miejsce 25 kwietnia 1356 w kościele św. Katarzyny pod Maceratą. Kapłan wątpiący w realną obecność Chrystusa w konsekrowanej hostii odprawiał mszę św. W momencie gdy wypowiadał słowa rytu przeistoczenia z hostii trysnęła krew, która miała ścieknąć do kielicha i na puryfikaterz.
Ksiądz, którego imię i pochodzenie nie są już dzisiaj wiadome, opisał wydarzenie biskupowi Mikołajowi z San Martino. Purpurat otworzył oficjalny proces sprawdzający prawdziwość cudu. Do naszych czasów zachował się puryfikaterz z przyszytym z boku fragmentem pergaminu z łacińskim napisem: „Hic fuit aspersus sanguis D.N.J.C. de Calice, die XXV mensis aprilis anno Domini 1356”.
Relikwia przechowywana jest w katedrze św. Juliana Szpitalnika w Maceracie. Wystawiana jest na widok publiczny z okazji uroczystości Bożego Ciała.
Cud eucharystyczny w Buenos Aires (1996).
To wydarzenie miało miejsce 18 sierpnia 1996 roku w kościele parafialnym Santa María w Buenos Aires. Księdzu Alejandro Pezecie po skończeniu odprawiania mszy św., powiedziano, że na podłodze tego kościoła leży porzucona hostia. Duchowny zgodnie z przepisem liturgicznym, włożył hostię do vasculum – małego naczynia z wodą, stojącego zwykle przy tabernakulum, służącego kapłanowi do obmycia palców po udzielaniu Komunii świętej i całość włożył do tabernakulum. Po kilku dniach zauważył, że hostia w tabernakulum zmieniła się w jakąś krwistą substancję, która w ciągu następnych kilku dni jeszcze się powiększyła.
W 1999 r. ówczesny arcybiskup Buenos Aires, kard. Jorge Mario Bergoglio (obecny papież Franciszek) zlecił wykonanie badań naukowych. W dniu 5 października 1999 w obecności przedstawicieli kardynała dr Castanon pobrał próbkę, którą następnie przesłano do naukowców w Nowym Jorku. Celowo nie poinformowano ich, skąd pochodzi. Dr Frederick Zugibe, patolog z Rockland County w stanie Nowy Jork stwierdził, że substancja jest prawdziwym ludzkim ciałem i krwią, w której obecne jest DNA. Oświadczył: „badany materiał jest fragmentem mięśnia sercowego znajdującego się w ścianie lewej komory serca, z okolicy zastawek. Ten mięsień jest odpowiedzialny za skurcze serca. (...) Mięsień sercowy jest w stanie zapalnym, znajduje się w nim wiele białych ciałek. Wskazuje to na fakt, że serce żyło w chwili pobierania wycinka (...). Co więcej, te białe ciałka wniknęły w tkankę, co wskazuje na fakt że to serce cierpiało – np. jak ktoś, kto był ciężko bity w okolicach klatki piersiowej”.
Dr Frederick Zugibe dodał, że w takich warunkach białe ciałka przestałyby istnieć po kilku minutach. Wtedy wyjawiono mu prawdę, skąd owa próbka pochodzi. Wtedy dr Zugibe powiedział: „W jaki sposób i dlaczego konsekrowana hostia mogła zmienić swój charakter i stać się ludzkim żyjącym ciałem i krwią, pozostanie dla nauki nierozwiązalną tajemnicą, która całkowicie przerasta jej kompetencje”.
Cud eucharystyczny w Guadalajarze (2013).
Cud wydarzył się 24 lipca 2013 w Meksyku w parafii Matki Boskiej w kolonii Jardines de la Paz, kiedy to ksiądz Jose Dolores Castellanos Gudino zobaczył na konsekrowanej Hostii krew.
Świadkami tego wydarzenia było tysiące wiernych katolików. Cud jeszcze nie został potwierdzony, jest badany przez naukowców.

</doc>
<doc id="461656" url="https://pl.wikipedia.org/wiki?curid=461656" title="Waldemar IV">
Waldemar IV



</doc>
<doc id="461658" url="https://pl.wikipedia.org/wiki?curid=461658" title="Shunsuke Nakamura">
Shunsuke Nakamura

 – japoński piłkarz. Zdobył tytuł najlepszego zawodnika w Pucharze Azji 2004 roku.
Kariera klubowa.
Początki.
Swoją piłkarską przygodę zaczął w 1997 roku w Yokohama F. Marinos, grał tam przez 6 niecałych sezonów. Dzięki wspaniałej grze i sukcesom zainteresowało się nim wiele klubów z Europy: Real Madryt, Napoli i Reggina, ostatecznie przeszedł do tego trzeciego.
Celtic Glasgow.
W swoim pierwszym sezonie w barwach Celticu, wywalczył wraz z drużyną mistrzostwo Szkocji i Puchar Ligi. Rok później zdobył puchar kraju, ponownie mistrzostwo kraju. A także pierwsze miejsce w plebiscycie na najlepszego gracza grającego w lidze szkockiej. Pomocnik stał się szybko ulubieńcem fanów. 13 września 2006 roku, zdobył pierwszą bramkę strzeloną przez Japończyka w rozgrywkach Ligi Mistrzów w meczu z Manchesterem United. Był to gol z rzutu wolnego podobnie jak w rewanżu, który Celtic wygrał 1-0. W tej edycji zaliczył także 2 asysty w meczu z Benfiką. Po wyjściu z grupy Celtowie odpadli z AC Milanem po dwóch zaciętych meczach. W sezonie 2007/08 Japończyk był już w nieco gorszej formie i miał przez pewien czas kontuzję, co wykluczyło go na cztery mecze Ligi Mistrzów. W 1/8 finału rozegrał pełne mecze z Barceloną, ale Celtic ponownie odpadł z turnieju. W tym sezonie znowu udało się wygrać ligę szkocką. W 2009 roku zakończył grę dla klubu z Glasgow. Rozegrał dla tego zespołu 119 meczów w lidze i 21 w Lidze Mistrzów.
Kariera reprezentacyjna.
Początki.
Wystąpił w Młodzieżowych Mistrzostwach Świata w 1997 r. oraz na Letnich Igrzyskach Olimpijskich w 2000 r., jako zawodnik japońskiej drużyny do lat 23.
Wygrał ze swoją reprezentacją Puchar Azji w 2000 roku i został wybrany do zespołu turnieju.
W 2002 roku miał problemy z kolanem, jednak nie były to bardzo dotkliwe problemy i trener Troussier ostatecznie nie powołał Shunsuke. Kibice byli zawiedzeni.
Puchar Azji w 2004 roku.
Udało mu się zdobyć puchar kontynentu drugi raz z rzędu. Grał jako ofensywny pomocnik, w finale z Chinami zwyciężył 3-1 i zdobył dwie asysty. Został ogłoszony najlepszym piłkarzem tego turnieju.
Puchar Konfederacji i Mundial.
Japonia wzięła udział w pucharze konfederacji w 2005 roku. Shunsuke zagrał we wszystkich 3 meczach, cała drużyna Zico grała bardzo dobrze, ale mimo to nie udało się wyjść z grupy przegrywając z Meksykiem 2-1, wygrywając z Grecją 1-0 i remisując 2-2 z mistrzami tego turnieju, Brazylią. Nakamura został wybrany najlepszym zawodnikiem dwóch ostatnich meczów. Z Grekami zaliczył asystę, a z Brazylią asystę i bramkę strzeloną z dystansu.
Rok później znalazł się na Mistrzostwach Świata w Niemczech, strzelił kontrowersyjną bramkę dla swojej reprezentacji przeciwko Australii. Mimo udanego początku Japonia przegrała ten mecz 3-1, kolejny bezbramkowy remis z Chorwatami i porażka 4-1 z Canarinhos.
Ostatnie lata.
Nakamura wziął udział trzeci raz z rzędu w pucharze kontynentalnym, którego gospodarzem były 4 kraje: Tajlandia, Malezja, Wietnam i Indonezja. Tym razem nie udało się go wygrać, ale pomocnik z Japonii trzeci raz z rzędu został wybrany do zespołu turnieju, a jego drużyna zdobyła 4. miejsce. Niespełna 2 miesiące później rozegrał wyborny towarzyski mecz ze Szwajcarią, zdobywając 2 gole i 1 asystę wygrywając 4-3.
W roku 2010 znalazł się w kadrze na mundial w RPA, zagrał tylko z Holendrami 26 minut. Po tej imprezie zakończył definitywnie karierę reprezentacyjną.
W reprezentacji zagrał 98 razy i zdobył 24 bramki.
Styl gry.
Lewonożny zawodnik, mógł grać jako prawy lub lewy pomocnik albo środkowo ofensywny pomocnik. Shunsuke jest znany na całym świecie ze swoich rzutów wolnych. Zazwyczaj celował w górny róg bramki, posiadał mocne strzały z niezwykłą rotacją podkręcenia od wewnętrznej strony. Jego cała technika była na niezwykle wysokim poziomie, potrafił świetnie dośrodkować, strzelić z daleka, kontrolować piłkę i dryblować nawet jednym zwodem dwóch przeciwników. Steve Perryman powiedział kiedyś o nim: "On mógłby otwierać puszkę fasoli swoją lewą nogą". Jego świetne podania i orientacja często otwierały kolegom drogę do bramki. Japończyk często używał trików i zagrań piętką. Poza techniką charakteryzował się dobrą równowagą i niezłą szybkością. Nakamura był zawodnikiem ciężko pracującym, dużo biegał w ataku, starał się też pomagać w defensywie od czasu do czasu.
Pewnego razu nagrano filmik jak trafia piłkę do jadącego autobusu przez małe okno.

</doc>
<doc id="461659" url="https://pl.wikipedia.org/wiki?curid=461659" title="Droga optyczna">
Droga optyczna

Droga optyczna światła – odległość, jaką w próżni przebyłoby światło, złożone z takiej samej ilości długości fal, z jakiej składa się rzeczywista droga światła w ośrodku materialnym. Drogę optyczną wyraża wzór:
gdzie:
Jeżeli ośrodek jest niejednorodny optycznie, wtedy droga optyczna jest sumą dróg optycznych w poszczególnych obszarach o stałym współczynniku załamania. Jeżeli współczynnik załamania jest zmienny, wówczas drogę optyczną można wyznaczyć całkując współczynnik załamania po drodze promienia
Sytuacja taka ma miejsce na przykład w atmosferze, gdzie wraz ze wzrostem wysokości zmniejsza się gęstość powietrza i maleje jego współczynnik załamania.
W przypadku, gdy światło odbija się od powierzchni dielektryka, którego bezwzględny współczynnik załamania jest większy od współczynnika w ośrodku, w którym światło się rozchodzi, wówczas droga optyczna ulega wydłużeniu, zgodnie ze wzorem
gdzie formula_6 jest długością fali światła w ośrodku, w którym ono się rozchodzi. Dodatkowy człon pojawia się na skutek zmiany fazy fali, przy odbiciu, na przeciwną. Przeciwną fazę ma fala w miejscu odległym o pół długości fali, zatem efekt jest taki, jakby droga fali wydłużyła się o formula_7 Bezwzględny współczynnik załamania światła zależny jest od prędkości światła w danym ośrodku
gdzie:
Wynika stąd, że im mniejsza prędkość światła w danym ośrodku, tym dłuższa jest droga optyczna światła w tym ośrodku.
Z definicji drogi optycznej wynika, że w próżni jest ona równa drodze geometrycznej. Często przyjmuje się w przybliżeniu, że podobnie jest w powietrzu, ze względu na to, że współczynnik załamania powietrza względem próżni jest bliski jedności.
W optyce istotna jest nie sama długość drogi optycznej, ale różnica dróg optycznych dla różnych promieni. Różnica dróg optycznych jest bezpośrednio związana z różnicą faz, a to ma z kolei decydujące znaczenie w interferencji.

</doc>
<doc id="461660" url="https://pl.wikipedia.org/wiki?curid=461660" title="Eleuteriusz">
Eleuteriusz



</doc>
<doc id="461661" url="https://pl.wikipedia.org/wiki?curid=461661" title="Eleutery">
Eleutery



</doc>
<doc id="461662" url="https://pl.wikipedia.org/wiki?curid=461662" title="Eleuteriusz (imię)">
Eleuteriusz (imię)

Eleuteriusz, Eleutery – imię męskie pochodzenia greckiego. Wywodzi się od gr. "Ελευθεριος", oznaczającego „wolny”, „niezależny”. Forma oboczna: Eleutery. Imię to nosił jeden z papieży oraz liczni święci. Od Eleuteriusza wywodzi się serbskie i macedońskie imię "Slobodan", które początkowo stosowane było w serbskiej literaturze jako jego zamiennik (odpowiednik znaczeniowy). 
Eleuteriusz i Eleutery imieniny obchodzi 20 lutego, 18 kwietnia, 26 maja, 16 sierpnia, 6 września, 2 października i 10 października.
Żeński odpowiednik: Eleuteria
Znane osoby noszące imię Eleuteriusz, Eleutery i ich odpowiedniki znaczeniowe:
Zobacz też: 

</doc>
<doc id="461664" url="https://pl.wikipedia.org/wiki?curid=461664" title="Eleuteria (imię)">
Eleuteria (imię)

Eleuteria — imię żeńskie pochodzenia greckiego. Wywodzi się od gr. "Ελευθεριος", oznaczającego "wolny", "niezależny".
Eleuteria imieniny obchodzi 20 lutego, 18 kwietnia, 26 maja, 16 sierpnia, 6 września, 2 października i 10 października.
Znane osoby noszące imię Eleuteria:
Męskie odpowiedniki: Eleutery, Eleuteriusz

</doc>
<doc id="461665" url="https://pl.wikipedia.org/wiki?curid=461665" title="Euchary">
Euchary

Euchary – imię męskie pochodzenia greckiego. Oznacza "przyjazny". Św. Euchariusz był pierwszym biskupem Trewiru (III w.). 
Euchary imieniny obchodzi 20 lutego i 8 grudnia.
Zobacz też:

</doc>
<doc id="461668" url="https://pl.wikipedia.org/wiki?curid=461668" title="Afroeurazja">
Afroeurazja

Afroeurazja (ang. "Eurafrasia", "Afrasia", "Afro-Eurasia") – według niektórych koncepcji geograficznych jedna z części świata zajmująca ok. 74 816 000 km², czyli 14,7% powierzchni Ziemi.
Afroeurazja składa się z dwóch kontynentów: Eurazji (rozróżnianej na Europę i Azję) oraz Afryki. Istnienie Afroeurazji nie jest uwzględniane przez zdecydowaną większość geografów (np. w Polsce nie jest uwzględniana w żadnym podręczniku akademickim geografii czy w encyklopediach) głównie z powodu istnienia wyraźnej, geologiczno-tektonicznej, granicy pomiędzy Afryką i Eurazją. Zwolennicy posiłkują się faktem, że przed powstaniem sztucznego Kanału Sueskiego można było przejść między Azją i Afryką.
Termin zbieżny ze starszym określeniem "Stary Świat".
Ludność.
Afroeurazja jest zamieszkana przez 5 mld 988 mln ludzi, co stanowi 85,25% ludności świata. Najbardziej zaludnioną częścią Afroeurazji jest Azja, którą zamieszkuje 60,25% populacji światowej, następnie Afryka (15%) i Europa (10,4%). Jeszcze w średniowieczu Afroeurazję zamieszkiwało 95% ludności świata.

</doc>
<doc id="461671" url="https://pl.wikipedia.org/wiki?curid=461671" title="Falkon">
Falkon



</doc>
<doc id="461672" url="https://pl.wikipedia.org/wiki?curid=461672" title="Gaz de France">
Gaz de France

Gaz de France – francuskie przedsiębiorstwo energetyczne, największy we Francji dostawca gazu ziemnego.
Historia.
8 kwietnia 1946 francuski rząd Félixa Gouina wydał ustawę o nacjonalizacji sektora energii elektrycznej i gazu ziemnego, której skutkiem było połączenie prawie wszystkich prywatnych spółek w kraju. Nacjonalizacja nie objęła spółek państwowych lub mieszanych (miejskich) (np. Gaz de Bordeaux). W wyniku fuzji powstały Gaz de France i EDF (Électricité de France). Gaz de France przyjął statut przemysłowo-handlowego przedsiębiorstwa państwowego (ÉPIC).
W 2004 r. przedsiębiorstwo państwowe zostało przekształcone w spółkę akcyjną, rząd zezwolił na prywatyzację do 30% udziałów w kapitale.
Fuzja z Suez.
25 lutego 2006 premier Francji, Dominique de Villepin, ogłosił plany fuzji Gaz de France z prywatną grupą SUEZ, w celu zapobieżenia przejęcia SUEZ przez włoski Enel. Deklaracja ta wywołała wątpliwości polityków francuskich, obawiających się utraty kontroli nad państwa nad spółką. Ostateczna decyzja została zamrożona na czas wyborów prezydenckich i parlamentarnych. 2 września 2007 rady zarządzające Gaz de France i SUEZ zatwierdziły nowe kierunki projektu połączenia SUEZ i Gaz de France (projekt fuzji GDF-Suez).
16 lipca 2008 akcjonariusze Gaz de France i SUEZ zaaprobowali fuzję. Nowy koncern GDF Suez jest drugim (po E.ON) producentem energii elektrycznej w Europie, największą grupą przesyłającą i dystrybuującą gaz ziemny, a także światowym liderem na rynku LNG. Największym akcjonariuszem (37,5% akcji) nowego koncernu jest państwo francuskie. W momencie fuzji roczną wartość sprzedaży nowego koncernu, łącznie z Suez Environnement, szacowano na 74 miliardy euro (117 miliardów USD). Prezesami połączonego koncernu są dotychczasowy szef GDF Jean-François Cirelli oraz dotychczasowy szef Suez Gérard Mestrallet.
GDF Suez zatrudnia 196 500 pracowników na całym świecie, w tym 3500 specjalistów z zakresu energetyki jądrowej. GDF Suez zarządza siedmioma reaktorami jądrowymi w Belgii (o łącznej mocy 5700 MW) i dwoma we Francji (o łącznej mocy 1100 MW). Koncern bierze udział w pracach nad budową reaktora typu EPR w Penly, który powinien zostać oddany do użytku w 2017 r.

</doc>
<doc id="461673" url="https://pl.wikipedia.org/wiki?curid=461673" title="Falkon (imię)">
Falkon (imię)

Falkon – imię męskie pochodzenia germańskiego, oznaczające "szlachetność, brawurę, inteligencję".
Falkon imieniny obchodzi:

</doc>
<doc id="461675" url="https://pl.wikipedia.org/wiki?curid=461675" title="GDF">
GDF



</doc>
<doc id="461676" url="https://pl.wikipedia.org/wiki?curid=461676" title="Sadok">
Sadok

Sadok – imię męskie pochodzenia hebrajskiego, oznaczające "słuszny", "sprawiedliwy", "prawidłowy". Patronem tego imienia jest bł. Sadok, polski mnich z Sandomierza, zamordowany wraz z 48 towarzyszami w czasie najazdu Tatarów w 1259 lub 1260 roku.
Sadok imieniny obchodzi 2 czerwca.

</doc>
<doc id="461679" url="https://pl.wikipedia.org/wiki?curid=461679" title="Serapion">
Serapion

Serapion – imię pochodzenia egipskiego, oznaczające „słońce”. Było to imię licznych świętych.
Serapion imieniny obchodzi 20 lutego, 25 lutego, 21 marca, 21 maja, 13 lipca, 27 sierpnia, 30 października i 14 listopada.
Żeńskim odpowiednikiem jest Serapia
Znane osoby noszący to imię:

</doc>
<doc id="461680" url="https://pl.wikipedia.org/wiki?curid=461680" title="Markomer">
Markomer

Markomer (Marcomeres, Marchomer, Marchomir) – jeden z żyjących w końcu IV wieku wodzów Franków.
Wraz z Genobaudem i Sunno wymienia go Grzegorz z Tours jako króla frankijskiego. Stąd też wiadomo, że owi wodzowie/królowie pod koniec panowania Magnusa Maksyma, cesarza zachodniorzymskiego zmarłego w 388 roku, przekroczyli Ren, spustoszyli rzymską Germanię i zagrażali Kolonii. Mieli też w tym czasie sprowadzić za sobą plemiona saksońskie w te części Europy.
Przypuszcza się, że Markomer był przodkiem legendarnego pierwszego króla Franków salickich, Faramunda.

</doc>
<doc id="461683" url="https://pl.wikipedia.org/wiki?curid=461683" title="Tranquebar">
Tranquebar



</doc>
<doc id="461684" url="https://pl.wikipedia.org/wiki?curid=461684" title="Serapia">
Serapia

Serapia, Serapiona – imię pochodzenia egipskiego, oznaczające "słońce". Wśród patronek – św. Serapia, męczennica w Rzymie.
Serapia imieniny obchodzi 29 lipca i 3 września.
Męski odpowiednik: Serapion

</doc>
<doc id="461692" url="https://pl.wikipedia.org/wiki?curid=461692" title="Wrinkled Fred">
Wrinkled Fred

Wrinkled Fred – polska grupa muzyczna wykonująca muzykę z pogranicza rocka i nu metalu. Powstała w Warszawie w 1995 roku.
15 maja 2003 roku zespół wydał debiutancki album zatytułowany "Crack y Rocc". Debiut uzyskał nominację do nagrody polskiego przemysłu fonograficznego Fryderyka w kategorii "album roku heavy metal". Zespół grał w roli supportu przed koncertem grupy Marilyna Mansona 10 czerwca 2003 roku w Poznaniu.
Grupa rozpadła się w połowie 2009 roku pozostawiając po sobie kilka wcześniej nie publikowanych utworów w wersjach demo.
W 2023 roku ukazał się nowy album "One Last Dance".

</doc>
<doc id="461696" url="https://pl.wikipedia.org/wiki?curid=461696" title="Ustrój polityczny Luksemburga">
Ustrój polityczny Luksemburga

Wielkie Księstwo Luksemburga jest monarchią konstytucyjną, choć w konstytucji widnieje zapis, iż system polityczny państwa to demokracja parlamentarna. Konstytucja państwa z 17 października 1868 roku określa je jako demokratyczne, wolne, niepodległe i niepodzielne (art. 1 Konstytucji). Władza zwierzchnia w Wielkim Księstwie należy do Narodu (art. 32).
Wielki książę.
Art. 3 konstytucji mówi o tym, iż Wielki Książę musi należeć do dynastii Nassau, a jego osoba jest nienaruszalna. Wielki Książę obejmuje władzę w wieku 18 lat, składając przed parlamentem przysięgę, w której obiecuje stać na straży konstytucji, praw Wielkiego Księstwa, jego niepodległości, integralności terytorialnej i indywidualnych wolności. W razie poważnej niedyspozycji monarchy, jego obowiązki pełni w jego imieniu regent.
Wielki Książę jest głową państwa, symbolem jego jedności, a także niepodległości (art. 33). Od 2000 roku Wielkim Księciem Luksemburga jest Henryk. Monarcha podpisuje ustawy uchwalone przez Izbę Deputowanych. Musi ustosunkować się do takiego aktu prawnego w przeciągu 3 miesięcy.
Monarcha podpisuje umowy międzynarodowe i traktaty, dowodzi siłami zbrojnymi, wypowiada wojnę i zawiera pokój, po upoważnieniu udzielonym mu przez parlament (art. 37). Posiada także prawo łaski, które jednak nie obejmuje wyroków skazujących członków rządu (art. 38). Książę mianuje najważniejszych urzędników państwowych, a także nadaje obywatelstwo (art. 40).
Wszelkie decyzje Wielkiego Księcia wymagają kontrasygnaty odpowiedniego członka rządu. Monarcha posiada inicjatywę ustawodawczą, natomiast parlament może zaproponować monarsze projekt Ustawy Rządowej, którą ten następnie może wnieść pod obrady parlamentu (art. 47).
Zobacz też: "Wielcy książęta Luksemburga".
Izba Deputowanych.
Parlament luksemburski (luks. "Châmber vun Députéirten", fr. "Chambre des députés") jest jednoizbowy (unikameralny). Składa się z 60 deputowanych, wybieranych w wyborach bezpośrednich z okręgów wyborczych wielomandatowych, z list partyjnych, za pomocą systemu reprezentacji proporcjonalnej. Kadencja wynosi 5 lat. Deputowani nie mogą być jednocześnie członkami rządu, stąd jeżeli jakiś deputowany otrzyma propozycję wejścia do rządu i ją przyjmie, musi zrzec się mandatu, a jego miejsce zajmuje następny kandydat z listy partyjnej (metoda wstąpienia). Kraj podzielony jest na 4 okręgi wyborcze:
Czynne prawo wyborcze posiadają ci obywatele, którzy ukończyli przynajmniej 18 lat, a bierne – minimum lat 21.
Izba Deputowanych obraduje pod kierownictwem przewodniczącego, którego wyłania spośród swoich członków (wybiera także wiceprzewodniczącego). Parlament zajmuje się głównie uchwalaniem ustaw, które to następuje w drodze głosowania nad każdym artykułem z osobna, w celu umożliwienia wprowadzania poprawek. Izba posiada także prawo do prowadzenia dochodzeń w ważnych sprawach państwowych i kierowania żądań do rządu w celu wyjaśnienia kluczowych kwestii jego polityki, budzących kontrowersje.
Każda sesja parlamentu otwierana jest przez Wielkiego Księcia, który może również zwołać nadzwyczajną sesję. Ma on taki obowiązek, jeśli zażąda tego przynajmniej 1/3 izby. Monarcha może również rozwiązać parlament (art. 74), a nowe wybory musi zarządzić w ciągu 3 miesięcy.
Parlament może zmienić konstytucję (art. 114), ale procedura jest dość skomplikowana:
Żadna zmiana konstytucji nie może zostać wprowadzona w czasie trwania regencji.
Rada Stanu.
Rada Stanu (fr. "Conseil d'État") to ciało doradcze, składające się z 21 członków, będących zwykłymi obywatelami, mianowanymi przez Księcia. Jej rolą jest doradzanie parlamentowi w procesie legislacyjnym. Służba w Radzie kończy się dla danej osoby po 15 latach lub też jeżeli ukończy ona 72 lata.
Partie polityczne.
Najważniejsze partie polityczne:
Rząd Wielkiego Księstwa.
Rząd musi składać się z przynajmniej trzech członków. Pracami rządu kieruje premier (do 1989 roku używano określenia "przewodniczący rządu"). Na stanowisko premiera Wielki Książę powołuje lidera partii, która zwyciężyła w wyborach parlamentarnych. Ministrowie powoływani są przez Wielkiego Księcia na wniosek premiera. Członkowie rządu mają zagwarantowany dostęp do parlamentu, który może ich oskarżać w przypadku ich niezgodnej z prawem działalności.
Rząd musi zostać zaakceptowany przez parlament, poprzez udzielenie mu wotum zaufania. Jest również przed nim odpowiedzialny politycznie (wotum nieufności).
Sąd Konstytucyjny.
Decyduje o tym, czy dany akt prawny jest zgodny z konstytucją. Ciało to składa się z Prezesa Najwyższego Sądu Sprawiedliwości, Przewodniczącego Sądu Administracyjnego, dwóch sędziów Sądu Kasacyjnego i pięciu członków mianowanych przez Wielkiego Księcia (po zasięgnięciu opinii Najwyższego Sądu Sprawiedliwości i Sądu Administracyjnego).
Sądownictwo.
Wymiar sprawiedliwości jest sprawowany w państwie przez sądy i trybunały. Wszystkie wyroki wydawane są w imieniu Wielkiego Księcia (art. 49).

</doc>
<doc id="461702" url="https://pl.wikipedia.org/wiki?curid=461702" title="Prawo Snelliusa">
Prawo Snelliusa

Prawo Snelliusa, prawo załamania światła, prawo refrakcji, prawo Snella – prawo fizyki opisujące zmianę kierunku biegu promienia światła przy przejściu przez granicę między dwoma ośrodkami przezroczystymi o różnych współczynnikach załamania. Prawo to wzięło swą nazwę od holenderskiego astronoma i matematyka Willebrorda Snella zwanego Snelliusem, który jako pierwszy opublikował poprawne rozumowanie dotyczące tego zagadnienia w roku 1621.
Na mocy prawa załamania można uzasadnić zjawisko całkowitego wewnętrznego odbicia oraz określić warunki, w jakich ono zachodzi.
Prawo załamania.
Prawo załamania formułuje się bazując na założeniach optyki geometrycznej. Zgodnie z rysunkiem, promień padający biegnący w ośrodku pierwszym, pada na granicę ośrodków, po czym zmienia kierunek (załamuje się) i jako promień załamany biegnie w ośrodku drugim.
Prawo Snelliusa mówi, że promienie padający i załamany oraz prostopadła padania (normalna) leżą w jednej płaszczyźnie, a kąty spełniają zależność:
gdzie:
Jeżeli światło przechodzi z ośrodka o mniejszym współczynniku załamania światła do ośrodka o współczynniku większym (np. powietrze-woda), tak jak na rysunku, to kąt załamania jest mniejszy od kąta padania. Jeżeli na odwrót (szkło-powietrze) – kąt załamania jest większy.
Współczynnik załamania dla danego ośrodka rośnie wraz z gęstością, np. w atmosferze maleje wraz z wysokością. Dla różnych ośrodków tendencja ta jest na ogół również zachowana, ale nie jest regułą. Przykładem może być etanol, który ma mniejszą gęstość niż woda, ale większy współczynnik załamania.
Historia.
Już Klaudiusz Ptolemeusz w II w. n.e. podał przybliżone prawo załamania, przyjmując proporcjonalność kątów. W XIII w. Robert Grosseteste sugerował dużo grubsze przybliżenie – kąt załamania miałby być równy połowie kąta padającego. Potem między innymi Johannes Kepler proponował przybliżone wzory na kąt odchylenia promienia:
Choć za odkrywcę prawa na drodze doświadczalnej uznaje się Willebrorda Snella, to znaleziono zapisy świadczące, że prawo to było znane wcześniej. Jako pierwszy odkrył je Ibn Sahl w X wieku n.e. Prawdopodobnie już w 1601 Thomas Harriot odkrył poprawne prawo załamania, ale nie publikował swoich wyników. Snell także nie publikował swoich wyników z 1621, ale jego rękopis widział Christiaan Huygens. Prawo załamania zostało też sformułowane niezależnie przez Kartezjusza i to on je opublikował jako pierwszy, w 1637 ("La Dioptrique").
Kartezjusza podejrzewano o plagiat rękopisu Snella. Huygens bronił go przed tymi zarzutami, prawdopodobnie nieprawdziwymi.
Zależności.
Prawo to można wyprowadzić z zasady Fermata lub zasady Huygensa przy uwzględnieniu faktu, że światło rozchodzi się w różnych ośrodkach z różnymi prędkościami. Wówczas
Prawo Snelliusa opisuje zależności geometryczne między kierunkami promieni w sposób kompletny tylko dla ośrodków jednorodnych. W ośrodkach anizotropowych promień świetlny może rozdzielać się na dwa promienie, zjawisko takie nazywane jest dwójłomnością. Wówczas kierunek tylko jednego z promieni (normalnego) daje się opisywać tym prawem, tj. tylko dla tego promienia stosunek sinusa kąta padania do sinusa kąta załamania jest stały. Dla promienia anomalnego zależy on od samego kąta.

</doc>
<doc id="461704" url="https://pl.wikipedia.org/wiki?curid=461704" title="Stormwarrior">
Stormwarrior

Stormwarrior – niemiecki zespół muzyczny grający speed/power metal, założony w 1998 przez gitarzystę i wokalistę – Larsa Ramcke’a oraz perkusistę – Andre’a Schumanna. W tym samym roku do zespołu dołączyli gitarzysta Scott Bolter i basista Tim Zienert.
Inspiracją do założenia grupy były niemieckie metalowe zespoły – Helloween i Running Wild.

</doc>
<doc id="461705" url="https://pl.wikipedia.org/wiki?curid=461705" title="Le Creusot-Montceau-les-Mines-Montchanin TGV">
Le Creusot-Montceau-les-Mines-Montchanin TGV

Le Creusot-Montceau-les-Mines-Montchanin TGV, często skracane do Le Creusot TGV – dworzec kolejowy przeznaczony dla pociągów TGV, zbudowany na linii LGV Sud-Est, w pobliżu Ecuisses w departamencie Saône-et-Loire. Pobliskie miasta posiadają regularne połączenia autobusowe z dworcem.
Dworzec oddano do użytku razem z pierwszym odcinkiem linii LGV Sud-est, w 1981 r. Architektura dworca jest bardzo prosta, z pojedynczym budynkiem, i czterema torami, z czego dwa środkowe pozwalają pociągom TGV na przejazd z pełną prędkością 300 km/h a pozostałe 2 są położone przy dwóch peronach, umieszczonych na zewnątrz torów przelotowych.
Do wybudowania dworca doprowadziły działania André Jarrota, byłego ministra, senatora i deputowanego do francuskiego Zgromadzenia Narodowego, który w był w czasie budowy linii LGV Sud-Est merem pobliskiego miasta Montceau-les-Mines.

</doc>
<doc id="461707" url="https://pl.wikipedia.org/wiki?curid=461707" title="EBI">
EBI



</doc>
<doc id="461710" url="https://pl.wikipedia.org/wiki?curid=461710" title="Saneczkarstwo na Zimowych Igrzyskach Olimpijskich 1964">
Saneczkarstwo na Zimowych Igrzyskach Olimpijskich 1964

Saneczkarstwo na Zimowych Igrzyskach Olimpijskich 1964 odbyło się w dniach 30 stycznia – 4 lutego 1964 roku. Zawodnicy walczyli w jedynkach kobiet i mężczyzn oraz dwójkach mężczyzn.

</doc>
<doc id="461712" url="https://pl.wikipedia.org/wiki?curid=461712" title="Flaga Asturii">
Flaga Asturii

Flaga Asturii pochodzi z początku XIX w. z okresu wojny na Półwyspie Iberyjskim, gdy Asturianie zjednoczyli się do walki z Francją napoleońską. Oryginalna wersja zawierała motto "Asturias jamás vencida" (Asturia nigdy niezwyciężona).
Barwa błękitna jest symbolem Najświętszej Marii Panny. W środku płata jest sylwetka , który był przez Pelagiusza, założyciela monarchii Asturii, wysoko niesiony przed wojskiem w czasie bitwy z muzułmanami pod Covadongą w VIII wieku. Obecnie ten niemal metrowej wysokości, złoty, wysadzany kamieniami krzyż z relikwiarzem, jest przechowywany w katedrze w Oviedo. Na fladze, zawieszone są na krzyżu greckie litery alfa i omega, symbolizujące Chrystusa jako początek i koniec.
Przyjęta 30 grudnia 1981 roku. Proporcje 2:3.

</doc>
<doc id="461713" url="https://pl.wikipedia.org/wiki?curid=461713" title="Hodowla lasu">
Hodowla lasu

Hodowla lasu – podstawowa nauka leśna, określająca zasady postępowania mającego na celu prawidłowe kierowanie procesami lasotwórczymi zgodnie z produkcyjnymi i pozaprodukcyjnymi zadaniami gospodarstwa leśnego. Hodowla lasu obejmuje reguły, metody i techniki odnawiania i pielęgnowania lasu, jak również zalesiania powierzchni nieleśnych, opiera się na szerokich podstawach przyrodniczych, w tym na podstawach ekologicznych.
Hodowla lasu zajmuje się badaniem biologicznych praw rządzących powstawaniem i rozwojem zespołów leśnych, ich wzajemnym powiązaniem i współdziałaniem ze środowiskiem przyrodniczym, wrażliwością na warunki klimatyczne, glebowe, a także oddziaływaniem zabiegów gospodarczych. Opierając się na doświadczeniach praktyki zawodowej i pracach badawczych, hodowla lasu określa zasady i techniki wspomagania procesów rozwoju drzewostanu, zapewnia trwałość i produkcyjność lasów oraz wzrost walorów ekologicznych i biologicznych.
Hodowla lasu jest również gałęzią gospodarczej działalności leśnej, która pozwala zaspokoić potrzeby gospodarki narodowej przez możliwie wysoką i wartościową produkcję drewna przy oszczędnym nakładzie środków. Głównym celem hodowli lasu jest zachowanie i wzbogacanie lasów istniejących i kształtowanie nowych z respektowaniem warunków i procesów naturalnych przez:
Do głównych działów jakimi zajmuje się hodowla lasu zalicza się:

</doc>
<doc id="461716" url="https://pl.wikipedia.org/wiki?curid=461716" title="Bracław">
Bracław

Bracław (ukr. Брацлав, jid. בראָסלעוו, "broslew") – osiedle typu miejskiego na Ukrainie, w obwodzie winnickim, w rejonie niemirowskim, na prawym brzegu rzeki Boh. Liczy ok. 5400 mieszkańców. Ośrodek przemysłu lniarskiego, spożywczego i materiałów budowlanych.
Pierwsze wzmianki o miejscowości jako o grodzie w Rusi Kijowskiej pochodzą z XII wieku. Od XIV wieku Bracław znajdował się w granicach Wielkiego Księstwa Litewskiego, a po unii lubelskiej w 1569 roku wszedł w skład Korony Królestwa Polskiego, stając się stolicą utworzonego województwa bracławskiego. Był także miastem królewskim. Należał do starostwa bracławskiego w pierwszej połowie XVII wieku. Miejsce obrad sejmików województwa bracławskiego do 1598 roku.
W latach 1672–1699 Bracław wraz z Podolem znalazł się pod panowaniem tureckim. Od 1793 roku miasto należało do Rosji, jako siedziba powiatu bracławskiego. W latach 1922–1991 wchodziło w skład Ukraińskiej SRR.
Historia.
W Wielkim Księstwie Litewskim.
Pierwszy raz wzmiankowany w 1362 jako gród założony (wraz z Sokolcem i Winnicą) przez wielkiego księcia litewskiego Giedymina przy ujściu rzeki Puczywki do Bohu. Pierwszy zamek miał tu zbudować książę Konstanty Koriatowicz. Na początku XV wieku wielki książę litewski Witold odebrał Bracław Koriatowiczom i wyznaczył tu swego starostę.
Starostą bracławskim i winnickim był hetman wielki litewski Konstanty Ostrogski (1491–1517), wsławiony zwycięstwami nad Tatarami i Moskwą w bitwie pod Orszą (1514). Nie udało mu się jednak ochronić miasta i zamku przed zniszczeniem przez czambuł tatarski (1497). Bracław nazwano miastem św. Piotra Apostoła, którego wyobrażenie miało znajdować się na pierwszym herbie miasta. W 1541 roku mieszczanie bracławscy zbuntowali się przeciw rządom królewskiego starosty S. Prońskiego.
Na polecenie Aleksandra Jagiellończyka niewielki, ale dobrze ufortyfikowany zamek odbudowano, a przed 1545 rokiem dodatkowo wzmocniono. Pomimo to został zniszczony przez kolejny najazd chana tatarskiego, zwanego „carem perekopskim” – Dewlet-Gireja (1551). Winą za to obarczano starostę Bogdana Słupcę. Z miasta pozostały jedynie ruiny, a na ludnym dotąd przedmieściu ocalało zaledwie 200 osób.
Wkrótce Bracław otrzymał lokację na prawie magdeburskim (1564) i został stolicą nowo utworzonego województwa bracławskiego (1566), obejmującego wschodnią część Podola nad Dniestrem i Bohem, czyli Podole ukrainne z najżyźniejszymi w Rzeczypospolitej glebami.
W Koronie Królestwa Polskiego.
Już jako miasto Bracław został zgodnie z postanowieniami unii lubelskiej przyłączony do Korony Królestwa Polskiego (1569). Przez ponad 200 lat był stolicą województwa bracławskeigo. Miasto należało cały czas do polskich królów i było rządzone przez starostów. Stał się wówczas siedzibą sądów szlacheckich: ziemskiego i grodzkiego, które z uwagi na ciągłe zagrożenie najazdami tatarskimi przeniesiono do Winnicy (w 1598 r. sąd ziemski, a w 1654 r. sąd grodzki).
Specjalna komisja sejmowa wytyczyła (1570) granice nowego województwa – na zachodzie była nią rzeki Murachwa i Dniestr, od północy tzw. Czarny Szlak tatarski, biegnący wododziałem, pomiędzy Teterwią, Hniłopiatem i Rastawicą z jednej, a Śniwodą, Deśnicą i dopływami górnej Rosi z drugiej strony. Województwo bracławskie dzieliło się na dwa powiaty: winnicki i bracławski nieprecyzyjnie rozdzielone w (1546) szlakiem kuczmańskim. Południową część województwa bracławskiego, ponad Dniestrem i stepami tatarskimi nazywano Pobereżem (we władaniu dwóch rodzin magnackich: Potockich i Koniecpolskich), słynęła z uprawy kukurydzy, kawonów i melonów, brzoskwini, moreli i szparagów. Pierwszym wojewodą bracławskim został książę Roman Sanguszko, a kasztelanem Andrij Kapusta.
Uchwała Sejmu Rzeczypospolitej w 1589 nadała Bracławowi herb – krzyż w czerwonym polu, z błękitną tarczą pośrodku, na której znajduje się półksiężyc. Po przeniesieniu przez Sejm Rzeczypospolitej 1598 siedziby sądów ziemskich i grodzkich oraz sejmików z Bracławia do Winnicy, stała się ona faktyczną stolicę województwa. Nominalnie pozostawał nią jednak Bracław.
Nieopodal bracławskiego zamku bronionego przez miejscowego wójta, Romana Tyszkiewicza 5 października 1594 roku Kozacy pod wodzą Semena Nalewajki wymordowali tabor uciekinierów złożony z okolicznej szlachty. Rozpoczęły się blisko dwuletnie walki ze zbuntowanymi Kozakami.
Częste napady Tatarów i bliskość niespokojnej Siczy Zaporoskiej sprawiły, że faktyczną stolicą województwa bracławskiego została Winnica (1598), nie zmieniono jednak nazwy województwa.
Podczas powstania Chmielnickiego Bracław opanował, mordując Polaków i Żydów (czerwiec 1648) oddział kozacki Iwana Hanży wspierany przez korpus Maksyma Krzywonosa. Miasto stało się wówczas siedzibą pułku bracławskiego (jednym z jego dowódców był późniejszy hetman kozacki Piotr Doroszenko) liczącego 2,5 tysiąca kozaków. Jego 22 sotnie kwaterowały w okolicznych miejscowościach, m.in. Rajgrodzie, Tulczynie, Jampolu, Szarogrodzie. 15-tysięczna armia polska nie zdołała zdobyć miasta (1653, 1654) bronionego przez Iwana Bohuna. W Bracławiu dwukrotnie przebywał Bohdan Chmielnicki (1650, 1655). Miastem władali wówczas m.in. Iwan Wyhowski, Jerzy Chmielnicki, Paweł Tetera, Petro Doroszenko, Danylo (Daniel) Nieczaj.
Podczas rokoszu Lubomirskiego pod Bracławiem (1665) wierny Rzeczypospolitej hetman kozacki Paweł Tetera, nie doczekawszy się polskich posiłków został rozbity i zrzekł się urzędu hetmana. Swoją buławę ofiarował później jako votum w klasztorze jasnogórskim w Częstochowie.
Rzeczpospolita odzyskała Bracław dopiero na podstawie rozejmu andruszowskiego (1667).
Podczas walk z Kozakami Piotra Doroszenki, który wypowiedział posłuszeństwo Rzeczypospolitej i związał się z Turcją, 26 sierpnia 1671 roku hetman wielki koronny Jan Sobieski rozbił pod Bracławiem wojska kozacko-tatarskie.
Po upadku twierdzy w Kamieńcu Podolskim (1672) Rzeczpospolita została zmuszona do zawarcia traktatu w Buczaczu, oddającego Turcji całe województwo bracławskie. Ziemie te powróciły do Polski po pokoju karłowickim (1699). Po odzyskaniu tych ziem przywrócono nadawanie urzędów ziemskich województwa bracławskiego, podczaszym bracławskim w roku 1725 został Kazimierz Kieszkowski herbu Krzywda.
Po kolejnych zniszczeniach podczas wojny północnej starosta bracławski Kalikst Poniński (1735–1785) sprowadził do miasteczka, coraz później liczniejszą, kolonię żydowską. W 1773 r. znaczną część miasta spalił pożar.
Sejm Czteroletni utworzył formalnie (1791) w województwie bracławskim czwarty powiat nadbohski jednak z powodu wojny z Rosją i rozbiorów decyzji nie wprowadzono w życie.
W zaborze rosyjskim.
Bracław zagarnęła Rosja w II rozbiorze Polski (1793). Z województwa bracławskiego utworzono gubernię bracławską (wozneseńską), wkrótce zlikwidowaną. Bracław stopniowo podupadał. Po dawnej świetności pozostawały jedynie ruiny dawnego zamku (do dziś nie zachowane). Zainteresował się nimi car Mikołaj I Romanow, który polecił sporządzić plany jego odbudowy (1832), nigdy jednak nie zrealizowane.
W XIX wieku miasto stało się ważnym ośrodkiem chasydyzmu. Pochodził stąd rabin Nachman, zwany Nachmanem z Bracławia (zm. 16 października 1810 w Humaniu), chasydzki rabin, prawnuk Izraela Baal Szem Towa. Po przeniesieniu się do Humania (1866) kolejnego rabina, Nachmana Chazana z Tulczyna, to Humań stał się nowym centrum chasydyzmu na Ukrainie.
W końcu XIX w. w liczącym 7 tys. Bracławiu żyło po 40% Ukraińców i Żydów i zaledwie 7% katolików (głównie Polaków).
Bracław do końca XIX w. nie posiadał żadnego zakładu przemysłowego.
Okres międzywojenny i II wojna światowa.
Pomiędzy majem 1919 a marcem 1921, na fali antyżydowskich pogromów w mieście kilkanaście razy dochodziło do przemocy. Pomimo istnienia żydowskich oddziałów samoobrony, z rąk oddziałów ukraińskich i białogwardzistów zginęło od powyżej 200 do 270 Żydów, a 1200 osób straciło dach nad głową. Na skutek braku osobistego bezpieczeństwa i rozległej dewastacji mienia, doszło do ucieczki wielu żydowskich mieszkańców Bracławia. Liczebność tej ludności spadła z ponad 6 tys. ludzi do około tysiąca w 1939 roku.
22 lipca 1941 Bracław zajęły wojska niemieckie i rumuńskie. Niemcy do utworzonego tu getta przywozili Żydów deportowanych z Rumunii. 23 listopada 1942 roku wszyscy, łącznie ze starcami i dziećmi zostali rozstrzelani przez Niemców w pobliskim lesie. Łącznie zabito około 1,5 tys. osób. W marcu 1944 roku Bracław zajęły wojska sowieckie.

</doc>
<doc id="461718" url="https://pl.wikipedia.org/wiki?curid=461718" title="PhD">
PhD



</doc>
<doc id="461719" url="https://pl.wikipedia.org/wiki?curid=461719" title="Jernej Damjan">
Jernej Damjan

Jernej Damjan (ur. 28 maja 1983 w Lublanie) – słoweński skoczek narciarski, dwukrotny brązowy medalista mistrzostw świata w konkursach drużynowych (2005 i 2011), dwukrotny drużynowy medalista mistrzostw świata w lotach: srebrny (2018) i brązowy (2012), zwycięzca Letniego Grand Prix 2014.
Przebieg kariery.
Zadebiutował w zawodach Pucharu Świata w Planicy w 2003, jednak dopiero w 2004 wszedł do słoweńskiej kadry A. Pierwsze punkty zdobył podczas zawodów w Libercu. Wcześniej wystawiany był tylko do Pucharu Kontynentalnego, gdzie dwukrotnie stał na podium. Wygrał także zawody Alpen Cup w Planicy.
Podczas mistrzostw świata w Oberstdorfie w 2005 zajął 6. miejsce na skoczni normalnej. Dzięki 15. miejscu w klasyfikacji końcowej Pucharu Świata do Letniej Grand Prix 2005 przystąpił bez konieczności kwalifikacji.
W 2009 roku zdobył brązowy medal w indywidualnym konkursie o mistrzostwo Słowenii w skokach narciarskich oraz w konkursie drużynowym wraz z Rokiem Mandlem, Jure Šinkovcem i Maticem Kramaršičem.
W 2010 roku został dwukrotnym wicemistrzem Słowenii w skokach narciarskich, zarówno w konkursie indywidualnym, jak i w drużynowym.
Od lata 2013 jego trenerem indywidualnym jest Simon Podrebršek – po rozpoczęciu tej współpracy Damjan zaczął osiągać najlepsze wyniki na przestrzeni kilku lat.
13 stycznia 2018 w Bad Mitterndorf oddał swój najdłuższy skok w karierze (228,5 m).
13 maja 2021 poinformował o zakończeniu kariery.

</doc>
<doc id="461720" url="https://pl.wikipedia.org/wiki?curid=461720" title="Jezioro Wetter">
Jezioro Wetter



</doc>
<doc id="461722" url="https://pl.wikipedia.org/wiki?curid=461722" title="Kajetan Słupski">
Kajetan Słupski

Kajetan Słupski – pułkownik, jeden z dowódców średniego szczebla w powstaniu styczniowym w 1863 r. Był uczestnikiem rewolucji 1848 r.
W pierwszej fazie powstania styczniowego walczył na Mazowszu, następnie – pod rozkazami gen. Edmunda Taczanowskiego w Kaliskiem. 17 maja 1863 dowodził ugrupowaniem ok. 1000 powstańców w zwycięskiej bitwie pod Babskiem w starciu z 6 rotami rosyjskiej piechoty i sotnią kozaków.
23 maja 1863 dowodzone przez niego oddziały stoczyły walkę w Niewieszu koło Poddębic w bitwie pod Niewieszem. 30 maja 1863 w ugrupowaniu dowodzonym przez pułkownika Edmunda Calliera dowodził jazdą w bitwie pod wsią Grochowy. W bitwie tych oddziałów 3 czerwca oddziały Calliera poniosły klęskę, a Słupski wraz z taborem, w toku walki, oddzielił się od głównych sił.
Na początku sierpnia przeszedł pod rozkazy gen. Edmunda Taczanowskiego. W jego brygadzie dowodził 2 pułkiem ułanów sformowanym przez płk. Franciszka Kopernickiego na terenie powiatów: piotrkowskiego, sieradzkiego i wieluńskiego. Wziął udział 15 sierpnia w potyczce pod Zielęcicami k. Łasku. W przegranej bitwie na polach wsi Kruszyna i Nieznanice (29 sierpnia) jego pułk ocalał, bo nie uległ panice.
27 września 1863 kroniki odnotowują potyczkę jego oddziału flankierskiego z Rosjanami z Kalisza pod wodzą Kondratienki w rejonie Skęczniewa – Miłkowic. 6 października oddział kawalerii Słupskiego (240 koni) walczył pod Wiewcem z tym samym przeciwnikiem, a płk Słupski szarżował wówczas na czele oddziału z pałaszem w ręku. 15 października jego oddział i podporządkowana mu partia płk. A. Matuszewicza walczyły w Rudnikach z oddziałem moskiewskim dowodzonym przez kpt. Wendorfa. W tym samym dniu, ale już w Kowalach, dwa plutony flankierskie Słupskiego zaatakowały 25 „objeszczyków” (straży granicznej). W czasie odwrotu przez Mokrsko, Naramice, Świątkowice, Dymki oddział dotarł w rejon wsi Starce, pod którą doszło do bitwy. W tej bitwie Słupski, poturbowany przez konia, zdał dowództwo Matuszewiczowi, a sam opuścił oddział. Nie wiadomo jakie były jego dalsze losy.

</doc>
<doc id="461726" url="https://pl.wikipedia.org/wiki?curid=461726" title="Romuald Szeremietiew">
Romuald Szeremietiew

Romuald Szeremietiew (ur. 25 października 1945 w Olmontach) – polski polityk, publicysta, doktor habilitowany nauk wojskowych, nauczyciel akademicki, m.in. profesor nadzwyczajny Akademii Obrony Narodowej i Akademii Sztuki Wojennej, poseł na Sejm III kadencji, były wiceminister i p.o. ministra obrony narodowej.
Życiorys.
Młodość i rodzina.
Syn Mikołaja i Ireny z domu Lubowickiej. Jego ojciec był oficerem 1 Armii WP. Został uwięziony przez funkcjonariuszy NKWD i wywieziony do ZSRR, skąd nie powrócił.
Ukończył zasadniczą szkołę zawodową w Legnicy, po czym podjął pracę jako wykwalifikowany robotnik. W latach 1965–1967 odbywał zasadniczą służbę wojskową, podczas której ukończył podoficerską szkołę wojsk łączności w Strzegomiu, w międzyczasie zdał maturę w liceum ogólnokształcącym dla pracujących w Legnicy.
Wykształcenie i działalność zawodowa.
W 1972 ukończył studia na Wydziale Prawa Uniwersytetu Wrocławskiego. Doktorat na podstawie pracy "Kierowanie obronnością Rzeczypospolitej Polskiej" obronił w 1995 na Wydziale Strategiczno-Obronnym w Akademii Obrony Narodowej; stopień doktora habilitowanego (w oparciu o dorobek naukowy i rozprawę "O bezpieczeństwie Polski w XX wieku") uzyskał sześć lat później na tym samym wydziale. Od lat 90. pracował na AON, był również zatrudniony w Krakowskiej Szkole Wyższej im. Andrzeja Frycza Modrzewskiego.
W październiku 2008 został profesorem i kierownikiem katedry prawa na Wydziale Zamiejscowym Prawa i Nauk o Społeczeństwie Katolickiego Uniwersytetu Lubelskiego w Stalowej Woli, a w październiku 2010 dziekanem tego Wydziału. Następnie objął stanowisko profesora nadzwyczajnego w Instytucie Strategii Akademii Obrony Narodowej, później był profesorem nadzwyczajnym w Akademii Sztuki Wojennej. W październiku 2017 ogłosił odejście z uczelni, nie chcąc pracować w instytucji podległej ministrowi obrony narodowej Antoniemu Macierewiczowi.
Działalność polityczna.
W 1968 uczestnik protestów studenckich, pobity przez funkcjonariuszy MO podczas demonstracji w Legnicy. Od 1966 do 1970 członek Stronnictwa Demokratycznego. W latach 1973–1976 należał do Stowarzyszenia „Pax”. Jednocześnie działał w organizacjach opozycyjnych, poczynając od konspiracyjnego „Ruchu”. W 1976 należał do założycieli ROPCiO. W 1979 był jednym ze współzałożycieli Konfederacji Polski Niepodległej, z której odszedł w 1985, zakładając Polską Partię Niepodległościową. Od 1981 do 1984 był pozbawiony wolności za prowadzoną działalność opozycyjną, zwolnienie uzyskał na mocy amnestii.
W rządzie Jana Olszewskiego został mianowany (w 1992) wiceministrem obrony, od maja do czerwca tego samego roku tymczasowo kierował resortem po urlopowaniu Jana Parysa. Należał do współzałożycieli Ruchu dla Rzeczypospolitej organizowanego przez byłego premiera. W grudniu 1993 kongres RdR wybrał go stosunkiem głosów 106:100 na przewodniczącego tej partii, co doprowadziło do wewnętrznego rozłamu i funkcjonowania dwóch ugrupowań pod nazwą RdR (partia Romualda Szeremietiewa działała później jako Ruch dla Rzeczypospolitej – Obóz Patriotyczny).
W latach 1997–2001 z ramienia Akcji Wyborczej Solidarność sprawował mandat posła na Sejm III kadencji, wybranego w okręgu radomskim. Pod koniec kadencji był posłem niezrzeszonym. Należał do FOChD i z jego ramienia bez powodzenia kandydował w 2001 do Senatu.
W rządzie Jerzego Buzka pełnił ponownie stanowisko wiceministra obrony. Został zawieszony, a następnie odwołany z tej funkcji m.in. na skutek publikacji Anny Marszałek i Bertolda Kittela w „Rzeczpospolitej” zarzucającej mu korupcję. Proces w tej sprawie trwał od 2005. 24 października 2008 sąd I instancji uniewinnił go od głównych zarzutów: korupcji oraz zarzutu przekroczenia uprawnień i działania na szkodę interesu publicznego. Sąd umorzył też postępowanie co do przekroczenia uprawnień w związku z przedawnieniem oraz skazał na grzywnę za bezprawne ujawnienie swojemu asystentowi, Zbigniewowi Farmusowi, tajemnicy państwowej. Ostatecznie 8 listopada 2010 Romuald Szeremietiew został także uniewinniony od zarzutu bezprawnego ujawnienia tajemnicy państwowej.
W 2010 ubiegał się o urząd prezydenta Warszawy jako kandydat niezależny. Zajął 5. miejsce spośród 11 kandydatów, uzyskując 2,16% głosów. Rok później kandydował w wyborach do Senatu w jednym z okręgów województwa podkarpackiego, uzyskując 7579 głosów i zajmując wśród 6 kandydatów 4. miejsce.
W listopadzie 2014 objął kierownictwo Biura Inicjatyw Obronnych przy Akademii Obrony Narodowej. Na to stanowisko został powołany przez ministra obrony narodowej Tomasza Siemoniaka. Zasiadał również we władzach Fundacji Byłych Żołnierzy Jednostek Specjalnych GROM.
We wrześniu 2015 przystąpił do Polski Razem, a w listopadzie 2017 zasiadł w zarządzie powstałej z jej przekształcenia partii Porozumienie. W czerwcu 2021 przeszedł do Partii Republikańskiej.

</doc>
<doc id="461730" url="https://pl.wikipedia.org/wiki?curid=461730" title="Saneczkarstwo na Zimowych Igrzyskach Olimpijskich 1968">
Saneczkarstwo na Zimowych Igrzyskach Olimpijskich 1968

Saneczkarstwo na Zimowych Igrzyskach Olimpijskich 1968 odbyło się w dniach 11 – 13 lutego 1968 roku na torze w Villard-de-Lans. Zawodnicy walczyli w jedynkach kobiet i mężczyzn oraz dwójkach mężczyzn.

</doc>
<doc id="461731" url="https://pl.wikipedia.org/wiki?curid=461731" title="Kanał Łączański">
Kanał Łączański

Kanał Łączański (także "Kanał Łączany-Skawina") – żeglowny kanał wodny długości 15,7 km poprowadzony równolegle do Wisły łączący Łączany ze Skawiną. Wybudowany został w latach 1955–1958. Doprowadza on wodę do elektrowni w Skawinie oraz służy do poruszania się obiektów pływających o nośności 600 ton. Jest tam klub kajakowy. Kanał Łączany-Skawina jest wąski i zarośnięty wodorostami. Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, Kanał Łączański ma klasę żeglugową II.
Kanał Łączany-Skawina jest elementem tzw. Drogi Wodnej Górnej Wisły. Na kanale znajduje się śluza w Borku Szlacheckim. Długość 85 m, szerokość 12 m, spiętrzenie 12,0 m (najwyższe w Polsce). Czas śluzowania w górę i dół wynosi 45 min. Kanał należy do Zespołu Obiektów Hydrotechnicznych Łączany-Skawina.

</doc>
<doc id="461733" url="https://pl.wikipedia.org/wiki?curid=461733" title="Muskauer Park">
Muskauer Park



</doc>
<doc id="461734" url="https://pl.wikipedia.org/wiki?curid=461734" title="Fürst-Pückler-Park">
Fürst-Pückler-Park



</doc>
<doc id="461735" url="https://pl.wikipedia.org/wiki?curid=461735" title="Park von Muskau">
Park von Muskau



</doc>
<doc id="461736" url="https://pl.wikipedia.org/wiki?curid=461736" title="Kopiec Czerniakowski">
Kopiec Czerniakowski



</doc>
<doc id="461738" url="https://pl.wikipedia.org/wiki?curid=461738" title="Ruby On Rails">
Ruby On Rails



</doc>
<doc id="461739" url="https://pl.wikipedia.org/wiki?curid=461739" title="Półka teoretyczna">
Półka teoretyczna

Półka teoretyczna (stopień teoretyczny) – hipotetyczna przestrzeń takich instalacji, jak np. kolumny rektyfikacyjne, chromatograficzne, ekstrakcyjne, adsorpcyjne lub absorpcyjne, która charakteryzuje się określonym stanem równowagi termodynamicznej, ustalonym między fazami (np. ciecz i para, gaz i faza stała, dwie nie mieszające się ciecze).
W przypadku równowag ciecz–para rzeczywistym odpowiednikiem tej hipotetycznej przestrzeni jest pojedyncze urządzenie do destylacji równowagowej. Odpowiednikiem kolumny z umownie wyodrębnionymi stopniami, na których dochodzi do równowagi, jest zestaw destylatorów, stosowany w czasie destylacji wielostopniowej lub półkowa kolumna rektyfikacyjna (źródłosłów „półki teoretycznej”).
Wielkość półki teoretycznej różnych kolumn, w tym kolumn z wypełnieniem, wyraża się najczęściej w jednostkach wysokości. Stosowane jest pojęcie wysokości równoważnej półce teoretycznej formula_1 Sprawność aparatu wyraża się podając liczbę półek teoretycznych w kolumnie, czyli iloraz jej wysokości przez formula_1
Określana sprawność dotyczy procesów wymiany masy między dwoma kontaktującymi się ośrodkami (przepływ przeciwprądowy lub przepływ fazy ruchomej nad powierzchnią fazy nieruchomej). Między oboma ośrodkami zachodzi wymiana składników, powodująca ciągłe zmiany składu obu faz w kierunku stanu równowagi. W warunkach rzeczywistych równowaga nie jest osiągana w żadnym z fragmentów kolumny, ponieważ prędkość dyfuzji cząsteczek w obu ośrodkach do granicy faz oraz ich przenikania przez tę granicę jest zwykle bardzo mała. Osiągnięcie równowagi wymagałoby nieskończenie powolnego przemieszczania się faz względem siebie. Definiując pojęcie „półki teoretycznej” problemów związanych z szybkością procesów nie uwzględniono.
Półka teoretyczna kolumny rektyfikacyjnej.
Pojęcie półki teoretycznej bliżej ilustruje przykład procesu rektyfikacji mieszaniny zeotropowej AB. Termodynamiczną równowagę ciecz–para w warunkach stałego ciśnienia przedstawia się na wykresach zależności temperatury wrzenia i skraplania od składu mieszaniny AB. Kształt tzw. „rybki” zależy od wielkości odchyleń od prawa Raoulta, występujących w mieszaninie.
Skład cieczy i pary w stanie równowagi w stałej temperaturze Tn (hipotetyczna półka formula_3) wskazują punkty przecięcia izotermy z górną i dolną granicą obszaru współistnienia cieczy i pary.
Za poziom Tn-1, odpowiadający kolejnej półce teoretycznej (położonej bliżej kotła), uznaje się taką temperaturę, w której ciecz poziomu formula_3 całkowicie odparowuje. Tę temperaturę wskazuje punkt przecięcia linii składu cieczy formula_3 z linią pary nasyconej (górna granica „rybki”). Analogicznie wyznacza się temperaturę na półce teoretycznej formula_6 Znajduje się punkt przecięcia linii składu pary formula_3 z linią temperatur wrzenia (dolna granica „rybki”), czyli temperaturę, w której cała ilość pary formula_3 skrapla się.
Fizyczna wysokość rzeczywistej kolumny rektyfikacyjnej z wypełnieniem, równoważna tak zdefiniowanym półkom teoretycznym, jest zależna od wielu czynników, w tym od fizykochemicznych właściwości rozdzielanego roztworu, kształtu elementów wypełnienia, stosunku wymiarów wypełnienia do średnicy kolumny, prędkości przepływu faz. Liczbową wartość formula_9 wyznacza się doświadczalnie dla określonej rzeczywistej kolumny i określonych warunków jej pracy. W kolumnie przeprowadza się destylację roztworu testowego. Wyniki oznaczeń wielkości i składu strumieni destylatu i cieczy wyczerpanej umożliwiają obliczenie rzeczywistej liczby półek teoretycznych w całej kolumnie (np. metodą Mc Cabe’a i Thielego), a następnie – wysokości równoważnej jednej półce (iloraz wysokości kolumny przez liczbę półek).
Półka teoretyczna kolumny chromatograficznej.
W chromatografii gazowej "wysokość równoważna półce teoretycznej" formula_9 decyduje o szerokości piku chromatograficznego. Wartość formula_9 jest zależna m.in. od średniej liniowej prędkości przepływu fazy ruchomej formula_12 Zależność formula_9 od formula_14 opisuje równanie van Deemtera, które wskazuje możliwość wybrania optymalnej wartości formula_14 (najmniejsza wartość formula_16 największa sprawność kolumny).
W praktyce liczbę półek teoretycznych wyznacza się zwykle na podstawie czasu retencji formula_17 i szerokości wymywanego pasma analitu (np. szerokości piku w połowie wysokości, W1/2).
Rzeczywista wartość formula_9 jest ilorazem fizycznej długości kolumny (L) przez liczbę półek:

</doc>
<doc id="461740" url="https://pl.wikipedia.org/wiki?curid=461740" title="Herb Asturii">
Herb Asturii

Herb Asturii przedstawia na tarczy w polu błękitnym złoty Krzyż Zwycięstwa, który według legendy był przez Pelagiusza, założyciela monarchii Asturii, niesiony przed wojskiem w czasie bitwy z muzułmanami pod Covadongą w VIII wieku.
Po bokach tarczy łaciński napis "Hoc signo tuetur pius. Hoc signo vincitur inimicus" (pol. Ten symbol chroni pobożnych. Ten symbol zwycięża wrogów).
Obecnie ten niemal metrowej wysokości, złoty, wysadzany kamieniami krzyż z relikwiarzem, jest przechowywany w katedrze w Oviedo.
W herbie zawieszone są na krzyżu greckie litery alfa i omega, symbolizujące Chrystusa jako początek i koniec.
Herb ustanowiony w 1815 roku, jako herb Księstwa Asturii przyjęty został 27 kwietnia 1984 roku.

</doc>
<doc id="461742" url="https://pl.wikipedia.org/wiki?curid=461742" title="Feliks Pendelski">
Feliks Pendelski

Feliks Pendelski ps. „Felek” (ur. 20 listopada 1921 w Warszawie, zm. 6 czerwca 1943 pod Wolą Pękoszewską) – podharcmistrz, sierżant podchorąży, członek Szarych Szeregów.
Życiorys.
Urodził się w niezamożnej warszawskiej rodzinie, ojciec był woźnym i magazynierem w Bibliotece Publicznej m. st. Warszawy przy ul. Koszykowej, gdzie w oficynie mieściło się mieszkanie rodziny.
Ukończył III Gimnazjum Miejskie Męskie im. Śniadeckich w Warszawie, w czasie okupacji był uczniem Szkoły Wawelberga, studiował inżynierię na tajnej Politechnice Warszawskiej.
W III Gimnazjum wstąpił do powstałej w szkole w 1934 roku 80 Warszawskiej Drużyny Harcerzy, gdzie pełnił funkcję zastępowego i przybocznego. W 1939 roku wziął udział w kursie podharcmistrzowskim „Wigry”, uzyskując stopień podharcmistrza. Od września 1939 pełnił obowiązki drużynowego działającej w konspiracji 80 Warszawskiej Drużyny Harcerzy im. Bolesława Chrobrego, początkowo pod kryptonimem MG-30 (Mokotów Górny, 3 drużyna), potem CR-200 (Centrum, 2 drużyna).
Jeden z czołowych przywódców Szarych Szeregów, zastępca komendanta Hufca Warszawa-Centrum Grup Szturmowych Jana Bytnara, po jego śmierci w kwietniu 1943 został hufcowym. Uczestnik trzech akcji bojowych: pod Arsenałem, pod Celestynowem i pod Czarnocinem.
Zginął broniąc śmiertelnie rannego kolegi, phm. sierż. pchor. Andrzeja Zawadowskiego (pseudonim „Gruby”), podczas odwrotu z akcji pod Czarnocinem 6 czerwca 1943 roku, u zbiegu dróg prowadzących z Chojnaty, Kowies i Woli Pękoszewskiej.
Został pochowany wraz z Zawadowskim przez miejscowych rolników w przydrożnym grobie. Po wojnie ich ciała ekshumowano i 19 kwietnia 1946 złożono we wspólnym grobie w kwaterze Batalionu „Zośka” na Cmentarzu Wojskowym na Powązkach w Warszawie (kwatera A20-6-10).
Pośmiertnie odznaczony Krzyżem Walecznych.
Upamiętnienie.
Jego bohaterską walkę uwiecznił Aleksander Kamiński w rozdziale „Czarnocin” książki "Kamienie na szaniec". Jego imię przyjęła jedna z kompanii, a następnie składający się w dużej części z przyjaciół z 80 WDH pluton, wchodzący w skład kompanii „Rudy” batalionu „Zośka” AK. Pluton „Felek” przeszedł cały szlak bojowy batalionu.
Jego pamięć podtrzymuje m.in. 6 DH „Wszędobylska” z Hufca ZHP w Myśliborzu, współtworząc Ruch Programowo-Metodyczny ZHP „Wspólnota Felkowa”.
W pobliżu miejsca śmierci „Felka” byli harcerze 80 WDH ufundowali w latach 80. tablicę pamiątkową, umiejscowioną przy trasie katowickiej przy skręcie na Kowiesy i Wolę Pękoszewską. W październiku 2009 roku ze względu na planowaną przebudowę trasy katowickiej, tablica została przeniesiona na pobliski cmentarz komunalny w Chojnacie.

</doc>
<doc id="461744" url="https://pl.wikipedia.org/wiki?curid=461744" title="Wielka Desztna">
Wielka Desztna

Wielka Desztna (czes. "Velká Deštná", niem. "Deschneyer Großkoppe", 1115 m n.p.m.) – najwyższy szczyt Sudetów Środkowych, w środkowo-wschodniej części Gór Orlickich w Czechach. W przeszłości Wielka Desztna nazywana była Siedmiogrodzką Górą. 
Szczyt znajduje się około 3,6 km na południe od polskiej miejscowości Zieleniec, będącej formalnie częścią Dusznik-Zdroju, na zachód od doliny Dzikiej Orlicy.
Jest to szczyt o obszernym kopulastym wierzchołku i stromych zboczach. Na szczycie częściowo porośniętym młodym lasem znajdowała się wieża triangulacyjna, niżej bufet i wiata turystyczna. Szczyt był w przeszłości dobrym punktem widokowym, z którego rozciągała się pełna panorama na okoliczne szczyty i doliny Gór Orlickich i Bystrzyckich. 26 października 2019 na szczycie oddano do użytku nową wieżę widokową, dzięki której ponownie można oglądać sąsiednie pasma górskie.
Turystyka.
U podnóża szczytu w kierunku północnym w łęku pomiędzy Wielką a Małą Desztną (czes. "Malá Deštná") znajduje się rezerwat przyrody "Jelení lázeň", małe wierzchowinowe torfowisko. Na północnym zboczu w pobliżu drogi prowadzącej na szczyt po lewej stronie zlokalizowane są czeskie schrony i umocnienia militarne z okresu przedwojennego.
Na szczyt prowadzi serpentynami droga oraz szlaki turystyczne:
W odległości kilku kilometrów od szczytu było usytuowane turystyczne przejście graniczne.

</doc>
<doc id="461746" url="https://pl.wikipedia.org/wiki?curid=461746" title="Richard Jefferson">
Richard Jefferson

Richard Allen Jefferson (ur. 21 czerwca 1980) – amerykański koszykarz, występujący na pozycji niskiego skrzydłowego.
W 1998 wystąpił w meczu gwiazd amerykańskich szkół średnich - McDonald’s All-American.
Karierę rozpoczynał w 1998, kiedy to trafił na studia na uniwersytet Arizony, gdzie reprezentował barwy uczelnianej drużyny Wildcats. Po trzech latach nauki zgłosił się do draftu NBA, w którym został wybrany z 13 numerem przez Houston Rockets. Tego samego dnia wymieniono go do New Jersey Nets. W sezonie debiutanckim 2001/2002 zajął drugie miejsce w głosowaniu na debiutanta roku.
W 2008 został wymieniony do Milwaukee Bucks. Od sezonu 2009/2010 jest zawodnikiem San Antonio Spurs. 15 marca 2012 został wymieniony za Stephena Jacksona do zespołu Golden State Warriors. 5 lipca 2013 klub ten zgodził się na przejście Richarda wraz z Brandonem Rushem i Andrisem Biedriņšem do Jazz.
Reprezentował Stany Zjednoczone na Igrzyskach Olimpijskich w Atenach w 2004, zdobywając wówczas brązowy medal.
21 lipca 2014 podpisał kontrakt z Dallas Mavericks. 5 sierpnia 2015 złożył oficjalnie podpis pod nową umową z klubem Cleveland Cavaliers. 14 października 2017 został wymieniony wraz z Kayem Felderem, dwoma przyszłymi wyborami drugiej rundy draftu NBA oraz zobowiązaniami gotówkowymi do Atlanty Hawks w zamian za prawa do Serhija Hładyra i Dimitrisa Agrawanisa. Po dokonaniu transferu został natychmiast zwolniony. 19 października 2017 zawarł umowę z Denver Nuggets.

</doc>
<doc id="461750" url="https://pl.wikipedia.org/wiki?curid=461750" title="Kalendarium powstania warszawskiego – 17 września">
Kalendarium powstania warszawskiego – 17 września

17 września, niedziela.
Walki na Czerniakowie, które trwały od 13 września, stały się coraz uciążliwsze. Jak melduje tego dnia Tadeusz Bór-Komorowski, "Czerniaków podobny jest już do Starówki".
W nocy z Saskiej Kępy na lewy brzeg Wisły przeprawiło się ok. 1200 żołnierzy. W okolicach ul. Czerniakowskiej, 8 uderzeń niemieckich wspieranych czołgami, załamało się pod oporem powstańców. Ewakuacja rannych ze szpitala znajdującego się przy ul. Zagórnej 9 i przetransportowanie niektórych z nich łodziami na Saską Kępę.
Żoliborz i Mokotów cały dzień pod ogniem artyleryjskim.
Desant 78 żołnierzy 6. Pułku Piechoty LWP. Brak łączności z dowódcami wojsk radzieckich.
Tego dnia poległ dowódca batalionu "Kiliński" Stanisław Silkiewicz. Przy ul. Kruczej 3 poległy siostry bliźniaczki Halina i Irena Grotowskie. Przy ulicy Okrąg 2 na Czerniakowie zginął kapral Henryk Poznański.

</doc>
<doc id="461751" url="https://pl.wikipedia.org/wiki?curid=461751" title="Paul Pierce">
Paul Pierce

Paul Anthony Pierce (ur. 13 października 1977 w Oakland) – amerykański koszykarz występujący na pozycji niskiego skrzydłowego. 
W 1995 wystąpił w meczu gwiazd amerykańskich szkół średnich - McDonald’s All-American.
Po trzecim roku studiów na uniwersytecie Kansas zgłosił się do draftu NBA 1998, w którym został wybrany z numerem 10 przez Boston Celtics. Wraz z drużyną Celtics zdobył mistrzostwo NBA w 2008. Wybrano go wówczas MVP finałów.
28 czerwca 2013, po 15 latach spędzonych w Bostonie, w wyniku wymiany kilku graczy przeniósł się do Brooklyn Nets.
17 lipca 2014 podpisał dwuletni kontrakt z Washington Wizards. Od lipca 2015 do czerwca 2017 zawodnik Los Angeles Clippers.
17 lipca 2017 podpisał ceremonialną umowę z Boston Celtics, aby móc zakończyć karierę jako Celt.
Statystyki.
Na podstawie Basketball-Reference.com 

</doc>
<doc id="461754" url="https://pl.wikipedia.org/wiki?curid=461754" title="Zygmunt Sułowski">
Zygmunt Sułowski

Zygmunt Sułowski (ur. 2 maja 1920 w Lublinie, zm. 12 lutego 1995 tamże) – polski historyk, w latach 1974-1981 dziekan Wydziału Nauk Humanistycznych Katolickiego Uniwersytetu Lubelskiego Jana Pawła II.
Życiorys.
W 1938 ukończył Państwowe Gimnazjum im. Stefana Batorego w Warszawie. Walczył jako podchorąży w kampanii wrześniowej 1939 roku. Uczestniczył w obronie Warszawy. W okresie okupacji uczęszczał w Warszawie do Państwowej Szkoły Budowy Maszyn II stopnia (im. Wawelberga i Rotwanda), następnie zaś na I kurs Wydziału Budowy Maszyn w Państwowej Wyższej Szkole Technicznej. W lipcu 1944 roku wyjechał na Kielecczyznę, gdzie przez kilka miesięcy walczył w 2 Dywizji Piechoty Legionów Armii Krajowej – pełnił obowiązki kwatermistrza w stopniu podporucznika.
W latach 1945-1950 studiował historię i socjologię w Uniwersytecie Jagiellońskim, biorąc równocześnie żywy udział w działalności społecznych i naukowych organizacji studenckich: pełnił między innymi funkcje prezesa Koła Historyków Studentów UJ i przewodniczącego „Caritas Academica” w Krakowie. Wybrał specjalizację mediewistyczną pod kierunkiem prof. Józefa Widajewicza. W 1952 r. uzyskał tytuł doktora filozofii.Od 1951 r. zatrudniony na Katolickim Uniwersytecie Lubelskim jako asystent, następnie adiunkt. Doktoryzował się w 1952 na Uniwersytecie Jagiellońskim. Mianowany docentem w 1953 r., profesorem nadzwyczajnym w 1969 r., a profesorem zwyczajnym w 1986 r. W latach 1957-1959 i 1966-68 był prodziekanem, a w latach 1974-1981 dziekanem Wydziału Nauk Humanistycznych KUL. Kierownik Katedry Nauk Pomocniczych i Metodologii Historii, promotor 135 magisteriów i 4 doktoratów.
Członek krajowych i międzynarodowych towarzystw naukowych (m. in.: Towarzystwa Naukowego KUL; Lubelskiego Towarzystwa Naukowego; Komitetu Nauk Demograficznych PAN; Polskiego Towarzystwa Historycznego; Polskiego Towarzystwa Heraldycznego; Polskiego Towarzystwa Demograficznego; Union Internationale pour l`Etude Scientifique de la Population).
W 1982 był członkiem Prezydium Tymczasowej Rady Krajowej PRON.
Autor ponad 200 publikacji naukowych, których tematyka koncentrowała się wokół historii średniowiecznej Polski, nauk pomocniczych historii, demografii historycznej.
W 1993 odznaczony Krzyżem Oficerskim Orderu Odrodzenia Polski. Na emeryturę przeszedł w 1990 r. Zmarł w lutym 1995 r.
Życie prywatne.
Miał żonę Marię z d. Chyżewską.

</doc>
<doc id="461756" url="https://pl.wikipedia.org/wiki?curid=461756" title="Benedykt (biskup poznański)">
Benedykt (biskup poznański)

Benedykt (zm. 10 grudnia 1193/95) – biskup poznański. 
Życiorys.
Dokładny okres jego posługi nie jest znany, jego imię pojawia się w prywatnym dokumencie z ok. 1192 oraz bulli papieża Celestyna III z 9 kwietnia 1193.
W bulli tej Celestyn III zatwierdził na prośbę Benedykta fundację księcia Mieszka Starego i biskupa Radwana (zm. 1172) na rzecz zakonu joannitów.
Do niego zapewne odnosi się przekazana przez Jana Długosza notatka nekrologiczna, rejestrująca pod dniem 10 grudnia śmierć biskupa poznańskiego Benedykta (Długosz odniósł ją do nieznanego skądinąd biskupa o tym imieniu, który miał jakoby rządzić diecezją poznańską w latach 1037–1048). Rok śmierci pozostaje nieznany, w grę wchodzą lata 1193 do 1195.

</doc>
<doc id="461757" url="https://pl.wikipedia.org/wiki?curid=461757" title="Chris Bosh">
Chris Bosh

Chris Bosh, właśc. Christopher Wesson Bosh (ur. 24 marca 1984 w Dallas) – amerykański koszykarz występujący na pozycji silnego skrzydłowego.
W 2002 wystąpił w meczu gwiazd amerykańskich szkół średnich - McDonald’s All-American.
Wybrany w pierwszej rundzie draftu 2003 z numerem 4 przez Toronto Raptors. Przed sezonem 2010/11, wraz z LeBronem Jamesem, podpisał sześcioletni kontrakt z Miami Heat. Mistrz NBA wraz z Miami Heat z sezonu 2011/12 i sezonu 2012/13.
Był członkiem jedynej drużyny w historii konkursu Shooting Stars, która wygrała rywalizację 3 razy z rzędu. Podczas weekendów gwiazd 2013-2015 Bosh, Wilkins i Cash okazywali się najlepsi. W 2015 rozpoczęły się kłopoty zdrowotne Bosha. Ze względu na zakrzepy płucne, po Weekendzie Gwiazd NBA 2015 musiał zaprzestać gry do końca sezonu 2014/2015. Powrócił do gry w kolejnym sezonie, jednak stało się dokładnie to samo i w lutym 2016, Bosh ponownie musiał wstrzymać karierę. Przed sezonem 2016/2017 nie przeszedł pomyślnie testów medycznych i nie został dopuszczony do gry. 2 czerwca 2017 lekarz ligi NBA określił chorobę Bosha jako kończącą jego karierę.
4 lipca 2017 został zwolniony przez Miami Heat.
Statystyki.
NBA.
Na podstawie Basketball-Reference.com 

</doc>
<doc id="461758" url="https://pl.wikipedia.org/wiki?curid=461758" title="Flaga Balearów">
Flaga Balearów

Flaga Balearów – jeden z symboli hiszpańskiej wspólnoty autonomicznej Baleary.
Flaga jest niemal taka sama, jak chorągiew królestwa Majorki z 1312 roku. Pasy przypominają, że Baleary należały w latach 1228-1708 do Królestwa Aragonii. Zamek w kantonie to w Palma de Mallorca.
Ustanowiona 25 lutego 1983 roku, wraz ze , a potwierdzona w statucie z 2007. Statut nie reguluje szczegółów flagi, zatem zdarzają się wersje z jaśniejszym odcieniem fioletu w tle kantonu, z innym rozmiarem kantonu (4/9 wysokości zamiast 1/2), a także z innymi projektami zamku.
Obecna flaga Balearów nie przestrzega zasad heraldyki ze względu na kolor fioletowy użyty w kantonie. Zasady te złamane są również na fladze Majorki, na której znajduje się zamek obrócony o 90°.
Flagi wysp.
Zgodnie ze statutem autonomii, każda wyspa może mieć własną flagę:

</doc>
<doc id="461760" url="https://pl.wikipedia.org/wiki?curid=461760" title="Czarni Połaniec">
Czarni Połaniec



</doc>
<doc id="461765" url="https://pl.wikipedia.org/wiki?curid=461765" title="Kalendarium powstania warszawskiego – 24 września">
Kalendarium powstania warszawskiego – 24 września

24 września, niedziela.
Upadek Górnego Czerniakowa (tj. terenów w rejonie ul. Wilanowskiej i Zagórnej). W wyniku tego powstaje pierścień zacieśniający się wokół trzech głównych ośrodków oporu powstańców: południowy Mokotów - północny Żoliborz - Śródmieście.
Najcięższe walki toczą się teraz na Mokotowie. Niemcy opanowali pałac i park Królikarnia przy ul. Puławskiej 113a. Duże straty po obydwu stronach.
AL i PAL korzysta z zaistniałych trudności, a także ciężkiego położenia mieszkańców Warszawy i przystępuje do akcji propagandowej drukowania gazet krytykujących m.in. władze powstańcze.
Z meldunku w dzienniku 9. Armii niemieckiej:"Natarcie z południa na Mokotów i izolowanych tam powstańców robi małe postępy. Obrona jest bardzo zacięta. Jutrzejsze natarcie będzie prowadzone od zachodu. Jeśli nie będzie decydujące, nic innego nie pozostanie, jak chwilowe przerwanie walki o Mokotów."
W szpitalu powstańczym umiera profesor weterynarii Jan Gordziałkowski; polegli m.in. Tadeusz Kołecki i Krystyna Niżyńska.

</doc>
<doc id="461767" url="https://pl.wikipedia.org/wiki?curid=461767" title="Flaga Kantabrii">
Flaga Kantabrii

Flaga Kantabrii - Biel i czerwień są tradycyjnymi barwami regionu Kantabrii.
Ustanowiona 30 grudnia 1981 roku. Proporcje 2:3.

</doc>
<doc id="461772" url="https://pl.wikipedia.org/wiki?curid=461772" title="Anomalia">
Anomalia

Anomalia (gr. "nieprawidłowość, nierówność") – odchylenie od normy.
Pojęcie jest używane w wielu dziedzinach:

</doc>
