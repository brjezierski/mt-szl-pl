<doc id="461773" url="https://pl.wikipedia.org/wiki?curid=461773" title="Wspólnota Burego Misia">
Wspólnota Burego Misia

Wspólnota Burego Misia – organizacja społeczna zrzeszająca osoby niepełnosprawne wraz z ich rodzinami oraz wolontariuszami, którymi zazwyczaj są młode osoby (licealiści, studenci). 
Wspólnota powstała w 1983 roku, jej założycielem jest Kawaler Orderu Uśmiechu, ks. Czesław Marchewicz CR, nazywany przez wszystkich członków Wspólnoty "Kubą". Wspólnota Burego Misia jest wspólnotą ewangeliczną, która opiera się na zasadach Ewangelii i z niej chce czerpać natchnienie do życia w prawdzie. Działaniem Wspólnoty ma być przyjaźń i troska o osoby niepełnosprawne intelektualnie lub ruchowo. Dlatego każde z 3 ognisk Wspólnoty (Bytom, Kraków, Poznań, wyłania służby kwatermistrzowskie, czuwające nad materialnym bytem Wspólnoty.
Fundacja Burego Misia.
W celu koordynacji działań związanych z zapewnieniem materialnego bytu Wspólnoty powstała również Fundacja Burego Misia. Przede wszystkim starająca się wspierać utrzymanie Osady Burego Misia.
"Fundacja Burego Misia im. Bogdana Jańskiego jest organizacją pożytku publicznego. Oznacza to, że każda osoba fizyczna ma prawo przekazać 1% podatku dochodowego na rzecz naszej fundacji. Zebrane w ten sposób pieniądze umożliwiają utrzymanie i rozwój Osady Burego Misia oraz organizację Obozów Burego Misia."(www.buremisie.org.pl)
Osada Burego Misia.
Osada Burego Misia jest domem Wspólnoty, a także (od 1992 roku) stałym miejscem życia dla tych osób niepełnosprawnych, które straciły bliskich. Osada jest małym gospodarstwem rolnym w Nowym Klinczu koło Kościerzyny.
Wspólnoty lokalne.
Zanim powstała Osada Burego Misia, Wspólnota powstawała w kolejnych miastach, w których Kuba kolejno studiował i prowadził działalność duszpasterską. Tam tworzyły się wspólnoty lokalne, które działają do dziś. W trakcie Obozu Burego Misia spotykają się Bure Misie i Bure Niedźwiedzie wszystkich wspólnot. Ze wspólnot lokalnych wywodzą się Bure Niedźwiedzie żyjące na Osadzie Burego Misia.
Kraków.
O powstaniu Wspólnoty krakowskiej, a tym samym, powstaniu Wspólnoty w ogóle, Kuba CR pisze: "Wspólnota pojawiła się gdzieś na Plantach krakowskich, gdy wracałem do klasztoru z wykładów." Wtedy Kuba został poproszony o pomoc przez mamę Piotrusia na wózku. To spotkanie zaowocowało przygotowywaniem Piotra do komunii świętej. Z czasem pojawiły się kolejne osoby, z którymi Kuba, oraz jego koledzy z kleryckiego zastępu harcerskiego, spotykali się na katechezach. Przerodziło się to w niezwykłą znajomość, a to w pierwszy wyjazd pod namioty nad jezioro Dobrogoszcz. Z działalności Kuby w Ruchu Harcerskim powstała nazwa- jego pseudonim to Bury Niedźwiedź. Tak powstał "Bury Miś"- młodszy przyjaciel Burego Niedźwiedzia. Po pierwszym Obozie myśl o wspólnie przeżytych wakacjach pozostawała żywa. Wtedy przestano spotykać się indywidualnie, tylko na katechezach, a zaczęto czuć się Wspólnotą. Zaczęły się wspólne Msze święte, wyjścia do kawiarni, Ogrodu Botanicznego. W maju 1985 roku Kuba przyjął święcenia kapłańskie, po których rozpoczął się drugi Obóz Burego Misia nad Dobrogoszczem.
Dziś w krakowskiej Wspólnocie spotyka się 38 Burych Misiów i 20 Burych Niedźwiedzi. 
Bytom.
Po święceniach kapłańskich w 1985 roku Kuba CR rozpoczął pracę w parafii Najświętszego Serca Pana Jezusa w Bytomiu na Szombierkach. Po pierwszej kolędzie tego roku w salkach przy parafii zaczęła spotykać się pierwsza grupa Burych Misiów i Burych Niedźwiedzi. Niektórzy z nich do dziś żyją we Wspólnocie.
Wspólnota bytomska od kilku lat spotyka się i jeździ na Obóz Burego Misia w dwóch ogniskach: Ognisko I, do którego należy 21 Burych Misiów i 21 Burych Niedźwiedzi oraz Ognisko II, skupiające 22 Burych Misiów i 17 Burych Niedźwiedzi.
Poznań.
W 1988 roku, pewnie w związku z tym, że Kuba CR rozpoczął duszpasterską pracę w nowej parafii, idea szczególnej przyjaźni tworząca Wspólnotę Burego Misia, zaczęła żyć w Poznaniu. W ubiegłym roku obchodziła więc 20-lecie swojej działalności.
Jeżeli wspólnotowa dojrzałość rodziła się dopiero, kiedy powstawała wspólnota krakowska, to poznańska wspólnota rodziła się doświadczeniem dwóch wspólnot, bo również i bytomskiej. Fizycznie funkcjonowało już miejsce, które nazywaliśmy Osadą Burego Misia, choć nie mieszkali tam jeszcze nasi przyjaciele. Biorąc pod uwagę walory duchowe, organizacyjne, mentalność wspólnotową wspólnota poznańska rozpoczynała swoje życie z dość wysokiego pułapu – co oczywiście wcale nie przesądza o dojrzałości jej poszczególnych członków dzisiaj. W każdym razie dynamika rozwoju była znacznie większa niż poprzednich wspólnot. Połączenie spontaniczności z doświadczeniem i szczególną wielkopolską mentalnością praktycznych i gospodarnych ludzi, sprawiło, że dziś ta wspólnota liczebnie jest największa. Abyśmy mieli większą sposobność przeżywania bliskości, na poznańską wspólnotę składają się trzy ogniska.
W pierwszym ognisku żyje 39 Burych Misiów i 20 Burych Niedźwiedzi. 
W ognisku drugim żyje 32 Burych Misiów i 19 Burych Niedźwiedzi. 
W grupie trzeciej spotyka 41 Burych Misiów i 15 Burych Niedźwiedzi.
Bury Miś, Bury Niedźwiedź.
We Wspólnocie Burego Misia funkcjonuje specyficzne nazewnictwo:
Obóz Burego Misia.
W 1984 roku ks. Czesław Marchewicz zorganizował pierwszy Obóz Burego Misia, będący do dziś świętem całej Wspólnoty. Co roku latem, niedaleko Osady Burego Misia organizowany jest Obóz Burego Misia - największe święto Wspólnoty - święto spotkania. Obóz składa się z dwóch dwutygodniowych turnusów, w których uczestniczy około 250 Burych Misiów i tyle samo Burych Niedźwiedzi. Turnus składa się z pomniejszych podobozów (tożsamych grupom Wspólnoty w ogniskach lokalnych), posiadających własną kadrę i realizujących odrębny plan zajęć.

</doc>
<doc id="461784" url="https://pl.wikipedia.org/wiki?curid=461784" title="Augustin Barruel">
Augustin Barruel

Augustin Barruel (ur. 2 października 1741, zm. 5 października 1820 w Paryżu) – francuski jezuita. Jako były wolnomularz oskarżył w jednym ze swoich dzieł ("Mémoires pour servir à l'Histoire du Jacobinisme") masonerię i zakon iluminatów o wywołanie Rewolucji Francuskiej. Nazwał w nim Adama Weishaupta „wcielonym diabłem”. Wątek ten stał się później popularny w literaturze.

</doc>
<doc id="461785" url="https://pl.wikipedia.org/wiki?curid=461785" title="Tetiana Wołosożar">
Tetiana Wołosożar

Tetiana Andrijiwna Wołosożar, ukr. Тетяна Андріївна Волосожар, ros. Татья́на Андре́евна Волосожа́р "Tatjana Andriejewna Wołosożar" (ur. 22 maja 1986 w Dniepropetrowsku) – ukraińska łyżwiarka figurowa reprezentująca Rosję, startująca w parach sportowych z Maksimem Trańkowem. Dwukrotna mistrzyni olimpijska z Soczi (2014, w parach sportowych i drużynowo), mistrzyni (2013) i dwukrotna wicemistrzyni świata (2011, 2012), 4-krotna mistrzyni Europy (2012–2016), zwyciężczyni finału Grand Prix (2012), 5-krotna mistrzyni Ukrainy (2004, 2005, 2007, 2008, 2010) oraz trzykrotna mistrzyni Rosji (2011, 2013, 2016).
Po zmianie przepisów w punktacji zawodów łyżwiarskich w 2018 roku, do Wołosożar i Trańkowa należy historyczny rekord świata (GOE±3) par sportowych w kategorii seniorów: za program krótki (162,86 pkt).
Życie prywatne.
Tetiana Wołosożar urodziła się w Dniepropetrowsku w ówczesnym ZSRR. W lutym 2015 r. Wołosożar i jej partner sportowy Maksim Trańkow ogłosili swoje zaręczyny. Ich ślub odbył się 18 sierpnia 2015 r. We wrześniu 2016 r. Wołosożar i Trańkow ogłosili przerwanie swojej kariery sportowej ze względu na ciążę Tetiany. Ich córka Anżelika przyszła na świat 16 lutego 2017 r. W czerwcu 2021 roku na świat przyszedł ich syn Tieodor.
Kariera.
Wołosożar rozpoczęła współpracę z rosyjskim łyżwiarzem Maksimem Trańkowem w maju 2010 r. Ukraińska federacja potwierdziła, że w ich kraju nie ma możliwości znalezienia dla niej partnera z którym mogłaby występować na wysokim poziomie dlatego Wołosożar otrzymała pozwolenie na reprezentowanie Rosji. W późniejszych wywiadach Trańkow przyznał, że był zainteresowany współpracą z Wołosożar już od 2006 r.
Na igrzyskach olimpijskich w 2014 r. w Soczi, Wołosożar i Trańkow reprezentowali Rosję zarówno w zawodach drużynowych jak i w konkurencji par sportowych. W pierwszym, historycznym konkursie drużynowym zaprezentowali program krótki, który wygrali z notą 83.79 pkt i przewagą 10.69 pkt nad drugą parą z Kanady. 9 lutego 2014 r. wraz z reprezentacją Rosji wywalczyli swój pierwszy złoty medal olimpijski. W konkurencji par sportowych ustanowili rekord świata w programie krótkim z notą 84.17 pkt. Następnego dnia wygrali program dowolny (152.69 pkt) i zdobyli drugi tytuł mistrzów olimpijskich z przewagą 18.18 pkt nad rodakami Ksieniją Stołbową i Fiodorem Klimowem.
W listopadzie 2017 r. Wołosożar i Trańkow potwierdzili, że nie będą bronić złotego medalu olimpijskiego na igrzyskach olimpijskich w 2018 r. w Pjongczangu na ze względów rodzinnych (narodziny ich córki w lutym 2017 r.).
Rekordy świata.
Do sezonu 2017/2018
Rekordy życiowe.
Tetiana Wołosożar / Maksim Trańkow

</doc>
<doc id="461786" url="https://pl.wikipedia.org/wiki?curid=461786" title="Askold">
Askold

Askold (ros. Аскольд) – rosyjski krążownik pancernopokładowy z okresu wojny rosyjsko-japońskiej, zbudowany w Niemczech, nazwany na cześć wodza ruskiego, legendarnego Warega – "Askolda".
Budowa.
Był to jeden z trzech podobnych dużych krążowników pancernopokładowych zamówionych przez Rosję w ramach programu z 1898 w różnych stoczniach zagranicznych specjalnie dla służby na Dalekim Wschodzie (pozostałe to „Wariag” i „Bogatyr”). „Askold” zbudowany został w niemieckiej stoczni Germania w Kilonii, której projekt zwyciężył w rozpisanym w tym celu konkursie.
Budowę okrętu rozpoczęto oficjalnie 8 lipca 1899, a już wcześniej 11 stycznia 1899 został wciągnięty na listę floty. Okręt wodowano 2 marca 1900, a oficjalnie wszedł do służby we flocie rosyjskiej 12 stycznia 1902. Do 27 września 1907 klasyfikowany był jako krążownik I rangi (daty powyżej według kalendarza juliańskiego). Nazwę „Askold” wcześniej nosiły 2 okręty XIX-wieczne – fregata wodowana w 1854 i korweta wodowana w 1863, na cześć księcia kijowskiego zmarłego w 882.
Opis i ocena.
„Askold” był najszybszym z krążowników zamówionych w ramach programu 1898 roku – na próbach rozwinął prędkość maksymalną 24 węzły, co powodowało, że był jednym z najszybszych krążowników na świecie. Był przy tym najtańszy spośród zamówionych – cena z wyposażeniem ok. 5 mln rubli. W porównaniu z „Wariagiem” miał lepiej chronioną oraz lepiej rozmieszczoną artylerię (po 5 pojedynczych dział na burtach, jedno na dziobie i rufie – przy takiej samej liczbie 12 dział, salwę burtową tworzyło 7 dział w porównaniu z 6 „Wariaga”; w kierunku dziobu lub rufy mogły strzelać po 3 działa). Miał także bardziej niezawodny napęd. Szybkość osiągnięto jednak kosztem ciasnoty w pomieszczeniach i mniejszej wytrzymałości kadłuba. Wizualnie wyróżniał się wśród innych okrętów tej klasy posiadaniem aż pięciu cienkich kominów oraz gładkim pokładem, z małą nadbudówką dziobową przesuniętą w stronę dziobu. Brak podniesionego pokładu dziobowego powodował nieco gorsze własności morskie, a w celu uniknięcia zalewania przez fale, działo dziobowe było umieszczone na nadbudówce. „Askold” znacznie przewyższał zamówione wcześniej rosyjskie okręty typu "Diana" (programu 1895). Przewyższał też większość japońskich krążowników pancernopokładowych, które były mniejsze, niemniej jednak ocenia się, że chybiona była sama koncepcja dużych krążowników pancernopokładowych, a doświadczenia wojny wykazały znacznie większą przydatność niewiele większych i droższych krążowników pancernych.
Służba.
Początek służby i wojna rosyjsko-japońska.
Po wejściu do służby, „Askold” przypłynął do Rosji w lutym 1902. Następnie, we wrześniu tego roku wypłynął z Bałtyku na Daleki Wschód, w skład Eskadry Oceanu Spokojnego i w lutym 1903 zawinął do nowej bazy Port Artur. W tym roku dwukrotnie odbył wizyty kurtuazyjne do portów japońskich Kobe i Nagasaki, pływał też do Władywostoku.
Podczas pierwszej fazy wojny japońsko-rosyjskiej, począwszy od japońskiego ataku 9 lutego 1904, „Askold”, stacjonując w Port Artur aktywnie uczestniczył w walkach z japońską flotą wokół Port Artur. Podczas bitwy 10 lutego, razem z krążownikami „Bajan” i „Nowik” wstąpiły jako pierwsze w bój z japońskimi siłami głównymi. „Askold” został lekko uszkodzony 6 trafieniami, z tego jeden pocisk przebił zasobnię węglową na linii wodnej, inny uszkodził działo 152 mm (zginęło 4 marynarzy, raniono 10). 24 lutego uczestniczył z pozostałymi krążownikami w starciu z japońskimi krążownikami, a 25 lutego z japońskimi siłami głównymi. Od marca „Askold” był okrętem flagowym naczelnika zespołu krążowników, kmdra N. Rejzensztajna (pierwszego dowódcy „Askolda”), pływał też przejściowo pod flagą głównodowodzącego obroną admirała Stiepana Makarowa.
10 sierpnia 1904 „Askold” uczestniczył w bitwie na Morzu Żółtym. Podejmując próbę przebicia się do Władywostoku pod ogniem japońskich okrętów, krążownik został poważnie uszkodzony (4 przebicia pod linią wodną i 6 nawodnych, uszkodzone 2 kominy i duża część artylerii, 11 zabitych i 48 rannych). Według relacji rosyjskich, zadał też niewielkie uszkodzenia japońskim krążownikom pancernym „Asama” i „Yakumo”. „Askold” zdołał się przebić, lecz mimo to z uwagi na uszkodzenia zmuszony był zawinąć do chińskiego portu w Szanghaju, gdzie został internowany 13 sierpnia. Po zawarciu pokoju, został w październiku 1905 zwrócony Rosji i przebazowany do Władywostoku.
Od czerwca 1906 wchodził w skład Flotylli Syberyjskiej, zastępującej dawną Eskadrę Oceanu Spokojnego. Od 1908 był jej największą jednostką i okrętem flagowym. Od początku 1911 do października 1912 przechodził kapitalny remont we Władywostoku.
I wojna światowa i wojna domowa.
Po wybuchu I wojny światowej, pod koniec sierpnia 1914 wszedł w skład eskadry sojuszniczej państw Ententy (wraz z brytyjskimi krążownikami HMS „Minotaur” i HMS „Yarmouth”, japońskimi „Ibuki” i „Chikuma” oraz rosyjskim „Żemczug”). Głównym zadaniem było poszukiwanie niemieckiej dalekowschodniej eskadry krążowników wiceadm. von Spee i niemieckich statków na południowym Oceanie Spokojnym. Osłaniał też konwoje na Oceanie Indyjskim. Po przebazowaniu z Dalekiego Wschodu, „Askold” działał w składzie sojuszniczych sił na Morzu Śródziemnym, u wybrzeża Turcji. W grudniu 1914 zdobył niemiecki statek handlowy pod Hajfą, następnie zatopił dwa statki tureckie. Na początku 1915 ostrzeliwał śródziemnomorskie wybrzeże Turcji. Od 19 lutego 1915 reprezentował flotę rosyjską w składzie licznego zespołu sojuszniczego biorącego udział w operacji dardanelskiej, przydzielony do francuskiej 6. eskadry. M.in. w dniach 25–26 kwietnia 1915 wziął udział w wysadzeniu i wsparciu francuskiego desantu pod Kum Kale, mającego stanowić dywersję dla głównego desantu (25 kwietnia wystrzelił 748 pocisków 152 mm i 1503 75 mm). W październiku 1915 działał u wybrzeża Bułgarii. W styczniu 1916 wziął udział w desancie zajmującym tureckie forty na półwyspie Kara Burnu.
Od marca do końca 1916 „Askold” przeszedł remont kapitalny w Tulonie we Francji. Od września 1916 jego dowódcą był Polak komandor Kazimierz Kietliński. Na okręcie panowały wówczas rewolucyjne nastroje załogi i rozprzężenie dyscypliny, a 1 września (19 sierpnia st. stylu) 1916 doszło do sabotażu w postaci spowodowania wybuchu prochu w naboju kalibru 75 mm w komorze amunicyjnej krążownika (nabój wybuchł nie powodując większych uszkodzeń okrętu). We wrześniu sąd wojenny skazał za to na rozstrzelanie czterech marynarzy i wyrok wykonano, mimo braku bezpośrednich dowodów winy (Kietliński został później za to zamordowany podczas rewolucji).
Jeszcze podczas remontu zdecydowano przydzielić „Askold” do Flotylli Oceanu Północnego (Lodowatego) i w grudniu 1916 wyruszył on z Tulonu, lecz po drodze doznał uszkodzeń w sztormie i musiał być remontowany w Devonport w Wielkiej Brytanii. W tym czasie w Rosji doszło do burżuazyjnej rewolucji lutowej, co podgrzało jeszcze bardziej radykalne nastroje części załogi i dowódca z trudem usiłował zapobiec wystąpieniom przeciw oficerom. 30 czerwca 1917 krążownik przybył do Murmańska, gdzie okręt objął nowy dowódca. Po bolszewickiej rewolucji październikowej w Rosji, „Askold” w listopadzie 1917 wszedł w skład radzieckiej Flotylli Oceanu Północnego, lecz nie był używany bojowo z uwagi m.in. na braki załogi. Podczas interwencji państw zachodnich, 14 lipca 1918 został zdobyty w Zatoce Kolskiej przez brytyjskie wojska interwencyjne i wcielony do brytyjskiej marynarki pod nazwą HMS „Glory” IV. Służył głównie jako hulk koszarowy w Archangielsku. Podczas wycofania interwentów, w 1919 został wycofany do Wielkiej Brytanii (na Szetlandy). W 1922 okręt został zwrócony Rosji radzieckiej (RSFSR) za zwrotem kosztów jego utrzymania, lecz z powodu kiepskiego stanu technicznego został w tym roku sprzedany do Niemiec na złom i złomowany w Hamburgu.
Dane techniczne.
Uzbrojenie:
Opancerzenie: (stal Kruppa)

</doc>
<doc id="461791" url="https://pl.wikipedia.org/wiki?curid=461791" title="Czesław Marchewicz">
Czesław Marchewicz

Czesław Marchewicz (ur. 5 sierpnia 1957 w Kościerzynie) – ksiądz zmartwychwstaniec, kawaler Orderu Uśmiechu, założyciel Wspólnoty Burego Misia.
W roku 1978 wstąpił do nowicjatu Księży Zmartwychwstańców, a w roku 1985 przyjął święcenia kapłańskie. Pracę duszpasterską rozpoczął w Bytomiu, potem w parafii Zmartwychwstania Pańskiego w Poznaniu. W Krakowie, jeszcze jako student, zaprzyjaźnił się z niepełnosprawnym chłopcem, Piotrusiem i przygotował go do pierwszej komunii. Przez niego poznał innych niepełnosprawnych, których katechizował. W 1984 roku z pomocą harcerzy i studentów zorganizował pierwszy Obóz Burego Misia. W 1987 roku Czesław Marchewicz kupił małe gospodarstwo w Nowym Klinczu, które dało początek Osadzie Burego Misia, a następnie Fundacji Burego Misia. Od 1992 roku Czesław Marchewicz mieszka i pracuje na Osadzie, opiekując się na co dzień osobami niepełnosprawnymi. W 1990 roku otrzymał odznaczenie Towarzystwa Przyjaciół Dzieci, w 1996 roku został kawalerem Orderu Uśmiechu, a w 2002 – stał się członkiem i stypendystą Ashoki (Ashoka wyszukuje i wspiera wybitne jednostki, wiodących liderów zmian społecznych na całym świecie – innowatorów społecznych).

</doc>
<doc id="461799" url="https://pl.wikipedia.org/wiki?curid=461799" title="Ali Farka Touré">
Ali Farka Touré

Ali Ibrahim „Farka” Touré (ur. 31 października 1939 w Kanau w regionie Timbuktu, zm. 7 marca 2006 w Bamako) – malijski wokalista i gitarzysta.
W 2003 został sklasyfikowany na 76. miejscu listy 100 najlepszych gitarzystów wszech czasów magazynu Rolling Stone.

</doc>
<doc id="461800" url="https://pl.wikipedia.org/wiki?curid=461800" title="Ali Farka Toure">
Ali Farka Toure



</doc>
<doc id="461802" url="https://pl.wikipedia.org/wiki?curid=461802" title="Cyja">
Cyja



</doc>
<doc id="461808" url="https://pl.wikipedia.org/wiki?curid=461808" title="Pride FC">
Pride FC



</doc>
<doc id="461809" url="https://pl.wikipedia.org/wiki?curid=461809" title="Sambo (buddyzm)">
Sambo (buddyzm)



</doc>
<doc id="461811" url="https://pl.wikipedia.org/wiki?curid=461811" title="Triratna">
Triratna



</doc>
<doc id="461812" url="https://pl.wikipedia.org/wiki?curid=461812" title="Triratana">
Triratana



</doc>
<doc id="461813" url="https://pl.wikipedia.org/wiki?curid=461813" title="Frygorymetr">
Frygorymetr

Frygorymetr – przyrząd do pomiaru zdolności ochładzającej środowiska. Jest to metalowa kula podgrzewana od wewnątrz elektrycznością wyposażona w termostat i licznik energii elektrycznej. Na podstawie ilości zużytej energii oblicza się średnie ochładzanie w jednostce czasu.

</doc>
<doc id="461814" url="https://pl.wikipedia.org/wiki?curid=461814" title="Frygoria">
Frygoria



</doc>
<doc id="461815" url="https://pl.wikipedia.org/wiki?curid=461815" title="Fg">
Fg



</doc>
<doc id="461816" url="https://pl.wikipedia.org/wiki?curid=461816" title="Omówienie">
Omówienie



</doc>
<doc id="461817" url="https://pl.wikipedia.org/wiki?curid=461817" title="Życie eskimosów">
Życie eskimosów



</doc>
<doc id="461818" url="https://pl.wikipedia.org/wiki?curid=461818" title="Cap Arcona">
Cap Arcona



</doc>
<doc id="461819" url="https://pl.wikipedia.org/wiki?curid=461819" title="Glomar Challenger">
Glomar Challenger



</doc>
<doc id="461821" url="https://pl.wikipedia.org/wiki?curid=461821" title="Great Eastern">
Great Eastern



</doc>
<doc id="461822" url="https://pl.wikipedia.org/wiki?curid=461822" title="Kentucky (statek)">
Kentucky (statek)



</doc>
<doc id="461826" url="https://pl.wikipedia.org/wiki?curid=461826" title="Mandźuśri">
Mandźuśri



</doc>
<doc id="461827" url="https://pl.wikipedia.org/wiki?curid=461827" title="RTEMS">
RTEMS

RTEMS – system operacyjny czasu rzeczywistego (RTOS) rozwijany jako projekt Open Source
na licencji GPL dla wielu platform: MC68000, Intel i960, Intel i386, MIPS czy LEON.
Obsługuje API POSIX-a i ulTRON-a.

</doc>
<doc id="461839" url="https://pl.wikipedia.org/wiki?curid=461839" title="Staufen im Breisgau">
Staufen im Breisgau

Staufen im Breisgau – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, siedziba związku gmin Staufen-Münstertal. Miasto leży u podnóża Schwarzwaldu, znane jest z win produkowanych w lokalnych winnicach, liczy 7628 mieszkańców (2010).

</doc>
<doc id="461846" url="https://pl.wikipedia.org/wiki?curid=461846" title="Bambry">
Bambry



</doc>
<doc id="461848" url="https://pl.wikipedia.org/wiki?curid=461848" title="Różanecznik kosmaty">
Różanecznik kosmaty

Różanecznik kosmaty, różanecznik owłosiony ("Rhododendron hirsutum" L.) – gatunek roślin z rodziny wrzosowatych ("Ericaceae"). W środowisku naturalnym rośnie tylko w Alpach. W Polsce jest uprawiany, obok wielu innych gatunków różaneczników, jako roślina ozdobna. Przez ogrodników zaliczany jest do grupy różaneczników karłowych.
Uprawa.
Odmiany uprawiane w ogrodach potrzebują żyznej, próchnicznej i stale wilgotnej gleby. W odróżnieniu od innych gatunków różaneczników nie musi mieć kwaśnej gleby. Ma dużą tolerancję na odczyn gleby – toleruje pH 3,6–6. Ma zwartą bryłę korzeniową, stąd też dobrze znosi przesadzanie. Jest odporny na mróz. Najlepiej rośnie na słonecznym lub półcienistym stanowisku. Oprócz typowego gatunku uprawiane są mieszańce z innymi gatunkami różanecznika.

</doc>
<doc id="461852" url="https://pl.wikipedia.org/wiki?curid=461852" title="Impact Wrestling">
Impact Wrestling

Impact Wrestling – amerykańska federacja wrestlingu założona przez w maju 2002 roku przez Jeffa i Jerry’ego Jarrettów. Siedziba federacji znajduje się w Nashville w stanie Tennessee.
Historia.
Początki i spółka z NWA (2002–2007).
Pomysł na utworzenie federacji równoległej do WWE powstał krótko po sprzedaży World Championship Wrestling. 10 maja 2002 roku federację Total Nonstop Action założyli Jeff Jarrett i Jerry Jarrett. Federacja była częścią National Wrestling Alliance, i była nazywana NWA: Total Nonstop Action. W ramach umowy z NWA, federacja miała dostęp do mistrzostw takich jak NWA World Tag Team Championship, czy też NWA World Heavyweight Championship.
Federacja ruszyła z zamiarem produkowania tylko gal PPV. W 2004 roku, utworzono tygodniówkę dla federacji o nazwie "Impact!". Program pokazywał bardziej sportowy styl, niż WWE. Ring był w kształcie sześciokąta, a firma wprowadziła pomiar czasu w meczach oraz „Fox Box”, który prezentował zawodników przed walką. Po wprowadzeniu tygodnówki, federacja przyjęła format stosowany pierwotnie przez WCW, jedno w miesiącu, trwające 3 godz PPV i cotygodniowe gale.
W 2005 wygasła umowa pomiędzy firmą a FOX, przez co federacja została zmuszona emitować programy "Impact!" i "Xplosion" przez internet. Tego samego roku federacja rozpoczęła produkcję figurek we współpracy z Marvel Toys.
Na Unbreakable, 11 września 2005 mecz o TNA X Division Championship pomiędzy AJ Stylesem, Samoa Joe i Christopherem Danielsem, otrzymał od dziennikarza wrestlingu Dave’a Meltzera 5 gwaizdek, co czyni go pierwszym i jedynym tak wysoko ocenionym meczem w Impact.
1 października 2005 został wyemitowany pierwszy odcinek "Impact!" na stacji Spike TV, po podpisaniu z nią kontraktu.
Od 2005 do 2006 TNA miało nabór wielu znanych zawodników ze świata wrestlingu (głównie znanych z największej federacji na świecie, WWE). Byli to m. in Kevin Nash, Rhino, Christian Cage, Sting, Scott Steiner i Kurt Angle.
W kwietniu 2006 TNA rozpoczęło współpracę z YouTube. W październiku 2007, cotygodniowe odcinki "Impact!" zostały rozszerzone do formatu dwugodzinnego.
TNA (2007–2017).
Po tym jak firma zakończyła współpracę z NWA i została odcięta od mistrzostw, została zmuszona utworzyć nowe mistrzostwa. Utworzono wtedy TNA World Heavyweight Championship i TNA World Tag Team Championship.
9 września 2008, firma Midway Games wydała grę wideo TNA zatytułowaną "TNA Impact"!, a w 2009 firma wprowadziła archiwum, gdzie fani mogli oglądać gale pay-per-viev z poprzednich lat.
Październik 2009 roku, był rokiem przełomowym dla TNA, ponieważ firma zatrudniła wielu wpływowych wrestlerów, dla wcześniej wspomnianej największej federacji wrestlingu na świecie, WWE. Byli to m.in.: WWE Hall of Famerzy i wielokrotni mistrzowie świata WWE, Ric Flair i Hulk Hogan oraz Jeff Hardy, Rob Van Dam i Mr. Anderson, oraz byłego prezesa WCW, Erica Bischoffa. Bischoff i Hogan, którzy pracowali głównie na zapleczu, wprowadzili wiele zmian, m.in. powrócili do standardowego, kwadratowego ringu oraz zawarli ugodę ze Spike TV, aby przenieść odcinki "Impact!" na poniedziałek, kiedy emitowana była główna gala WWE, Raw. Emisja pierwszego odcinka w poniedziałek, miała odbyć się 8 marca 2010, lecz 4 stycznia 2010, w poniedziałek, TNA wydało odcinek "Impact!", który przedstawił wszystkie zmiany widzom oraz zawierał występ, nieaktywnego od dwóch lat Hulka Hogana. TNA stało się wtedy pierwszą federacją wrestlingu, od dziewięciu lat (czyli od wykupienia przez WWE, WCW), która rozpoczęła rywalizację z WWE. WWE jednak tej samej nocy nie pozostało dłużne i ustanowiło wielki powrót, legendy wrestlingu, Breta Harta, który nie pojawiał się w federacji od 1997, kiedy to został prawdziwie oszukany przez federację, sztuczką "Montreal Screwjob". 3 maja "Impact!" z powrotem zostało przeniesione na czwartkowe noce, kończąc rywalizację. Tego samego dnia, nazwa show została zmieniona na "Impact Wrestling".
7 listopada 2011, byłe terytorium rozwojowe WWE, Ohio Valley Wrestling (OVW), stało się oficjalnym terytorium rozwojowym TNA. W grudniu promocja zadebiutowała z Ring Ka King z siedzibą w Indiach.
W marcu 2013, TNA zakończyło współpracę z Universal Studios i zaczęło kręcić swoje programy w różnych miastach Stanów Zjednoczonych. 2 listopada TNA, zakończyło współpracę z Ohio Valley Wrestling.
W latach 2013–2014 znane gwiazdy TNA, m.in. Hulk Hogan (który w 2014 powrócił do WWE), AJ Styles, czy też właściciel firmy Jeff Jarrett, opuścili promocję. Powodem Stylesa były okropne warunki nowego kontraktu, a Jarrett chciał zainwestować w nową federację wrestlingu, Global Force Wrestling. Mimo nowej inwestycji Jarretta, był on dalej po części inwestorem TNA. Następnie odeszły również takie gwiazdy jak: Sting, Chris Sabin, Hernande, Christopher Daniels i Kazarian.
Pod koniec lipca poinformowano, że Spike TV rezygnuje z "Impact Wrestling,", lecz TNA zaprzeczyło tym plotkom. W końcu obie strony doszły do ugody, przenosząc program na środowe wieczory.
W listopadzie 2014, umowa ze Spike TV wygasła, a "Impact Wrestling" przeniosło się do Discovery Communications, które dopiero co podpisało kontrakt z TNA. Godziny i dzień nadawania programu zostały te same, co na Spike TV. "Impact Wrestling" miało swoją premierę, w środę, 7 stycznia o godzinie 21:00. TNA rozpoczęło również dwa nowe programy: "Impact Wrestling: Unlocked", prowadzony przez Mike’a Tenay, i "TNA Wrestling’s Greatest Matches", serię prezentującą najlepsze mecze w historii firmy. Discovery Communications reklamowało "Impact Wrestling" jako jedną z przyczyn wzrostu liczby widzów. Pomimo tego sukcesu, Discovery Communications usunęło "Unlocked" i "Greatest Matches" ze swoich programów w maju 2015.
19 listopada TNA podpisała kontrakt z Pop TV na wyemitowanie "Impact Wrestling""." TNA powróciło wtedy, do nagrywania Impact Wrestling w Impact Zone w Universal Studios w Orlando na Florydzie. W marcu i kwietniu kolejni ważni zawodnicy opuścili firmę. Byli to: Eric Young, Bobby Roode oraz Velvet Sky. 12 sierpnia Billy Corgan został nowym prezesem awansu, a Dixie Carter przewodniczącą i dyrektorem ds. Strategii. Z powodu konfliktu zaistniałego pomiędzy Corganem a TNA (patrz dział Konflikty z prawem), Corgan został zwolniony ze stanowiska.
Global Force Wrestling (2017).
2 marca TNA zmieniło nazwę na Impact Wrestling, po swoim głównym serialu telewizyjnym. Wrestlerzy tacy jak: Drew Galloway, Matt Hardy, Jeff Hardy, Jade, Crazzy Steve, Mike Bennett i Maria Kanellis opuścili firmę w tym okresie.
20 kwietnia Impact ogłosił połączenie Global Force Wrestling (GFW), należącego do byłego właściciela Impact Wrestling, Jeffa Jarretta. Firma ogłosiła później zmianę nazwy na rzecz GFW. W tym czasie Anthem wypuścił serwis streamingowy, Global Wrestling Network, który zawierał treści z ich biblioteki taśm i innych źródeł. Wkrótce po tym firma z powrotem zmieniła nazwę na Impact Wrestling.
Nowy zarząd i wpływ COVID-19 (2018–obecnie).
W grudniu 2017 r. Anthem ogłosił zatrudnienie Dona Callisa i Scotta D’Amore jako wiceprezesów wykonawczych. Impact ogłosiło również partnerstwo z Twitch, w celu produkcji treści dla swojej firmy. 21 grudnia 2018 roku firma ogłosiła, że "Impact!" będzie przenosić się na Pursuit Channel od 11 stycznia 2019.
19 marca 2019 roku firma Impact ogłosiła, że ponownie zawarła umowę z OVW, aby służyło im jako terytorium rozwojowe. 1 maja wprowadzono Impact Plus, który zastąpił dotychczasowy Global Wrestling Network.
Na Hard to Kill, 12 stycznia 2020, Tessa Blanchard pokonała Samiego Callihana, aby zostać pierwszą i jak do tej pory jedyną kobietą, która wygrała Impact World Championship. Od kwietnia tego samego roku Impact Wrestling organizowało gale bez udziału publiczności na arenie ze względu na obostrzenia związane z pandemią COVID-19. W grudniu firma nawiązała współpracę z innymi federacjami wrestlingu, między innymi All Elite Wrestling (AEW) i National Wrestling Alliance (NWA), które oferowały występy swoich talentów na wydarzeniach Impact. Posiadacz AEW World Championship, czyli głównego mistrzostwa AEW, Kenny Omega sięgnął po Impact World Championship, stawiając swój tytuł również na szali w walce z ówczesnym mistrzem Richem Swannem na Rebellion, 25 kwietnia 2021.
Począwszy od gali Slammiversary, która odbyła się 17 lipca 2021, podczas gal na arenie przebywa ograniczona liczba fanów. Na przełomie lipca i sierpnia do federacji powrócili Christian Cage, Mickie James, Madison Rayne, Chelsea Green, która podczas swojej poprzedniej kadencji w Impact wcielała się wcześniej w postać Laurel Van Ness, a także otrzymaliśmy kilka debiutów w promocji, przykładowo weteranki kobiecego wrestlingu Meliny, czy też byłych zawodników WWE W. Morrisseya (lepiej znanego jako Big Cass) i No Waya (lepiej znanego jako No Way Jose).
13 sierpnia 2021 Impact World Championship po raz pierwszy zmieniło posiadacza na wydarzeniu innej federacji, kiedy to Christian Cage pokonał ówczesnego mistrza Kenny’ego Omegę, w historycznym, pierwszym odcinku "AEW Rampage". Na gali pay-per-view NWA EmPowerrr zorganizowanej przez NWA, przeznaczonej tylko dla kobiet, która odbyła się 28 sierpnia 2021 i w ramach współpracy między Impact, NWA i AEW zawierała walki z udziałem zawodniczek ze wszystkich trzech federacji, Impact Knockouts Championka Deonna Purrazzo obroniła swoje mistrzostwo w walce z Meliną.
Konflikty z prawem.
13 października Corgan pozwał TNA z powodu niespłaconego długu, którego jak sądził, firma mu nie spłaciła. Stan Tennessee nałożył również dług na TNA z tytułu niezapłaconych podatków. Kanadyjski nadawca, Anthem Sports &amp; Entertainment zaoferował pomoc firmie. TNA wywiązało się z długów, jednak Corgan, który został pozbawiony przez kanadyjskiego nadawcę stanowiska prezesa, twierdził, że dalej nie otrzymał spłaty długu. W wyniku ugody pomiędzy Corgan i TNA, Anthem Sports &amp; Entertainment spłaciło dług nabyty przez TNA i Carter.
14 sierpnia 2018 roku, Jeff Jarrett i Global Force Entertainment ogłosili, że złożyli pozew przeciwko Anthem Sports &amp; Entertainment w Sądzie Okręgowym Tennessee za naruszenie praw autorskich do GFW, ponieważ Jarrett był właścicielem wszystkich produktów GFW od momentu utworzenia firmy, w 2014 roku. 19 lutego 2019 ujawniono, że Jarrett złożył kolejny pozew, twierdząc, że Impact Wrestling usunął główne kopie wszystkich "GFW Amped". Jarrett pozwał również do sądu, próbując uzyskać znaki towarowe swojego nazwiska i podobieństwa od Anthem. Anthem pozwało go, w lipcu 2019, twierdząc, że są prawowitymi właścicielami praw autorskich oraz że Jarrett wiedział, że taśmy zostały usunięte i że nie zarabiali na treściach GFW. W 2020 sprawa została umożona, a następny wniosek Jarretta, z października 2020 został odrzucony.

</doc>
<doc id="461854" url="https://pl.wikipedia.org/wiki?curid=461854" title="Bandos">
Bandos

Bandos (bandoch, bandor) – dawna nazwa robotnika sezonowego wynajmującego się do pracy w rolnictwie, najczęściej latem i jesienią, w okolicach znacznie oddalonych od miejsca zamieszkania. 
Zjawisko rozwinęło się na początku XIX wieku i było związane z likwidacją poddaństwa. Na ziemiach polskich poddaństwo zlikwidowano na podstawie tzw. dekretu grudniowego wprowadzonego 21 grudnia 1807 roku przez władze Księstwa Warszawskiego. Bandosi wywodzili się przede wszystkim z bezrolnej oraz małorolnej ludności wsi. Po przeprowadzonym w 1864 roku uwłaszczeniu chłopów wychodźstwo przekształciło się w sezonową emigrację zarobkową, krajową lub zagraniczną. Najliczniejsze rzesze bandosów stanowili mieszkańcy przeludnionych wiosek małopolskich.
Bandosiarnia to pomieszczenie w budynku folwarku przeznaczone na wspólną sypialnię dla robotników (bandosów). Ze względu na marne warunki higieniczne bandosiarnia była synonimem miejsca brudnego i odrażającego. Bandosami nazywano również emigrantów udających się poza granice kraju na roboty sezonowe; problemowi temu Stefan Żeromski poświęcił utwór "Słowo o bandosie" (1908). Bandos jest też jednym z bohaterów opowiadania "Dzikie ziele" z tomu "Ludzie stamtąd" Marii Dąbrowskiej.

</doc>
<doc id="461858" url="https://pl.wikipedia.org/wiki?curid=461858" title="Bitwa pod Gravelines">
Bitwa pod Gravelines



</doc>
<doc id="461864" url="https://pl.wikipedia.org/wiki?curid=461864" title="Ktokolwiek widział, ktokolwiek wie">
Ktokolwiek widział, ktokolwiek wie

Ktokolwiek widział, ktokolwiek wie... (początkowo Ktokolwiek wie...) – polski program telewizyjny, nadawany od 19 września 1996 do 21 grudnia 2012 oraz ponownie od 2 września 2016 do 2 lutego 2018 w TVP1. W międzyczasie program zaczął być emitowany na antenie TVP3 (noszącego w latach 2013–2016 nazwę TVP Regionalnej) – emisja na tej antenie rozpoczęła się 2 listopada 2013. 
Zadaniem programu jest pomaganie rodzinom osób zaginionych w poszukiwaniu ich bliskich. W programie znajdują się zawsze materiały reporterskie, rozmowy z rodzinami i bliskimi poszukiwanych. W każdym wydaniu przedstawianych jest od 4 do 6 spraw. Pomoc w ramach programu odbywa się bezpłatnie.
Emisja programu.
Do września 2001 program ukazywał się na antenie raz w miesiącu. Od października 2001 "Ktokolwiek widział, ktokolwiek wie" emitowany był dwa razy w miesiącu, a od września 2016 co tydzień. 
Pierwsze trzy wydania programu prowadziła psycholog Zuzanna Celmer, następnie prowadzenie przejął Wojciech Tochman (do 29 stycznia 2002). Później przez kilka miesięcy (do września 2002) program prowadziła Anna Pawłowska, a od września 2002 do grudnia 2012 audycję prowadził Grzegorz Miśtal. Od 2013 zmieniona formuła programu nie przewidywała już osoby prowadzącej. 2 listopada 2013 program powrócił na antenę, tym razem na TVP 3. W 2016 roku program powrócił do TVP1 wraz z nową prowadzącą, Alicją Popiel. Od 2018 ponownie w TVP3, emitowany co tydzień. Od 21 marca 2020 współprowadzącym jest Marek Durmała.
Historia programu.
"Ktokolwiek widział, ktokolwiek wie" wymyślił Andrzej Minko, który zaprosił do współpracy reportera Gazety Wyborczej Wojciecha Tochmana. Prace na konstrukcją programu Minko i Tochman prowadzili od kwietnia 1996 do września 1996 roku. A. Minko i W. Tochman pracowali wspólnie do końca stycznia 2002. Od tego rozstania z Tochmanem, aż do września 2016 roku autorem programu był Andrzej Minko.
Producentem programu do czerwca 2015 były Euromedia Ltd.
Do lata 2001 roku program ukazywał się raz w miesiącu i trwał 45 minut. Do 2001 uzupełnienia programu realizowano w tzw. suplementach. Od 3 września 2001 Ktokolwiek widział emitowano dwa razy w miesiącu. Od tej zmiany skrócono program do 30 minut a od 2004 (od września) do końca maja 2012 trwał 25 minut. Potem produkcja została przeniesiona do TVP 3 Łódź, a od września 2016 do TVP 3 Katowice. Aktualnie Ktokolwiek widział, ktokolwiek wie... emitowany jest przez Ośrodek TVP 3 Katowice i pojawia się na antenie TVP 3 w każdą sobotę o godz. 13:50 (powtórki o 00:50) oraz we wtorki o g. 11;00. Trwa około 23 minuty.
Pierwszym lektorem prezentującym informacje o osobach zaginionych w komunikatach i suplementach był do 15 marca 2011 Tomasz Marzecki. Później zastąpił go Dariusz Krawczyk. Obecnie (2017) jest nim Grzegorz Sopniewski z TVP 3 Katowice.

</doc>
<doc id="461868" url="https://pl.wikipedia.org/wiki?curid=461868" title="James Frain">
James Frain

James Dominic Frain (ur. 14 marca 1968 w Leeds) – brytyjski aktor i reżyser filmowy, teatralny i telewizyjny.
Życiorys.
Wczesne lata.
Urodził się w Leeds, w hrabstwie Yorkshire, w Wielkiej Brytanii jako najstarszy spośród ośmiorga dzieci maklera giełdowego i nauczycielki. Dorastał w Esseksie. Jako nastolatek występował w amatorskich produkcjach, które także reżyserował i pisał do nich scenariusze. W latach 1987-1990 studiował na wydziale dramatu na Uniwersytecie Wschodniej Anglii w Norwich, gdzie otrzymał licencjat. W latach 1990-1993 naukę kontynuował w londyńskiej Central School of Speech and Drama.
Kariera.
Po gościnnym występie w serialu ITV "Żołnierz żołnierz" ("Soldier Soldier", 1993) w roli podporucznika Gilesa Chapmana i telewizyjnym dramacie kryminalnym ITV "Główny podejrzany 3" ("Prime Suspect 3", 1993) jako chłopak do wynajęcia z Helen Mirren i Davidem Thewlisem. Zadebiutował na dużym ekranie rolą Petera Whistlera, studenta Uniwersytetu Oksfordzkiego w melodramacie Richarda Attenborough "Cienista dolina" ("Shadowlands", 1993) u boku Anthony'ego Hopkinsa i Debry Winger.
W miniserialu BBC "Piraci" ("The Buccaneers", 1995) opartym na powieści Edith Wharton zagrał obelżywego arystokratę. W dramacie "Nic własnego" ("Nothing Personal", 1995) wystąpił jako prostolinijny przywódca zmilitaryzowanej grupy protestantów w Irlandii Północnej. W dramacie historycznym HBO "Rasputin" (1996) z tytułową rolą Alana Rickmana zagrał postać Feliksa Jusupowa, rosyjskiego arystokraty, znanego z udziału w zabójstwie Rasputina. W telewizyjnym dramacie BBC/Canal+ "Młyn nad Flossą" ("The Mill On The Floss", 1997) był sympatią Maggie Tulliver (Emily Watson).
Zagrał tytułowego bohatera szekspirowskiego Makbeta w filmie "Makbet na majątku" ("Macbeth on the Estate", 1997). Pojawił się potem w biograficznym dramacie historycznym "Elizabeth" (1998) z Cate Blanchett jako dwuznaczny hiszpański ambasador, biograficznym dramacie muzycznym "Hilary i Jackie" ("Hilary and Jackie", 1999) w roli argentyńskiego charyzmatycznego pianisty, thrillerze "Uwikłany" ("Reindeer Games", 2000) z Benem Affleckiem i Charlize Theron oraz komediodramacie "Gdzie serce twoje" ("Where the Heart Is", 2000) z Natalie Portman i Ashley Judd.
Kreacja Gustave Sonnenscheina, młodszego brata Ignatza (Ralph Fiennes), szalonego rewolucjonisty, pełnego zapału i energii w dramacie Istvána Szabó "Kropla słońca" ("A Napfeny ize/Sunshine", 1999) przyniosła mu nominację do kanadyjskiej nagrody Genie.
Wystąpił w szeregu brytyjskich przedstawień teatralnych, z zespołem Royal Shakespeare Company i na West Endzie, m.in. w spektaklu "Król Lear" (2002), pojawił się w produkcjach z Royal Court Theatre w Wielkiej Brytanii oraz na Broadwayu jako Teddy w przedstawieniu Harolda Pintera "Powrót do domu" ("The Homecoming", 2007).
Życie prywatne.
W 2004 poślubił amerykańską aktorkę i scenarzystkę Martę Cunningham. Mają dwójkę dzieci.

</doc>
<doc id="461874" url="https://pl.wikipedia.org/wiki?curid=461874" title="Spór o Kaszmir">
Spór o Kaszmir

Spór o Kaszmir – konflikt terytorialny pomiędzy Indiami a Pakistanem o Kaszmir.
Geneza.
Konflikt ten sięga korzeniami jeszcze 1947, kiedy to po rozpadzie Imperium brytyjskiego powstał niepodległy Pakistan oraz Indie. Brytyjska koncepcja podziału posiadłości kolonialnych zakładała utworzenie dwóch państw w miarę jednolitych religijnie. Indie miały być w większości hinduistyczne, a Pakistan muzułmański. Wtedy też rozpoczęły się masowe migracje muzułmanów i hindusów. Wówczas doszło do pierwszych potyczek. Kaszmir był w 80% zamieszkiwany przez muzułmanów.
Przebieg.
I wojna o Kaszmir.
Maharadża Hari Singh, pod którego zwierzchnością pozostawała ta prowincja, zaproponował Indiom i Pakistanowi kompromis pozostawiający na pewien czas status quo, dający niezależność księstwu. Ugoda podpisana została przez Pakistan, Indie zaś nie chciały takiego obrotu sprawy. Jednak 22 października 1947 Pakistan złamał porozumienie, stosując blokadę ekonomiczną popartą inwazją plemion pasztuńskich na północny Kaszmir. Wtedy Hari Singh podjął decyzję o przyłączeniu się do Indii, podpisując 26 października akt przyłączenia się do Indii. Po wstąpieniu do Indii maharadża nie mógł odzyskać pełnej władzy w Kaszmirze, tak, jak planował.
Indyjski premier Jawaharlal Nehru podjął decyzję o interwencji na zajęte tereny przez pakistańskich bojowników. Interwencja przerodziła się w I wojnę o Kaszmir. Wojna zakończyła się zawieszeniem broni, osiągniętym przy udziale ONZ, oraz planowanym plebiscytem, do którego jednak nie doszło. Rada Bezpieczeństwa podjęła decyzję o utworzeniu Komisji Narodów Zjednoczonych do spraw Indii i Pakistanu ("United Nations Commission for India and Pakistan", UNCIP). Następna rezolucja, ze stycznia 1949 powołała Grupę Obserwatorów Wojskowych Narodów Zjednoczonych w Indiach i Pakistanie ("United Nations Military Observer Group in India and Pakistan", UNMOGIP), która wytyczyła linię demarkacyjną. Misja UNMOGIP posiada mandat RB ONZ do dziś.
Lata 50. i 60. XX wieku.
W latach 50. XX wieku ONZ próbowało wdrażać tendencje pokojowe. Jednakże za każdym razem były zrywane raz z jednej, raz z drugiej strony. W latach 60. do rozwiązania konfliktu włączyły się Chiny. Zawarły one sojusz z Pakistanem w zamian za skrawek terytorium, zagwarantowały też wspólną granicę. Doszło też do konfliktu między Chinami i Indiami. W wyniku tego wojska chińskie podbiły obszar Aksai. Indie uzyskały wsparcie państw Zachodu, co doprowadziło do szybkiego zakończenia konfliktu granicznego.
Od tego czasu, w latach 60. i 70, parokrotnie dochodziło do walk o tę prowincję. Znaczenia temu konfliktowi nadaje fakt, iż zarówno Indie, jak i Pakistan dysponują bronią jądrową.
II wojna o Kaszmir.
Druga wojna indyjsko-pakistańska wybuchła w sierpniu 1965. Wojna była wynikiem licznych incydentów granicznych, a jej bezpośrednią przyczyną była, zakończona porażką, próba wzniecenia antyindyjskiego powstania w Kaszmirze, przez pakistańskie grupy dywersyjne. Spotkało się to z szybką odpowiedzią armii indyjskiej. Natomiast już 1 września Pakistan wypowiedział Indiom wojnę i przeszedł do regularnych działań zbrojnych. W wojnie udział brali ochotnicy z Indonezji, gdyż Pakistan uzyskał poparcie ze strony krajów muzułmańskich. Turcja i Iran dostarczyły natomiast broni i amunicji. Wojna zakończyła się zawieszeniem broni 23 września 1965 osiągniętym przy udziale ONZ oraz podpisaniem w 1966 roku deklaracji taszkienckiej, w której obie strony zobowiązały się do wycofania wojsk poza linię demarkacyjną oraz do pokojowego rozwiązania sporu o Kaszmir.
Wojna indyjsko-pakistańska w 1971.
Wojna wybuchła po serii incydentów związanych z jawnym udzielaniem pomocy przez Indie Mukti Bachini (bengalskiej organizacji wyzwoleńczej) podczas wojny o niepodległość Bangladeszu. Wojska pakistańskie szybko przeszły do ofensywy i pacyfikacji zbuntowanej prowincji. Na masową skalę rozpoczęły się ucieczki mieszkańców Bengalu. Do zaognienia sytuacji doprowadziły naloty pakistańskie na tereny przygraniczne, niektóre z nich miały miejsce na terytorium Indii. Indie uznały to za argument do wojny, która rozpoczęła się 3 grudnia. Zawieszenie broni zostało przyjęte 16 grudnia. Konflikt zakończył się zdecydowanym zwycięstwem armii indyjskiej, która w ciągu kilkunastu dni rozbiła wojska pakistańskie w Pakistanie Wschodnim. Skutkiem wojny było powstanie niepodległego Bangladeszu.
Na terenie Kaszmiru przewagę osiągnęło wojsko hinduskie. Rokowania pokojowe zakończyły się 2 lipca 1972 podpisaniem przez premier Indii Indirę Gandhi i prezydenta Pakistanu Zulfikara Ali Bhutto porozumienia w mieście Simla. Porozumienie z Simli przewidywało m.in. zaniechanie wrogiej propagandy, rozwiązywanie sporów drogą pokojową, wznowienie łączności między obydwoma krajami. W Kaszmirze wyznaczono nową linię demarkacyjną zwaną linią kontrolną. W maju 1976 roku Indie i Pakistan zdecydowały się przywrócić stosunki dyplomatyczne i handlowe.
Lata 80. i 90 XX w..
W kolejnych latach odnotowano znaczny wzrost działalności organizacji propakistańskich oraz o charakterze separatystycznym. Do rebelii przystąpili głównie muzułmańscy mudżahedini. Do grup bojowników zalicza się m.in. Laszkar-i-Toiba oraz Hizbul-Mujahideen. Początkowo mudżahedini w Kaszmirze działali z inspiracji rządu w Islamabaddzie.
Wzrost intensywności rebelii sprawił, iż wojska indyjskie w lipcu 1986 rozpoczęły operację Brasstacks, koncentrując do grudnia 1986 roku w przyległym do Pakistanu, Radżastanie ponad 150 tysięcy żołnierzy. Zaniepokojony Pakistan postawił wojska w stan najwyższej gotowości i sytuacja zaczęła grozić kolejnym konfliktem zbrojnym. W lutym 1987 roku porozumiano się co do wycofania sił zbrojnych znad granicy.
Mimo to już 31 lipca 1988 rozpoczęło się największe powstanie separatystyczne w Kaszmirze. Indie oskarżyły wówczas Pakistan o dostarczanie powstańcom broni i wsparcie logistyczne. Do rozmów pokojowych przystąpiono dopiero w 1996.
W maju 1998 na pustyni Pokhran Indie przeprowadziły serię próbnych eksplozji nuklearnych. Kilka dni później podobne testy zorganizował Pakistan. Jednak pod presją środowiska międzynarodowego premierzy obu krajów Atal Bihari Vajpayee i Nawaz Sharif podpisali 21 lutego 1999 w Lahaur deklarację o nie przeprowadzaniu dalszych prób nuklearnych.
Wiosną 1999 oba kraje stanęły na progu wojny, gdy wspierani przez Pakistan separatyści przekroczyli linię demarkacyjną i obsadzili przygraniczny rejon Kargilu w Kaszmirze. Doszło wtedy do wymiany ognia między żołnierzami wrogich krajów. Walki, których kulminacyjnym punktem była dziesięciogodzinna bitwa o Tygrysie Wzgórze z 3 lipca 1999, trwały dwa miesiące i zakończyły się porażką Pakistanu, jednakże konfrontację zakończono na zasadach status quo ante bellum. Konflikt ten był szczególnie z obawą śledzony przez arenę międzynarodową, gdyż oba kraje dysponowały bronią nuklearną.
XXI wiek.
Po zamachach na indyjski parlament 13 grudnia 2001, oba kraje znów postawiły swoje armie w stan najwyższej gotowości. Indie oskarżyły swojego sąsiada o współudział w zamachach. Nad granicą w Kaszmirze doszło do koncentracji wojsk. Wówczas do mediacji przystąpiły Stany Zjednoczone, dzięki czemu doszło do złagodzenia napięcia. W maju 2003 przywrócono stosunki dyplomatyczne, a w listopadzie zeszłego roku weszło w życie zawieszenie broni w Kaszmirze. Po trzęsieniu ziemi w Kaszmirze w 2005 w którym zginęło 89 000 osób, oba kraje sprawnie działały w niesieniu pomocy ofiarom. Nawiązano później dialog na szczeblu ministrów spraw zagranicznych. We wrześniu 2008 doszło do spotkania prezydenta Asifa Ali Zardariego z premierem Manmohanem Singhiem. 21 października 2008 Indie i Pakistan otworzyły nieczynny, od pierwszej wojny międzypaństwowej, szlak handlowy łączący obie części Kaszmiru.
Do zerwania nawiązanego dialogu dążyły cały czas ugrupowania terrorystyczne działające w Kaszmirze. Ugrupowania działające w Pakistanie dopuściły się 7 lipca 2008 zamachów na indyjską ambasadę w afgańskim Kabulu, w wyniku czego zginęło 58 osób. W ataku na luksusowe hotele w Mumbaju w dniach 26-29 listopada 2008 zginęło 175 osób. Tym razem znowu oskarżenia padły na pakistańskich mudżahedinów, co otwarcie komentowały Indie. Władze w Islamabadzie zdecydowanie się od nich odcięły i ogłosiły chęć współpracy w dziedzinie walki z terroryzmem. W grudniu 2008 tysiące żołnierzy pakistańskich przemieściło się na wschód pod granicę z Indiami, jednak do konfliktu nie doszło.
W Kaszmirze w dalszym ciągu ma miejsce islamska rebelia. Bojownicy atakują tam wojska indyjskie. W grudniu 2009 rozpoczęło się wielkie wycofywanie wojsk indyjskich z Kaszmiru. Do ewakuacji przygotowano 30 tys. wojskowych. 7 maja 2010 doszło do potyczki, w której śmierć poniosło czterech indyjskich żołnierzy i pięciu bojowników Hizbul Mujahideen. Przez cały 2012 w Kaszmirze odnotowano 75 incydentów, w których zginęło łącznie ośmiu indyjskich żołnierzy, z kolei rok później w 81 incydentach śmierć poniosło 25 pakistańskich i 16 indyjskich żołnierzy.

</doc>
<doc id="461875" url="https://pl.wikipedia.org/wiki?curid=461875" title="TPW">
TPW



</doc>
<doc id="461880" url="https://pl.wikipedia.org/wiki?curid=461880" title="Bitwa pod Gravelines (1588)">
Bitwa pod Gravelines (1588)



</doc>
<doc id="461890" url="https://pl.wikipedia.org/wiki?curid=461890" title="Za wszelką cenę (film 1995)">
Za wszelką cenę (film 1995)

Za wszelką cenę "(ang. To Die For)" – amerykańska czarna komedia z roku 1995 w reżyserii Gusa Van Santa. Film powstał na podstawie powieści Joyce Maynard.
Opis fabuły.
Suzanne Stone (Nicole Kidman) od dziecka marzyła o pracy w telewizji. Dostaje pracę w lokalnej telewizji jako prowadząca wieczornej prognozy pogody. Cała rodzina i świeżo poślubiony mąż Suzanne cieszą się z jej sukcesu. Jednak prowadzenie prognozy pogody nie wystarcza jej – pragnie zrobić własny program. Postanawia nakręcić dokument o problemach i życiu młodzieży ze szkoły średniej z miasteczka, w którym mieszka. Ma nadzieję, że dzięki temu programowi zrobi karierę w ogólnokrajowej telewizji. W czasie pracy poznaje Jimmy'ego, Russela i Lidii. Z Jimmym zaczyna łączyć ją coś więcej niż tylko praca. Mąż Suzanne próbuje ją zniechęcić do pracy w telewizji, pragnie on, by razem z nim zajęła się prowadzeniem rodzinnego interesu. Nie wie jednak, że jego żona jest bezwzględna i zdeterminowana i że nie cofnie się przed niczym, kiedy ktoś stanie jej na drodze. Pragnie bowiem zdobyć to czego chce, za wszelką cenę.
Nagrody i nominacje.
Złote Globy 1995
Nagrody BAFTA 1995
Nagrody Saturn 1995

</doc>
<doc id="461897" url="https://pl.wikipedia.org/wiki?curid=461897" title="Tablice">
Tablice



</doc>
<doc id="461905" url="https://pl.wikipedia.org/wiki?curid=461905" title="Muzeum w Bielsku">
Muzeum w Bielsku



</doc>
<doc id="461906" url="https://pl.wikipedia.org/wiki?curid=461906" title="Zamek w Bielsku">
Zamek w Bielsku



</doc>
<doc id="461909" url="https://pl.wikipedia.org/wiki?curid=461909" title="Łukasz Górka">
Łukasz Górka



</doc>
<doc id="461920" url="https://pl.wikipedia.org/wiki?curid=461920" title="Błędnikowate">
Błędnikowate

Błędnikowate, łaźcowate, labiryntowate (Anabantidae) – rodzina słodkowodnych ryb okoniokształtnych zaliczana do błędnikowców. Ze względu na atrakcyjne ubarwienie i ciekawą biologię często spotykane w akwarystyce.
Zasięg występowania.
Południowo-wschodnia i centralna Afryka oraz południowa Azja. Występują w wodach słodkich i – rzadziej – w słonawych.
Charakterystyka.
Ryby z tej rodziny mają narząd błędnikowy zwany labiryntem umożliwiający im oddychanie powietrzem atmosferycznym. Najbardziej rozwinięty labirynt posiada łaziec indyjski ("Anabas testudineus"), u ryb z rodzaju "Sandelia" i "Ctenopoma" ma znacznie prostszą postać. Łaźcowate pływają w pobliżu lustra wody. Mogą przebywać w wodach ubogich w tlen. Potrafią przemieszczać się po wilgotnym lądzie. Niektóre gatunki budują gniazda i opiekują się potomstwem.
Klasyfikacja.
Rodzaje zaliczane do tej rodziny:
"Anabas" — "Ctenopoma" — "Microctenopoma" — "Sandelia"

</doc>
<doc id="461922" url="https://pl.wikipedia.org/wiki?curid=461922" title="Zdzisław Tomasz Błeszyński">
Zdzisław Tomasz Błeszyński

Rotmistrz Zdzisław Tomasz Błeszyński, uczestnik powstania styczniowego.
Był właścicielem Żelisławia k. Błaszek. Kwalifikacje wojskowe zdobył w armii pruskiej, w której służył jako oficer. Ranny w dzień lutowej manifestacji w Warszawie w 1861 r. W pierwszej fazie powstania był dowódcą III szwadronu kawalerii sieradzko-wieluńskiej. W brygadzie gen. Edmunda Taczanowskiego dowodził IV szwadronem w 1 pułku ułanów. Walczył m.in. w pamiętnej bitwie na polach Kruszyny i Nieznanic w dniu 29 sierpnia 1863 r.

</doc>
<doc id="461924" url="https://pl.wikipedia.org/wiki?curid=461924" title="Death doom">
Death doom

Death doom – podgatunek doom metalu, często też nazywanym drugofalowym doom metalem, albo po prostu doom metalem. Muzyka ta miała początki w końcu lat 80./początku lat 90., najlepiej rozwijała się w połowie lat 90.
Prekursorami death doomu były grupy: My Dying Bride, Theatre of Tragedy, Paradise Lost oraz Anathema.
Death doom to połączenie doom metalu i death metalu, polega na graniu w bardzo wolnym, niemal marszowym tempie, w połączeniu z bardzo głębokim i wolnym growlem, częstym występowaniem instrumentów smyczkowych i klawiszowych oraz bardzo smutnymi lirykami i ponurym klimatem.

</doc>
<doc id="461927" url="https://pl.wikipedia.org/wiki?curid=461927" title="Paco de Lucia">
Paco de Lucia



</doc>
<doc id="461939" url="https://pl.wikipedia.org/wiki?curid=461939" title="Polski Związek Motorowy">
Polski Związek Motorowy

Polski Związek Motorowy (PZM, PZMot) – powstał 30 stycznia 1950 roku, jako efekt połączenia Automobilklubu Polski (rok założenia 1909) i Polskiego Związku Motocyklowego (rok założenia 1924). Jest związkiem stowarzyszeń i działa na podstawie Prawa o Stowarzyszeniach (ustawa z 7 kwietnia 1989) oraz według Ustawy o Sporcie z 25 czerwca 2010.
Skupia entuzjastów i sympatyków sportów motorowych i motoryzacji w każdym jej aspekcie. Związek zrzesza 368 klubów, natomiast sam jest członkiem pięciu federacji międzynarodowych:
Jest również członkiem Polskiego Komitetu Olimpijskiego.
Działalność.
Zgodnie ze statutem, celem PZM jest rozwój sportów motorowych – samochodowego, motocyklowego, żużlowego i kartingowego, zarówno w formie wyczynowej, jak i masowej i popularnej. Związek angażuje się także w rozwój turystyki motorowej, campingu i caravaningu. Propaguje kulturę motoryzacyjną, otacza opieką zabytki motoryzacji i działa na rzecz poprawy bezpieczeństwa ruchu drogowego poprzez popularyzację przepisów ruchu drogowego. Związek prowadzi działalność służącą wychowaniu komunikacyjnemu dzieci i młodzieży- współorganizuje finały Ogólnopolskich Turniejów Bezpieczeństwa w Ruchu Drogowym oraz Motoryzacyjnego. W PZM działa także społeczny ruch Ratownictwa Drogowego, w ramach którego organizowane są szkolenia z udzielania pierwszej pomocy, jak również Mistrzostwa Polski Ratowników Drogowych.
PZM organizuje rocznie ponad 2000 imprez sportowych i turystycznych. Do najważniejszych, o randze ponad – krajowej, można zaliczyć:
Zarząd Główny PZM realizuje swoje zadania poprzez 16 zarządów okręgowych, główne komisje, komisje i zespoły. Do najważniejszych należą:
Sport Samochodowy.
Kalendarz imprez PZM obejmuje ponad 100 pozycji o randze ogólnopolskiej lub międzynarodowej, w tym organizowane w kraju rundy mistrzostw świata, Europy, Pucharu Świata i Mistrzostw FIA Strefy Europy Centralnej (FIA-CEZ).
Największym zainteresowaniem mediów i kibiców cieszą się od lat rajdy samochodowe, ze sztandarową imprezą PZM – Rajdem Polski.
Równie dynamicznie rozwija się dyscyplina rajdów terenowych, a uwagę kibiców zwracają szczególnie występy polskich załóg w najsłynniejszej imprezie tego typu – Rajdzie Dakar. Do popularyzacji rajdów cross-country przyczyniły się także udane starty byłego mistrza świata w skokach narciarskich Adama Małysza, jednego z najpopularniejszych w kraju sportowców. Rajd Baja Poland odbywający się w województwie zachodniopomorskim, zyskał w 2012 roku rangę rundy Pucharu Świata FIA. Na trasie znajduje się najdłuższy w Polsce i jeden z najdłuższych w Europie, odcinek specjalny, mający aż 236 km (Drawsko Pomorskie).
Najliczniejszą obsadą szczycą się zawody w wyścigach górskich. W imprezach rangi mistrzostw Polski w różnych kategoriach uczestniczy nawet do 150 kierowców. Atutem tej dyscypliny są profesjonalnie przygotowane trasy, w szczególności ta w Limanowej, o długości 6031 m, uważana za jedną z najlepszych w Europie. Ta opinia spowodowała, że FIA powierzyła Polsce organizację jednej z rund Pucharu Europy oraz Międzynarodowego Challenge'u w wyścigach górskich.
Mistrzostwa Polski w wyścigach przeprowadzane są na torze Poznań i na obiektach zagranicznych. Dzięki staraniom GKSS i partnerom PZM udało się przywrócić rywalizację w Pucharach Markowych – KIA Lotos Race i Volkswagen Castrol Cup. Są to zawody przeznaczone dla młodych i mniej zasobnych finansowo kierowców, dające im szanse rywalizacji i rozwijania kariery sportowej.
Sport Motocyklowy.
Jedną z najbardziej popularnych na świecie dyscyplin motocyklowych jest motocross. W Polsce infrastruktura tego sport jest nieźle rozwinięta, a rundy mistrzostw kraju odbywają się na wielu torach. Organizowane są również w kraju rundy mistrzostw Europy oraz rundy kwalifikacyjne do tych mistrzostw. Reprezentanci kraju pojawiają się na najbardziej prestiżowych imprezach międzynarodowych. Coraz liczniej w zawodach tej wymagającej dyscypliny uczestniczą kobiety. Od 2011 roku w mistrzostwach świata pań z coraz lepszymi wynikami startuje Joanna Miller.
Bardzo widowiskową i wymagającą perfekcyjnej techniki jazdy dyscypliną jest trial. Zawodów rangi mistrzostw Polski odbywa się w sezonie dziesięć, a obok Polaków biorą w nich udział zawodnicy z Austrii, Czech, Niemiec, Słowacji i Rosji. PZM wielokrotnie był organizatorem dużych zawodów międzynarodowych, w tym drużynowych mistrzostw świata Trial des Nations w Myślenicach w 2010 roku.
Coraz większą popularnością cieszy się Super Enduro, głównie za sprawą sukcesów Tadeusza Błażusiaka, mistrza świata w tej widowiskowej konkurencji. Świadectwem rosnącego zainteresowania jest fakt, że w 2012 roku po raz pierwszy odbył się cały cykl MP w Super Enduro. Doskonałą promocją tej dyscypliny było również przeprowadzenie rundy mistrzostw świata w łódzkiej hali Arena w latach 2012 i 2013.
Zawody cross country gromadzą, obok licencjonowanych zawodników, walczących o tytuły mistrzowskie, coraz liczniejszych amatorów terenowej jazdy, startujących w Pucharze Polski. Liczba uczestników PP wynosi ponad 350 osób. Jest to dla motocyklistów-amatorów doskonała okazja do sprawdzenia swych umiejętności, mająca także walory edukacyjne. Rajdy terenowe spopularyzowały udane występy polskich motocyklistów w mistrzostwach świata FIM, gdzie zdobywali medale, oraz w słynnym Rajdzie Dakar. Podobnie jest w rywalizacji quadów, gdzie Polacy zaliczani są do światowej czołówki.
Sport żużlowy.
Obok rozgrywek ligowych, w których uczestniczą 22 drużyny, organizowane są zawody indywidualne i turnieje towarzyskie. W najwyższej klasie rywalizacji klubowej – Ekstralidze występują czołowi żużlowcy świata, a średnia frekwencja na meczach przekracza 10 tys. osób. Rozgrywkami zarządza Ekstraliga Żużlowa sp. z o.o., pozostałe zawody ligowe i międzynarodowe pozostają w Głównej Komisji Sportu Żużlowego (GKSŻ).
Polska jest co roku organizatorem trzech zawodów z cyklu Grand Prix, wyłaniającego indywidualnego mistrza świata, a reprezentanci kraju należą do czołówki tej rywalizacji.
Polscy zawodnicy czterokrotnie zdobywali tytuły drużynowego mistrza świata, a w obecnych zawodach Drużynowego Pucharu Świata triumfowali pięciokrotnie m.in. w 2013 roku. Dwóch Polaków – Jerzy Szczakiel w 1973 r. i Tomasz Gollob w 2010 r. sięgnęli po tytuły indywidualnych mistrzów świata, a w kategorii juniorów młodzi polscy żużlowcy aż ośmiokrotnie sięgali po złote medale w rywalizacji indywidualnej i drużynowej.
Kobiety w motoryzacji.
Polski Związek Motorowy stara się przyciągnąć do rywalizacji sportowej jak największą liczby kobiet i podejmuje działania dla ułatwienia im rozpoczęcia kariery zawodniczej. Ważnym zadaniem PZM jest zapewnienie kobietom równych szans udziału w sportowej rywalizacji i wspieranie rozwoju ich karier zawodniczych. W Związku działa zespół ds. Kobiet, który współpracuje z szeregiem organizacji i stowarzyszeń, w tym Komisją ds. Kobiet Polskiego Komitetu Olimpijskiego, a także uczestniczy aktywnie w pracach komisji kobiet takich organizacji międzynarodowych, jak FIA i FIM.
Rosnące zainteresowanie kobiet sportem widać na przykładzie dyscyplin motocyklowych. Od kilku lat organizowane są regularnie rundy Pucharu Polski Kobiet w Motocrossie, a od 2013 roku zyskały one rangę mistrzostw Polski. Reprezentantki kraju coraz śmielej włączają się do rywalizacji międzynarodowej, uczestnicząc nawet w mistrzostwach świata.
Stosunkowo niewiele pań staruje w rajdach i wyścigach samochodowych. W załogach rajdowych kobiety zazwyczaj pełnią rolę pilotów, pojawiają się jednak w roli kierowców w wyścigach górskich i torowych.
Dużo młodych dziewcząt interesuje się kartingiem, będącym dla większości czołowych kierowców pierwszym etapem kariery. Z powodzeniem uczestniczą one w zawodach krajowych, zarówno amatorskich jak i mistrzowskich. Polki są także wśród uczestniczek międzynarodowego projektu CIK FIA Academy.
PZM wspiera również aktywność kobiet w dziedzinach pozasportowych. Pozytywnym zjawiskiem jest coraz powszechniejszy udział kobiet-kierowców na imprezach pojazdów zabytkowych, rajdach turystycznych czy zlotach.
Karting – szkoła motoryzacji.
Karting to dyscyplina sportu motorowego uprawiana przez dzieci i młodzież, będąca szkołą techniki jazdy, a jednocześnie doskonałą formą politechnicznego wychowania młodego pokolenia przyszłych kierowców. Organizacją zawodów, opracowywaniem regulaminów i promocja tej dyscypliny zajmuje się Główna Komisja Sportu Kartingowego (GKSK)
W kraju rozgrywane są mistrzostwa Polski i szereg cykli pucharowych w różnych kategoriach wiekowych. Organizowane są regularnie Międzynarodowe Mistrzostwa Polski, z udziałem zawodników zagranicznych. Z kolei najlepsi polscy kierowcy z powodzeniem startują w zawodach organizowanych przez międzynarodową federację CIK-FIA – mistrzostwach świata i Europy.
Usługi.
Związek prowadzi także działalność gospodarczą, związaną z usługami motoryzacyjnymi. PZM jest rzecznikiem potrzeb i interesów polskiego środowiska motoryzacyjnego, współtworzy jego siłę i międzynarodowy prestiż. Dysponując kapitałem doświadczenia i wiedzy, bogatym zapleczem eksperckim i naukowym, związek stanowi dla swoich członków, sympatyków i klientów wiarygodną instytucję o wysokim potencjale profesjonalnej wiedzy technicznej, prawnej, turystycznej i marketingowej.
Władze.
Zarząd Główny, kadencja 2019–2023:
W latach 1956–1989 prezesem PZM był Roman Pijanowski, w latach 1989–2017 Andrzej Witkowski, a od 2017 jest nim Michał Sikora.

</doc>
<doc id="461940" url="https://pl.wikipedia.org/wiki?curid=461940" title="PZM">
PZM



</doc>
<doc id="461941" url="https://pl.wikipedia.org/wiki?curid=461941" title="PZMot">
PZMot



</doc>
<doc id="461942" url="https://pl.wikipedia.org/wiki?curid=461942" title="Całuskowate">
Całuskowate

Całuskowate ("Helostomatidae") – rodzina ryb okoniokształtnych.
Występowanie.
Jest rodziną szeroko rozpowszechnioną w południowo-wschodniej Azji. W środowisku naturalnym występują w słabo natlenionych, wolno płynących strumieniach, stawach i mokradłach.
Rozmnażanie.
Rozmnażanie może być kłopotliwe ze względu na trudności w rozróżnieniu płci. Osobniki należy hodować do momentu osiągnięcia dojrzałości. Samica w okresie tarła będzie zaokrąglona w części brzusznej. Ze względu na fakt, iż samica rozrzuca ikrę wśród roślin, a lekkie jaja unoszą się w toni wodnej, nie ma szczególnych wymagań dla środowiska tarliskowego. Zdecydowanym atutem może być bogata roślinność. Zaloty rozpoczyna samiec, który pływa wokół samicy z wyprężonymi płetwami. Kiedy samica jest gotowa, rozpoczyna się taniec godowy w czasie którego ryby wzajemnie uderzają się ogonami. Między osobnikami dochodzi do wielokrotnych aktów tarła, po których samica może rozrzucić nawet 2 000 jaj.
Po zauważeniu ikry dorosłe ryby należy odłowić, gdyż mogą zjeść jajeczka. Wylęg powinien nastąpić po 1–2 dniach, a po 3 następnych narybek swobodnie pływa. W tym okresie można karmić młode mikro pokarmami. Woda w zbiorniku z narybkiem powinna być bardzo dobrze natleniona, ponieważ nie mają one jeszcze wykształconego narządu labiryntowego.
Klasyfikacja.
Rodzina obejmuje jedną podrodzinę:

</doc>
<doc id="461943" url="https://pl.wikipedia.org/wiki?curid=461943" title="Guy Konopnicki">
Guy Konopnicki

Guy Konopnicki (ur. 29 września 1948 w Paryżu) – pisarz, dziennikarz i felietonista francuski o polskich korzeniach. Syn Raphaëla Konopnickiego, urodzonego w 1915 roku w Kaliszu.
Współpracownik radia "France-Culture", członek Francuskiej Partii Komunistycznej w latach 1963–1978; od 1968 do 1970 roku stał na czele "Union des Étudiants Communistes". Był dziennikarzem komunistycznego tygodnika "France-Nouvelle", następnie sekretarzem generalnym "Travail et Culture". Jest autorem esejów poświęconych polityce i literaturze, powieści oraz powieści kryminalnych. Konopnicki był również związany z partią Zielonych (w regionie Ile-de-France).
Konopnicki poświęcił wiele tekstów tematyce żydowskiej, szczególnie zaś trudnej sytuacji francuskich Żydów o lewicowych poglądach wobec krytycznych uwag wystosowywanych przez francuską lewicę na temat polityki Izraela.

</doc>
<doc id="461947" url="https://pl.wikipedia.org/wiki?curid=461947" title="Guramiowate">
Guramiowate

 (Osphronemidae) – rodzina słodkowodnych ryb okoniokształtnych (Perciformes), zaliczana do błędnikowców. Obejmuje około 170 gatunków klasyfikowanych w 4 podrodzinach. Wiele gatunków z tej rodziny jest przedmiotem handlu na potrzeby akwarystyki, m.in. gurami, beloncje, bojowniki i prętniki.
Występowanie.
Pakistan oraz Indie, po Azję Południowo-Wschodnią. Większość zasiedla wody stojące, często o bardzo niskiej zawartości tlenu. Znane są też gatunki występujące w szybko płynących strumieniach.
Cechy charakterystyczne.
Ciało guramiowatych jest silnie bocznie spłaszczone, płetwy wydłużone. W otworze gębowym brak zębów. Łuski ktenoidalne. Guramiowate mają dodatkowy narząd oddechowy, tzw. labirynt, umożliwiający rybom oddychanie powietrzem atmosferycznym pobieranym z powierzchni wody.
Biologia rozrodu.
W biologii rozrodu przedstawicieli tej rodziny stwierdzono dwie taktyki rozrodcze. W jednej grupie są gatunki składające jaja do pienistych gniazd budowanych przez samca pod powierzchnią wody. Takie gniazda chronią ikrę przed drapieżnikami, jednocześnie zapewniając jej dostęp do tlenu rozpuszczonego w przypowierzchniowej warstwie wody. Drugą, mniejszą grupę stanowią gębacze, gatunki opiekujące się ikrą i wylęgiem, przy czym inkubacja ikry często odbywa się w pysku samca.
Klasyfikacja.
Klasyfikacja błędnikowców (zwanych też labiryntowcami) ulegała wielu zmianom na przestrzeni ostatnich lat. Poniżej przedstawiono stan według danych zgromadzonych w Catalog of Fishes (wersja z lipca 2012):
Rodzaje zgrupowane w tej rodzinie są zgrupowane w podrodzinach Belontiinae, Luciocephalinae, Macropodusinae, Osphroneminae:
"Belontia" — "Betta" — "Ctenops" — "Luciocephalus" — "Macropodus" — "Malpulutta" — "Osphronemus" — "Parasphaerichthys" — "Parosphromenus" — "Pseudosphromenus" — "Sphaerichthys" — "Trichogaster" — "Trichopodus" — "Trichopsis"

</doc>
<doc id="461952" url="https://pl.wikipedia.org/wiki?curid=461952" title="Muzeum w Bielsku-Białej – Dom Tkacza">
Muzeum w Bielsku-Białej – Dom Tkacza

Dom Tkacza – oddział Muzeum w Bielsku-Białej, w którym zrekonstruowano wygląd XVIII-wiecznego domu i warsztatu sukienniczego. Budynek muzeum położony jest w Bielsku-Białej przy ul. Sobieskiego i znajduje się na szlaku architektury drewnianej województwa śląskiego.
Budynek.
Dom Tkacza w Bielsku-Białej położony jest przy ul. Sobieskiego na Górnym Przedmieściu, w drewnianym budynku o konstrukcji zrębowej, z charakterystyczną oszalowaną wyżką. Budynek stanowi unikatowy przykład XVIII-wiecznej architektury rzemieślniczej, która uległa zagładzie podczas pożarów miasta w 1808 i 1836 r.
Aż do początku XX w. budynek mieścił dom i warsztat sukienniczy. Nieznane są szersze informacje na temat właścicieli budynku, prawdopodobnie jednak były to rodziny: Bartke (XVIII w.) i Bathelt (XIX w.). Od 1873 roku właścicielem domu był Carl Nowak, a po jego śmierci wdowa po nim, Marie. Na początku XX wieku znajdował się tutaj warsztat szewski Antoniego Polończyka, istniejący do II wojny światowej, a w okresie powojennym budynek pełnił funkcję normalnego domu czynszowego. W 1974 r. syn Antoniego, Wiktor Polończyk, podarował go Skarbowi Państwa z przeznaczeniem na cele muzealne.
Po długoletnich pracach konserwatorskich i rekonstrukcyjnych w 1992 roku Muzeum Okręgowe w Bielsku-Białej udostępniło dom zwiedzającym.
Ekspozycje.
Rekonstrukcja wnętrza domu i warsztatu sukienniczego
Pierwsza ekspozycja muzeum przedstawia wnętrze domu i warsztatu należącego do mistrza cechowego – starszego cechu, a więc przedstawiciela najwyższych władz cechowych. Ukazuje ona jego funkcjonowanie na przełomie XIX i XX wieku, czyli w okresie schyłkowym dla ręcznej wytwórczości, która od drugiej połowy XIX w. w bardzo szybkim tempie była wypierana przez warsztaty mechaniczne.
Budynek przedzielony jest sienią na dwie zasadnicze części – warsztatową, znajdującą się po lewej stronie od wejścia do budynku i mieszkalną – po prawej stronie. Największym pomieszczeniem jest warsztat, w którym umieszczono przede wszystkim przedmioty bezpośrednio związane z pracą tkacza. Wśród nich znajduje się potężne krosno nicielnicowe pochodzące z połowy XVIII w., służące do wyrobu tkanin wełnianych, a także przedmioty związane z przygotowywaniem i snuciem osnowy.
Część tego pomieszczenia przeznaczona była do pracy biurowej, polegającej na załatwianiu spraw organizacyjnych cechu oraz rozstrzyganiu różnorodnych sporów i waśni pomiędzy jego członkami. Tu umieszczone są m.in. dokumenty i pamiątki cechowe oraz żelazna skrzynia, stanowiąca niegdyś „kasę pancerną” cechu. Pomieszczenie to stanowiło również sypialnię i mieszkanie czeladnika, dlatego obok pieca znajdują się sprzęty przeznaczone do jego dyspozycji.
Z warsztatu przez frontową część sieni prowadzi droga do kuchni – pomieszczenia, w którym skupiało się życie całej rodziny. Dlatego też, obok naczyń i sprzętów kuchennych i przedmiotów codziennego użytku, znajdują się tu przedmioty związane z tkactwem. Umieszczono tu m.in. mniejsze krosno, pochodzące z drugiej połowy XIX w., na którym odbywa się praktyczny pokaz tkania dla zwiedzających, kołowrotek i motowidło (miara, na którą nawijano uprzędzone na kołowrotku nici).
Obok kuchni znajduje się sypialnia oraz pomieszczenie przypominające salon gospodarzy, w ciągu dnia używany właściwie tylko od święta, wybielony, z fornirowanymi meblami z przełomu XIX i XX wieku.
Uzupełnienie ekspozycji stanowią umieszczone w sieni drzeworyty Jana Wałacha o tematyce tkackiej.
Od sukna po jedwab – stroje ludowe ze zbiorów Muzeum w Bielsku-Białej 
Na poddaszu zaprezentowano przykłady wszystkich rodzajów ubiorów ludowych zgromadzonych od połowy lat 50. XX wieku w Dziale Etnografii. Były one noszone w okresie międzywojennym w bliższych i dalszych okolicach obu miast. Jednym z najokazalszych jest strój mieszczki żywieckiej. Niezwykle barwne i różnorodne są ubiory z Wilamowic. Bielskie muzeum może się poszczycić najróżnorodniejszą kolekcją tego stroju w Polsce i dlatego jest on najliczniej reprezentowany na wystawie. Przy tej barwności niezwykle skromne i proste wydają się być ubiory laskie noszone w okolicy Białej. Skromność tę rekompensuje jednak jakość wykorzystywanych do ich wykonania materiałów: ciemnych fabrycznych tkanin i różnorodnych pasmanteryjnych ozdób naszywanych na jakle – kaftany o bardzo specyficznym kroju, modelującym wygląd całej postaci. Prezentowane na wystawie komplety pochodzą z sąsiadujących z Wilamowicami Pisarzowic, z okolic Bestwiny i z Kóz (strój panny młodej). Pozostałe stroje pochodzą z południowej części ziemi pszczyńskiej, Jaworza i powiatu cieszyńskiego. Na uwagę zasługują także prezentowane na wystawie stroje Górali śląskich, do dzisiaj w dużej mierze wykonywane z samodziałowego płótna i sukna, tkanego ręcznie na takich samych krosnach, jakie prezentowane są na istniejącej już ekspozycji w kuchni. Dopełnieniem całości są meble służące do przechowywania odzieży – od malowanych skrzyń, poprzez kufer, komodę, po szafy oraz bielizna kobieca, pojedyncze elementy ubiorów, a także korale i biżuteria wykonana ze srebra.

</doc>
<doc id="461953" url="https://pl.wikipedia.org/wiki?curid=461953" title="Dom Tkacza">
Dom Tkacza



</doc>
<doc id="461954" url="https://pl.wikipedia.org/wiki?curid=461954" title="Johann Heermann">
Johann Heermann

Johann Heermann (ur. 11 października 1585 w Rudnej koło Lubina, zm. 17 lutego 1647 w Lesznie) – śląski poeta i pisarz, pastor ewangelicki, krzewiciel reformacji na Śląsku i w Wielkopolsce, jeden z najwybitniejszych literatów XVII wieku, twórca „pierwszej śląskiej szkoły poetyckiej”, nazwany „Śląskim Hiobem” lub „Piewcą z Chobieni”. Pisał w językach: łacińskim i niemieckim. Autor licznych hymnów religijnych, które do dzisiaj są śpiewane w kościołach ewangelickich.
Lata nauki.
Heermann (syn ubogiego kuśnierza) w dzieciństwie ciężko chorował i jego matka ślubowała, że gdy syn odzyska zdrowie, zostanie duchownym. Wypełniając to postanowienie (ponieważ przeżył jako jedyny z pięciorga dzieci), oddała go w 1597 na naukę do ewangelickiej szkoły łacińskiej w Wołowie. Nauczyciel Gregorius Fiebing szybko docenił jego talent i zachęcał go do pisania wierszy. Chociaż Heermann okazał się uczniem zdolnym i utalentowanym recytatorem, to po upływie roku musiał przerwać naukę w wołowskiej szkole z powodu choroby i braku pieniędzy.
W 1602 został nauczycielem syna Valeriusa Herbergera, kaznodziei ze Wschowy. W następnym roku rozpoczął naukę w gimnazjum elżbietańskim we Wrocławiu, a jesienią 1604 w słynącym z wysokiego poziomu nauczania gimnazjum w Brzegu. Za swe dokonania poetyckie został w 1608 uhonorowany tytułem "Poeta Laureatus Caesarius". Rozpoczęte później studia teologiczne w Strasburgu musiał porzucić z powodu postępującej choroby oczu. Jego talent kaznodziei sprawił, że mimo luk w wykształceniu został w 1611 pastorem zboru w Chobieni.
Życie w Chobieni.
W 1612 poślubił Dorotheę Feige, córkę burmistrza Rudnej. Małżeństwo Heermannów było szczęśliwe i utrzymywało ożywione kontakty towarzyskie z okoliczną szlachtą (m.in. rodziną von Kottwitz). Wspomagany przez przyjaciół, Heermann uwolnił się od kłopotów finansowych, odbył nawet kilka podróży. Był to 6-letni pomyślny okres, w czasie którego Heermann zasłynął jako autor doskonałych utworów, pisanych po łacinie.
Rok 1617 przerwał tę pomyślność: śmierć żony, a potem ciężka choroba krtani sprawiły, że złamany psychicznie i fizycznie Heermann prawie nie mógł wykonywać funkcji pastora. Sytuację pogorszył wybuch wojny trzydziestoletniej, która spustoszyła Śląsk. Chobienia przechodziła z rąk do rąk, była 4 razy splądrowana (Heermann stracił cały swój dobytek, zginęło 550 jego parafian, zmarły też dzieci Heermanna). Zmieniające się władze to obsadzały w parafii jezuitów, to znowu przywracały tam pastorów i tak kilkakrotnie. W tych trudnych warunkach Heermann napisał jedno ze swoich najlepszych dzieł: tom hymnów "Devoti Musica Cordis".
Heermann pozostawał pastorem w Chobieni przez 27 lat, aż do 1638 roku. Jednakże w 1634 zmuszony był zaniechać wygłaszania kazań, gdy z powodu choroby prawie stracił głos. Od tego czasu poświęcił się pisaniu kazań. W 1618 ożenił się ponownie z Anną Teichman z Góry Śląskiej, z którą miał trzech synów i córkę.
Wyjazd do Leszna.
Nasilające się na Śląsku prześladowania protestantów sprawiły, że w 1638 Heermann przeniósł się do Leszna, na zaproszenie właściciela miasta Bogusława Leszczyńskiego. Leszno było wówczas jednym z największych w Polsce ośrodków protestantyzmu, zaludnionym w większości przez ewangelickich uciekinierów ze Śląska i Czech (w tym przez dużą grupę braci czeskich). Przebywał tam wówczas Jan Amos Komeński, który był dla Heermanna autorytetem.
Heermann zmarł w Lesznie w 1647, gdzie został pochowany w kościele ewangelickim. Grób nie zachował się, ponieważ kościół kilkakrotnie spłonął i był przebudowany. W kościele (obecnie rzymskokatolickim) znajduje się jednak pamiątkowa tablica (z 1928) ku jego czci.
Charakterystyka twórczości.
Heermann uznany jest za najwybitniejszego poetę ewangelickiego od czasów Marcina Lutra do czasu Paula Gerhardta. Cechą charakterystyczną jego utworów (których zachowało się około 500) jest łączenie refleksji religijnej z filozoficzną; są nasycone motywami biblijnymi oraz elementami autobiograficznymi. Szczególne miejsce zajmują jego "Treny" (zwane „diamentami” poezji Heermanna), napisane w najgorszym okresie prześladowań okresu kontrreformacji. 14 hymnów Heermanna do dziś powszechnie śpiewa się w kościołach ewangelickich. Najbardziej znane to: "Jezu mój miły, w czymżeś tak przewinił" (niem. "Herzliebster Jesu, was hast du verbrochen") oraz "O Panie, Boże mój" (niem. "O Gott, du frommer Gott").
Kantata nr 5 na XIX niedzielę po Trójcy Świętej Jana Sebastiana Bacha "Wo soll ich fliehen hin" jest skomponowana do słów hymnu Heermanna.
Publikacje Heermanna.
Zbiory pieśni:
Pisma religijne:
Fragment "Pieśni żałoby i pociechy po śmierci pani Dorothei" (1617).
(…) Tutaj nie czekam już Ciebie
w życiu pełnym jesieni,
ponownie ujrzę Cię w niebie;
razem doń uniesieni
ku rozkosznej szczęśliwości,
która to ciebie już gości; (…)
Kiedy ku wielkiej radości
ujrzymy się ponownie!
Nie przeszkodzi tej miłości
śmierć, co przyszła raptownie.
Wielkie szczęście zapanuje,
gdy ta, którą opłakuję,
w me ramiona znów przyjdzie.
To chcę w świadomości trzymać
choć rozpacz mnie nachodzi, (…)
("Pieśń żałoby i pociechy po śmierci pani Dorothei", dedykacja do zbioru kazań "Sontags- und Fest-Evangelia" w przekładzie Marcina Błaszkowskiego).

</doc>
<doc id="461956" url="https://pl.wikipedia.org/wiki?curid=461956" title="Stanisław Bojarski">
Stanisław Bojarski

Stanisław Bojarski – oficer w oddziałach polskich w czasach powstania styczniowego w 1863 r.
We wspomnieniach Alfonsa Parczewskiego ("Powstanie styczniowe w okolicach Łodzi", [w:] "Rocznik Oddz. Łódzkiego PTH 1929-30") mjr Bojarski pozostał jako "„wąsal w średnich już latach, o którym mówiono, że służył przedtem w legionie polskim w Turcji, czyli w tzw. kozakach tureckich”". 
Był instruktorem wojskowym w kawalerii powstańczej. Niefortunnie dowodził sieradzką jazdą w bitwie pod Lądem w dniu 12 lipca 1863 r., kiedy to wraz z oddziałem opuścił plac boju. Następnie był dowódcą II dywizjonu w 1 pułku ułanów brygady gen. Edmunda Taczanowskiego.

</doc>
<doc id="461957" url="https://pl.wikipedia.org/wiki?curid=461957" title="Staufen">
Staufen

Niemcy:
Szwajcaria:
Zobacz też:

</doc>
<doc id="461960" url="https://pl.wikipedia.org/wiki?curid=461960" title="Trichogaster">
Trichogaster

Trichogaster – rodzaj słodkowodnych ryb okoniokształtnych z rodziny guramiowatych (Osphronemidae). Hodowane w akwariach. W języku polskim określane są zwyczajową nazwą prętniki.
Opis.
Tułów silnie bocznie ścieśniony, z owalnym konturem. Atrakcyjne ubarwienie – zwłaszcza samców. Drugi promień płetw brzusznych przekształcony w długą wić, dodatkowy narząd zmysłu dotyku, wykorzystywany przez rybę do badania otoczenia. Prętnik wargacz wyróżnia się wydatnymi wargami. W naturze zamieszkują wody stojące i wolno płynące.
Klasyfikacja.
Gatunki zaliczane do tego rodzaju:

</doc>
<doc id="461965" url="https://pl.wikipedia.org/wiki?curid=461965" title="Digitizer">
Digitizer



</doc>
<doc id="461968" url="https://pl.wikipedia.org/wiki?curid=461968" title="Teodor Mniewski">
Teodor Mniewski

kpt. Teodor Mniewski (ur. 1839 w Wągłczewie, zm. kwiecień 1918 w Kwaskowie) – oficer w armii polskiej w czasach powstania styczniowego w 1863 roku. 
Życiorys.
Pochodził z Wągłczewa k. Sieradza. Syn Karola i Kornelii z Parczewskich. Studiował na Uniwersytecie Berlińskim. Początkowo walczył w oddziale jazdy sieradzkiej rtm. Władysława Rembowskiego. Po włączeniu tego oddziału do brygady gen. Edmunda Taczanowskiego został dowódcą 2 szwadronu jazdy w 1 pułku ułanów. Szwadron ten m.in. szarżował nieudanie na sotnię kozaków w Sędziejowicach 26 sierpnia 1863 r. W tym boju Teodor Mniewski został ciężko ranny, w następstwie czego amputowano mu rękę. 
Płk Franciszek Kopernicki pisał o nim:
Po upadku powstania mieszkał w Paryżu u wuja Teodora Morawskiego. Zmarł w wieku 80 lat w swoim majątku Kwaskowie w kwietniu 1918 roku.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.

</doc>
<doc id="461980" url="https://pl.wikipedia.org/wiki?curid=461980" title="Zemsta (film 2002)">
Zemsta (film 2002)

Zemsta – film kostiumowy produkcji polskiej z 2002 roku, w reżyserii Andrzeja Wajdy, na podstawie komedii Aleksandra Fredry "Zemsta".
Zdjęcia do filmu powstawały od 5 lutego do 28 marca 2002.
Opis fabuły.
Cześnik Raptusiewicz chciałby ożenić się z wdową Podstoliną, która bawi u niego z wizytą, jest jednak nieobyty i nieśmiały. Wzywa więc Papkina, bawidamka i hulakę, by pośredniczył w swatach, a jednocześnie utrzymywał w jego imieniu kontakty z sąsiadem – Rejentem Milczkiem, z którym Cześnik jest skłócony.

</doc>
<doc id="461983" url="https://pl.wikipedia.org/wiki?curid=461983" title="Anastazy (antypapież)">
Anastazy (antypapież)

Anastazy Bibliotekarz, Anastazy III (ur. ok. 810, zm. ok. 879) – antypapież w okresie od sierpnia do września 855 roku.
Życiorys.
Był kuzynem biskupa Orte Arseniusza. W 847 roku został mianowany kardynałem-prezbiterem, przez papieża Leona IV. Skonfliktowany z papieżem, zyskał poparcie u cesarza Ludwika II, a większość czasu spędzał w Akwilei, odmawiając powrotu. Został więc ekskomunikowany (850), a potem dwukrotnie obłożony anatemą (853).
Po śmierci papieża Leona IV, ale przed intronizacją Benedykta III, stronnictwo cesarskie osadziło na tronie papieskim Anastazego. Zajął siłą Lateran, a także uwięził i torturował Benedykta III. Jednak w wyniku dezaprobaty ludu rzymskiego i niechęci kleru, po dwóch dniach zmuszony był ustąpić. W wyniku pojednania z prawowitym papieżem Benedyktem, odstąpiono od represji wobec Anastazego – został jedynie sprowadzony do stanu świeckiego i umieszczony w klasztorze.
W latach pontyfikatu Mikołaja I, Anastazy został opatem klasztoru Santa Maria in Trastevere, a w 14 grudnia 867 zdjęto z niego kary kościelne. Hadrian II mianował go bibliotekarzem i kanclerzem Kościoła rzymskiego; funkcje te pełnił do śmierci.
W 868 r. został powtórnie ekskomunikowany z powodu oskarżeń o współudział w zbrodni swego przyrodniego brata Eleuteriusza, który zgwałcił i zamordował córkę Hadriana II, a potem zamordował także jej matkę. Anastazego oczyszczono jednak z zarzutów i był później delegatem Stolicy Apostolskiej na Sobór konstantynopolitański IV.
Niekiedy jest uważany za jednego ze współautorów Liber Pontificalis.

</doc>
<doc id="461988" url="https://pl.wikipedia.org/wiki?curid=461988" title="Manolete">
Manolete

Manuel Laureano Rodríguez Sánchez (ur. 4 lipca 1917 w Kordowie, zm. 28 sierpnia 1947 w Linares), znany lepiej jako Manolete – był jednym z najsłynniejszych hiszpańskich matadorów.
Urodzony w biednej rodzinie, w wieku 5 lat osierocony przez ojca, od dzieciństwa doświadczał wielkiej biedy. Postanowił zostać matadorem, bo dla młodego Hiszpana była to jedna z niewielu szans na awans społeczny i finansowy. 2 lipca 1939 wziął udział w swoim pierwszym oficjalnym występie jako toreador, połączonym z ceremonią nadawania uprawnień młodym adeptom korridy (tzw. "alternativa"). W Hiszpanii, gdzie korrida jest elementem wielowiekowej tradycji, Manolete zdobył status wielkiej sławy, był postacią powszechnie szanowaną i uwielbianą. Również podczas dwóch tournée po Stanach Zjednoczonych zyskał ogromną sympatię i podziw widowni. Spokojny, elegancki i poważny w stylu, rzadko próbował przypodobać się publiczności i prawie w ogóle się nie uśmiechał. Przez niektórych uważany do dziś za największego toreadora wszech czasów.
W sierpniu 1947 w Linares odbyła się wielka korrida – oprócz Manolete wzięli w niej udział: słynny Gitanillo de Triana oraz Dominguín, którego wielka sława miała wkrótce rozbłysnąć. Manolete w piątej walce dnia stanął naprzeciwko byka imieniem Islero z hodowli Miura. Był to jego drugi byk tego dnia. Manolete zdołał wbić szpadę w kark Islero, ten jednak znalazł jeszcze siłę na ostatni atak i dźgnął matadora rogiem w udo. Za występ toreadora nagrodzono oboma uszami byka, ale wkrótce okazało się, że rana jest zbyt poważna. Mimo kilku transfuzji Manolete zmarł tego samego popołudnia. Do dzisiaj nie ma pewności, czy do zgonu doszło z powodu ran zadanych przez byka, czy przez zakażenie jakie wdało się po przetoczeniu krwi. Jego śmierć była szokiem dla tysięcy fanów w całej Hiszpanii.
Śmierć Manolete miała jeszcze inny tragiczny wymiar. W październiku 1947 miał ożenić się z aktorką Lupe Sino. Związek ten nie był akceptowany przez jego matkę. Gdy umierający toreador leżał na łożu śmierci, jego narzeczona nie została do niego dopuszczona.
Legenda Manolete przetrwała do dzisiaj. W 1997 r. w Madrycie, w pięćdziesiątą rocznicę śmierci stanął pomnik poświęcony temu toreadorowi. W 2007 powstał film pod tytułem "Manolete". Rola słynnego toreadora przypadła Adrienowi Brody, w postać Lupe Sino wcieliła się Penelope Cruz.

</doc>
<doc id="461995" url="https://pl.wikipedia.org/wiki?curid=461995" title="Muzeum w Bielsku-Białej – Willa Juliana Fałata">
Muzeum w Bielsku-Białej – Willa Juliana Fałata

Muzeum Juliana Fałata w Bystrej, oddział Muzeum Historycznego w Bielsku-Białej, mieszczące się w zabytkowej willi artysty malarza Juliana Fałata zwanej popularnie "„Fałatówką”", jest muzeum biograficzno-artystycznym. W domu tym Fałat zamieszkał w 1910 roku, po ustąpieniu ze stanowiska dyrektora krakowskiej ASP.
Ekspozycja.
Ekspozycja zajmuje osiem pomieszczeń na parterze i piętrze budynku. Składają się na nią prace malarskie, oleje i akwarele oraz dokumenty i fotografie związane z życiem i twórczością jednego z najwybitniejszych polskich malarzy. Na parterze prezentowane są wczesne obrazy olejne, które powstały pod wpływem akademii monachijskiej, pierwsze akwarele oraz liczne autoportrety, portrety rodziny i przyjaciół. Znajdują się tutaj również akwarele przedstawiające miejskie pejzaże, będące świadectwem wielu podróży artysty. Są to widoki Torunia, Leoben i wspaniała panorama Krakowa z 1896 roku oraz drobne szkice.
Ekspozycję obrazów wzbogaca materiał archiwalny poświęcony życiu, twórczości artystycznej i działalności społecznej artysty. Do cenniejszych dokumentów należą: metryka chrztu malarza z parafii rzymskokatolickiej w Tuligłowach, świadectwo szkolne z Gimnazjum w Przemyślu z 1869 roku, paszport żony Marii Luisy Comello na wyjazd do Austrii, Niemiec i Rosji z 1899 roku, pamiętnik "z Najmłodszych lat dzieciństwa", fotografie artysty z przyjaciółmi i żony z dziećmi. Równie interesujące są dyplomy i wyróżnienia, jakie Julian Fałat otrzymał na międzynarodowych i krajowych wystawach sztuki w latach 1880–1929 (m.in. dyplom Królewskiej Akademii Sztuki w Berlinie, Drezdeńskiej Akademii Sztuk Pięknych, dyplom Międzynarodowej Wystawy Sztuki w Monachium, świadectwo ukończenia Akademii w Monachium, dyplom Towarzystwa Zachęty Sztuk Pięknych w Warszawie, dyplom Powszechnej Wystawy Krajowej w Poznaniu, a także akt nadania Orderu św. Michała II klasy Króla Leopolda Bawarskiego i akt nadania Orderu IV klasy Cesarza Pruskiego).
Cenny jest także zespół materiałów związany z malowaniem panoramy przedstawiającej przejście wojsk napoleońskich przez rzekę Berezynę w 1812 roku (umowa Juliana Fałata i Wojciecha Kossaka z towarzystwem akcyjnym panoramy Berezyna, korespondencje artystów, album z reprodukcjami fragmentów tego dzieła), a także bogata dokumentacja z pochodzącymi ze zbiorów malarza XIX-wiecznymi grafikami ilustrującymi te wydarzenia. Pracę społeczną i kulturalną Juliana Fałata w latach 1919–1922 na Pomorzu potwierdzają listy, zaproszenia artysty na uroczyste obchody Konfraterni Artystów, ręcznie pisane przez jej członków pozdrowienia dla Fałata, założyciela Konfraterni, dyplom Pomorskiego Towarzystwa Opieki nad Dziećmi oraz list prezydenta miasta Torunia z podziękowaniem za ofiarowanie przez artystę domu na ochronkę dla sierot.
Materiał archiwalny uzupełniają odznaczenia, jakie otrzymał artysta: odznaka Za Obronę Śląska 1919 (jako ochotnik uczestniczył w odparciu najazdu czeskiego na Śląsk Cieszyński), Krzyż Komandorski Orderu Polonia Restituta (1923) oraz Krzyż z Gwiazdą Orderu Polonia Restituta (1928) za wybitne zasługi na polu działalności artystycznej.
Julian Fałat znany jest przede wszystkim jako malarz scen myśliwskich. Tematyka ta ma w muzeum swoje specjalne miejsce. Jest nim pierwsze piętro willi, wypełnione obrazami przedstawiającymi różne wydarzenia z polowań, jak nagonka, podchodzenie zwierzyny czy odpoczynek myśliwych przy ognisku. Uwagę zwraca obraz olejny z 1888 roku zatytułowany "Polowanie na niedźwiedzicę z małymi", powstały pod wpływem przeżyć artysty podczas pobytu w Nieświeżu, gdzie uczestniczył w wielkim zimowym polowaniu w Puszczy Poleskiej, zorganizowanym przez księcia Antoniego Radziwiłła dla księcia Wilhelma Hohenzollerna, późniejszego cesarza Niemiec. Obok prac o tematyce myśliwskiej prezentowane są tu także ciekawe studia portretowe i pejzażowe z okolic Bystrej. Godny plecenia jest portret zbiorowy przedstawiający "Krakowianki przed lustrem" z 1903 roku oraz malowany zaledwie kilkoma plamami barwnymi, "Portret młodej góralki z Bystrej" – pani Smołkowej z 1915 roku. Wśród pejzaży obok linearnej akwareli z 1910 roku zatytułowanej "Wezbrany potok po powodzi", znajdują się syntetyczne widoki Tatr.
Wnętrza uzupełniają meble i sprzęty, którymi posługiwał się artysta oraz jego sztalugi i stolik na przybory malarskie. Na piętrze eksponowane są także japońskie akwarele, mapa podróży przez Ocean Atlantycki i wiele innych pamiątek, które artysta zgromadził podczas podróży dookoła świata, odbytej wraz z przyjacielem Edwardem Simlerem w 1885 roku. Uzupełnienie kolekcji stanowią japońskie i chińskie grafiki, porcelana, wyroby z kości i koralowca.

</doc>
<doc id="461996" url="https://pl.wikipedia.org/wiki?curid=461996" title="Manuel Laureano Rodríguez Sánchez">
Manuel Laureano Rodríguez Sánchez



</doc>
<doc id="461998" url="https://pl.wikipedia.org/wiki?curid=461998" title="Manuel Laureano Rodriguez Sanchez">
Manuel Laureano Rodriguez Sanchez



</doc>
<doc id="462000" url="https://pl.wikipedia.org/wiki?curid=462000" title="Manuel Rodriguez Sanchez">
Manuel Rodriguez Sanchez



</doc>
<doc id="462001" url="https://pl.wikipedia.org/wiki?curid=462001" title="Manuel Rodríguez Sánchez">
Manuel Rodríguez Sánchez



</doc>
<doc id="462002" url="https://pl.wikipedia.org/wiki?curid=462002" title="Fałatówka">
Fałatówka



</doc>
<doc id="462003" url="https://pl.wikipedia.org/wiki?curid=462003" title="Manuel Rodríguez">
Manuel Rodríguez



</doc>
<doc id="462005" url="https://pl.wikipedia.org/wiki?curid=462005" title="Willa Juliana Fałata">
Willa Juliana Fałata



</doc>
<doc id="462006" url="https://pl.wikipedia.org/wiki?curid=462006" title="Manuel Rodriguez">
Manuel Rodriguez



</doc>
<doc id="462007" url="https://pl.wikipedia.org/wiki?curid=462007" title="Muzeum Juliana Fałata">
Muzeum Juliana Fałata



</doc>
<doc id="462009" url="https://pl.wikipedia.org/wiki?curid=462009" title="Halowe Mistrzostwa Europy w lekkoatletyce">
Halowe Mistrzostwa Europy w lekkoatletyce



</doc>
<doc id="462015" url="https://pl.wikipedia.org/wiki?curid=462015" title="Bitwa pod Krasnym">
Bitwa pod Krasnym

Bitwa pod Krasnym – bitwa, która rozegrała się w dniach od 15 listopada do 18 listopada 1812 pomiędzy wycofującą się z Rosji Wielką Armią cesarza Napoleona I (60 tys. żołnierzy) i rosyjskimi oddziałami generała marszałka polnego Michaiła Kutuzowa (70 tys. żołnierzy).
Krasny, małe miasto 48 km na południowy zachód od Smoleńska, przy dawnej głównej drodze z Rosji do Polski, zajęte było przez kawalerię rosyjską. 15 listopada czołowa kolumna wojsk Napoleona I, składająca się z oddziałów polskich i VIII Korpusu francuskiego, wypędziła jazdę rosyjską z miasteczka i otworzyła przez to drogę odwrotu. Następnego dnia Napoleon I, który przybył tam z trzecią kolumną swej armii, składającą się z kawalerii i pułków gwardyjskich, dowiedział się, że wojsko rosyjskie stoi na południe od planowanej drogi przemarszu i zatrzymał się czekając na swą drugą kolumnę. IV Korpus francuski przedarł się wprawdzie przez pozycje rosyjskie, ale stracił całą artylerię i wielu zabitych i rannych. Chcąc umożliwić reszcie drugiej kolumny połączenie się z armią Napoleon I postanowił atakować 17 listopada. Także Kutuzow postanowił przejść do akcji ofensywnej i zająć Orszę, by zatarasować drogę wojskom napoleońskim. Wczesnym rankiem 17 listopada Napoleon I ruszył z gwardią, kawalerią i dywizją piechoty do ataku i zdobył miejscowość Uwarowa na zachód od Krasnego, po czym Kutuzow porzucił plan zajęcia Orszy pełnymi siłami i wysłał tam tylko swą kawalerię. Napoleonowi I udało się za cenę wielkich strat w ludziach i materiale kontynuować odwrót: najpierw przedostał się przez Krasny I Korpus francuski, potem sam cesarz z głównym trzonem armii, natomiast III Korpus pod dowództwem marszałka Neya, pozostający jeszcze w Smoleńsku, nie zdążył się połączyć z Napoleonem I i przedostać się przez Krasny. Przybywszy tam 18 listopada Ney zastał w miasteczku wielkie siły rosyjskie; po daremnych walkach i wielkich stratach marszałkowi udało się sforsować zamarznięty Dniepr, przedrzeć się przez linie kozackie i połączyć się z Napoleonem I koło Orszy (21 listopada). Z korpusu Neya pozostało tylko 1000 ludzi.
Straty Wielkiej Armii wyniosły 20 tysięcy żołnierzy (około 5000 poległych i 15 000 wziętych do niewoli), straty rosyjskie 4–5 tysięcy zabitych i rannych.
Potyczka pod Krasnym odbyła się parę miesięcy wcześniej: 14 sierpnia odbyły się tam walki między częścią cofającej się rosyjskiej armii generała Bagrationa (12 batalionów i 12 armat) i kawalerią francuską pod dowództwem marszałków Murata i Neya. Francuzi zadali Rosjanom niewielkie straty, po czym Rosjanie kontynuowali swój odwrót.

</doc>
<doc id="462018" url="https://pl.wikipedia.org/wiki?curid=462018" title="Fundacja „Lux Veritatis”">
Fundacja „Lux Veritatis”

Fundacja „Lux Veritatis” ("łac. światło prawdy") – fundacja założona w 1998 przez redemptorystów o. Jana Króla i o. Tadeusza Rydzyka, nadawca Telewizji Trwam, realizator geologicznych prac poszukiwawczych w Toruniu (tzw. geotermia), współwłaściciel marki usług telefonicznych W naszej Rodzinie.
Historia.
13 marca 2003 fundacja uzyskała dziesięcioletnią koncesję na nadawanie programu drogą satelitarną telewizji "Trwam". Spośród dziewięciu członków Krajowej Rady Radiofonii i Telewizji trzy osoby wstrzymały się od głosu. 16 lipca 2012 KRRiT podjęła decyzję o przedłużeniu koncesji nadawanie programu telewizyjnego TV Trwam na kolejne 10 lat - do marca 2023 roku.
21 kwietnia 2006 Fundacja uzyskała od ministra środowiska koncesję na przeprowadzenie projektu "Prace geologiczne dla poszukiwania i wstępnego ustalenia zasobów eksploatacyjnych wód termalnych z utworów wapienia muszlowego lub liasu w Toruniu wraz z określeniem warunków hydrogeologicznych w związku z wtłaczaniem wód do górotworu w interwale utworów wapienia muszlowego lub liasu w Toruniu – otwór TG1". Inwestycja kosztująca 27,3 mln złotych zakończyła się sukcesem i umożliwia dostarczanie 320 m³ wody o temperaturze 61 °C na godzinę.
W 2010 wspólnikiem firmy Geotermia Toruń, której udziały w większości należą do Fundacji, została luksemburska spółka SKOK Holding S.à.r.l. odgrywająca kluczową rolę w systemie spółdzielczych kas oszczędnosciowo-kredytowych (SKOK). SKOK Holding S.à.r.l. jest również powiązany organizacyjnie ze spółką Polskie Sieci Cyfrowe Sp. z.o.o. - operatorem telefonii komórkowej „w naszej Rodzinie".
W 2011 Fundacja rozpoczęła budowę kościoła w Toruniu (wotum wdzięczności za Jana Pawła II). W 2012 Fundacja otrzymała zgodę na budowę aquaparku w Toruniu.
W styczniu 2012, ze względu na zadłużenie Fundacji Lux Veritatis (na koniec 2010 majątek fundacji wynosił 90 mln 320 tys. zł, zadłużenie wynosiło 68 mln 593 tys. zł) oraz utrzymujące się straty na działalności (2008 - 5560 tys. zł, 2009 - 5045 tys. zł, 2010 - 5285. tys. zł) ) obsługiwane przez zmniejszający się poziom datków (2008 - 20697 tys. zł, 2009 - 16639 tys. zł, 2010 - 14622 tys. zł) Krajowa Rada Radiofonii i Telewizji podtrzymała decyzję o odmowie udzielenia koncesji na nadawanie Telewizji Trwam drogą naziemną sygnałem cyfrowym (tzw. multipleks). Decyzję KRRiT fundacja zaskarżyła przed Wojewódzkim Sądem Administracyjnym w Warszawie, ale sąd skargę oddalił.
5 lipca 2013 Krajowa Rada Radiofonii Telewizji przyznała Fundacji koncesję na rozpowszechnianie programu telewizyjnego drogą rozsiewczą naziemną w sposób cyfrowy. Stało się to możliwe dzięki wystawieniu Fundacji promesy kredytowej na kwotę 15 mln zł przez SKOK im. Franciszka Stefczyka, której Fundacja stała się wcześniej członkiem.
W latach od 2011 do 2015 fundacja Lux Veritatis otrzymywała corocznie „Certyfikat wiarygodności biznesowej - złoty” wystawiany przez międzynarodową agencję informacji gospodarczej Bisnode.
Według raportu "European Parliamentary Forum for Sexual and Reproductive Rights", w latach 2009-2018 Lux Veritatis wydała 83 miliony dolarów na walkę z gender: czwarte miejsce na liście sponsorów.
Prezesem Zarządu Fundacji jest o. Tadeusz Rydzyk, członkami Zarządu o. Jan Król i Lidia Kochanowicz-Mańk.
Proces sądowy.
7 czerwca i 3 listopada 2016 roku Sieć Obywatelska Watchdog Polska złożyła do fundacji Lux Veritatis wniosek o udostępnienie informacji dotyczących przedsięwzięć finansowanych ze środków publicznych od 2008 do 2016 roku oraz jakie wydatki fundacja poczyniła wykorzystując owe środki w 2016 roku. Wobec braku odpowiedzi, Stowarzyszenie wniosło sprawę do Wojewódzkiego Sądu Administracyjnego w Warszawie. Zgodnie z obowiązującym w Polsce prawem organizacje publiczne mają obowiązek udostępniania danych dotyczących publicznych wydatków. Sąd ukarał fundację grzywną 1 tys. zł i nakazał udostępnienie żądanych danych. „Lux Veritatis” przesłał informacje, były one jednak niepełne. O możliwości naruszenia artykułu 23 ustawy o dostępie do informacji publicznej Sieć Watchdog zawiadomiła prokuraturę. Ta początkowo odmówiła wszczęcia postępowania, a następnie dwukrotnie je umorzyła. 
W zaistniałej sytuacji Sieć złożyła do sądu subsydiarny akt oskarżenia przeciwko członkom zarządu Fundacji Lux Veritatis, zarzucając im popełnienie przestępstwa z art. 23 ustawy o dostępie do informacji publicznej oraz niedopełnieniu obowiązków funkcjonariuszy publicznych. 24 marca 2022 roku wolski sąd rejonowy w Warszawie wydał wyrok, w którym uniewinnił Tadeusza Rydzyka oraz Jana Króla, od zarzutów dotyczących nieujawnienia informacji publicznej. Trzecia oskarżona, Lidia Kochanowicz-Mańk, została skazana za nieudostępnienie informacji publicznej na trzy miesiące pozbawienia wolności w zawieszeniu na rok oraz 3 tys. zł grzywny. Dodatkowo sąd zobowiązał ją do udostępnienia informacji publicznej zgodnie z prośbą Sieci Obywatelskiej. Wyrok jest nieprawomocny.
28 września 2022 r. Sąd Okręgowy w Warszawie uchylił w całości wyrok w sprawie Fundacji oraz Lidii Kochanowicz-Mańk. 

</doc>
<doc id="462022" url="https://pl.wikipedia.org/wiki?curid=462022" title="Dean R. Koontz">
Dean R. Koontz



</doc>
<doc id="462026" url="https://pl.wikipedia.org/wiki?curid=462026" title="Chlorek sulfurylu">
Chlorek sulfurylu

Chlorek sulfurylu – związek nieorganiczny o wzorze sumarycznym SO2Cl2. W temperaturze pokojowej jest to bezbarwna ciecz o ostrym, drażniącym zapachu.
Chlorek sulfurylu reaguje gwałtownie z wodą hydrolizując do chlorowodoru (który z wodą tworzy kwas solny) i kwasu siarkowego:
2H2O + SO2Cl2 → 2HCl + H2SO4
W temperaturze powyżej 100 °C ulega rozkładowi.

</doc>
<doc id="462031" url="https://pl.wikipedia.org/wiki?curid=462031" title="Umbanda">
Umbanda

Umbanda (w języku bantu: "sztuka leczenia, magia") - kult afroamerykański, rozpowszechniony w Ameryce Łacińskiej, zwłaszcza w Brazylii, łączący elementy wierzeń afrykańskich, europejskiego okultyzmu i spirytyzmu. Wyznawcy umbandy wierzą w siły dobra i są przekonani, że duchy zmarłych uczestniczą w ich spotkaniach dokonując uzdrowień i przepowiadając przyszłość.

</doc>
<doc id="462036" url="https://pl.wikipedia.org/wiki?curid=462036" title="Tomasz Wydżga">
Tomasz Wydżga

Tomasz Wydżga herbu Jastrzębiec – Generał major ziemiański ziemi chełmskiej.
Ziemianin z lubelskiego. W czasie powstania kościuszkowskiego 1794 powołany na organizatora pospolitego ruszenia ziemi Chełmskiej. W trudnej sytuacji terenu przyfrontowego stracił głowę i funkcje jego przejęła żona (Przyłucka z domu, staróścianka hadziacka).
Po klęsce gen. J. Zajączka pod Chełmem uciekł za kordon austriacki i dalsze jego losy są nieznane.
W 1791 roku został kawalerem Orderu Świętego Stanisława.

</doc>
<doc id="462037" url="https://pl.wikipedia.org/wiki?curid=462037" title="Góry Czarne (Polska)">
Góry Czarne (Polska)

Góry Czarne – południowo-wschodni masyw górski, stanowiący część Gór Wałbrzyskich w Sudetach Środkowych. Obejmują ich wschodnią część. Najwyższy szczyt pasma to Borowa (853 m n.p.m.). 
W rzeźbie terenu tworzy wyraźny wydłużony z południowego zachodu ku północnemu wschodowi grzbiet zbudowany z ryolitów, brekcji wulkanicznych wieku karbońskiego, oraz ciąg izolowanych wzniesień przeważnie o kopulastych kształtach utworzonych z gnejsów sowiogórskich. Stoki masywu założone w ryolitach mają na ogół znaczne nachylenia i w wielu miejscach są rozcięte przez doliny i rynny osuwiskowe. Góry Czarne oddzielają Kotlinę Wałbrzyska od Obniżenia Górnej Bystrzycy, a ich wysokość względna w stosunku do wspomnianych wyżej obniżeń wynosi odpowiednio: 350 i 300 m. Ze wschodniej strony Góry Czarne łączą się z Górami Sowimi, a ich umowną granicą jest przełom Bystrzycy.
W skład Gór Czarnych wchodzą:

</doc>
<doc id="462040" url="https://pl.wikipedia.org/wiki?curid=462040" title="Blok sowiogórski">
Blok sowiogórski

Blok sowiogórski, zwany również krą sowiogórską – jednostka geologiczna w Sudetach i bloku przedsudeckim (Przedgórzu Sudeckim), przecięta uskokiem sudeckim brzeżnym. Na obszarze Sudetów od północnego zachodu graniczy z depresją Świebodzic, od południowego zachodu i południa z niecką śródsudecką, od południowego wschodu ze strukturą bardzką. Na obszarze bloku przedsudeckiego (Przedgórza Sudeckiego) graniczy od północy z masywem Gogołów-Jordanów, a od wschodu ze strefą Niemczy.
Blok sowiogórski uważany jest za oderwany i wypiętrzony fragment moldanubskiej formacji skalnej Masywu Czeskiego. Posiada on kształt trójkąta o powierzchni ok. 600 km², którego wierzchołki wyznaczają: Szczawno-Zdrój na zachodzie, Sokolniki na północnym wschodzie oraz Srebrna Góra na południowym wschodzie. Wszystkie granice mają charakter tektoniczny. Granicom tym towarzyszą intruzje młodoassyntyjskich skał zasadowych, wśród których dominują serpentynity, gabra i diabazy.
Sudecki uskok brzeżny przebiegający na linii Witoszów Górny (pn. zach.) – Srebrna Góra (pd. wsch.) dzieli blok sowiogórski na dwie nierówne części. Mniejsza część południowa (o powierzchni ok. 200 km²), tworzy zasadniczy zrąb Gór Sowich i fragmenty Pogórza Wałbrzyskiego, a także Gór Czarnych w obrębie Gór Wałbrzyskich. Część północna leży na Przedgórzu Sudeckim – Obniżeniu Podsudeckim oraz fragmentach Równiny Świdnickiej, Wzgórz Niemczańsko-Strzelińskich i Obniżenia Otmuchowskiego.
Blok sowiogórski zbudowany jest ze skał metamorficznych – głównie gnejsów i migmatytów, którym towarzyszą granity, amfibolity, serpentynity, granulity i pegmatyty. W jego obrębie, na starszym podłożu, występują także młodsze skały osadowe karbońskie – piaskowce, mułowce i zlepieńce, tworzące tzw. "kulm sowiogórski".

</doc>
<doc id="462047" url="https://pl.wikipedia.org/wiki?curid=462047" title="Józef Zaremba (powstaniec styczniowy)">
Józef Zaremba (powstaniec styczniowy)

Józef Zaremba (Zaręba ?) – powstaniec styczniowy.
Brał udział w powstaniu styczniowym w 1863 r. Dowodził 3. szwadronem w 2. pułku ułanów brygady gen. Edmunda Taczanowskiego. Brał m.in. udział w bitwie pod Rychłocicami w dniu 8 maja 1863 r. Tam został ranny. W czasie walki z doborową sotnią kozacką w Sędziejowicach (26 sierpnia 1863 r.) Zaremba obronił przed niechybną śmiercią od kos kosynierów rosyjskich oficerów: hr. Witmajera i księcia Urusowa. To wydarzenie posłużyło Marii Konopnickiej, wówczas mieszkającej w niedalekim Bronowie, do napisania patriotycznego wiersza pt. "„O Zarembie w 1863 r.”", który został opublikowany pod pseudonimem Jan Sawa w "Śpiewniku Historycznym".

</doc>
<doc id="462054" url="https://pl.wikipedia.org/wiki?curid=462054" title="Adam Ronikier">
Adam Ronikier

Adam Feliks Ronikier (ur. 1 listopada 1881 w Warszawie, zm. 4 września 1952 w Orchard Lake) – hrabia, polski konserwatywny działacz społeczny i polityczny, współzałożyciel Stronnictwa Narodowego, prezes Rady Głównej Opiekuńczej, członek Korporacji Akademickiej Arkonia, właściciel dóbr Ryki, obywatel ziemski guberni siedleckiej w 1909.
Życiorys.
W 1916 był członkiem Zarządu Towarzystwa Polskiej Macierzy Szkolnej. Był pracownikiem Komisji do Spraw Jeńców Tymczasowej Rady Stanu. W 1918 pełnił funkcję przedstawiciela Rady Regencyjnej w Berlinie. W czasie I wojny światowej był jednym z organizatorów Rady Głównej Opiekuńczej i kierował nią w latach 1916–1918. Był także pierwszym prezesem RGO podczas II wojny światowej w latach 1940–1943. Po zdymisjonowaniu przez Niemców, spotkał się z brytyjskim agentem politycznym Horacym Coockiem w Warszawie w grudniu 1943. Gestapo aresztowało Ronikiera na trzy tygodnie i przesłuchiwało w Krakowie w lutym 1944. Po uwolnieniu za radą arcybiskupa Sapiehy udał się do Korczyny do majątku generała Stanisława Szeptyckiego.
W lipcu 1944 ponownie prowadził rozmowy polityczne z Niemcami, w celu zapobieżenia przewidywanej masakry młodzieży polskiej w Warszawie. Adam Ronikier przedstawił ideę, by Armia Krajowa przejęła Warszawę bez morderczego boju z Niemcami, na co skłonni byli przystać niektórzy politycy i wojskowi niemieccy ("vide casus" Paryża w sierpniu 1944). Ideę tę popierał m.in. Józef Mackiewicz.
Hrabia Ronikier opuścił Polskę 18 stycznia 1945, tuż przed wkroczeniem Armii Czerwonej do Krakowa, zagrożony aresztowaniem i karą śmierci, o których usłyszał w radiu. Zmarł na emigracji w USA.
Jego prochy zostały sprowadzone do Polski i 15 maja 2009 spoczęły w rodzinnym grobie na warszawskich Powązkach.

</doc>
<doc id="462059" url="https://pl.wikipedia.org/wiki?curid=462059" title="Coffee shop">
Coffee shop



</doc>
<doc id="462069" url="https://pl.wikipedia.org/wiki?curid=462069" title="Gabriel Taszycki">
Gabriel Taszycki

Gabriel Józef Longin Taszycki (ur. 1755 k. Zawiercia, zm. 6 marca 1809 r. w Wysokiej) – generał major ziemiański, prawnik, postępowy publicysta społeczny, szambelan Stanisława Augusta, jakobin.
Popierał Konstytucję 3 Maja, potem uznał ją za mało postępową i zgłosił akces do Targowicy. równocześnie czynny jakobin i uczestnik sprzysiężenia insurekcyjnego. 
W powstaniu kościuszkowskim odegrał wybitną rolę w przygotowaniu do powstania w Krakowie. Zasłużył się w czasie insurekcji krakowskiej za co uzyskał z rąk T. Kościuszki nominacje na dowódcę pospolitego ruszenia w randze generała. W okresie racławickim sprawował faktyczną funkcję komendanta Krakowa, zastępując chorego na podagrę gen. Józefa Wodzickiego. W wojsku nigdy nie służył i na polu walki żadnej roli nie odegrał Do historii wszedł jako polityk. Był członkiem Wydziału Potrzeb Wojskowych i zastępcą członka Rady Najwyższej Narodowej i członkiem Sądu Kryminalnego Wojskowego. Po powstaniu zwolennik ostrego kursu wobec zdrajców targowickich. Na znak protestu wobec polityki Naczelnika, zwłaszcza w sprawie biskupa Skarszewskiego złożył wszystkie funkcje i urzędy i wyjechał do Francji.
Był jednym z najaktywniejszych działaczy Deputacji Polskiej w Paryżu. Ultralewicowiec i republikanin. Zwalczał ideę powołania Legionów Polskich we Włoszech i osobiście gen. J. H Dąbrowskiego.
Po utworzeniu Księstwa Warszawskiego wrócił do kraju i pracował w administracji i sądownictwie, m.in. sędzia siewierski.
Zmarł w Wysokiej (woj. śląskie) 6 marca 1809 roku w wieku 54 lat. Powodem śmierci była puchlina wodna.
Pochowany na cmentarzu przykościelnym w Chruszczobrodzie.

</doc>
<doc id="462071" url="https://pl.wikipedia.org/wiki?curid=462071" title="Most Wandy">
Most Wandy

Most Wandy – most w Krakowie nad Wisłą, wybudowany w latach 2001–2002. Most, położony w ciągu ulic Klasztornej i Półłanki, łączy Nową Hutę z Podgórzem.
Symboliczne otwarcie prac nad budową mostu odbyło się 1 września 2001. Prace rozpoczęto w marcu 2002. W czerwcu budowę mostu trzeba było przerwać ze względu na przejście fali powodziowej przez miasto. W okresie od lipca do września 2002 wykonano żelbetową płytę mostu, a od sierpnia do października prowadzono prace wykończeniowe. Ostatecznie oficjalne otwarcie mostu odbyło się 26 października 2002.
Most składa się z 8 przęseł. Jego całkowita długość z przyczółkami wynosi 352,47 m, a szerokość – 15,20 m. Na moście znajduje się jezdnia dwupasmowa i ciągi pieszo rowerowe. Do budowy zużyto ponad 1200 ton stali i 4000 m³ betonu. Łącznie na inwestycję wydano 16 mln zł (powstały w tym samym okresie most Kotlarski kosztował 137 mln zł).
Został on zbudowany na bazie przenośnego mostu kolejowego zakupionego od wojska w Bydgoszczy.

</doc>
<doc id="462077" url="https://pl.wikipedia.org/wiki?curid=462077" title="Zagęszczarka">
Zagęszczarka

Zagęszczarka (np. zagęszczarka wibracyjna, zagęszczarka płytowa, zagęszczarka stopowa) – maszyna stosowana do zagęszczania podłoża (gruntu, nawierzchni) poprzez proces wibrowania. Elementem roboczym jest płyta metalowa wzbudzana przez układ wibracyjny napędzany silnikiem elektrycznym lub spalinowym. 
Układ wibracyjny zagęszczarki zbudowany jest przeważnie z jednego lub z dwóch wałków mimośrodowych umieszczonych bezpośrednio na płycie wibracyjnej w szczelnie zamkniętej obudowie.
Zagęszczarki są powszechnie stosowane przy drobnych pracach budowlanych, zagęszczaniu podłoża przy kładzeniu przewodów, kostki brukowej, naprawach dróg, przy pracach w trudno dostępnych miejscach.
Parametry określające zagęszczarki:
Wyróżnia się kilka typów zagęszczarek:

</doc>
<doc id="462078" url="https://pl.wikipedia.org/wiki?curid=462078" title="Kalendarium powstania warszawskiego – 25 września">
Kalendarium powstania warszawskiego – 25 września

25 września, poniedziałek.
Przybycie parlamentariuszy ze strony niemieckiej - było to dwóch żołnierzy AK wziętych wcześniej do niewoli. Nie udzielono Niemcom odpowiedzi na propozycje kapitulacji Mokotowa.
Nieprzyjaciel nadal zajmuje się mordowaniem, tego dnia ofiarą padli ranni i personel szpitali przy ul. Czeczota 17 i Lenartowicza.
W nocy wycofanie kanałami z Mokotowa do Śródmieścia żołnierzy, ludności i władz cywilnych.
Powstańcy utrzymali pozycje w warsztatach Opla (ul. Włościańska) i przy ul. Bieniewickiej i Gdańskiej.
Pod gruzami domu przy ul. Marszałkowskiej 129, ginie por. Eugeniusz Lokajski ps. „Brok”. 
Wskutek upływu krwi ginie śmiertelnie postrzelony na ul. Krasickiego por. Julian Opania ps. „Zych”.

</doc>
<doc id="462081" url="https://pl.wikipedia.org/wiki?curid=462081" title="Ciało (film)">
Ciało (film)

Ciało – polska czarna komedia z 2003 roku w reżyserii Tomasza Koneckiego i Andrzeja Saramonowicza. Premiera tego filmu w Polsce miała miejsce 22 sierpnia 2003.
Miejsca realizacji zdjęć: Warszawa, Powsin, Modlin, Góra Kalwaria, Kraków, Sopot.
Fabuła.
Wątki bohaterów filmu plączą się w gmatwaninie coraz bardziej zdumiewających wydarzeń, przedstawionych nielinearnie. Złodziej Goldi podróżuje pociągiem z walizką pełną osobiście skradzionych z kościoła przedmiotów. Kiedy skład kolejowy gwałtownie hamuje, bagaż spada na głowę siedzącego z nim w przedziale Woltera, przypadkowego pasażera. Goldi z przerażeniem stwierdza, że pasażer nie żyje. Nie wie, że mężczyzna zmarł wcześniej, po wypiciu substancji do balsamowania zwłok. Mieszkający z Wolterem w Krakowie Julek i Cezar postanowili odwieźć pociągiem jego ciało do żony i dzieci w Sopocie. By dobrze się prezentował, przebrali go w garnitur ściągnięty z leżącego na ławce Piotra Westa – myśląc, że jest pijany, tymczasem został on zamordowany. Julek i Cezar umieścili Woltera w przedziale, jednak niefortunnie pociąg odjechał bez nich, a oni ruszyli w pościg za ciałem. Tymczasem Goldi nie zgłasza sprawy nieboszczyka policji, ponieważ jest „na bakier” z prawem. Udaje więc przed innymi pasażerami, że Wolter jest jego śpiącym kolegą. Goldi przywozi walizkę i ciało do zleceniodawców kradzieży, czyli braci syjamskich. Oni nakazują mu pozbycie się zwłok. Okazuje się, że nie jest to takie łatwe. Goldi z pomocnikiem Dizlem bezskutecznie usiłują gdzieś podrzucić trupa. W końcu pozostawiają go jako klienta na fotelu w zakładzie fryzjerskim. Przerażony fryzjer pozbywa się ciała podrzucając je komandosom, a oni – myśląc, że to ich pijany kolega – w czasie ćwiczeń wyrzucają je z samolotu na spadochronie. Wolter spada w pobliże leśniczówki, w której zabawiają się pułkownik Centralnego Biura Śledczego Marian Tuleja, brat bliźniak oraz zabójca Piotra Westa i Sandra West, żona Piotra Westa. Marian Tuleja upozorował własną śmierć i przejął tożsamość brata, nie wie jednak, że Sandra zleciła zawodowej morderczyni – sympatycznej emerytce – zabicie swojego męża. W międzyczasie Julek i Cezar zapoznają się jeszcze z siostrami zakonnymi. Ostatecznie zabójczyni likwiduje strzałem z broni palnej domniemanego męża Sandry West, a Julek i Cezar docierają do Sopotu, gdzie okazuje się, że Wolter nie ma tam rodziny.
Obsada.
i inni

</doc>
<doc id="462085" url="https://pl.wikipedia.org/wiki?curid=462085" title="Diecezja cieszyńska">
Diecezja cieszyńska

Diecezja cieszyńska (dawniej też: "seniorat śląski", "superintendentura śląska", "diecezja śląska") – największa pod względem liczby wiernych diecezja Kościoła Ewangelicko-Augsburskiego w RP. Diecezja liczy 22 parafie obsługiwane przez 45 duchownych. Swoim zasięgiem obejmuje polską część Śląska Cieszyńskiego oraz fragment Małopolski (parafia w Białej z filiałem w Szczyrku leżą w historycznej Małopolsce). Siedzibą władz diecezjalnych jest Bielsko-Biała.
Historia.
Reformacja na terenie Księstwa Cieszyńskiego rozpoczęła się nie wcześniej niż po 1545 roku, czyli po objęciu samodzielnych rządów przez Wacława III Adama. Jedynie w niemieckojęzycznym Bielsku można powiedzieć, że rozpowszechniła się wcześniej, już na przełomie lat 30. i 40. XVI wieku. Szlachta i mieszkańcy księstwa przyjmowali nowe wyznanie, a dotychczasowe parafie katolickie stawały się ewangelickimi. Sytuacja ta została zahamowana przez kontrreformację, rozpoczętą stosunkowo łagodnie w 1610 przez księcia Adama Wacława do śmierci ostatniej piastowskiej księżnej Elżbiety Lukrecji, następnie przez Habsburgów od 1654 r. Świątynie odebrano wiernym na rzecz kościoła katolickiego, wygnano duchownych, a ewangelicy zbierali się w tajemnicy w domach lub lasach. Posługę duszpasterską pełnili wędrowni kaznodzieje, pochodzący ze Słowacji, Dolnego Śląska i Królestwa Polskiego.
Za przyczyną szwedzkiego króla Karola XII oraz protestanckiej śląskiej szlachty, w 1709 r. wybudowano Kościół Jezusowy w Cieszynie, będący jednym z kościołów łaski. Powstała również szkoła ewangelicka.
W związku z wydaniem patentu tolerancyjnego przez cesarza Józefa II Habsburga w 1781 r., na terenie Śląska Cieszyńskiego utworzono nowe parafie w Jaworzu, Bielsku, Bystrzycy, Błędowicach, Ligotce Kameralnej i Wiśle, a później w Ustroniu, Goleszowie, Nawsiu, Drogomyślu i Starym Bielsku. Parafie te działały w obrębie superintendentury morawsko-śląsko-galicyjskiej należącej do kościoła ewangelickiego austriackiej Przedlitawii. Po podziale jednostki na dwie części w 1803 r., weszły w skład superintendentury morawsko-śląskiej. Parafie Śląska Cieszyńskiego stanowiły podległy jej seniorat śląski. Seniorem śląskim (1888-1909) i superintendentem morawsko-śląskim (1909–1911) był ks. Andrzej Krzywoń.
Po odzyskaniu niepodległości przez Polskę w 1918 r. większość zborów wchodzących w skład senioratu śląskiego wyraziły chęć dołączenia do Konsystorza Ewangelicko-Augsburskiego w Warszawie, co uczyniono poprzez podpisanie odpowiedniego aktu 20 grudnia 1918 r. Przeciwne temu były trzy niemieckojęzyczne zbory w Bielsku, Starym Bielsku i Międzyrzeczu Górnym, które wolały dołączyć do Ewangelickiego Kościoła Unijnego na polskim Górnym Śląsku. Ich przedstawiciele wyrażali taką chęć jeszcze w 1922 roku celem "zachowania charakteru niemiecko-ewangelickiego", do czego jednak nie doszło. Na skutek podziału Śląska Cieszyńskiego, 15 zborów wraz z 50 tysiącami wiernych znalazło się w granicach Czechosłowacji, gdzie zorganizowane zostały w Augsburski Kościół Ewangelicki na Wschodnim Śląsku w Czechosłowacji. Do Polski przyłączono teren zamieszkały przez 43 tysiące wiernych z 10 parafiami w: Bielsku, Cieszynie, Drogomyślu, Goleszowie, Jaworzu, Międzyrzeczu, Skoczowie, Starym Bielsku, Ustroniu i Wiśle. Seniorem śląskim został Franciszek Michejda. Jego następcą został Karol Kulisz, pełniący tę funkcję w latach 1921–1937. Kolejnym seniorem został mianowany w 1937 r. Paweł Nikodem.
W 1938 po przyłączeniu Zaolzia do Polski w skład senioratu śląskiego weszły tamtejsze zbory luterańskie, należące uprzednio do Augsburskiego Kościoła Ewangelickiego na Wschodnim Śląsku w Czechosłowacji. Rozpoczęła się również rywalizacja z kościołem rzymskokatolickim o przejmowany majątek i wiernych działającego tam dotychczas Kościoła Czechosłowackiego.
Po wybuchu II wojny światowej okupacyjna administracja niemiecka włączyła miejscowe zbory jako okręg kościelny Cieszyn () do śląskiej ewangelickiej prowincji kościelnej () Ewangelickiego Kościoła Unii Staropruskiej. Na czele okręgu stanął superintendent Paul Zahradnik, gorliwy zwolennik faszyzmu. Jakiekolwiek używanie języka polskiego zostało zakazane, a polskojęzyczne materiały niszczono. Większość z księży wymieniono na niemieckich duszpasterzy. Część dotychczasowych duchownych została uwięziona i zmarła potem w obozach koncentracyjnych. Ofiarami obozów było również około 500 innych członków kościoła, aktywnie działających w prezbiterstwach zborów, czy organizacjach religijnych i charytatywnych.
Po wojnie i likwidacji Kościoła Ewangelickiego Augsburskiego i Helweckiego Wyznania w Małopolsce do diecezji przyłączono parafię w Białej.
W 1957 r. urząd seniora diecezji objął ks. Adam Wegert, poprzednio pastor zboru w Bielsku.
W 1967 r. powołano samodzielną parafię w Czechowicach-Dziedzicach. W następnych latach nastąpiło przekształcanie kolejnych filiałów w niezależne parafie.
Kolejnym seniorem diecezji został w 1980 r. Jan Szarek, który w 1991 r. wybrany został na biskupa Kościoła Ewangelicko-Augsburskiego w RP. W związku ze zmianą prawa kościelnego i przekształceniem stanowiska seniora diecezji w urząd biskupa diecezjalnego, pierwszym zwierzchnikiem diecezji z tytułem biskupa został pastor zboru w Częstochowie ks. Paweł Anweiler, który sprawował tę funkcję do 2016 r. 21 listopada 2015 r. dokonano wyboru nowego biskupa, pastora w Goleszowie ks. Adriana Korczago, wprowadzonego w urząd podczas konsekracji w Cieszynie 6 stycznia 2016 r.
Władze.
Zwierzchnicy diecezji cieszyńskiej Kościoła Ewangelicko-Augsburskiego w RP

</doc>
<doc id="462088" url="https://pl.wikipedia.org/wiki?curid=462088" title="Witold Firak">
Witold Firak

Witold Edwin Firak (ur. 18 sierpnia 1963 w Ustrzykach Dolnych) – polski polityk, poseł na Sejm II, III i IV kadencji.
Życiorys.
W 2000 ukończył studia na Wydziale Administracyjnym Bałtyckiej Wyższej Szkoły Humanistycznej w Koszalinie.
Od 1985 do 1989 należał do Polskiej Zjednoczonej Partii Robotniczej. W latach 1993–1997 był przewodniczącym Związku Socjalistycznej Młodzieży Polskiej. Pełnił funkcję posła na Sejm II, III i IV kadencji wybranego z listy Sojuszu Lewicy Demokratycznej w okręgach krośnieńskich: nr 22 (1993–2001) i nr 22.
W styczniu 2002 został wykluczony z klubu parlamentarnego SLD z uwagi na niestawienie się na posiedzenie Sejmu RP w roli sprawozdawcy sejmowej Komisji Regulaminowej i Spraw Poselskich (z powodu nadużycia alkoholu) w sprawie uchylenia immunitetu Andrzeja Leppera. W marcu 2004 został ponownie przyjęty do klubu, z którego odszedł w listopadzie tego samego roku, pozostając członkiem SLD. W 2005 nie ubiegał się o reelekcję. W 2011 bez powodzenia kandydował na posła z ramienia SLD. W 2006 i 2014 bezskutecznie startował także do rady miasta Konstancin-Jeziorna.

</doc>
<doc id="462092" url="https://pl.wikipedia.org/wiki?curid=462092" title="Kapitulacja">
Kapitulacja

Kapitulacja (z łac. "capitulatio" od "capitulum" "nagłówek" zdrobnienie od "caput" "głowa") – umowa poddania się przeciwnikowi pod pewnymi warunkami lub bezwarunkowo.
Kapitulacja może dotyczyć części lub całości sił zbrojnych. Kapitulacja wszystkich sił zbrojnych kończy działania wojenne, na przykład działania wojenne z III Rzeszą podczas II wojny światowej zostały zakończone na podstawie aktu bezwarunkowej kapitulacji, podpisanej 8 maja 1945 przez przedstawicieli naczelnego dowództwa niemieckiego.
Przepisy dotyczące kapitulacji są ujęte m.in. w regulaminie haskim z 18 października 1907 w rozdziale 4 (art. 35), który głosi: " W kapitulacjach, zdecydowanych między układającymi się stronami, należy brać pod uwagę przepisy o honorze wojskowym.  Zawarte kapitulacje mają być ściśle przestrzegane przez obie strony."

</doc>
<doc id="462098" url="https://pl.wikipedia.org/wiki?curid=462098" title="Przełęcz Płoszczyna">
Przełęcz Płoszczyna

Przełęcz Płoszczyna (817 m n.p.m., czes. "Kladské sedlo", niem. "Platzenberger Pass") – przełęcz w Sudetach Wschodnich na granicy Polsko-Czeskiej, oddzielająca Masyw Śnieżnika od Gór Bialskich. Czesi nazywali również tę przełęcz "Kladská brána", czyli "Kłodzką Bramą", zaś w polskich źródłach nazywana była "Przełęczą Morawską".
Geografia.
Przełęcz jest miejscem rozgraniczającym dwa pasma górskie: Masyw Śnieżnika i Góry Bialskie
. Według (Regionalizacji fizycznogeograficznej Polski) J. Kondrackiego Góry Bialskie wchodzą w skład Gór Złotych (332.61). Podobnie uważają czescy geografowie, dla których "Rychlebské hory" rozciągają się od Przełęczy Płoszczyna do Przełęczy Ramzowskiej (czes. "Ramzovske sedlo"). Przy takim podejściu Przełęcz Płoszczyna oddziela Masyw Śnieżnika od Gór Złotych. W miejscu tym znajduje się historyczna granica pomiędzy Morawami a Śląskiem, oraz między Królestwem Pruskim i Austro-Węgrami. Sąsiednie kulminacje to Sierstkowa 974 m n.p.m. i Rykowisko 948 m n.p.m. Całą przełęcz porasta las świerkowy regla dolnego.
Drogi i przekraczenie granicy.
Przez przełęcz przechodzi, wijąca się serpentynami droga ze Stronia Śląskiego (zaczynająca się jako ul. Sportowa) przez Starą Morawę, Bolesławów, Nową Morawę do Starého Města na Morawach. Jest to końcowy odcinek drogi wybudowanej w XIX w. przez królewnę Mariannę Orańską, właścicielkę okolicznych dóbr. Droga zaczyna się w Kamieńcu Ząbkowickim, gdzie Marianna Orańska wzniosła pałac. Dalej prowadzi kolejno przez Złoty Stok, Lądek-Zdrój, Stronie Śląskie i Bolesławów. W połowie jej długości, w Lądku-Zdroju wzniesiono kościół ewangelicki oraz kolumnowy pomnik ku czci królewny Marianny. Odcinek drogi od Bolesławowa do Przełęczy Płoszczyna nosi nazwę Drogi Morawskiej.
Jeszcze starsza droga (dziś prawie nieuczęszczana) od północnej strony prowadzi na przełęcz z Bolesławowa przez Kamienicę, grzbietem Zawady i przez Przełęcz Staromorawską (794 m n.p.m.). Odcinek drogi pomiędzy przełęczami nosi nazwę Drogi Staromorawskiej. Przy drodze tej dziś zachowały się pozostałości starych umocnień ziemnych z czasów wojny trzydziestoletniej, tzw. "Szwedzkie Szańce" oraz grupa kamiennych rzeźb śpiących apostołów i Chrystusa w Ogrójcu.
Między zamkniętymi szlabanami granicznymi na Przełęczy Płoszczyna od lat 70. XX wieku stał schron turystyczny pełniący rolę pomieszczenia służbowego Straży Granicznej. Później funkcjonowało turystyczne przejście małego ruchu granicznego, czynne od 6.00 do 22.00. Z obu stron granicy wybudowano nowe drogi i postawiono nowy budynek dla Straży Granicznej i czeskich pograniczników. Zostało ono zlikwidowane 21 grudnia 2007 w związku z przystąpieniem Polski i Czech do układu z Schengen.
Obecnie przekraczanie granicy na Przełęczy dozwolone jest dla pojazdów o masie do 16 ton.
W budynku po Straży Granicznej jest obecnie czeskie schronisko "Horská chata Sedlo" z trzema pokojami (8 łóżek) i bufetem czynne okazjonalnie.
Szlaki turystyczne.
Z przełęczy łatwo też dojść posługując się mapą do pobliskiego rezerwatu Nowa Morawa.

</doc>
<doc id="462099" url="https://pl.wikipedia.org/wiki?curid=462099" title="Antoni Stryjewski">
Antoni Stryjewski

Antoni Stanisław Stryjewski (ur. 22 kwietnia 1958 w Ostródzie) – polski polityk, geolog, nauczyciel akademicki, poseł na Sejm IV kadencji.
Życiorys.
Ukończył w 1983 studia geologiczne na Wydziale Nauk Przyrodniczych Uniwersytetu Wrocławskiego. Po studiach został pracownikiem tej uczelni, początkowo jako asystent Instytutu Nauk Geologicznych, później jako pracownik Muzeum Mineralogicznego. 
W wyborach parlamentarnych w 2001 liczbą 12 492 głosów uzyskał w okręgu wrocławskim mandat posła na Sejm IV kadencji z listy Ligi Polskich Rodzin. Zasiadał w Komisji Edukacji, Nauki i Młodzieży oraz Komisji Kultury i Środków Przekazu. W 2002 bez powodzenia kandydował na prezydenta Wrocławia z ramienia komitetu „Razem Polsce” (otrzymał 2,82% głosów). W listopadzie 2002 przeszedł razem z Antonim Macierewiczem do koła Ruch Katolicko-Narodowy. W 2005, kandydując z listy Ruchu Patriotycznego, nie uzyskał ponownie mandatu (otrzymał 2792 głosy). W wyborach samorządowych w 2010 bez powodzenia kandydował z listy komitetu „Polski Wrocław” do rady tego miasta.

</doc>
<doc id="462100" url="https://pl.wikipedia.org/wiki?curid=462100" title="Eliza Bonaparte">
Eliza Bonaparte

Eliza Maria Anna Bonaparte, później Baciocchi (ur. 3 stycznia 1777 w Ajaccio, zm. 7 sierpnia 1820 w Villa Wicentina, koło Cervignano) – jedna z trzech sióstr cesarza Francuzów Napoleona I, najstarsza córka Carla Buonaparte i Letycji Buonaparte.
Życiorys.
Eliza odznaczała się ostrym językiem i nie darzono ją sympatią w gronie rodzinnym. Miała wybuchowy temperament. Pisarka księżna d’Abrantès napisała o niej: „To najbardziej nieprzyjemna kobieta, jaką znałam”, „Pani Bacciochi [Eliza] nigdy nie była miła dla swojej matki, ale dla kogóż kiedykolwiek była? Nigdy nie poznałam nikogo o tak ostrym języku”.
Swojego przyszłego męża – Baciocchiego (1762–1841), poznała w Marsylii, gdzie mieszkał jako lokator jej matki. Pochodził on ze starego i zubożałego rodu wywodzącego się z Korsyki. Para wzięła ślub 1 maja 1797. Mieli czworo dzieci, z których tylko Eliza Napoleona (1806–1869), później hrabina de Mazzoleni, dożyła podeszłego wieku. Letycja upierała się, że małżeństwo powinno zostać uprawomocnione przez ceremonię religijną. Małżonkowie w przyszłości żałowali zawartego związku, czego przyczyną był głównie charakter Elizy. Mówiła szybko i szorstko suchym cierpkim tonem, bez śladu włoskiego akcentu, według jej brata Lucjana Bonaparte, potrafiła wykrzesać w sobie nieco wdzięku, kiedy się postarała. Zarówno ona, jak i jej mąż zmienili swoje imiona – ona z Maria Anna na Eliza, a on z Paquale na Feliks.
Czasy Konsulatu.
W czasach Konsulatu Eliza mieszkała w Hôtelu Maurepas. Wśród przyjmowanych przez nią gości byli Jacques-Louis David, Ludwik de Fontanes i François-René de Chateaubriand. Interesowała się również, podobnie jak brat Lucjan Bonaparte teatrem. W sztuce "Alzire" Woltera, zagrała jedną z głównych ról.
W tym czasie jej mąż otrzymał dowództwo półbrygady i przydział do miejskiego garnizonu. Eliza ingerowała w sprawy awansów w dowodzonej przez niego jednostce. Według Metternicha nawet Napoleon Bonaparte obawiał się siostry. Eliza starała się zaskarbić jego przyjaźń, pozwalając sobie jedynie na krytyczne wypowiedzi w sprawach wydatków jego żony Józefiny. Prawdopodobnie informacje o romansach Elizy, przekazane Napoleonowi przez ministra policji Josepha Fouché stały się przyczyną jej wyjazdu z Paryża.
Okres cesarstwa.
18 maja 1804 Napoleon zaliczył ją (lecz nie jej męża) w poczet francuskiej rodziny cesarskiej i nadał jej tytuł „Cesarskiej Wysokości”.
Pod koniec marca 1805 roku, w tym samym dekrecie, na mocy którego przyjął koronę Włoch, Napoleon obdarzył siostrę dziedzicznym tytułem księżnej Piombino i ogłosił, że daje Elizie to niewielkie państwo „nie z powodu braterskich uczuć, lecz z roztropności politycznej”. Jej nieutytułowany małżonek otrzymał tytuł księcia Feliksa I, ale to Eliza panowała. Leżące naprzeciwko Korsyki Piombino liczyło zaledwie 20 000 mieszkańców. Jednak w czerwcu tego samego roku Eliza została księżną Lukki i Piombino, dostała starą republikę z przyległymi terytoriami. Jej wyniesienie stało się powodem zazdrości całego rodu Bonapartów.
W przeciwieństwie do swoich braci Eliza odniosła sukces jako władczyni i zyskała szacunek, pomimo braku sympatii ze strony miejscowej ludności. Pod panowaniem Elizy księstwo Lukka przeżywało okres gospodarczego i kulturowego rozkwitu. Jej najświetniejszym osiągnięciem było ożywienie chylących się ku upadkowi kamieniołomów w Carrarze, które sfinansowała dzięki bankowi państwowemu, który założyła. W kamieniołomach ulokowała artystów rzeźbiarzy. Wkrótce kamieniołomy dostarczały popiersia wszystkich dygnitarzy cesarstwa, włącznie 500 podobiznami samego Napoleona tylko we wrześniu 1808 roku. Eksportowały też nagrobki, kominki, zegary, kolumny i ołtarze, a nawet cały meczet dla beja Tunisu. Osuszała bagna, nałożyła monopol państwowy na połowy tuńczyka, rozpoczęła wydobycie ałunu w Piombino, wspierała produkcję jedwabiu i aksamitu, angażując specjalistów z Lyonu i Genui, ulepszała garbarnie i wytwórnie mydła; zakładała też biblioteki, fundowała katedry uniwersyteckie, Akademię Medyczną i Instytut Napoleoński wzorowany na Institut Français. Powstał też Instytut Elizy, gdzie kształcono szlachetnie urodzone dziewczęta.
Budżet Lukki pozostał zbilansowany, skarb uzupełniła konfiskata ziem kościelnych. Dochody przynosił również państwowy dom gry. Eliza starała się też upiększyć swoją małą stolicę, zwłaszcza pałac i teatr, a jej starania widać w Lucce do dziś. Dysponowała licznymi posiadłościami wiejskimi, zwłaszcza w Bagni di Lucca, w Viareggio nad morzem i, przede wszystkim, w Massie koło Lukki, którą ozdobiła wspaniałymi ogrodami i teatrem z malowidłami "al fresco", gdzie wystawiano amatorskie przedstawienia z jej udziałem (szczególnie lubiła rolę w "Fedrze" Racine’a).
W polityce zagranicznej władczyni znajdowała preteksty do sporów z sąsiadką – neurotyczną królową Marią Luizą ze zbankrutowanej i podupadłej Etrurii, zmuszając ją do ustępstw terytorialnych – Eliza zamierzała przejąć całą Toskanię. Jej realizm symbolizowało wykorzystanie starego herbu rodziny Bonaparte zamiast współczesnego tworu. Wiedziała, jak postępować z Napoleonem, mimo iż jej nie lubił. Jego urodziny 15 sierpnia zawsze obchodzono w Lukce starannie przygotowanymi uroczystościami, a gdy nadchodziły wieści o cesarskich zwycięstwach, śpiewano "Te Deum". Eliza rządziła państewkiem zgodnie ze standardami absolutyzmu oświeconego. Posiadała licznych kochanków. Nad dworem Elizy zawsze unosiła się lekka atmosfera skandalu: co znamienne, lektorką władczyni była awanturnica Ida Saint-Elme, utrzymanka marszałka Neya.
Najbardziej intrygujący romans łączył Elizę ze skrzypkiem Paganinim, którego mianowała "virtuoso di corte" i dowódcą swojej straży przybocznej. Podczas pobytu w Lukce muzyk skomponował dla niej sonatę skrzypcową, sonatę na skrzypce i orkiestrę na cześć cesarza, znaną jako "Napoleońska" i sonatę na skrzypce i gitarę. Upodobanie do skrzypiec Eliza zawdzięczała nie tylko swojemu mężowi Feliksowi – sama uwielbiała muzykę. Neapolitański renegat Paisiello zadedykował jej operę "Prozerpina", za co otrzymał złoty medal, a Spontini "Westalkę". Eliza zaś na swojego maestro wybrała utalentowanego Pucciniego, dziadka Giacoma.
Eliza zaspokoiła własne ambicje, dodając do swojego państwa Toskanię, co osiągnęła – rzecz nietypowa dla Bonapartów – taktem i dyplomacją. Zamiast przekazać Toskanię i Parmę siostrze, kiedy ich władcy zostali obaleni w 1808 roku, Napoleon włączył je do imperium francuskiego. Eliza nie okazała najmniejszych oznak rozczarowania. „Mam niewielkie ambicje i tutejszy klimat mi odpowiada”, napisała do swojego ulubionego brata Lucjana. Mimo to składała dyskretne wizyty we Florencji (jako „hrabina de Mondioni”), by obejrzeć kolekcję dzieł sztuki i salony miasta. Zaczęła też korespondować z toskańskimi urzędnikami, włącznie z szefem policji, który skarżył się jej na mankamenty administracji. Pozostawała wierna Napoleonowi – rządziła Lukką dokładnie tak, jak chciał, składała dochody z ceł na coroczną rekompensatę i wprowadziła francuskich inspektorów, by sprawdzali, czy brytyjskie towary nie wpływają do jej portów.
W nagrodę za posłuszeństwo bratu, w maju 1809 roku została generalnym gubernatorem Toskanii z tytułem wielkiej księżnej. Jej mąż, książę Feliks, nie dostał tytułu wielkiego księcia, ale zaledwie tytuł lokalnego głównodowodzącego, a tym samym musiał wykonywać rozkazy żony. Eliza w praktyce była wicekrólem, chociaż oficjalnie Toskania pozostawała częścią Francji. Wyremontowała pałac Pitti i tam urządziła swoją rezydencję – latem przenosiła dwór do Pizy. Władza wielkiej księżnej rozciągała się teraz od Apeninów do morza (sięgając aż do Elby, z nadziejami na Korsykę). Eliza zorganizowała tu na poły królewski dwór i gwardię z florenckiej szlachty. Pompa i ceremoniał były nieco zbyt pretensjonalne, chociaż Eliza pobierała lekcje etykiety od pani de Genlis, dawnej nauczycielki dzieci księcia Orleanu. Dużym kosztem sprowadziła trupę francuskich aktorów, by grywali na zmianę z rodzimymi aktorami włoskimi. Zachowała jednak dość realizmu i na swojej nowej fladze zostawiła stary herb Bonapartów, a na listach do cesarza podpisywała się „Twoja najbardziej oddana i uległa siostra”. Nie mogła uniknąć okazjonalnych sporów, kiedy zaś odmówiła deportowania kłopotliwej wdowy, hrabiny Albany, małżonki Bonny’ego Prince’a Charliego, cesarz napisał: „Jesteś moją poddaną i musisz być posłuszna moim ministrom jak każdy inny Francuz”. Zagroził też siostrze aresztowaniem. Mimo to Elizie udało się podkreślić własną władzę, zakuwając wrogów stanu w kajdany, tracąc bandytów i kasując klasztory. Odnowiła także Accademia della Crusca, ostoję języka toskańskiego. Ziemię pod władzą wielkiej księżnej szybko stały się spokojne i rozkwitały. Talleyrand nazwał ją sardonicznie Semiramidą z Lukki (ironicznie porównując ją do Katarzyny Wielkiej, Semiramidy Północy).
Paganini uciekł w grudniu 1809 roku, odmawiając powrotu pomimo jej próśb. Muzyk miał wielu następców, włącznie z baronem Capellem, prefektem Livorno, signorem Eynardem, genueńskim kupcem, któremu księżna zezwoliła na handel z Anglią, i baronem de Ceramim. Książę Feliks miał własny dwór i kochanki – plotkowano, że wybrane przez Elizę – w Palazzo Crocetta, gdzie atmosfera przywodziła pani Saint-Elme na myśl prywatny dom publiczny Ludwika XV w Parc-aux-Cerfs. Para niekiedy spotykała się wieczorami i ze swoją córką Napoleoną Elizą udawała się do teatru, do loży wielkoksiążęcej. Po przedstawieniu żegnali się i każde z małżonków odjeżdżało do własnego pałacu – i kochanka – chociaż niekiedy sypiali ze sobą. Kiedy w 1810 roku Eliza pojechała do Paryża na ślub Marii Ludwiki, towarzyszyło jej sześć dam dworu, pięciu szambelanów i dwóch paziów, w siedmiu powozach – wizyta kosztowała niemal milion franków. Maria Ludwika donosiła ojcu: „Wielka księżna Toskanii to bardzo inteligentna osoba. Jest brzydka, ale ma córkę – najładniejsze dziecko, jakie widziałam”. Podczas pobytu w Paryżu Eliza urodziła trzecie dziecko, syna Hieronima Karola, i zawarła pożyteczną przyjaźń z Fouchém, która przetrwała do końca ich życia. Kiedy następnej wiosny mały Hieronim Karol zmarł na wodogłowie, jego matka załamała się.
Na wygnaniu.
W styczniu, po usłyszeniu wiadomości o wstępnym austriacko-neapolitańskim traktacie Eliza napisała do Paryża: „Jestem aż za bardzo świadoma moich obowiązków wobec Waszej Wysokości. Dołożę wszelkich starań, żeby je wypełnić, i cokolwiek się stanie, zrobię wszystko, by utrzymać Toskanię przy Francji”. Było to, zanim dowiedziała się, że alianci przekroczyli francuską granicę. Przedwcześnie postarzała, łysiejąca wielka księżna nazbyt ochoczo pragnęła wykorzystać tak błyskotliwego polityka jak Fouché. Wyraźnie dała do zrozumienia, że jest realistką, jeśli chodzi o polityczne perspektywy brata, i chciała szczerej rady. Fouché wyjaśnił jej: „Madame, jedynym sposobem na nasze ocalenie jest śmierć cesarza na polu bitwy”. Potem doradził Elizie, żeby związała swój los z królem Joachimem, który – jak się wydawało – miał również większe szanse na przetrwanie niż Napoleon. Eliza zastosowała się do rady i najwyraźniej zawarła potajemne porozumienie z Muratem, że przekaże mu Toskanię, jeśli sama zachowa Lukkę. Rozkazała też swojemu wojsku nie stawiać oporu Neapolitańczykom, kiedy nadejdą. Wyjechała z Florencji pośród szyderstw byłych poddanych, którzy rzucali kamieniami i końskim łajnem w powóz, porzucona przez swojego równie realistycznie myślącego kochanka Ceramiego. Męża zostawiła z małym garnizonem. Książę Feliks poddał się następnego dnia 2 lutego, i odjechał wygwizdany przez mieszkańców Florencji. W Lukce Eliza ogłosiła, że zerwała wszelkie kontakty z cesarstwem francuskim.
Pod koniec władzy Napoleona francuscy żołnierze ewakuowali się przez Livorno po kilku potyczkach z Neapolitańczykami. Terytoria wielkiej księżnej zostały opanowane przez wojska przeciwnika, siły brytyjskie i austriackie. Eliza uciekła z Lukki, gdy usłyszała, że zbliżają się oddziały austriackie, chociaż była w dziewiątym miesiącu ciąży – podczas ucieczki w nędznym zajeździe urodziła syna. Dotarła zaledwie do Bolonii, gdzie aresztowali ją Austriacy i odesłali do przez Triest do miejsca odosobnienia w twierdzy Špilberk w Brnie w Czechach. Przedtem sama musiała się spakować w obecności austriackich oficerów. 15 kwietnia napisała do przyjaciółki: „Nadeszła straszliwa katastrofa. Wszystko stracone. Postanowiłam wyjechać do Neapolu. Nigdy nie zamieszkam na Elbie. Chcę osiąść w Rzymie, jeśli rząd francuski się nie sprzeciwi, a papież zezwoli”. Mimo to nie straciła nadziei na rekompensatę. Jednak Austriacy pozwolili jej wyjechać z Brna dopiero jesienią następnego roku.
Eliza, tytułująca się hrabiną Campignano, przebywała w Brnie jako wyjątkowo męczący „więzień wojenny”. Gdy usłyszała, że austriacki zarządca Toskanii sprzedał jej konie, okrutnie się skarżyła i napisała do Metternicha, że ma nadzieję, iż cesarz Franciszek o tym wie. Nieustannym zrzędzeniem w 1819 roku wyłudziła od Austriaków roczną pensję w wysokości 300 000 franków.
Po Stu Dniach jej prośba o zgodę na wyjazd do Napoleona na wyspę Świętej Heleny była prawie na pewno nieszczera i nigdy więcej nikt już jej nie usłyszał. Jednak nie uzyskała zgody na wyjazd do Bolonii i osiedlenie się w Rawennie. Wyjechała do Triestu – którą cesarz uznał za „dziurę zabitą dechami”, gdzie kupiła dom przy Campo Marzio oraz w Villa Wicentina nad morzem, gdzie złączyła się ponownie z Bacciochim i dwójką dzieci. Patronowała tam artystom i teatrowi, spełniając się w amatorskich przedstawieniach, ponadto rozpoczęła wykopaliska w rzymskiej Akwilei. Jej stosunki z matką, z którą nie widziała się od 1810 roku, pozostawały wyraźnie chłodne, ale była zadowolona, kiedy w 1819 roku w Trieście zamieszkał jej brat Hieronim, który odtąd był jej ulubionym bratem. Jeszcze bardziej ucieszyła się, kiedy w pobliżu osiedliła się jej siostra Karolina Bonaparte. Przybył tam również Fouché i stał się jej nieodłącznym towarzyszem.
Eliza coraz bardziej tyła i łysiała, więc w swoich ostatnich dniach stała się bardzo podobna do Napoleona. Bacciochi pocieszał się, sypiając z guwernantką, ale Elizę nic to nie obchodziło. W lipcu 1820 roku, odwiedzając wykopaliska w Akwilei wśród bagien, złapała „gorączkę tyfoidalną” i po niespełna miesiącu zmarła. Pochowana została w Bolonii w bazylice św. Petroniusza. Po latach Feliks Bacciochi wystawił jej pomnik w tym kościele.

</doc>
<doc id="462101" url="https://pl.wikipedia.org/wiki?curid=462101" title="Franciszek Lubomirski">
Franciszek Lubomirski

Książę Franciszek Lubomirski (?-1721) – generał wojsk koronnych.
Syn Stanisława Herakliusza Lubomirskiego i Elżbiety Denhoff, brat Teodora, przyrodni brat Elżbiety Sieniawskiej. Właściciel Rzeszowa, Łańcuta i Połonnego. Bezdzietny. Zmarł popełniając samobójstwo. Majątek po nim odziedziczył brat Teodor.

</doc>
<doc id="462102" url="https://pl.wikipedia.org/wiki?curid=462102" title="Puchaczówka (przełęcz)">
Puchaczówka (przełęcz)

Puchaczówka (niem. "Puhu-Pass", 864 m n.p.m.) – przełęcz oddzielająca pasmo gór Krowiarek od Masywu Śnieżnika. Przez przełęcz przechodzi Droga wojewódzka nr 392 z Bystrzycy Kłodzkiej do Stronia Śląskiego. Na przełęczy węzeł szlaków turystycznych, punkt widokowy, murowana kapliczka i bacówka.
Położenie i geologia.
Przełęcz oddziela dwa pasma górskie: Masyw Śnieżnika, którego ostatnią kulminacją w tym kierunku jest Czarna Góra oraz Krowiarki, wznoszące się nad przełęczą szczytem Pasiecznik (893 m n.p.m.). Zbudowana jest z łupków łyszczykowych należących do metamorfiku Lądka i Śnieżnika i ma kształt szerokiego zrównania. Wcinają się w nią: od zachodu dolina Białej Wody, od północy dolina Pogonnej (Konradki Konradowskiego Potoku), od południowego wschodu dolina Siennej Wody.
Historia.
W średniowieczu na przełęczy znajdował się posterunek sygnalizacyjny, a później posterunek pogonny trzymający konie i służący do organizowania pogoni za zbiegami i przestępcami. Stąd wywodzi się dawna jej nazwa "Pogonna Przełęcz" oraz współczesna nazwa potoku Pogonna, mającego źródło na przełęczy. W 1769 r. królewska komisja górnicza znalazła w pobliżu żyłę miedzi, jednak dość ubogą.
Kapliczka o owalnym kształcie znajdująca się na przełęczy datowana jest na ok. 1781 r. Na temat jej wzniesienia przytaczanych jest kilka opowieści, m.in. ta, która mówi o upamiętnieniu żołnierza Hansa Manna, rozstrzelanego za samowolne oddalenie z twierdzy kłodzkiej. Do lat 70. XX wieku znajdowały się w niej drewniane rzeźby dłuta Michaela Klahra, jednak później zostały skradzione.
W 1840 r. na przełęczy stanęła gospoda "Puhu Baude" na skrzyżowaniu dróg do Stronia Śląskiego, Białej Wody, Międzygórza i Konradowa – popularna i chętnie odwiedzana, z ciekawym wystrojem wnętrz. Przetrwała do 1948 r. W 1924 r. postawiono tu także niewielki pomnik Carla Pabla, przewodniczącego wrocławskiej grupy Kłodzkiego Towarzystwa Górskiego. Pomnik zniszczono w 1945 r.
Drogę przechodzącą przez przełęcz wybudowano z inicjatywy właścicielki okolicznych dóbr, królewny Marianny Orańskiej i jej syna Albrechta (droga prowadząca z przełęczy po stoku Czarnej Góry to "Droga Albrechta").
Współczesność.
Bezpośrednio pod przełęczą funkcjonuje obecnie duży ośrodek narciarski „Czarna Góra”. Jego wybudowanie stało się impulsem do zagospodarowania pobliskiego terenu. Od początku lat 90. stawiane są hotele, pensjonaty i restauracje, m.in. zespół hotelowo-gastronomiczny o tej samej nazwie co przełęcz. Okolica szybko urbanizuje się nie bez strat dla harmonii krajobrazu i przyrody.
Turystyka.
Znakowane szlaki przechodzące przez przełęcz:
Przełęcz jest znakomitym punktem widokowym. W pobliskiej bacówce można kupić oscypki i bunc. Przy szlaku czerwonym i szosie, nieco w kierunku Bystrzycy Kłodzkiej postawiona jest wiata turystyczna z siedziskami, a nieco niżej wiata sypialna.
Przez przełęcz prowadzi droga wojewódzka nr 392 z Bystrzycy Kłodzkiej do Stronia Śląskiego.

</doc>
<doc id="462104" url="https://pl.wikipedia.org/wiki?curid=462104" title="Jasminum">
Jasminum

Jasminum – polski film obyczajowy, w reżyserii Jana Jakuba Kolskiego. Film miał premierę 5 maja 2006, jego dystrybutorem jest Best Film.
Na festiwalu w Gdyni w 2006 r. jury przyznało filmowi nagrodę za scenografię, a odtwórców doceniła publiczność przyznając swoją nagrodę. Film uhonorowano też siedmioma Orłami 2007: za zdjęcia, muzykę, scenografię, kostiumy, dźwięk i najlepszą rolę męską (Janusz Gajos) oraz nagrodą publiczności.
Opis fabuły.
Historia przedstawiona w filmie rozgrywa się we współczesnym klasztorze, w małej miejscowości – Jaśminowie, i opowiadana jest przez Eugenię, małą dziewczynkę. Klasztor zamieszkuje ojciec Kleofas (Adam Ferency), brat Zdrówko (Janusz Gajos), gotujący i opiekujący się zabudowaniami, oraz trzej pustelnicy, przebywający w izolowanych celach: brat Czeremcha (Krzysztof Pieczyński), brat Śliwa (Grzegorz Damięcki) oraz brat Czereśnia (Dariusz Juzyszyn). Każdy z nich posiada cechę analogiczną jak Ojciec Pio – pachnie jak czeremcha, śliwa lub czereśnia. Ten spokojny świat zostaje zburzony przez przybycie do klasztoru konserwatorki zabytków, Nataszy (Grażyna Błęcka-Kolska), wraz z córką Eugenią (Wiktoria Gąsiewska). Legenda związana z klasztorem wróży objawienie się w nim świętego w najbliższym czasie. Pomimo początkowej niechęci ojca Kleofasa, wierzącego w cudowne odnowienie przechowywanego w klasztorze obrazu, Natasza rozpoczyna jego konserwację, zaś jej córka (nielubiąca, gdy jej imię skraca się do formy "Gienia") zaprzyjaźnia się z początkowo niechętnie do niej nastawionym bratem Zdrówko. Stopniowo odkrywane są także sekrety klasztoru: ciała nieszczęśliwych kochanków umieszczone w katakumbach, tajemnica "eliksiru miłości", tworzonego z zapachu mnichów. Pokazana jest także miłosna przeszłość Nataszy oraz brata Czeremchy. Natasza, mając dostęp do sekretów klasztoru, tworzy miłosne perfumy dla fryzjerki Patrycji (Monika Dryl), oraz sprowadza do Jaśminowa aktora Zemana (Bogusław Linda), który wkrótce zakochuje się w Patrycji. Natasza i brat Czeremcha nie stają się jednak na powrót parą. Miłosna atmosfera filmu kończy się nagłym pojawieniem się świętego – zostaje nim niespodziewanie brat Zdrówko, obdarzony stygmatami.
Produkcja.
Zdjęcia do produkcji powstawały w województwie opolskim, m.in. w okolicy Prudnika. Rolę klasztoru na potrzeby filmu spełnił zamek książęcy w Niemodlinie, będący własnością prywatną. Sceny, które mają przedstawiać Jaśminów, nagrane zostały w Głogówku, natomiast za panoramę miejscowości służyła Biała Prudnicka. Na przedstawienie niektórych lokacji wykorzystano sklepy w Głogówku, np. jako salon fryzjerski, w którym pracuje Patrycja, wykorzystana została galeria Cuberów na Rynku.
Ekipa filmowa zatrzymała się w hotelu „Salve” w Głogówku, w którym nagrano jedną ze scen. W niektórych scenach jako statyści wystąpili mieszkańcy Głogówka.
Podczas wernisażu w Głogówku w 2007, Piotr Bujnowicz wspominał:
Głosy krytyków.
Magdalena Kempna-Pieniążek wpisuje film w ramy sztuki postmodernistycznej ze względu na "poszukiwania przez bohaterów „Jasminum” własnych, indywidualnych sensów, co jest zgodne z ponowoczesnymi nurtami etycznymi".
Nagrody.
Film otrzymał na Festiwalu w Gdyni nagrodę za scenografię i Nagrodę Publiczności Silver Screen. W 2007 roku film dostał 9 nominacji do nagród Polskiej Akademii Filmowej – Orłów w kategoriach: najlepszy film, najlepsza reżyseria (Jan Jakub Kolski), najlepsza główna rola męska (Janusz Gajos), najlepsza drugoplanowa rola męska (Adam Ferency), najlepsze zdjęcia (Krzysztof Ptak), najlepsza muzyka (Zygmunt Konieczny), najlepsza scenografia (Joanna Doroszkiewicz), najlepsze kostiumy (Ewa Helman) oraz najlepszy dźwięk (Jacek Hamela). Film otrzymał statuetki w kategoriach: najlepsza główna rola męska, najlepsze zdjęcia, najlepsza scenografia, najlepsza muzyka, najlepsze kostiumy, najlepszy dźwięk oraz nagrodę publiczności Festiwalu.

</doc>
<doc id="462105" url="https://pl.wikipedia.org/wiki?curid=462105" title="Andrzej Marek Grzesik">
Andrzej Marek Grzesik



</doc>
<doc id="462113" url="https://pl.wikipedia.org/wiki?curid=462113" title="Radio France">
Radio France

Radio France – francuski publiczny nadawca radiowy, finansowany z budżetu państwa. Siedziba znajduje się w Paryżu, w Maison de Radio France. 
Rozgłośnie należące do Radio France:
Utworzony w 1975 roku międzynarodowy program Radio France Internationale (RFI), obecnie nie działa już w strukturach Radio France.

</doc>
<doc id="462117" url="https://pl.wikipedia.org/wiki?curid=462117" title="Ustka (stacja kolejowa)">
Ustka (stacja kolejowa)

Ustka – stacja kolejowa w Ustce w województwie pomorskim. Według klasyfikacji PKP ma kategorię dworca turystycznego.
W roku 2017 stacja obsługiwała 150–199 pasażerów na dobę.
Budynek i infrastruktura.
Budowę dworca w Ustce zakończono w 1911. W budynku znajdują się trzy kasy biletowe oraz jedna towarowa, ale tylko jedna z nich jest czynna.
W 2018 Ustka otrzymała dofinansowanie w wysokości ponad 17,5 mln zł (85% kosztów inwestycji) na przekształcenie dworca w węzeł transportowy.

</doc>
<doc id="462118" url="https://pl.wikipedia.org/wiki?curid=462118" title="Port Pirie">
Port Pirie

Port Pirie – miasto w Australii, w stanie Australia Południowa, port nad Zatoką Spencera, w odległości ok. 220 km na północny zachód od Adelaide. W 2010 r. miasto zamieszkało ok. 13,1 tys. mieszkańców.
W mieście rozwinął się przemysł chemiczny, drzewny, odzieżowy oraz hutniczy.

</doc>
<doc id="462126" url="https://pl.wikipedia.org/wiki?curid=462126" title="Szczecin Główny">
Szczecin Główny

Szczecin Główny – najważniejszy ze szczecińskich dworców, zlokalizowany na terenie osiedla Nowe Miasto pomiędzy ulicami Krzysztofa Kolumba i Owocową. Jedna z najstarszych stacji kolejowych na terenie Polski. Według klasyfikacji PKP stacja ma najwyższą kategorię Premium.
Pasażerowie.
Na przestrzeni lat liczba obsługiwanych pasażerów kształtowała się następująco:
Historia.
W roku 1836 założono w Berlinie Komitet Budowy Kolei Berlińsko-Szczecińskiej. Linia powstała w roku 1842, a pierwszy pociąg z Berlina wjechał na dworzec o ówczesnej nazwie "Berliner Bahnhof", czyli "Dworzec Berliński" 15 sierpnia 1843 roku. Dało to początek liniom kolejowym na Pomorzu. Dworzec był pierwszym etapem do likwidacji obwarowań miejskich Fortu Prusy ("Fort Preußen"). Linia ta kończyła się w Berlinie na Dworcu Szczecińskim ("Berlin Stettiner Bahnhof", późniejszy "Berlin Nordbahnhof"). W 1846 zbudowano linię kolejową do Stargardu (do 1848 przedłużoną do Poznania). Linia ta dobiegała do linii berlińskiej pod kątem prostym, bowiem dworzec był wówczas dworcem czołowym. Wymagało to wydrążenia 100-metrowego tunelu w skarpie wzgórza. Od dworca układ torów prowadził wówczas przez południową część wyspy Kępa Parnicka (obecną "ul. Maklerską", niem. nazwa "Eisenbahnstraße", czyli "ul. Kolei Żelaznej"), wzdłuż Kanału Rybnego (do 1859) oraz przez wyspę Siedlińską Kępę i wzdłuż obecnej ul. Hangarowej do dworca w Dąbiu. Do 1857 przez Szczecin prowadziła linia kolejowa z Berlina do Królewca przez Krzyż, Piłę, Bydgoszcz i Tczew.
W 1859 rozbudowano i przekształcono dworzec w przelotowy, budując obecny układ torów przez północną część Kępy Parnickiej i obecny dworzec Szczecin Port Centralny. W 1898 z dworca poprowadzono ostatnią linię – do Jasienicy (obecnie północne osiedle miasta Police). W skarpie została zlokalizowana nieczynna już lokomotywownia.
Około 1900 powstał budynek dworca, który po przebudowach i odbudowie po zniszczeniach II wojny światowej istnieje do dzisiaj.
W latach 1975–1980 większość szczecińskiego węzła kolejowego została zelektryfikowana. Nieopodal stacji znajdują się 2 nastawnie: „SG” i „SG 11”. Obecnie na dworcu znajdują się 4 perony zadaszone wiatami (wiata na peronie pierwszym jest przedwojenna). Na perony prowadzą przejścia nadziemne; podziemne pozostały, ale nie są już przeznaczone dla podróżnych. W pobliżu dworca, przy ul. Czarnieckiego znajduje się dyrekcja Zachodniopomorskiego Zakładu Przewozów Regionalnych. Na Dworcu zaczyna się i kończy Miejski Szlak Turystyczny. Przystanki ZDiTM w pobliżu: „Dworzec Główny” i „Owocowa Dworzec”.
Nad dworcem dominuje kompleks budynków Dyrekcji Kolei w Szczecinie.
Remonty, renowacje i plany na przyszłość.
W 2007 dworzec został częściowo odremontowany w związku z finałem regat The Tall Ships’ Races. Odnowiona została elewacja gmachu od strony ulicy Krzysztofa Kolumba, a także odświeżony został hol dworca.
20 grudnia 2010 prezydent miasta Szczecin Piotr Krzystek podpisał umowę z Jackiem Prześlugą, członkiem zarządu Polskich Kolei Państwowych i Zbigniewem Zarychtą członkiem zarządu PKP Polskie Linie Kolejowe w sprawie przebudowy dworca i jego okolic. Planowano, że do końca 2014 na terenie obecnego dworca i na terenach przyległych ma zostać stworzone Zintegrowane Centrum Komunikacyjne.
1 października 2014 PKP podpisały umowę na przebudowę dworca Szczecin Główny z konsorcjum firm Winnicki i Maxto. W ramach tej inwestycji przebudowany został budynek dworca, perony 1. i 4. oraz ma powstać nowa kładka. W przyszłości planowany jest drugi etap remontu. Główny budynek dworca został na czas remontu całkowicie zamknięty, uruchomiono tymczasowy dworzec w budynku po drugiej stronie ul. Krzysztofa Kolumba. 29 kwietnia 2016 roku, po półtorarocznym oczekiwaniu, udostępniono pasażerom nowy dworzec.
14 listopada 2017 PKP Polskie Linie Kolejowe podpisały z przedsiębiorstwem Porr umowę na kolejny etap przebudowy stacji, obejmujący m.in. przebudowę peronów nr 2 i 3 oraz kładki.
13 listopada 2018 PKP PLK podpisały z Kolejowymi Zakładami Łączności umowę na rozbudowę systemu informacji pasażerskiej.
Dojazd do dworca.
Przystanek Dworzec Główny (od strony ulicy Kolumba):
Przystanek Dworzec Główny (Owocowa) (od strony ulicy Owocowej):
Schron.
Schron przeciwlotniczy dla ludności cywilnej znajdujący się pod dworcem to największy cywilny schron w Polsce z okresu II wojny światowej. Bilety na zwiedzanie schronu można kupić w biurze Centrum Wynajmu i Turystyki obok dworca.

</doc>
<doc id="462127" url="https://pl.wikipedia.org/wiki?curid=462127" title="Itabuna">
Itabuna

Itabuna – miasto we wschodniej Brazylii, w stanie Bahia, nad rzeką Colonia uchodzącą do Oceanu Atlantyckiego.
Itabunę zamieszkuje około 186 tys. mieszkańców.
W mieście rozwinął się przemysł spożywczy.

</doc>
<doc id="462130" url="https://pl.wikipedia.org/wiki?curid=462130" title="Pani McGinty nie żyje">
Pani McGinty nie żyje

Pani McGinty nie żyje (ang. "Mrs McGinty's Dead"), kryminał Agathy Christie, w którym występuje Herkules Poirot, wydany po raz pierwszy w 1952 roku.
Opis fabuły.
Herkulesa Poirota odwiedza nadinspektor Spence, prosząc o pomoc w rozwiązaniu zamkniętej już sprawy śmierci pani McGinty. Nadinspektor nie wierzy, by oskarżony o to morderstwo James Bentley (lokator staruszki) był rzeczywistym sprawcą.
Po przyjeździe do Broadhinny Poirot rozpoczyna wnikliwe śledztwo. Tym razem gra w otwarte karty, ogłaszając wszędzie, kim jest i w jakim celu przybywa. Liczy bowiem na reakcję potencjalnego ukrytego mordercy. W rozwiązaniu zagadki pomaga mu jego przyjaciółka, Ariadna Oliver, pisarka specjalizująca się w kryminałach, we współpracy z którą detektyw rozwiązał już niejedną zawiłą sprawę.
Po pewnym czasie Poirot wpada na trop artykułu w lokalnej gazecie, który bardzo zainteresował panią McGinty przed śmiercią. Opisuje on cztery kobiety, związane przed laty z tajemniczymi morderstwami. Żadnej z nich nie postawiono jednak przed sądem z powodu braku dowodów (w przypadku jednej z ich dodatkowym powodem był jej młody wiek). Wszystkie one zmieniły nazwiska i rozpoczęły nowe życie w różnych częściach świata. Hercules Poirot postanawia zamieszkać w jednym z domów w Broadhinny jako lokator i przyjrzeć się dokładnie mieszkańcom wioski. 
Po pewnym czasie dochodzi do zamachu na detektywa – ktoś usiłuje wepchnąć go pod pociąg. Zostaje też popełniona kolejna zbrodnia: Laura Upward, starsza, niepełnosprawna kobieta ginie, bo rozpoznała jedną z czterech fotografii z artykułu.
Rozwiązanie.
W wiosce tak naprawdę nie było żadnej spośród kobiet z artykułu. Mieszka tam za to syn jednej z nich, Evy Kane; okazuje się, że jest nim Robin Upward (naprawdę nazywa się Evelyn Hope). Jako młody chłopak został on adoptowany przez panią Laurę. Nie wyjawił jej nigdy, kim była jego matka; bał się bowiem, że pani Upward, poznawszy prawdę, wyrzuci go z domu, a jemu potrzebne były pieniądze na rozwijanie talentu dramaturgicznego. Pewnego razu sprzątająca u nich pani McGinty znalazła wśród jego rzeczy zdjęcie Evy Kane z podpisem "moja matka". Skojarzyła je ze zdjęciem w lokalnej gazecie i zaczęła szantażować Robina/Evelyna, który potem, wystraszony, zamordował ją.
Zabił też swoją przybraną matkę ponieważ kiedy zobaczyła pokazane wszystkim podejrzanym przez Poirota zdjęcia, domyśliła się prawdy. Ślady perfum i szminki w jej pokoju pozostawił celowo, by odwrócić podejrzenia od siebie. Zrobił to wszystko zaledwie w parę minut, w ciągu których pani Olivier czekała na niego w samochodzie. Zadzwonił również jednocześnie do trzech kobiet z wioski z prośbą, by dotrzymały jego matce towarzystwa. Liczył na to, że jeśli któraś z nich zostanie zauważona w okolicach domu pani Upward w noc jej śmierci, zostanie uznana za sprawczynię zbrodni.
W Broadhinny jest jednak dużo więcej osób z nieczystym sumieniem. To nie Robin Upward próbował zabić Herculesa Poirot na dworcu, lecz doktor Rendell. Przed laty otruł swoją pierwszą żonę i bał się, że detektyw tak naprawdę przyjechał do Broadhinny po to, by zająć się jego sprawą.
Poważną "zmyłką" była też młoda Maude Williams. Okazuje się ona córką państwa Craigów, których małżeństwo przed laty rozbiła Eva Kane, otruwszy ponadto panią Craig. Maude przez lata żywiła do niej nienawiść i poprzysiągła jej zemstę. Kiedy więc dowiaduje się przypadkiem, że Robin Upward jest synem Evy Kane, zaczyna naturalnie podejrzewać, że samą Evą jest tak naprawdę Laura Upward. Panna Williams postanawia więc zamordować starszą kobietę. Kiedy przychodzi do jej domu, okazuje się jednak, że ktoś zrobił to przed nią. Pod koniec utworu niedoszła morderczyni zwierza się ze wszystkiego Poirotowi. Ten jednak nie zamierza o nic jej oskarżać publicznie - ostatecznie nie popełniła przecież zbrodni.

</doc>
<doc id="462131" url="https://pl.wikipedia.org/wiki?curid=462131" title="Karamay">
Karamay

Karamay (chiń. upr. 克拉玛依; chiń. trad. 克拉瑪依; pinyin: "Kèlāmǎyī"; ujg. قاراماي, "Qaramay") – miasto o statusie prefektury miejskiej w północno-zachodnich Chinach, w regionie autonomicznym Sinciang, w Kotlinie Dżungarskiej. W 2010 roku liczba mieszkańców miasta wynosiła 208 229. Prefektura miejska w 1999 roku liczyła 268 600 mieszkańców. Główny ośrodek zagłębia naftowego Karamay. Miasto posiada własny port lotniczy.
Historia.
Rozwój stałego osadnictwa na tym terenie nastąpił pod koniec lat 50. XX wieku, wraz z rozpoczęciem eksploatacji dużych złóż ropy naftowej, które zostały odkryte w 1955 roku. 27 stycznia 1957 roku zgromadzenie ludowe regionu autonomicznego podjęło decyzję o utworzeniu miasta Karamay. Oficjalnie miasto na prawach powiatu Karamay powstało 29 maja 1958 roku na mocy rozporządzenia wydanego przez Radę Państwa. 
29 sierpnia 1975 roku z miasta na prawach powiatu Karamay wydzielono oddzielne miasto Kuitun, które przeszło pod administrację prefektury autonomicznej Ili, czego rezultatem było podzielenie terytorium Karamayu na dwie nie graniczące ze sobą części. 
16 lutego 1982 roku podjęto decyzję o podniesieniu Karamayu do rangi miasta na prawach prefektury i podzieleniu go na cztery dzielnice. 17 sierpnia 1984 roku Karamay został przekształcony w miasto na prawach podprefektury, lecz 8 sierpnia 1990 roku przywrócono mu status miasta na prawach prefektury.
Podział administracyjny.
Prefektura miejska Karamay podzielona jest na:

</doc>
<doc id="462135" url="https://pl.wikipedia.org/wiki?curid=462135" title="PROUT - Progressive Utilization Theory">
PROUT - Progressive Utilization Theory



</doc>
<doc id="462137" url="https://pl.wikipedia.org/wiki?curid=462137" title="Teoria postępowego użytkowania">
Teoria postępowego użytkowania

Teoria postępowego użytkowania (ang. "Progressive Utilization Theory", PROUT) – społeczno-ekonomiczna teoria przedstawiona przez współczesnego indyjskiego filozofa, Prabhata Ranjana Sarkara (1921–1990). Jej założeniem jest wykorzystanie całego potencjału ludzkości i planety (a w przyszłości również kosmosu), a jej podstawę stanowią traktowane na równi potrzeby fizyczne, mentalne i duchowe człowieka. Teoria ta jest alternatywą zarówno dla komunizmu, jak i kapitalizmu. Jest socjalizmem z duchową otoczką, dostosowanym do współczesnych tendencji antyglobalistycznych. Teoria ta odrzuca nacjonalizm i szuka możliwości formacji jednego rządu światowego.
Założeniami PROUT jest kolektywna dystrybucja dóbr, lecz skoncentrowana nie tylko na ekonomicznym aspekcie życia ludzkiego, ale wychodząca również naprzeciw wszystkim potrzebom współczesnego człowieka – fizycznym, edukacyjnym, społecznym, politycznym, mentalnym, kulturowym i duchowym, powiązanym ściśle z wszechstronnym rozwojem ludzkiego społeczeństwa. 
Teoria postępowego użytkowania koncepcją teoretyczną realizowaną w ramach organizacji założonych przez Sarkara: Ananda Marga oraz PROUTist Universal. 

</doc>
<doc id="462142" url="https://pl.wikipedia.org/wiki?curid=462142" title="Edward Smith (1850–1912)">
Edward Smith (1850–1912)

Edward John Smith (ur. 27 stycznia 1850, zm. 15 kwietnia 1912) – angielski marynarz, najbardziej znany jako drugi (pierwszym był Herbert Haddock, który dowodził statkiem w okresie od 25 do 31 marca, z Belfastu do Southampton, gdzie Smith objął dowodzenie) i ostatni kapitan RMS Titanic.
Biografia.
Po ukończeniu, w wieku 13 lat, szkoły podstawowej Etruria British School rozpoczął karierę na morzu jako chłopiec pokładowy. W 1867 roku zaciągnął się na statek „Senator Weber”, którym dowodził jego przyrodni brat Joseph Hancock.
W 1880 roku został zatrudniony przez White Star Line i rozpoczął pracę jako czwarty oficer na "SS Celtic". W 1887 roku został kapitanem "SS Republic". Jednocześnie zaczął starać się o uzyskanie patentu kapitańskiego wydawanego przez państwową komisję, ale nie zdał egzaminu z powodu „niedostatecznej wiedzy z zakresu nawigacji” i musiał powtarzać egzamin w 1888 roku.
W 1880 roku rozpoczął pracę dla White Star Line, dowodził statkami handlowymi na linii do Australii i pasażerskimi na linii do Stanów Zjednoczonych. Wkrótce wyrobił sobie renomę znakomitego kapitana i zaczął dowodzić największymi i najnowocześniejszymi statkami White Star Line, m.in. „Majestic”, „Baltic”, „Adriatic” i „Olympic”. W 1887 roku ożenił się z Sarą Eleanor Pennington. Wśród pasażerów zyskał przydomek „Kapitana milionerów”. Został odznaczony Medalem Transportu, a po udziale w transportowaniu wojska w czasie wojny burskiej mianowano go honorowym komandorem Royal Naval Reserve. W 1904 roku został mianowany komodorem floty White Star Line.
Wraz z żoną Eleonorą i córką Heleną mieszkał w okazałym domu w Southampton. Zarabiał 1250 funtów rocznie i dodatkowo 200 dolarów premii za każdy bezwypadkowy rejs statku pod jego komendą (dla porównania Frederick Fleet, obserwator na „Titanicu”, zarabiał ok. 60 funtów rocznie).
Przez lata służby kapitan Smith wyrobił sobie opinię „bezpiecznego kapitana”. Niektórzy pasażerowie decydowali się na rejs przez Atlantyk tylko na statkach pod jego komendą. Mimo takiej opinii, miał w swojej karierze kilka niebezpiecznych sytuacji. W lipcu 1911 roku dowodzony przez niego „Olympic”, podczas manewrowania w porcie nowojorskim, uszkodził holownik, a we wrześniu tego samego roku, doszło do jego kolizji z krążownikiem HMS Hawke.
W wieku 62 lat został kapitanem „Titanica”, w owym czasie największego i najbardziej luksusowego statku pasażerskiego na świecie. Miało to być ukoronowanie jego marynarskiej kariery, gdyż po ukończeniu dziewiczego rejsu statku miał zamiar przejść na emeryturę. Na pokład wszedł 10 kwietnia 1912 roku o 7 rano. O 12 w południe „Titanic” wyruszył w swój pierwszy, a zarazem ostatni, rejs do Nowego Jorku.
Wieczorem, 14 kwietnia, Smith brał udział w uroczystym przyjęciu wydanym na jego cześć przez George’a Widenera i jego rodzinę. W związku z napływającymi meldunkami o napotykanych w okolicy górach lodowych, wyszedł wcześnie z przyjęcia. Udał się na mostek kapitański i poprosił pełniącego wachtę drugiego oficera Charlesa Lightollera, by ten informował go w razie niebezpieczeństwa, a następnie poszedł spać. Około 23.40 „Titanic” zderzył się z górą lodową. Smith pośpieszył na mostek, odebrał raport o wypadku od pierwszego oficera Williama Murdocha, polecił drugiemu oficerowi przygotowanie łodzi ratunkowych i udał się, razem z Thomasem Andrewsem, na inspekcję statku.
Niewiele wiadomo, co działo się ze Smithem bezpośrednio przed zatonięciem statku. Po odpłynięciu szalup ratunkowych miał powiedzieć przez tubę do załogi: "Spełniliście swój obowiązek, zwalniam was, ratujcie się w imię Boże". Sam nie próbował się ratować. Ostatni raz widziano go na mostku kapitańskim. Jego ciało nigdy nie zostało znalezione.
29 lipca 1914 roku w Lichfield odsłonięto, ufundowany przez córkę, pomnik kapitana Edwarda Johna Smitha.

</doc>
<doc id="462147" url="https://pl.wikipedia.org/wiki?curid=462147" title="V-Mann">
V-Mann

V-Mann (niem. "Vertrauensmann" – człowiek zaufany, "Verbindungs-Mann" – łącznik) – tajny współpracownik służb policyjnych lub służb specjalnych w Niemczech, działający jako osobowe źródło informacji lub prowokator.
W okresie Trzeciej Rzeszy "Vertrauensleute" gromadzili informacje dla SD ("Sicherheitsdienst" – kontrwywiadu SS) w III Rzeszy.
Współcześnie mianem "V-Mann", "V-Person" określa się współpracowników Bundesamt für Verfassungsschutz (Federalnego Urzędu Ochrony Konstytucji) rozpracowujących struktury organizacji o celach sprzecznych z prawem lub o to podejrzewanych, np. o charakterze neonazistowskim.
Federalny Trybunał Sprawiedliwości w wyroku uznał, że dokonana przez TW prowokacja jest tylko nieznaczną okolicznością łagodzącą, Federalny Trybunał Konstytucyjny 18 marca 2003 uznał, że wobec znacznego i niezgodnego z konstytucją spenetrowania NPD przez współpracowników Federalnego Urzędu Ochrony Konstytucji i kierowania przez nich częścią organizacji partyjnej, nie ma podstaw do zakazania działalności tej partii.

</doc>
<doc id="462148" url="https://pl.wikipedia.org/wiki?curid=462148" title="Edward J. Smith">
Edward J. Smith



</doc>
<doc id="462149" url="https://pl.wikipedia.org/wiki?curid=462149" title="Edward John Smith">
Edward John Smith



</doc>
<doc id="462154" url="https://pl.wikipedia.org/wiki?curid=462154" title="Xiamen">
Xiamen

Xiamen ([]; ; dawniej znane na Zachodzie jako Amoy od wymowy nazwy miasta w dialekcie hokkien) – miasto portowe w południowo-wschodnich Chinach, w prowincji Fujian, nad Cieśniną Tajwańską. W 2010 roku liczba mieszkańców strefy zurbanizowanej wynosiła 636 548. Zespół miejski w 1999 roku liczył 1 289 876 mieszkańców. 
Ośrodek przemysłu wysokich technologii, elektronicznego, maszynowego, metalowego, chemicznego, petrochemicznego, rybnego, włókienniczego i stoczniowego. W mieście eksploatowane są piaski nadmorskie (m.in. tytan, żelazo, cyrkon) oraz duże saliny (sól kamienna, sole magnezu). Miasto posiada własny port lotniczy. Xiamen jest ośrodkiem szkolnictwa wyższego.
Od 1981 roku Xiamen posiada status specjalnej strefy ekonomicznej. 
Historia.
Xiamen zyskał status ważnego ośrodka portowego w epoce dynastii Song. Kilka stuleci później powstała tutaj twierdza, której mury miały chronić mieszkańców przed atakami piratów. Począwszy od XVI w. zaczęli przybywać tu europejscy kupcy, co wzmocniło handlowe znaczenie portu, słynącego wówczas przede wszystkim z eksportu herbaty. Losy miasta w XIX w. przebiegały według scenariusza typowego dla tej epoki ekspansji kolonialnej. W wyniku traktatu w Nankinie przedstawiciele obcych mocarstw uzyskali prawa do osiedlania się. Rolę zagranicznej enklawy pełniła usytuowana kilkaset metrów od wybrzeża wyspa Gulangyu. W tym samym czasie tutejszy port wykorzystywany był przez wielu emigrantów, którzy opuszczali prowincję Fujian w poszukiwaniu lepszego życia na Tajwanie oraz w Azji Południowo-Wschodniej. W krajach takich jak Wietnam czy Malezja do dziś żyją przedstawiciele utworzonej wówczas diaspory. Podczas chińskiej wojny domowej w latach 40. XX w. władzę nad większością okolicznych terenów przejęli komuniści, nie udało im się to jedynie na pobliskiej wyspie Kinmen, która mimo wciąż toczonych sporów do dziś pozostaje pod zwierzchnictwem Tajwanu. Ze względu na niesnaski polityczne połączenia promowe w tym kierunku uruchomiono dopiero w 2001 r. 
Metro.
Linia 1.
Budowę pierwszej linii metra w Xiamen rozpoczęto 1 kwietnia 2014 roku, a zakończono 31 grudnia 2017 roku. Jej trasa biegnie z północy na południe miasta. Ma ona 30 kilometrów długości i zatrzymuje się na 24 stacjach (). 
Linia 2.
Druga linia metra w Xiamen została otwarta 25 grudnia 2019 roku. Jej trasa biegnie z zachodu na wschód miasta. Ma niecałe 42 kilometry długości i zatrzymuje się na 32 stacjach (.

</doc>
<doc id="462156" url="https://pl.wikipedia.org/wiki?curid=462156" title="Moc godzinna">
Moc godzinna

Moc godzinna to moc jaką lokomotywa elektryczna może rozwijać nieprzerwanie przez 1 godzinę, po tym czasie grozi uszkodzenie silników trakcyjnych. 
Uszkodzenie to spowodowane będzie przegrzaniem elementów składowych silnika. Temperaturę, do jakiej mogą się rozgrzać poszczególne części składowe silnika elektrycznego, określa jego klasa izolacji. Np. dla silnika EE541b stosowanego w elektrowozach serii EU07 i EP07 wykonanego w klasie izolacji F temperatury te wynoszą: stojan 155 °C, wirnik 140 °C, komutator 105 °C.

</doc>
<doc id="462161" url="https://pl.wikipedia.org/wiki?curid=462161" title="Oficerowie">
Oficerowie

Oficerowie – polski serial telewizyjny, emitowany od 24 września do 17 grudnia 2006 roku w TVP2, na który składa się 13 odcinków emitowanych w TVP i jednego specjalnego (czternasty), dostępnego tylko przez internet wraz z trzema różnymi zakończeniami. Serial jest kontynuacją serialu "Oficer". We wrześniu 2008 roku TVP 2 rozpoczęła emisję kontynuacji "Oficerów" – serial "Trzeci oficer".
Fabuła.
"Oficerowie" nie stanowią bezpośredniej kontynuacji poprzednika, jednak w serialu znajduje się dużo wątków powiązanych z "Oficerem". Wydarzenia przedstawione w "Oficerach" dzieją się rok po wydarzeniach ukazanych w "Oficerze". Kruszon ścigany przez mafię powiązaną z Grandem musi się ukrywać. Rezygnuje z pracy w policji i jest oficerem wywiadu. Nowym dowódcą Specjalnej Grupy Pościgowej CBŚ został Marek Sznajder, przeniesiony z Wydziału Zabójstw. Do grupy zostaje przydzielona młoda policjantka – absolwentka studiów psychologicznych – Alicja Szymczyszyn. Będzie ona musiała stawić czoła niebezpiecznym wydarzeniom dotyczących m.in. "Grupy Trzymającej Władzę".
Obsada.
W pozostałych rolach

</doc>
<doc id="462171" url="https://pl.wikipedia.org/wiki?curid=462171" title="Diecezja katowicka (Kościół Ewangelicko-Augsburski w RP)">
Diecezja katowicka (Kościół Ewangelicko-Augsburski w RP)

Diecezja katowicka – jedna z sześciu diecezji Kościoła Ewangelicko-Augsburskiego w RP. Liczy 41 parafii oraz 27 filiałów, które dysponują 62 kościołami i 33 kaplicami, obsługiwanymi przez 34 duchownych. Siedzibą władz diecezjalnych są Katowice.
Historia.
Diecezja w swoim obecnym kształcie powstała po II wojnie światowej. Z historycznego punktu widzenia obejmuje tereny, które należały niegdyś do różnych organizmów państwowych i kościelnych. W przybliżeniu można je określić jako Górny Śląsk (bez Śląska Cieszyńskiego) i Małopolskę. Ziemie te w większości przeżyły rozkwit reformacji, kontrreformacji i okresy stabilizacji.
Działalność.
Naczelną władzę w diecezji sprawuje Synod Diecezjalny, który tworzą delegaci poszczególnych parafii w diecezji (w liczbie zależnej od wielkości parafii) oraz pracujący w niej duchowni. Synod spotyka się na dwóch sesjach w roku, jego kadencja trwa 5 lat. Aktywność Synodu przejawia się przede wszystkim w działalności komisji diecezjalnych, obejmujących różne wycinki działań w diecezji.
Działalność duszpasterska przejawia się poprzez diecezjalnych duszpasterzy środowiskowych (młodzieżowy - ks. Marcin Konieczny (Tychy), więzienny - ks. Ryszard Pieron (Lasowice Małe) oraz duszpasterstwa akademickie (w Gliwicach, Katowicach i Krakowie).
W Diecezji działa Instytut im. Matki Ewy, realizujący zadania w zakresie wychowania chrześcijańskiego, funkcjonują redakcje audycji radiowych ("Głos Życia" w Radio Katowice, "Po prostu" w Radio CCM, "Echo Ewangelickie" w Radio Plus Opole, "Głos Życia" w Radio Opole), wydawany jest od 2003 roku kwartalnik diecezjalny "Ewangelik" (red. nacz. dr Jan Szturc), ukazują się biuletyny parafialne, wydawane są pozycje książkowe (Wydawnictwo "Głos Życia" w Katowicach). W Diecezji działają ogólnokształcące szkoły ewangelickie (gimnazja i licea) w Krakowie i Gliwicach, poprzez oddziały w Katowicach i Krakowie działa ogólnopolskie Polskie Towarzystwo Ewangelickie (prezes Zarządu Głównego: Józef Król).
Jedną z najważniejszych jest działalność na polu charytatywnym, koordynowana przez Diakonię Katowicką (koordynator: ks. Jan Raszyk). Przejawia się ona głównie w prowadzeniu Ewangelickiego Domu Opieki "Ostoja Pokoju" w Bytomiu-Miechowicach oraz ośrodków terapeutycznych i świetlic dla dzieci i młodzieży, prowadzonych przez poszczególne parafie, a także wypożyczalnie sprzętu rehabilitacyjnego, punkty wydawania młodzieży i in.
Działalność ewangelizacyjna i misyjna na terenie diecezji objawia się - obok imprez o charakterze lokalnym - w organizacji corocznych ogólnych Dni Ewangelizacji w Gliwicach i comiesięcznych Spotkań z Ewangelią, a także np. Pożegnań Wakacji. Ważnym rodzajem aktywności jest działalność śpiewacza: chóry mieszane działają przy większości parafii, ale także dziecięce i młodzieżowe oraz instrumentalne. Niektóre z tych chórów osiągnęły wysoki poziom wykonawczy i biorą udział w licznych występach, również poza granicami kraju.
Rada Diecezjalna wręcza dwie doroczne nagrody: 
Władze.
Rada Diecezjalna od 2022 roku: 
Delegaci świeccy Diecezji Katowickiej do Synodu Kościoła XV kadencji (od 2023):
Rada Diecezjalna w latach 2017-2022:
Delegaci świeccy Diecezji Katowickiej do Synodu Kościoła XIV kadencji (2017-2023):

</doc>
<doc id="462175" url="https://pl.wikipedia.org/wiki?curid=462175" title="Podgórze Karkonoskie">
Podgórze Karkonoskie

Podgórze Karkonoskie (cz. "Krkonošské podhůří", . Obejmuje najbardziej na południe wysuniętą ich część. Leży całkowicie w Czechach, na południe od Karkonoszy. Jego powierzchnia wynosi 1247 km². Najwyższym wzniesieniem jest Hejlov (835 m n.p.m.) w części o nazwie Vysocká hornatina. Leży w dorzeczu Łaby i jej dopływów – Úpy i Izery. Zbudowana jest ze skał osadowych – piaskowców, zlepieńców i skał wulkanicznych – porfirów, melafirów i ich tufów, pochodzących z górnego karbonu i dolnego permu.
Graniczy z Grzbietem Jesztiedzko-Kozakowskim (czes. "Ještědsko-kozákovský hřbet"), Górami Izerskimi (czes. "Jizerské hory"), Karkonoszami (czes. "Krkonoše"), Wyżyną Broumowską (czes. "Broumovská vrchovina"), Pogórzem Orlickim (czes. "Podorlická pahorkatina"), Pogórzem Jiczyńskim (czes. "Jičínská pahorkatina").

</doc>
<doc id="462176" url="https://pl.wikipedia.org/wiki?curid=462176" title="Teresa z Avila">
Teresa z Avila



</doc>
<doc id="462178" url="https://pl.wikipedia.org/wiki?curid=462178" title="Mięsień łokciowy">
Mięsień łokciowy

Mięsień łokciowy () – niewielki, trójkątny i gruby mięsień zlokalizowany na tylnej stronie ramienia w okolicy łokcia. Jego przyczep bliższy znajduje się na nadkłykciu bocznym kości ramiennej, obejmuje dodatkowo więzadło poboczne promieniowe. Przyczep dalszy zlokalizowany jest w górnej części tylnej powierzchni trzonu kości łokciowej.
Współpracuje z mięśniem trójgłowym ramienia w prostowaniu przedramienia. Napina torebkę stawową. Zwiera kości promieniową i łokciową.
Unaczyniony jest przez tętnicę międzykostną wsteczną, będącą gałęzią tętnicy międzykostnej tylnej. Unerwiony jest przez nerw promieniowy (C7-8).

</doc>
<doc id="462179" url="https://pl.wikipedia.org/wiki?curid=462179" title="Sudety Zachodnie">
Sudety Zachodnie

Sudety Zachodnie (332.3) (cz. "Krkonošská oblast", "Západní Sudety", "Západosudetská oblast", niem. "Westsudeten") – zachodnia część Sudetów leżąca między Doliną Łaby na zachodzie a Bramą Lubawską na wschodzie. Na zachodzie graniczy z Górami Kruszcowymi, na północy z Niziną Śląską i Przedgórzem Sudeckim, na wschodzie z Sudetami Środkowymi, a na południu z Płytą Północnoczeską.
W ich obrębie można wyróżnić:
Według podziału geomorfologicznego Polski Jerzego Kondrackiego do Sudetów Zachodnich nie należą: Pogórze Izerskie, Pogórze Kaczawskie oraz Płaskowyż Budziszyński i Obniżenie Żytawsko-Zgorzeleckie, które wraz z Pogórzem Wałbrzyskim wchodzą w skład innej jednostki - Pogórza Zachodniosudeckiego.
Inny jest podział geologiczny. Według niego Sudety Zachodnie lub struktura zachodniosudecka rozciągają się od doliny Łaby na zachodzie po nasunięcie ramzowskie na wschodzie (na terenie Czech).

</doc>
<doc id="462181" url="https://pl.wikipedia.org/wiki?curid=462181" title="Edmund Callier">
Edmund Callier

Edmund Callier (ur. 2 października 1833 w Szamotułach, zm. 14 grudnia 1893 w Poznaniu) – polski historyk i publicysta, uczestnik powstania styczniowego w 1863.
Życiorys.
Urodził się w rodzinie ewangelickiej z ojca Fryderyka (sekretarz powiatowy) i matki Salomei z Krajewskich. Ojciec był potomkiem rodziny hugenockiej, która w XVII w. osiedliła się w Polsce. Edmund dzieciństwo spędził w Buku, a następnie we Wrześni. Wychowaniem Edmunda i jego rodzeństwa, w tym młodszym bratem Oskarem, zajmowała się wyłącznie matka „zacna i gorliwa Polka”, ojciec bowiem często zmieniał miejsca pracy i mieszkał w oddaleniu od rodziny. Na atmosferę wychowania miał niewątpliwie wpływ fakt bywania w ich domu Andrzeja Niegolewskiego – oficera szwoleżerów, uczestnika bitwy o wąwóz Somosierra. Callier od 1843 uczęszczał do niemieckiego gimnazjum w Poznaniu, później „uczył się handlu”, lecz bez powodzenia. Podczas wojny szlezwickiej (1848-1850) wstąpił do armii pruskiej. Z powodu młodego wieku zwolnili go jednak wkrótce, wtedy podjął pracę we Wrześni jako urzędnik zarządu miasta (urzędu ziemskiego), którym pozostawał do 1854. Następnie udał się pieszo do Francji, gdzie wstąpił do Legii Cudzoziemskiej. W 1855 roku w Konstantynopolu spotkał się z Adamem Mickiewiczem. Brał udział w wojnie krymskiej, walczył pod Sewastopolem, gdzie dosłużył się stopnia sierżanta i zasłużył sobie na obywatelstwo francuskie. Resztę służby odbył w Afryce, gdzie w Egipcie nadzorował robotników zatrudnionych przy budowie Kanału Sueskiego. W Algierze otrzymał stopień oficerski za żołnierskie zasługi. W 1859 wrócił do Poznania, uczył języków obcych, ogłaszał wspomnienia w pismach polskich i zagranicznych. 
Po wybuchu powstania styczniowego (22 stycznia 1863) udał się do Środy Wielkopolskiej, gdzie przy pomocy Komitetu Działyńskiego utworzył oddział powstańczy. Po przekroczeniu granicy Królestwa Polskiego pod Gorazdowem na początku marca 1863 przyłączył się do oddziału Kazimierza Mielęckiego, prowadzącego walki w województwie kaliskim. 22 marca 1863 walczył pod Olszakiem (Pątnowem), gdzie odznaczył się i odniósł rany. Po wyleczeniu się powrócił w połowie maja do Królestwa Polskiego. Ranny Kazimierz Mielęcki mianuje go swoim następcą na stanowisku naczelnika wojskowego województwa mazowieckiego. Rząd Narodowy zatwierdza go na tym stanowisku i mianuje pułkownikiem. Od maja do sierpnia 1863 stoczył kilkanaście bitew i potyczek. Zasłynął jako znakomity dowódca, wykazując nieprzeciętne zdolności prowadzenia walki partyzanckiej. Walczy pod Grochowami, Izbicą, Dobrzelinem, Złakowem Kościelnym, Brzozowem, Sobotą, Mrogą, Jackowicami, Borowcem i Buczkiem. Działał w tych okolicach, bowiem był zaprzyjaźniony z właścicielami i z dzierżawcami majątków, a także chętnie był przyjmowany przez proboszczów parafii, którzy byli także dowódcami wojskowymi na danym terenie. W Mrodze, w dworze, którego właścicielem był hrabia Antoni Grabowski, przebywali ranni powstańcy, za co hrabia Grabowski był aresztowany i przebywał w więzieniu carskim.
Dnia 23 lipca 1863 na polach wsi Skowroda w bitwie poległo 6 powstańców, a 6 innych został rannych. 5 pochowano na cmentarzu w Kocierzewie. Ostatniego namaszczenia powstańcom udzielał ksiądz Tomasz Górecki, proboszcz parafii kocierzewskiej. Po bitwie pomaszerował na Orłów przez Skrzeszewy i Oporów. W Orłowie zniszczył most na Bzurze, a w Dobrzelinie dokonał przeglądu wojsk.
Dnia 26 lipca Callier zaatakował Sobotę, gdzie znajdowały się wojska rosyjskie. Podczas potyczki nieprzyjacielowi przyszła na pomoc piechota i powstańcy odstąpili od natarcia, wycofali się do Złakowa. Stamtąd chcieli pomaszerować na Jeziorko. Po drodze doszło do spotkania z Rosjanami. Oddział w liczbie 140 żołnierzy rozpierzchł się. Przy dowódcy została garstka żołnierzy. Ponownie sformowany oddział przybył do Wituszy pod Kiernozią. Powrócili do niego uciekinierzy spod Złakowa.
Callier – jako dowódca – był bardzo ruchliwy, gdyż to było gwarancją sukcesu. Szybkie marsze, powodowały, że nieprzyjaciel nie mógł się dowiedzieć, gdzie znajdują się powstańcy. Z Wituszy wysłał zwiad do Soboty, gdzie miał przyjaciela, burmistrza Walentego Maniewskiego. Ale ostatecznie wysłał oddział pod Łowicz od strony północnej, sam jadąc przez Domaniewice do Lubiankowa i do Brzozowa koło Skierniewic. Nie dojechał tam, bowiem w nocy 28 lipca czekała nań pod Brzozowem pułapka, w którą nie dał się wciągnąć i wycofał się przez Kołacinek pod Łowicz, do swojego oddziału.
Alfons Parczewski ("Powstanie styczniowe w okolicach Łodzi", [w:] „Rocznik Oddz. Łódzkiego PTH 1929-30”, s. 193–215) opisuje jego oddział gdy przebywał on w Mikołajewicach k. Lutomierska. Stanisław Strumph-Wojtkiewicz ("Powstanie styczniowe", Warszawa 1963, s. 166) ocenia Calliera jako jednego z najlepszych dowódców walczących w Kaliskiem i na Mazowszu, z którym ogromnie liczył się Romuald Traugutt.
W sierpniu 1863 złożył dymisję w związku z nieporozumieniami z Rządem Narodowym i w proteście po otrzymaniu rozkazu podporządkowania się gen. Edmundowi Taczanowskiemu, którego sposobu prowadzenia wojny nie podzielał. Udał się do Paryża, gdzie przebywał kilka miesięcy. 2 stycznia 1864 Callier wrócił jednak do powstania i podjął się formowania oddziałów na terenie Prus Wschodnich przeznaczonych do wkroczenia w Płockie. Nie zdołał wykonać tego zadania, ponieważ na skutek zdrady uwięziono go i w procesie berlińskim skazano na rok twierdzy za zdradę stanu. Karę odbywał w Grudziądzu.
Resztę życia spędził w Poznaniu. W 1866 wydał wspomnienia (napisane w więzieniu) pt. "Trzy ustępy z powstania" (z 7 planami i mapą woj. mazowieckiego). Był administratorem „Dziennika Poznańskiego”, założył też w 1870 roku księgarnię antykwaryczną i wydawał pismo „Tygodnik Wielkopolski”. Pisał również do „Lecha”, „Warty”; warszawskiej „Biblioteki”, „Ateneum” oraz inowrocławskiego „Dziennika Kujawskiego”. Był autorem licznych prac o tematyce geograficzno-historycznej powiatów wielkopolskich. Jeden z prekursorów wykorzystywania map jako ważnego źródła historycznego. Członek Poznańskiego Towarzystwa Przyjaciół Nauk, Towarzystwa Przemysłowców, Towarzystwa Gimnastycznego „Sokół”, Towarzystwa Dobroczynności oraz Towarzystwa Kolonii Letnich „Stella”.
W 1870 ożenił się z córką lekarza z Konina Józefa Grodnickiego – Aleksandrą, dziennikarką i tłumaczką i miał z nią czworo dzieci.
Zmarł w Poznaniu 14 grudnia 1893 jako katolik. Pogrzeb jego był narodową manifestacją społeczeństwa wielkopolskiego, oddaniem mu hołdu za to, co zdziałał dla ojczyzny. Został pochowany na cmentarzu świętomarcińskim. Po jego likwidacji spoczął na Cmentarzu Zasłużonych Wielkopolan obok swojej matki Salomei i brata Oskara.
Upamiętnienie.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami. 
Jego nazwisko nosi ulica w Poznaniu i w Szamotułach. Jest patronem Biblioteki Publicznej MiG w Szamotułach. 
Krystyna Butkiewicz cytuje w zakończeniu książki o Callierze jego słowa: "Nad wszystko kocham ojczyznę; kocham wszystkich czcigodnych członków narodu mego; kocham przeszłość polską i wszystkie znamiona, które nas Polaków od innych odróżniają narodów: jednym słowem kocham wszystko, co jest polskie, choćby jedynie dlatego, że jest polskim".

</doc>
<doc id="462184" url="https://pl.wikipedia.org/wiki?curid=462184" title="Pancerniki typu Dingyuan">
Pancerniki typu Dingyuan

Okręty typu Dingyuan (Ting Yuan) – dwa chińskie pancerniki z końca XIX wieku: „Dingyuan” („Ting Yuan”) i „Zhenyuan” („Chen Yuan”), zbudowane w niemieckiej stoczni Vulcan w Szczecinie. Utracone zostały podczas wojny japońsko-chińskiej 1894-1895; jeden z nich, zdobyty przez Japonię, służył następnie w marynarce japońskiej do 1911 roku jako pancernik obrony wybrzeża „Chin’en”.
Historia powstania i opis.
Pancerniki typu "Dingyuan" zostały zamówione przez Chiny w niemieckiej stoczni Vulcan w Szczecinie w związku z rozwojem chińskich sił zbrojnych od lat 70. XIX wieku w ramach polityki tzw. samoumocnienia. Za ich zamówieniem stał przede wszystkim gubernator prowincji stołecznej Li Hongzhang, dbający o rozwój północnej Flocie Beiyang. Potrzeba wzmocnienia floty o pancerniki stała się widoczna po tym, jak w 1874 roku doszło do konfrontacji na wyspie Formoza z Japonią, która miała już wówczas okręt pancerny „Azuma”, a następnie zamówiła cztery dalsze w Wielkiej Brytanii. Z uwagi na brak doświadczenia stoczni chińskich w budowie i projektowaniu nowoczesnych okrętów, konieczne było zamówienie ich w Europie. Zajmował się tym ambasador chiński Li Fengbao oraz interesujący się sprawami morskimi dyplomata Xu Jingcheng. Wielka Brytania, będąca wiodącą potęga morską, nie była jednak skłonna do sprzedaży większych okrętów Chinom, aby nie powodować zadrażnień z Rosją. Stocznie niemieckie, dopiero wchodzące na światową arenę, były natomiast chętne do budowy okrętów dla Chin, po atrakcyjnej cenie. Problemem Chin była jednak w tym okresie korupcja urzędników i defraudacje funduszy przeznaczanych na marynarkę. Początkowe plany zakładały budowę 12 różnych okrętów opancerzonych, w końcu zamierzano zamówić trzy pancerniki, lecz ostatecznie z powodów finansowych zamówiono w stoczni Vulcan dwa oraz tańszy krążownik „Jiyuan”. Pierwszy z nich zamówiono 2 grudnia 1880 roku, a drugi 23 maja 1881 roku.
Konstrukcja okrętów została oparta na niemieckich pancernikach centralnobateryjnych (cytadelowych) typu "Sachsen" (których główny okręt był budowany w stoczni Vulcan). Głównym konstruktorem stoczni był Rudolf Haack. Na życzenie Chińczyków okręty zostały jednak zupełnie inaczej uzbrojone w stosunku do swych pierwowzorów, co spowodowało konieczność wprowadzenia istotnych zmian konstrukcyjnych i zupełnie zmieniło wygląd jednostek chińskich. Zastosowano nowocześniejsze diagonalne rozmieszczenie uzbrojenia w wieżach, wzorowane na brytyjskim pancerniku HMS „Inflexible”. W momencie konstrukcji były nowoczesnymi okrętami pancernymi, lecz rozwój techniki morskiej spowodował ich szybkie zestarzenie się. Były one największymi i najsilniejszymi okrętami oraz jedynymi pancernikami floty Chin cesarskich. 
Okręty.
Zbudowano dwa okręty: „Dingyuan” (, spotykana także pisownia „Ting-yuën”, pol. „wieczny pokój”) i „Zhenyuan” (, czasem też „Chen-yuën”, pol. „uderzający z daleka”). Koszt budowy wynosił 6,2 miliona marek (ok. 1 milion taeli) za każdy. 
„Dingyuan” rozpoczął próby morskie już w maju 1883, a „Zhenyuan” w marcu 1884, lecz dostawa pancerników została wstrzymana z powodu wojny Chin z Francją. W końcu oba pancerniki i krążownik „Jiyuan” opuściły Kilonię 3 lipca 1885 i pod niemiecką banderą handlową dopłynęły w październiku do Dagu w Chinach, gdzie zostały przyjęte do służby. Specjalnie w celu zwalczania nowych pancerników chińskich Japonia podjęła budowę silnie uzbrojonych w pojedyncze działo 320 mm krążowników typu "Matsushima".
Opis.
Kadłub i architektura.
Okręty przedstawiały sobą wczesne pancerniki barbetowo-wieżowe z czasów przed ukształtowaniem się typowych rozwiązań architektury przeddrednotów. Kadłub był gładkopokładowy, z wąską jednopiętrową nadbudówką na pokładzie górnym ciągnącą się na całą długość okrętu, przy czym na samym dziobie jej ściany stanowiły nadbudowę będącą przedłużeniem burt. Wysokość burt od stępki do górnego pokładu wynosiła 7,4 m. Dziobnica była pionowa, a pod wodą miała wystający na 3 m do przodu spiczasty taran. Charakterystyczną cechą tych pancerników były dwie cylindryczne wieże artyleryjskie umieszczone na barbetach diagonalnie na śródokręciu, w około ⅓ długości: pierwsza prawoburtowa, za nią lewoburtowa, na obu pancernikach. Nad wieżami artylerii głównej był lekki spardek z mostkiem. Na krańcach pokładu nadbudówki na dziobie i rufie były szerokie cylindryczne wieże dział artylerii średniej. Sylwetkę dopełniały dwa kominy umieszczone blisko siebie pośrodku długości okrętu oraz dwa maszty, rozsunięte ku krańcom okrętu.
Kadłub podzielony był grodziami poprzecznymi i wzdłużnymi na 24 przedziały wodoszczelne. Na większości długości, z wyjątkiem dziobu i rufy kadłub posiadał dno podwójne. Okręt posiadał dwa ciągłe pokłady kadłuba, w tym dolny pokład pancerny, poniżej linii wodnej, i pokład górny. Między pokładem pancernym a górnym znajdowały się m.in. zasobnie węglowe, zwiększające ochronę.
Uzbrojenie.
Artylerię główną stanowiły cztery działa odtylcowe Kruppa kalibru 305 mm wz. 1880, umieszczone w dwóch barbetach nakrytych wieżami (stanowiska barbetowo-wieżowe). Miały one długość 7625 mm (25 kalibrów – L/25), a długość przewodu lufy 6720 mm i masę 31,5 t. Ich szybkostrzelność wynosiła 1 strzał na 3 minuty. Strzelały one pociskami o masie 329 kg, z prędkością początkową 500 m/s na efektywną odległość 7800 m. Mogły strzelać różnymi pociskami, o długości 2,8 kalibrów, 3,5 kalibrów, 4 i 5 kalibrów, o różnej masie materiału kruszącego, od 16 do 40 kg. Były to najmocniejsze działa zastosowane do tej pory na okręcie niemieckiej budowy. Diagonalne rozmieszczenie wież, stosowane w tym czasie, miało teoretycznie zapewniać prawie okrężny ostrzał wszystkich armat. Każda wieża mogła prowadzić ogień w zakresie 180° na swoją burtę i 70–80° na przeciwną. W praktyce jednak wszystkie cztery działa nie mogły prowadzić ognia na tę samą burtę z powodu ryzyka spowodowania zniszczeń na pokładzie od podmuchu dział z przeciwległej burty. Wszystkie cztery działa mogły teoretycznie prowadzić ogień jedynie na wprost dokładnie w kierunku dziobu, a w pozostałym zakresie cele ostrzeliwały dwa działa. Pociski były podawane mechanizmem hydraulicznym, a zapas amunicji wynosił po 50 pocisków na działo (ogółem 200, w tym 29 burzących).
Artyleria średnia składała się tylko z dwóch dział odtylcowych Kruppa kalibru 15 cm (faktyczny kaliber 149,1 mm), o długości 5220 mm (L/35), w tym przewodu lufy 4800 mm. Działa te miały zamek klinowy i niską szybkostrzelność 1 strzał/minutę. Umieszczone były na obrotowych platformach nakrytych cylindrycznymi wieżami na pokładzie dziobowym i rufowym, z naprowadzaniem ręcznym. Strzelały pociskami o masie 51 kg na odległość do 11 000 m. 
Uzbrojenie pomocnicze do walki z torpedowcami stanowiło początkowo według różnych źródeł 6 lub 8 wielolufowych działek 37 mm Hotchkiss, w tym dwa na marsach bojowych. W toku wojny z Japonią uzbrojenie to było wzmacniane. Według opisu zdobytego pancernika „Zhenyuan”, w lutym 1895 roku stanowiło je: 2 działa 57 mm Maxim-Nordenfeldt, 4 działa szybkostrzelne 57 mm Hotchkiss, 5 dział pięciolufowych 47 mm Hotchkiss, 4 działka pięciolufowe 37 mm Hotchkiss, 2 działka szybkostrzelne 37 mm Hotchkiss. Ponadto łodzie okrętu były uzbrojone w dwa działa desantowe 75 m, które mogły być stosowane na lawecie lądowej przez oddziały desantowe.
Uzbrojenie uzupełniały trzy wyrzutnie torpedowe systemu Schwarzkopf kalibru 350 mm. Wyrzutnie były nadwodne, jedna zamontowana w stewie rufowej, strzelając do tyłu, a dwie w burtach przed cytadelą.
Okręty etatowo mogły przenosić na śródokręciu za kominami dwa 16-tonowe parowe kutry torpedowe II klasy. Miały one długość po 19,74 m, mogły rozwijać prędkość do 15,5 węzła i były uzbrojone w dwie stałe wyrzutnie torped 350 mm na dziobie i działko kalibru 37 mm Hotchkiss. Były również zbudowane przez stocznię Vulcan (numery 121-122 i 127-128) i na każdym pancerniku nosiły numery 1 i 2.
Opancerzenie.
Zasadniczy element opancerzenia kadłuba stanowiła pancerna cytadela na śródokręciu o długości 43,5 m, przykrywająca kotłownie, maszynownie i komory amunicyjne. Jej pancerz był typu compound (warstwowy). Jej boki w formie burtowego pasa pancernego miały grubość 356 mm na linii wodnej, zmniejszającą się w dolnej części do 152 mm, a w górnej do 254 mm. Cytadela sięgała od 1,5 m pod linią wodną do górnego pokładu. Pas najgrubszego pancerza 356 mm miał wysokość ok. 2,9 m i sięgał na 0,6 m pod linię wodną. Przejścia między burtowymi ścianami cytadeli a poprzecznymi ścianami takiej samej grubości z przodu i tyłu, były według rysunków zaokrąglone. Na całej długości kadłuba był pokład pancerny grubości 76 mm, który poza cytadelą przebiegał w rejonie linii wodnej i w części dziobowej obniżał się w kierunku stewy.
Barbety dział, ustawione na pokładzie górnym, były osłonięte wspólnym pancerzem compound o grubości 305 mm. Wieże nad nimi miały grubość ścian 152 mm i były nakryte zdejmowanym wypukłym dachem o grubości 25 mm. Między wieżami znajdowało się opancerzone stanowisko dowodzenia o grubości ścian 203 mm. Wieże dział 150 mm miały grubość ścian 51 mm i dachu 10 mm (inne źródła podają grubość ścian 76 mm).
Napęd.
Okręty miały po dwie trzycylindrowe maszyny parowe podwójnego rozprężania, umieszczone we wspólnej maszynowni, o łącznej mocy projektowej 6200 KM. Maszyny były typu leżącego. Parę dostarczało osiem cylindrycznych kotłów parowych, umieszczonych po dwa w przedziałach wodoszczelnych, z paleniskami w kierunku burt, gdzie znajdowały się zasobnie węglowe. Maszyny napędzały dwie czteropłatowe śruby napędowe z brązu. Prędkość projektowa wynosiła 14,5 węzła, natomiast na próbach oba okręty przekroczyły moc i prędkość projektową, osiągając 15,3–15,4 węzła i moc indykowaną 7200–7400 KM. Normalny zapas węgla wynosił 700 ton, a pełny 1000 ton; zasięg wynosił 4500 mil morskich przy 10 węzłach.
Służba.
„Dingyuan” był okrętem flagowym floty chińskiej, służąc w północnej eskadrze, tzw. Flocie Beiyang. Oba pancerniki uczestniczyły w działaniach wojny japońsko-chińskiej i brały udział w głównej bitwie u ujścia Yalu 17 września 1894. Były potężniejsze od ówczesnych okrętów japońskich, jednak na skutek ograniczeń wynikających z rozmieszczenia artylerii, nie najlepszego wyszkolenia marynarzy chińskich, a także faktu, że – jak się okazało – część zapasu amunicji stanowiły pociski ćwiczebne, pancerniki nie odniosły sukcesów, oprócz uszkodzenia krążownika „Matsushima”. Z kolei japońskie okręty, ostrzeliwując pancerniki szybkostrzelnymi armatami średniego kalibru, nie mogły zagrozić ich pływalności, lecz spowodowały duże zniszczenia w ich nieopancerzonych nadbudówkach.
Oba okręty przeszły następnie do Weihaiwei, gdzie wzięły udział w obronie bazy podczas jej oblężenia przez Japończyków. W nocy z 4 na 5 lutego 1895 „Dingyuan” został storpedowany przez japoński torpedowiec Nr 10, po czym został osadzony na płyciźnie. Wrak wysadzono dodatkowo w powietrze w nocy z 16 na 17 lutego. Pancernik „Zhenyuan” osiadł jeszcze w listopadzie na mieliźnie w Weihaiwei, częściowo wyremontowany, został ostatecznie, 17 lutego, przejęty przez Japończyków po kapitulacji twierdzy 12 lutego.
„Zhenyuan” został następnie wyremontowany i wcielony 16 marca 1895 do japońskiej służby jako pancernik II klasy „Chin’en”. Uzbrojenie częściowo zmieniono na 4 działa 305 mm, 4 działa 152 mm, 2 działa 57 mm, 8 działek 47 mm i 2 działka 37 mm (działo 150 mm w wieży dziobowej zamieniono na 152 mm, rufową wieżę działa 150 mm zastąpiono przez działo 152 mm w masce pancernej i dodano dwa takie działa na skrzydłach nadbudówki w części rufowej, natomiast działa mniejszych kalibrów ustawiono na nadbudówce i pokładzie). Brał udział w wojnie japońsko-rosyjskiej, uczestnicząc w 1904 w blokadzie Port Artur. W charakterze wspomagającym wchodził w skład zespołów japońskich podczas bitwy na Morzu Żółtym 10 sierpnia 1904 i pod Cuszimą 27 maja 1905, nie biorąc bezpośrednio udziału w walce. Po wojnie, 12 grudnia 1905 przeklasyfikowany na pancernik obrony wybrzeża. Wycofany ze służby 1 kwietnia 1911, następnie sprzedany na złom w 1912.
Zbudowana przez zarząd portu Weihai w Chinach pełnowymiarowa pływająca replika „Dingyuan” jest obecnie atrakcją turystyczną w tym mieście.
Dane techniczne.
Uzbrojenie: (oryginalne)
Opancerzenie: (pancerz compound)

</doc>
<doc id="462187" url="https://pl.wikipedia.org/wiki?curid=462187" title="Gra o życie (film 1993)">
Gra o życie (film 1993)

Gra o życie (ang. "My Life") – amerykański dramat obyczajowy z roku 1993 w reżyserii Bruce’a Joela Rubina.
Opis fabuły.
Bob i Gail Jones są szczęśliwym małżeństwem. Każde z nich ma dobrą pracę, mają ładny dom i spodziewają się dziecka. Ich spokojne życie burzy się kiedy Bob poddaje się badaniom, które wykazują, że jest nieuleczalnie chory i że będzie w najlepszym wypadku żył jeszcze tylko kilka miesięcy. Najgorsze jest to, że diagnoza przewiduje śmierć Boba jeszcze przed narodzinami dziecka. Aby pozostawić po sobie jakiś ślad i pamiątkę dla nienarodzonego potomka, Bob w tajemnicy przed żoną zaczyna filmować swoje ostatnie miesiące życia kamerą wideo, umieszczając tam rady dla dziecka jak żyć, wyniesione z własnych doświadczeń.

</doc>
<doc id="462189" url="https://pl.wikipedia.org/wiki?curid=462189" title="Brzanka sumatrzańska">
Brzanka sumatrzańska

Brzanka sumatrzańska ("Puntigrus tetrazona") – gatunek słodkowodnej ryby karpiokształtnej z rodziny karpiowatych (Cyprinidae).
Taksonomia i nazewnictwo polskie.
Gatunek opisany naukowo przez Pietera Bleekera w 1855 z Palembang (Sumatra Południowa), pod nazwą "Capoeta tetrazona". W późniejszych pracach z 1860 roku Bleeker, z nieznanych powodów, użył dla tego gatunku nazw "Systomus (Capoeta) sumatranus" i "Systomus (Capoeta) sumatrensis" – obydwie zostały uznane przez późniejszych autorów za nazwy synonimiczne. W kolejnych latach gatunek był przenoszony do rodzajów: "Puntius", "Systomus" oraz "Puntigrus". W polskiej literaturze, najpierw w czasopiśmie Akwarium, został opisany pod nazwą zwyczajową brzanka z Sumatry, a następnie brzanka sumatrzańska (jako "Puntius tetrazona tetrazona" i "Barbus tetrazona tetrazona").
Krytyka akwarystyczna.
W źródłach internetowych sygnalizowane jest możliwe pomylenie w literaturze akwarystycznej gatunków "P. tetrazona" z "P. anchisporus".

</doc>
<doc id="462190" url="https://pl.wikipedia.org/wiki?curid=462190" title="Szarlotta">
Szarlotta



</doc>
<doc id="462192" url="https://pl.wikipedia.org/wiki?curid=462192" title="Butterwortha filtr">
Butterwortha filtr



</doc>
<doc id="462197" url="https://pl.wikipedia.org/wiki?curid=462197" title="Lasocki Grzbiet">
Lasocki Grzbiet



</doc>
<doc id="462207" url="https://pl.wikipedia.org/wiki?curid=462207" title="Alfabet Sekwoi">
Alfabet Sekwoi



</doc>
<doc id="462208" url="https://pl.wikipedia.org/wiki?curid=462208" title="Alfabet Czirokezów">
Alfabet Czirokezów



</doc>
<doc id="462213" url="https://pl.wikipedia.org/wiki?curid=462213" title="Linia 7 bis metra w Paryżu">
Linia 7 bis metra w Paryżu

Linia 7 bis paryskiego metra jest drugą najkrótszą linią zbudowaną w Paryżu w 1911 roku jako odnoga 7 linii metra. W roku 1967 odnoga została odłączona od 7 linii metra i stała się niezależną linią 7 bis nierozbudowywaną od momentu uruchomienia. Stacją wspólną 7 linii i linii 7 bis jest Louis Blanc.

</doc>
<doc id="462215" url="https://pl.wikipedia.org/wiki?curid=462215" title="Mięsień obły większy">
Mięsień obły większy

Mięsień obły większy () – mocny, czworokątny, nieco spłaszczony mięsień obręczy kończyny górnej człowieka, rozpostarty między dolnym kątem łopatki a górnym fragmentem trzonu kości ramiennej. Jego przyczep bliższy znajduje się na powierzchni grzbietowej w okolicy dolnego kąta łopatki. W swoim przebiegu włókna mięśnia kierują się ku górze i do boku. Przyczep dalszy tworzy mocne ścięgno dochodzące do grzebienia guzka mniejszego kości ramiennej.
Jego funkcją jest opuszczanie uniesionego ramienia, antagonistycznie do mięśnia naramiennego. Działa synergistycznie z mięśniem najszerszym grzbietu przywodząc ramię ku tyłowi i rotując je do wewnątrz.
Unaczyniony jest przez tętnicę podłopatkową, będącą gałęzią tętnicy pachowej. Unerwiony jest przez nerw piersiowo-grzbietowy, nerw podłopatkowy dolny lub nerw pachowy.

</doc>
<doc id="462220" url="https://pl.wikipedia.org/wiki?curid=462220" title="Philippe Senderos">
Philippe Senderos

Philippe Sylvain Senderos (ur. 14 lutego 1985 w Genewie) – szwajcarski piłkarz hiszpańskiego pochodzenia występujący na pozycji obrońcy.
Kariera.
Servette FC.
Jest wychowankiem Servette FC, w którym przez dwa sezony gry wystąpił 26 razy i zdobył trzy gole.
Arsenal F.C..
Od 1 czerwca 2003 grał w Arsenalu. Przez pierwszy sezon nie zagrał jednak w ani jednym meczu. W Arsenalu zadebiutował 27 października 2004 w spotkaniu Pucharu Ligi z Manchesterem City. W Premier League pierwszy raz wystąpił natomiast 1 stycznia 2005 w meczu z Charltonem Athletic. Cały sezon 2004/2005 zakończył natomiast z 13 ligowymi występami. 15 października 2005 w spotkaniu z West Bromwich Albion zdobył pierwszą bramkę dla Arsenalu. W sezonie 2005/2006 zagrał w 20 meczach Premier League. W sezonach 2006/2007 i 2007/2008 dalej nie był podstawowym graczem i zagrał kolejno w 14 i 17 meczach, strzelając łącznie dwie bramki.
A.C. Milan.
27 sierpnia 2008 został wypożyczony na cały sezon do A.C. Milan. Przez pierwsze pół roku nie wystąpił w żadnym meczu z powodu kontuzji. We włoskim zespole zadebiutował 17 stycznia 2009 w meczu ligowym z ACF Fiorentina. W Milanie wystąpił łącznie w 14 meczach, po czym powrócił do Londynu.
Everton F.C..
23 stycznia 2010 został wypożyczony na resztę sezonu 2009/10 do Evertonu. Rozegrał tam dwa mecze ligowe.
Fulham F.C..
8 czerwca 2010 na zasadzie wolnego transferu przeszedł do Fulham.
Valencia CF.
31 stycznia 2014 podpisał kontrakt z hiszpańską Valencią.
Reprezentacja.
W reprezentacji Szwajcarii wystąpił 55 razy. Zadebiutował w niej 26 marca 2005 w meczu eliminacyjnym do mistrzostw świata z Francją. Wystąpił w trzech z czterech meczów reprezentacji Szwajcarii na Mundialu 2006, był również uczestnikiem Euro 2008.
Życie prywatne.
Jest synem Hiszpana i Serbki. W wywiadzie dla gazety The Guardian przyznał, że włada pięcioma językami.

</doc>
<doc id="462222" url="https://pl.wikipedia.org/wiki?curid=462222" title="Kalendarium powstania warszawskiego – 28 września">
Kalendarium powstania warszawskiego – 28 września

28 września, czwartek.
Od tego dnia punkty oporu powstańczego to Żoliborz i Śródmieście.
Przegrupowanie oddziałów niemieckich na przedpolach Żoliborza. Przeciwko ok. 2500 żołnierzom AK zwróconych zostaje 8000 żołnierzy wspieranych dywizją pancerną Wehrmachtu, artylerią i lotnictwem.
W Śródmieściu skierowanie najsilniejszego ognia niemieckiego na rejon: ul. Twarda, Sienna, Plac Grzybowski. Na południu zaś: Plac Zbawiciela, Koszykową, Mokotowską. Patrole pod osłoną granatników i karabinów maszynowych podchodzą do pozycji polskich na Królewskiej, Towarowej i w okolicach Politechniki, lecz zostają odrzucone.
Rozmowa przedstawicieli Komendy Głównej AK z von dem Bachem, służąca wysłuchaniu postulatów strony niemieckiej w sprawie kapitulacji, praw kombatanckich i ewakuacji ludności.

</doc>
<doc id="462225" url="https://pl.wikipedia.org/wiki?curid=462225" title="Myles na gCopaleen">
Myles na gCopaleen



</doc>
<doc id="462227" url="https://pl.wikipedia.org/wiki?curid=462227" title="Gaël Clichy">
Gaël Clichy

Gaël Clichy (ur. 26 lipca 1985 w Tuluzie) – francuski piłkarz występujący na pozycji obrońcy w szwajcarskim klubie Servette FC.
Swoją karierę piłkarską rozpoczął w juniorskiej drużynie CFP Castelmaurou. W roku 2001 podpisał zawodowy kontrakt z AS Cannes. Grał tam przez dwa lata. W tym czasie wystąpił tam w 15 ligowych pojedynkach. Następnie, w sierpniu 2003 roku podpisał kontrakt z Arsenalem.
Clichy występował w juniorskich reprezentacjach Francji, począwszy od U-15, skończywszy na U-21. Zaliczył także dwa występy w kadrze B. W seniorskiej reprezentacji wystąpił dotychczas w dwóch meczach. Zadebiutował w niej w 2008 roku.
Kariera klubowa.
Gaël Clichy urodził się w Tuluzie. Swoją karierę piłkarską rozpoczął w drużynie juniorów CFP Castelmaurou. 1 sierpnia 2001 roku podpisał zawodowy kontrakt z zespołem AS Cannes. W pierwszym sezonie nie zadebiutował w lidze. Na debiut musiał czekać do sezonu 2002/2003. Wystąpił wówczas w 15 ligowych pojedynkach.
4 sierpnia 2003 roku przeszedł za kwotę 250 tysięcy funtów do Arsenalu. W nowej drużynie zadebiutował 28 października tego samego roku w zremisowanym 1:1 spotkaniu Pucharu Ligi z Rotherham United. W Premier League zadebiutował niecały miesiąc później w spotkaniu z Birminghamem City. Pierwszy sezon zakończył z 12 ligowymi występami, dziewięcioma pucharowymi oraz jednym w pucharach europejskich. Arsenal został także mistrzem Anglii. Rok później zagrał w 15 ligowych meczach. Arsenal doszedł do finału Pucharu Anglii, w którym wygrał po serii rzutów karnych z Manchesterem United. Clichy w tym spotkaniu nie wystąpił. Arsenal został także wicemistrzem kraju. Sezon później jego drużyna dotarła do finału Ligi Mistrzów, w którym przegrała 1:2 z FC Barceloną. Clichy całe spotkanie przesiedział na ławce rezerwowych. Sezon ten zakończył z tylko siedmioma ligowymi występami. Po odejściu Ashleya Cole’a do Chelsea w lecie 2006 roku Clichy stał się podstawowym piłkarzem swojej ekipy. W sezonie 2006/2007 zagrał w 27 meczach Premiership, siedmiu pucharowych oraz sześciu w europejskich pucharach, zaś w następnym zagrał łącznie w 49 meczach. Został także wybrany do najlepszej jedenastki Premier League według PFA. 20 czerwca 2008 roku przedłużył swój kontrakt z Arsenalem. 1 listopada tego samego roku w przegranym 1:2 meczu ligowym ze Stoke City strzelił swoją pierwszą bramkę dla swojego klubu.
4 lipca 2011 roku Clichy podpisał czteroletni kontrakt z Manchesterem City. Klub z City of Manchester Stadium zapłacił za niego 7 mln funtów.
Kariera reprezentacyjna.
W latach 2000–2005 Clichy występował w reprezentacjach juniorskich swojego kraju. Grał w kadrze U-15, U-16, U-17, U-18 oraz U-21 (10 występów). W roku 2007 został po raz pierwszy powołany do seniorskiej reprezentacji. Zadebiutował w niej 10 września 2008 roku w meczu eliminacji do Mundialu 2010 z Serbią. W tym samym roku Clichy zaliczył również dwa występy w kadrze B. Dotychczas w barwach narodowych wystąpił dwa razy.

</doc>
<doc id="462229" url="https://pl.wikipedia.org/wiki?curid=462229" title="Hiperbola (teoria literatury)">
Hiperbola (teoria literatury)

Hiperbola (, ), także przesadnia lub przesada – trop retoryczny używany w wypowiedziach, polegający na zastąpieniu cech – przypisanych do faktów, osób czy pojęć – innymi, dowolnymi cechami. Cechą w hiperboli jest zmienna, która może przybrać dowolną wartość; natomiast fakt, osobę lub pojęcie oddaje nazwa, której treść byłaby niewłaściwa, jeżeli zostałaby użyta w całym swoim zakresie znaczeniowym. Dlatego hiperbola wykracza poza granice prawdy lub prawdopodobieństwa.
Teorią hiperboli zajmuje się retoryka. Zastosowanie hiperbol analizowane jest między innymi w językoznawstwie, teorii literatury, politologii, reklamie, public relations, czy semiologii. Hiperbole są bowiem bardzo często używane w debacie publicznej, na przykład posługują się nimi slogany reklamowe i polityczne.
Hiperbola występuje w dwóch formach – powiększenia lub pomniejszenia. W hiperboli powiększeniu lub pomniejszeniu podlega jedna cecha faktu, osoby lub pojęcia. Powiększenie wzmacnia, natomiast pomniejszenie osłabia dany fakt, osobę lub pojęcie.
Hiperbola uważana jest za odmianę metafory (zwłaszcza katechrezy) lub alegorii. O ile jednak w metaforze cecha przypisana faktowi, osobie lub pojęciu zmienia tylko sens dosłowny, nie zmieniając sensu właściwego, to hiperbola zmienia także sens właściwy, przypisując cechy w sposób przesadny. Teoria retoryki zaleca używanie hiperboli w sposób ostrożny, gdyż przesada może prowadzić do utraty wiarygodności, na przykład gdy nadmiernie powiększa („uczciwy zbrodniarz”) lub nadmiernie pomniejsza („zbrodniczy prezydent naszego kraju”).
Najczęściej stosowaną formą hiperboli jest porównanie stopnia wyższego cechy jakiegoś faktu, osoby czy pojęcia z daną cechą – na przykład „coś jest bielsze niż śnieg”, „ktoś jest czarniejszy niż noc”, „że do tego doszło jest jaśniejsze niż słońce”. W zastosowaniu potocznym i debacie publicznej hiperbola często przybiera formę liczbowego zawyżenia („są nas miliony”), nadmiernego porównania („jest jak Hitler”), nieadekwatnego używania gramatycznego stopnia najwyższego („jesteś najpiękniejsza”), ulepszających rzeczywistość przymiotników („cudowna kraina”) lub przesadnego składnika związków frazeologicznych („mega-sklep”).
Hiperbola jest tropem retorycznym, który bardzo często wchodzi w skład różnych środków stylistycznych, wykorzystywanych podczas wypowiedzi. W amplifikacji stosuje się hiperbolę najczęściej podczas uwypuklenia różnych faktów, osób lub pojęć według intensywności znaczeniowej – aż do uzyskania stopnia najniższego lub najwyższego merytorycznie – wychodząc niekiedy poza granice wiarygodności, na przykład „genialny polityk”. W exemplum nierównie podobnym wykorzystuje się hiperbolę przy przesadnym porównaniu cechy jakiejś osoby do cechy innej osoby, na przykład urody dowolnej kobiety do urody Afrodyty, czy działań lokalnego polityka do czynów heroicznego bohatera. W emfazie za pomocą hiperboli poszerza się, w sposób nieprzenośny i celowy, zakres znaczeniowy faktu, osoby czy pojęcia – na przykład „bądź mężczyzną” w znaczeniu „bądź dzielna”.
Hiperbola często stosowana jest w poezji. Przykładem utworu zbudowanego z przesadni, są "Stepy akermańskie" Adama Mickiewicza, w którym hiperbole ułożone są stopniowo:

</doc>
<doc id="462235" url="https://pl.wikipedia.org/wiki?curid=462235" title="Różanecznik gęsty">
Różanecznik gęsty

Różanecznik gęsty ("Rhododendron impeditum") – gatunek krzewu z rodziny wrzosowatych. Pochodzi z Chin (z południowo-zachodniego Syczuanu i północnego Junnanu). Jest uprawiany jako roślina ozdobna.
Uprawa.
W swoim naturalnym środowisku rośnie w podszycie lasów. Uprawiane odmiany różanecznika potrzebują żyznej, próchnicznej i stale wilgotnej gleby o kwaśnym odczynie, takie warunki są im potrzebne m.in. do prawidłowego przebiegu mikoryzy na korzeniach. Mają zwartą bryłę korzeniową, stąd też dobrze znoszą przesadzanie. Są dosyć odporne na mróz. Źle tolerują silne wiatry, powinny rosnąć na zasłoniętym stanowisku. Najlepiej rosną na słonecznym lub półcienistym stanowisku. Należy systematycznie nawozić od maja do sierpnia, ale niedużymi dawkami nawozów, gdyż jest wrażliwy na zasolenie gleby, lub stosować nawozy o przedłużonym działaniu. Koniecznie należy stosować nawozy kwaśne (siarczan amonu, siarczan potasu), a najlepiej specjalne mieszanki nawozów do rododendronów. Nie należy wapnować. Aby rośliny obficie kwitnęły na następny rok, należy po przekwitnięciu ściąć całe kwiatostany, gdyż stają się nieładne, a ponadto wyczerpują nadmiernie roślinę. Nie wymaga żadnego cięcia, należy tylko usuwać uschnięte liście i obumarłe pędy.

</doc>
<doc id="462237" url="https://pl.wikipedia.org/wiki?curid=462237" title="Radeon X1900XT">
Radeon X1900XT



</doc>
<doc id="462238" url="https://pl.wikipedia.org/wiki?curid=462238" title="Radeon X1900">
Radeon X1900



</doc>
<doc id="462239" url="https://pl.wikipedia.org/wiki?curid=462239" title="Amin">
Amin

Osoby:

</doc>
<doc id="462240" url="https://pl.wikipedia.org/wiki?curid=462240" title="Dziewczyna na urodziny">
Dziewczyna na urodziny

Dziewczyna na urodziny (ang. "Birthday Girl") – amerykańsko-brytyjska komedia z roku 2001.
Opis fabuły.
John Buckingham (Ben Chaplin) pracuje w jednym z banków. Chociaż ma 35 lat, nie zrobił kariery zawodowej, mieszka samotnie na przedmieściu "St Albans". W akcie desperacji zamawia sobie kandydatkę na żonę w internecie. Znajduje ją na stronie "From Russia in Love". W ten sposób w jego życie wkracza piękna Nadia (Nicole Kidman), która jednak wbrew zapewnieniom nie potrafi powiedzieć słowa po angielsku, a na dodatek jest nałogową palaczką papierosów. Początkowo John chce zrezygnować z niej, ale w sypialni Nadia przekonuje go do siebie. Pewnego wieczoru, podczas urodzin Nadii, do mieszkania Johna wkraczają niespodziewanie jej kuzyni mafiozi Alexei i Yuri. Używając dziewczyny jako zakładniczki zmuszają naiwnego Johna do obrobienia banku, w którym pracuje.

</doc>
<doc id="462261" url="https://pl.wikipedia.org/wiki?curid=462261" title="Juliusz Weber">
Juliusz Weber

Juliusz Weber (ur. 6 grudnia 1902 we Lwowie, zm. 11 marca 1980 w Krakowie) – polski artysta, skrzypek i pedagog.
Życiorys.
Kształcił się pod kierunkiem Maurycego Wolfsthala w Konserwatorium Galicyjskim, później w Konserwatorium Polskiego Towarzystwa Muzycznego we Lwowie, gdzie w okresie międzywojennym pracował jako pedagog. Po wojnie zamieszkał na stałe w Krakowie. W latach 1945–1951 był dyrektorem Państwowej Szkoły Umuzykalniającej, przekształconej następnie w Państwową Szkołę Muzyczną nr 1 przy ulicy Basztowej 23, z filią przy ulicy Stromej 5 (obecnie Szkoła Muzyczna I st. nr 1 im. Stanisława Wiechowicza przy ul. Pilotów 51). Od 1953 do 1971 pełnił funkcję dyrektora Średniej Szkoły Muzycznej przy ul. Warszawskiej 11 (obecnie PSM II st. im. Władysława Żeleńskiego przy ul. Basztowej 9). Był też wykładowcą Państwowej Wyższej Szkoły Muzycznej.
Do jego uczniów należał m.in. Zbigniew Wodecki. Córka Juliusza Webera, Ludmiła Weber-Zarzycka, jest pianistką, kameralistką i docentem w Akademii Muzycznej w Krakowie.

</doc>
<doc id="462265" url="https://pl.wikipedia.org/wiki?curid=462265" title="Katarzyna Żak">
Katarzyna Żak

Katarzyna Anna Żak z domu Matusiak (ur. 19 października 1963 w Toruniu) – polska aktorka filmowa, telewizyjna i teatralna oraz wokalistka. Popularność zyskała dzięki rolom w serialach "Miodowe lata", "Całkiem nowe lata miodowe" i "Ranczo".
Wykształcenie.
W 1986 ukończyła studia na Wydziale Lalkarskim w Państwowej Wyższej Szkole Teatralnej, filia we Wrocławiu.
Kariera aktorska.
W latach 1986–1995 występowała w Teatrze Współczesnym im. Edmunda Wiercińskiego we Wrocławiu. Zadebiutowała tam rolą Panny Młodej w "Sztukmistrzu z Lublina" Isaaca Bashevisa Singera w reżyserii Jana Szurmieja. W 1993 otrzymała Nagrodę Towarzystwa Przyjaciół Teatru we Wrocławiu dla młodego aktora. W latach 1995-2011 była aktorką warszawskiego Teatru Rampa w Warszawie. Występuje w warszawskich teatrach: Och-Teatr, Roma, Capitol, Syrena i Komedia.
Użyczyła głosu Królowej Klarion w serii filmów animowanych o Dzwoneczku.
W 2015 była nominowana do Telekamery „Tele Tygodnia” 2015 w kategorii „Aktorka”.
W 2014 uhonorowana „katarzynką” w Piernikowej Alei Gwiazd w Toruniu. W 2016 odcisnęła swoją dłoń na Promenadzie Gwiazd w Międzyzdrojach.
Kariera muzyczna.
W 1994 w ramach współpracy z Wojciechem Młynarskim nagrała płytę pt. "Młynarski Jazz".
W 2009 uczestniczyła w piątej edycji programu rozrywkowego Polsatu "Jak oni śpiewają".
W 2016 powróciła do śpiewania i nagrała płytę pt. "Bardzo przyjemnie jest żyć", na którą teksty napisali Magda Czapińska, Artur Andrus, Wojciech Młynarski, Andrzej Poniedzielski, Jan Wołek i Michał Zabłocki. W 2019 nagrała album z piosenkami Agnieszki Osieckiej pt. "Miłosna Osiecka", na którą otrzymała dwa niepublikowane do tej pory teksty Osieckiej od Fundacji Okularnicy.
W listopadzie 2019 z aktorskim recitalem "Bardzo śmieszne piosenki" zwyciężyła na Festiwalu Teatralnym im. Krystyny Sienkiewicz w Rawiczu.
Życie prywatne.
Jest żoną aktora Cezarego Żaka. Mają dwie córki: Aleksandrę i Zuzannę.

</doc>
<doc id="462268" url="https://pl.wikipedia.org/wiki?curid=462268" title="Pieczęć stanowa Nowego Jorku">
Pieczęć stanowa Nowego Jorku

W herbie jest krajobraz z rzeką Hudson, która stanowi swoisty symbol narodowy stanu, gdyż jest ważną drogą, która przyczyniła się do rozwoju gospodarczego i bogactwa tego rejonu. Wschodzące słońce symbolizuje pomyślną przyszłość. Tarczę podtrzymują boginie wolności (w czapce frygijskiej) i sprawiedliwości (z wagą).
Napis głosi: "Wielka Pieczęć Stanu Nowy Jork"
Ponadto w pieczęci widnieje oficjalne stanowe motto: "Excelsior". Ten łaciński zwrot znaczy "coraz wyżej".
Herb Nowego Jorku.
Herb stanu Nowy Jork został formalnie przyjęty w 1778 roku, a pojawia się jako element flagi i pieczęci .
Środkowa tarcza przedstawia żaglowiec i slup na rzece Hudson (symbole handlu śródlądowego i zagranicznego) graniczy z trawiastym brzegiem i pasmem górskim ze wschodzącym słońcem. 
Sztandar pod tarczą przedstawia motto "Excelsior", łacińskie słowo oznaczające „wyższy”, „władczy”, powszechnie tłumaczone jako „Zawsze w górę”.
Tarcza jest zwieńczona klejnotem w postaci orła górującego nad globem świata .
Flaga Nowego Jorku to herb na jednolitym niebieskim tle.

</doc>
<doc id="462273" url="https://pl.wikipedia.org/wiki?curid=462273" title="1949 w literaturze">
1949 w literaturze



</doc>
<doc id="462276" url="https://pl.wikipedia.org/wiki?curid=462276" title="Koło Poselskie Katolicko-Narodowe">
Koło Poselskie Katolicko-Narodowe



</doc>
<doc id="462277" url="https://pl.wikipedia.org/wiki?curid=462277" title="Dominguín">
Dominguín



</doc>
<doc id="462278" url="https://pl.wikipedia.org/wiki?curid=462278" title="Luis Miguel Dominguín">
Luis Miguel Dominguín

Luis Miguel González Lucas, znany jako Luis Miguel Dominguín (ur. 9 listopada 1926 w Madrycie, zm. 8 maja 1996 w San Roque) – jeden z najsłynniejszych hiszpańskich matadorów. Przyjaciel Picassa, kochanek słynnych kobiet, ojciec piosenkarza i aktora Miguela Bosé.
Życiorys.
Sławnym toreadorem był również jego ojciec, Domingo González, zwany Dominguínem. To dlatego Luis Miguel przyjął ten sam pseudonim. Tauromachią parali się również jego bracia – Pepe Dominguín i Domingo Dominguín. Po raz pierwszy wystąpił publicznie na arenie w Lizbonie w wieku 12 lat. Oficjalnie pasowany na matadora 2 sierpnia 1944 w A Coruñi przez Domingo Ortegę. Miał niespełna 21 lat, kiedy wystąpił u boku legendarnego Manolete na arenie w Linares. Tego sierpniowego popołudnia 1947 byk Islero śmiertelnie ugodził Manolete w udo. Wkrótce Dominguín obwieścił się największym matadorem Hiszpanii.
W latach 50. legendarna była jego rywalizacja z innym matadorem – Antonio Ordoñezem, którą opisał Ernest Hemingway w zbiorze opowiadań "Niebezpieczne lato". Również w życiu prywatnym nie przestawał budzić kontrowersji. W latach 1955-1968 był żonaty z włoską aktorką Lucią Bosé, z którą miał troje dzieci: syna Miguela, aktora i piosenkarza, znanego z roli sędziego w filmie "Wysokie obcasy" Pedro Almodóvara, oraz dwie córki - Lucię i Paolę Dominguín (ur. 5 listopada 1960). Miewał jednak burzliwe romanse z wieloma słynnymi kobietami: Avą Gardner, Maríą Félix, Ritą Hayworth, Laną Turner czy Lauren Bacall. Popularna na przełomie lat 40. i 50. XX wieku aktorka meksykańska czeskiego pochodzenia Miroslava Stern popełniła samobójstwo prawdopodobnie z powodu Dominguina. W 1987 poślubił Rosario Primo de Riverę.

</doc>
<doc id="462284" url="https://pl.wikipedia.org/wiki?curid=462284" title="Dominguin">
Dominguin



</doc>
<doc id="462285" url="https://pl.wikipedia.org/wiki?curid=462285" title="Luis Miguel Dominguin">
Luis Miguel Dominguin



</doc>
<doc id="462286" url="https://pl.wikipedia.org/wiki?curid=462286" title="Cieśnina Tajwańska">
Cieśnina Tajwańska

Cieśnina Tajwańska () – cieśnina oddzielająca wyspę Tajwan od Chińskiej Republiki Ludowej, łącząc Morze Wschodniochińskie i Morze Południowochińskie. Długość wynosi około 360 km, szerokość od 130 do 250 km, powierzchnia około 85 tys. km². Największe porty morskie: Xiamen, Fuzhou, Kaohsiung. Cieśnina osiąga głębokość 70 m. W południowej części cieśniny, nieco bliżej Tajwanu niż wybrzeża kontynentalnego, leży, należący do Republiki Chińskiej, archipelag Peskadory.

</doc>
<doc id="462287" url="https://pl.wikipedia.org/wiki?curid=462287" title="Clive Barker">
Clive Barker

Clive Barker (ur. 5 października 1952 w Liverpoolu) – angielski malarz, ilustrator, scenarzysta i pisarz horrorów i dark fantasy.
Życiorys.
Uczęszczał do tej samej szkoły co John Lennon, czym szczyci się w wypowiedziach. Na Uniwersytecie w Liverpoolu studiował język angielski i filozofię.
Oprócz pisarstwa zajmował się także reżyserią i produkcją filmów (m.in. pierwszy film z serii ""), sztukami wizualnymi i komiksem, napisał także scenariusze do dwóch gier komputerowych.
Na początku lat 90. publicznie ujawnił, że jest gejem. Obecnie mieszka w Los Angeles w Kalifornii wraz ze swoim partnerem, fotografem Davidem Armstrongiem, wspólnie z nim wychowując córkę Armstronga z jego poprzedniego związku.

</doc>
<doc id="462295" url="https://pl.wikipedia.org/wiki?curid=462295" title="Sobowtór (film 2006)">
Sobowtór (film 2006)

Sobowtór – niezależny polski film obyczajowy z 2005 roku w reżyserii Bodo Koxa.
Treść.
Film składa się z dwóch na pozór oddzielnych, acz przeplatających się wątków. Pierwszy dotyczy Artura - trzydziestolatka, prowadzącego monotonne, samotne życie, wypełnione po brzegi pracą, a po pracy namiętnym oglądaniem telewizji. Artur (Marcin Chabowski) zdaje się być jednak bardzo zadowolony ze swego żywota. Uważa się za zabawnego luzaka, szanowanego i lubianego przez wszystkich. Jego największym marzeniem, bliskim realizacji, jest zakup używanego, sportowego auta. Pewnego dnia przez przypadek ma możliwość poznać na swój temat okrutną prawdę.
Drugi wątek przedstawia kilka dni z życia Anny Lewińskiej. Anna (Magdalena Woźniak) jest bardzo popularną aktorką u szczytu wielkiej kariery. To właśnie kariera jest dla niej najważniejszą rzeczą w życiu. Lewińska postępuje ściśle według wskazówek ekscentrycznego reżysera Oskara Boszko (Bodo Kox), któremu ślepo ufa i traktuje jak swojego Guru. Na kilka dni przed premierą najnowszego dzieła Oskara Boszko pt. "Kraty Nienawiści", gdzie Anna gra główną rolę, w jej życiu dochodzi do niespodziewanej, dramatycznej zmiany.

</doc>
<doc id="462297" url="https://pl.wikipedia.org/wiki?curid=462297" title="1947 w literaturze">
1947 w literaturze



</doc>
<doc id="462298" url="https://pl.wikipedia.org/wiki?curid=462298" title="Bliżej (film)">
Bliżej (film)

Bliżej (ang. "Closer") – amerykański film na podstawie sztuki Patricka Marbera o tym samym tytule. Opowiada on historię dwóch par: fotograf Anny (Julia Roberts) i dziennikarza piszącego nekrologi Dana (Jude Law) oraz dermatologa Larry’ego (Clive Owen) i tancerki w nocnych klubach Alice (Natalie Portman).
Nagrody i nominacje.
Oscary za rok 2004
Złote Globy 2004
Nagrody BAFTA 2004
Nagroda Satelita 2004

</doc>
<doc id="462310" url="https://pl.wikipedia.org/wiki?curid=462310" title="Claude Lorrain">
Claude Lorrain

Claude Lorrain, właśc. Claude Gellée, zwany także Le Lorrain (ur. w 1600 w Chamagne w Lotaryngii, zm. 23 listopada 1682 w Rzymie) – francuski malarz, rysownik i rytownik okresu baroku, pejzażysta.
Życiorys.
Pochodził z ubogiej wiejskiej rodziny. Działalność malarską rozpoczął jako pomocnik pejzażysty Agostina Tassiego (1580–1644). W latach 1625-1626 był uczniem Claude'a Derueta. W 1627, po pobycie w Neapolu i Nancy, osiedlił się na stałe w Rzymie, stając się wkrótce uznanym pejzażystą. W 1634 został członkiem rzymskiej Akademii św. Łukasza. Nigdy się nie ożenił. W 1653 urodziła się jego nieślubna córka Agnese. Tworzył głównie dla przedstawicieli rzymskiej arystokracji i papieży: Urbana VIII, Aleksandra VII i Klemensa IX. Król hiszpański Filip IV zamówił u niego siedem obrazów o treści zaczerpniętej ze Starego i Nowego Testamentu, przeznaczonych do nowej siedziby królewskiej – Pałacu Buen Retiro w Madrycie.
Malował przede wszystkim pejzaże ze scenami pasterskimi oraz widoki fantastycznych portów ożywione drobnym sztafażem (scenki mitologiczne, biblijne i rodzajowe). Wykształcił swój własny typ krajobrazu idealnego. Obrazy jego wyróżniały się głęboką i przemyślaną kompozycją. Był też znakomitym rysownikiem. Pozostawił szkicownik "Liber veritatis" (obecnie w British Museum w Londynie), zawierający ok. 200 rysunkowych szkiców o wysokim poziomie artystycznym. Bliskie kontakty łączyły go z Nicolasem Poussinem. Pochowany został w rzymskim kościele Trinita dei Monti.
Jego malarstwo wywarło wpływ na pejzażystów angielskich XVIII i XIX wieku.

</doc>
<doc id="462311" url="https://pl.wikipedia.org/wiki?curid=462311" title="Jan Rzeszowski (biskup krakowski)">
Jan Rzeszowski (biskup krakowski)

Jan Rzeszowski (lub Jan z Rzeszowa herbu Półkozic ur. ok. 1411, zm. 28 lutego 1488) – podskarbi wielki koronny (1469-1471), wielkorządca i żupnik krakowski od 1471, biskup krakowski od 1471. Spowiednik Kazimierza Jagiellończyka.
Życiorys.
Studiował w Akademii Krakowskiej. Przebywał na dworze Władysława Warneńczyka, uczestniczył w bitwie pod Warną w 1444. W 1453 przyjął święcenia kapłańskie, dwa lata później został kanonikiem krakowskim, w 1466 kanonikiem przemyskim, a w 1467 kanonikiem sandomierskim. Reprezentował kapitułę krakowską na soborze prowincjonalnym w Łęczycy w 1464. Od 1484 jako pierwszy biskup krakowski tytułował się księciem siewierskim. Przeprowadził dwa synody diecezjalne, wydał mszał dla diecezji krakowskiej, w dobrach biskupich zorganizował kopalnie metali. Za jego rządów w 1472 fundowano klasztor paulinów Na Skałce, a w 1481 kościół i klasztor św. Agnieszki (bernardynek) na Stradomiu (obecnie będący kościołem garnizonowym). W katedrze wawelskiej wybudował zakrystię i kaplicę św. Krzyża, gdzie został pochowany. Nie był lubiany przez kler a jego osobę gdy miał 60 lat opisano następująco: "Postaci był miernej, skłonny do cholery, nosa ku końcu sinego, na twarzy chropowaty, do tego pedogryk".

</doc>
<doc id="462313" url="https://pl.wikipedia.org/wiki?curid=462313" title="Jerzy Styczyński">
Jerzy Styczyński

Jerzy Stanisław Styczyński (ur. 16 lutego 1958 w Krakowie) – polski gitarzysta, muzyk zespołu Dżem od 1979, z przerwą w 1981 roku.
Kariera.
Jerzy Styczyński dzieciństwo, młodość i wczesną dojrzałość spędził w Trzebini i w Chrzanowie, tu też uczęszczał do szkół.
Karierę gitarzysty zaczął w zespole działającym przy Fabryce Samochodów Małolitrażowych w Tychach, z którym to od czasu do czasu występował na miejscowych przeglądach. Właśnie na jednym z takich konkursów został zauważony przez wokalistę zespołu Dżem, Ryszarda Riedla i zaproszony do współpracy. Ich pierwsze spotkanie nie doszło jednak do skutku. Spotkali się nieco później na próbie jednej z garażowych kapel i, jak gitarzysta wspominał po latach, dopiero wtedy rozmowa na ten temat stała się poważna. Od 1981 roku jest stałym członkiem zespołu. 
Uznany muzyk sesyjny, można go usłyszeć na płytach takich solistów i grup, jak m.in.: Martyna Jakubowicz, Ryszard Styła, Leszek Cichoński, Lombard, Chłopcy z Placu Broni, Harlem, czy Cree.
Sprzęt.
Najczęściej gra na gitarze Gibson Les Paul Deluxe, jednak w swojej kolekcji ma również Fendera Stratocastera, Ibaneza Artista. Posiada swojego sygnowanego Telecastera firmy FGN Fujigen. W utworach akustycznych używa gitary Martin. Preferuje struny Ernie Ball.
Aktualnie gra na wzmacniaczach firmy VOX AC30, kolumnach Marshall 1960AX. Korzysta z efektów firmy Strymon, Analogman, oraz Karaluch Custom. 

</doc>
<doc id="462314" url="https://pl.wikipedia.org/wiki?curid=462314" title="Nick Drake">
Nick Drake

 
Nick Drake, właśc. Nicholas Rodney Drake (ur. 19 czerwca 1948 w Rangunie w Birmie, zm. 25 listopada 1974 w Tanworth-in-Arden) – brytyjski wokalista, gitarzysta i autor piosenek.
Życiorys.
Urodził się w Birmie, ale niedługo po jego urodzinach rodzina wróciła do Anglii i osiadła w Tanworth-in-Arden, małym mieście w hrabstwie Warwickshire. Drake uczęszczał do Marlborough College w Wiltshire (zgodnie z rodzinną tradycją), a kontynuował edukację w Fitzwilliam College na Uniwersytecie Cambridge, gdzie studiował literaturę angielską. Nauczył się grać na pianinie (pozostając pod wpływem również uzdolnionej muzycznie matki), na klarnecie i saksofonie, później na gitarze.
W czasach studenckich występował w klubach i kawiarniach. Podczas jednego z takich występów został odkryty przez Ashleya Hutchingsa, basistę folkrockowej grupy Fairport Convention. Ten przedstawił go pozostałym członkom zespołu, wokaliście Johnowi Martynowi i producentowi Joe Boydowi. Drake szybko podpisał kontrakt na trzy albumy z wytwórnią Island Records i w wieku dwudziestu lat wydał swój pierwszy album "Five Leaves Left" (1969), a rok później "Bryter Layter". Oba zostały wyprodukowane przez Boyda i gościnnie udzielali się na nich członkowie Fairport Convention.
Rzadko koncertował, a jego występy były bardzo krótkie. Cierpiał na chorobliwą nieśmiałość, do tego stopnia, że w studio nagrywał odwrócony do ściany, by uniknąć spojrzeń innych. Permanentnie pogrążony w depresji i wątpiący w swój talent, ostatnią płytę "Pink Moon" (1972), uznawaną za najlepszą, nagrał w dwóch dwugodzinnych sesjach (obie zaczęły się o północy) jedynie w obecności dźwiękowca. Po jej nagraniu postanowił, że porzuci zawód muzyka i zostanie programistą, ewentualnie będzie pisał dla innych. Te plany jednak nigdy się nie spełniły. Artysta coraz bardziej pogrążał się w depresji i pozostawał w kontakcie już tylko z najbliższymi przyjaciółmi jak John Martyn, który na swoim albumie "Solid Air" umieścił piosenkę opowiadającą o Drake'u.
W 1974 roku Drake powrócił na chwilę do życia i zajął się pisaniem materiału na nową płytę, ale w nocy z 24 na 25 listopada umarł z powodu przedawkowania antydepresyjnego leku Tryptizol. Do dziś nie wiadomo, czy było to samobójstwo, czy wypadek. Ówczesne leki przeciwdepresyjne było łatwo przedawkować – już niewielka dawka ponad zalecaną mogła spowodować śmierć. 
Drake, nie doczekawszy sławy za życia, zyskał ją po śmierci. Stał się inspiracją dla wielu współczesnych artystów, takich jak muzycy R.E.M., Robert Smith, Brian Molko, Devendra Banhart, Beth Gibbons, Norah Jones, Declan Galbraith czy Mikael Åkerfeldt.
Gitarzysta.
Drake charakteryzował się specyficznym stylem gry na gitarze akustycznej. Grał palcami, używał głównie niewielkich gitar akustycznych. Był samoukiem. Stosował nietypowe strojenie, z którym nieustannie eksperymentował. 

</doc>
<doc id="462316" url="https://pl.wikipedia.org/wiki?curid=462316" title="Przedgórze Bocheńskie">
Przedgórze Bocheńskie

Przedgórze Bocheńskie – zwyczajowe określenie szerokiego na 3–4 km i długiego na kilkanaście kilometrów (ok. 15–20 km) pasa ziemi, będącego fragmentem Podgórza Bocheńskiego, leżącego na granicy Kotliny Sandomierskiej i Pogórza Karpackiego, na terenie powiatu bocheńskiego. Na jego obszarze znajduje się znaczna część miasta Bochnia oraz wsie: Chełm, Moszczenica, Łapczyca, Gorzków, Łazy i Brzeźnica.
W rzeźbie Przedgórza Bocheńskiego przeważają niewielkie wzniesienia (260–300 m n.p.m.), poprzecinane licznymi dolinami niewielkich potoków. Region jest znany z powodu występowania na jego obszarze znacznych obszarów solonośnych.
Lokalizacja.
Przedgórze Bocheńskie to zwyczajowe określenie fragmentu Podgórza Bocheńskiego (krainy geograficznej, która jest częścią pasa Przedgórzy Karpackich i jest zaliczana, wedle regionalizacji opracowanej przez Jerzego Kondrackiego, do Kotliny Sandomierskiej, obejmującej obszary m.in. Doliny Raby i Przedgórza Gdowskiego) położonego w najbliższych okolicach Bochni.
Od zachodu granicę Przedgórza Bocheńskiego wyznaczają: zakola Raby w okolicach Chełmu (oddzielają one region od innej części Podgórza Bocheńskiego – Przedgórza Gdowskiego), od południa wzniesienia Pogórza Wiśnickiego, zaś od północy pas równin Kotliny Sandomierskiej. Za wschodnią granicę regionu przyjęło się uważać granicę powiatu bocheńskiego.
Rzeźba terenu i klimat.
Granice Przedgórza Bocheńskiego wyznaczają – z punktu widzenia budowy geologicznej – progi założone na czele płaszczowiny śląskiej (w tym granica tzw. Łuski Gierczyc) od południa i na utworach mioceńskich na północy. Obszar ten przecięty jest przechodzącym przez centrum Bochni siodłem bocheńskim, ciągnącym się od Łapczycy po Chełm ze znacznym obniżeniem w Moszczenicy siodłem chełmskim oraz łękiem Uzbornia-Urwaniec.
Ten pagórkowaty teren, poprzecinany niewielkimi dolinkami potoków (łapczyckiego, moszczenickiego, Babicy) w całości stanowi zlewnię Raby (prawobrzeżnego dopływu Wisły, do której uchodzi w okolicy miejscowości Uście Solne, ok. 50 km od Bochni).
Na obszarze Przedgórza Bocheńskiego występuje klimat podgórskich nizin i kotlin, jednak tuż za południową granicą tego obszaru zaczyna się strefa klimatu podgórskiego. Średnie roczne temperatury wynoszą około 7 °C, zaś suma opadów wynosi zwykle około 660–680 mm. Czas trwania pokrywy śnieżnej wynosi około 60–70 dni w ciągu roku, zaś okres wegetacji zbliża się nawet do 210 dni. Przeważają wiatry zachodnie oraz południowe.

</doc>
<doc id="462318" url="https://pl.wikipedia.org/wiki?curid=462318" title="1946 w literaturze">
1946 w literaturze



</doc>
<doc id="462331" url="https://pl.wikipedia.org/wiki?curid=462331" title="Septum">
Septum

Septa, l. mn. septy (łac. "septum", l.mn. "septa", "dysepiment", "dissepimentum") – w znaczeniu ogólnym – przegroda.
W znaczeniu szczególnym:
Septum to również nazwa kolczyka wykonanego w przegrodzie nosowej, najczęściej w kształcie koła lub podkowy.

</doc>
<doc id="462332" url="https://pl.wikipedia.org/wiki?curid=462332" title="1945 w literaturze">
1945 w literaturze



</doc>
<doc id="462333" url="https://pl.wikipedia.org/wiki?curid=462333" title="Marcin Strzoda">
Marcin Strzoda

Marcin Strzoda, , (ur. 11 listopada 1587 w Gliwicach, zm. 26 sierpnia 1649 w Brnie) – teolog i historyk.
Życiorys.
Marcin Strzoda był synem ławnika miejskiego w Gliwicach również Marcina Strzody i Barbary z d. Poledne. Miał dwóch młodszych braci: Jerzego, który został sędzią w Kutnej Horze, i Andrzeja, który również został jezuitą i z czasem zyskał w Czechach uznanie jako wybitny kaznodzieja. Pierwsze nauki pobierał w języku polskim (pomimo obowiązującego urzędowego języka czeskiego) w gliwickiej szkole parafialnej. Po jej ukończeniu, dzięki pomocy wuja (brata matki, ks. Jerzego Poledne) kontynuował naukę w Głogówku, poznając język niemiecki, który był tam językiem wykładowym. W wyniku pożaru Gliwic w roku 1601 rodzina Strzodów utraciła całe mienie, popadając w biedę. W roku 1605, ponownie dzięki wstawiennictwu wuja, Marcin Strzoda rozpoczął studia w Seminarium Św. Wacława w Pradze, będącego zakładem dla ubogich studentów. Uzyskał tam opinię wzorowego ucznia. W trzy lata później wstąpił do Towarzystwa Jezusowego w Pradze, skąd skierowano go do nowicjatu w Brnie. Tam rozpoczął studia filozoficzne i teologiczne; studiował również w Pradze. Po czterech latach objął stanowisko dziekana fakultetu filozoficznego. W latach 1626–1627 był profesorem kolegium jezuickiego w Nysie, a pomiędzy rokiem 1628 a 1629, rektorem kolegium jezuickiego w Brnie. Efektem pracy naukowej było uzyskanie doktoratu z filozofii (14 listopada 1622) oraz teologii (1635) na Uniwersytecie Karola w Pradze.
W trakcie studiów, w 1620 roku, Marcin Strzoda otrzymał święcenia kapłańskie. W roku 1633 został wybrany prokuratorem zakonu, a w 1638 – prowincjałem. Stanowisko to udało mu się objąć ponownie w 1648 roku.
W 1645 roku, będąc prefektem prowincji czeskiej, odegrał podobną rolę podczas oblężenia Brna przez wojska protestanckie, jak później przeor Augustyn Kordecki na Jasnej Górze, zagrzewając skutecznie obrońców do walki.
Zmarł w nocy z 25 na 26 sierpnia 1649 roku w Brnie. Jego doczesne szczątki są złożone w przeszklonej trumnie w krypcie jezuickiego kościoła Wniebowzięcia NMP.
Ksiądz Marcin Strzoda był historykiem oraz pierwszym polskim autorem dziejów całego historycznego Śląska (obejmującego tereny Dolnego i Górnego Śląska.). Wiadomo o tym z zachowanego przekazu jego bliskiego przyjaciela i ucznia, Jana Pilatusa, który napisał iż: „"W opracowaniu dziejów Śląska od początków chrześcijaństwa aż do ostatnich czasów okazał się" [Marcin Strzoda] "interesującym i prawdomównym historykiem"”. Śląski historiograf Nicolaus Henelius umieścił go w Albumie Sławnych Ślązaków działających na terenie Dolnego i Górnego Śląska.

</doc>
<doc id="462335" url="https://pl.wikipedia.org/wiki?curid=462335" title="Gael Clichy">
Gael Clichy



</doc>
<doc id="462336" url="https://pl.wikipedia.org/wiki?curid=462336" title="Magia liter">
Magia liter



</doc>
<doc id="462350" url="https://pl.wikipedia.org/wiki?curid=462350" title="Wołgodońsk">
Wołgodońsk

Wołgodońsk (ros. "Волгодонск") – miasto w Rosji, w obwodzie rostowskim, port nad Donem (nad Cymlańskim Zbiornikiem Wodnym). Około 171 tys. mieszkańców (2020). Jedno z najmłodszych miast na południu Rosji, założony 27 lipca 1950 roku jako osiedle budowniczych Cymlańskiego Węzła Wodnego. Duży ośrodek przemysłowy i naukowy, energetyczne centrum południa Rosji.
Naturalne strefy geograficzne, w której znajduje się w Wołgodońsk, od dawna nazywano bezpieczną Dońską krawędzią. Klimat jest kontynentalny, z umiarkowanymi zimami, małośnieżnymi i bardzo ciepłym i słonecznym latami. Średnia roczna temperatura to 8,2 stopni.
Wołgodońsk związany jest z wodami pięciu mórz – Bałtyku i Białego na północy, na wschód od Morza Kaspijskiego, Azowskiego i Morza Czarnego na południe.
Od 2011 Wołgodońsk jest siedzibą eparchii Rosyjskiego Kościoła Prawosławnego, której katedrą jest sobór Narodzenia Pańskiego w Wołgodońsku (pozostający w budowie).
Przemysł.
Wołgodońsk jest dużym ośrodkiem energetyki i przemysłu związanego z energetyką.
Do największych przedsiębiorstw zaliczają się:

</doc>
<doc id="462351" url="https://pl.wikipedia.org/wiki?curid=462351" title="1944 w literaturze">
1944 w literaturze



</doc>
<doc id="462353" url="https://pl.wikipedia.org/wiki?curid=462353" title="Tongling">
Tongling

Tongling (chiń. 铜陵; pinyin: "Tónglíng") – miasto o statusie prefektury miejskiej we wschodnich Chinach, w prowincji Anhui, port nad rzeką Jangcy. W 2010 roku liczba mieszkańców miasta wynosiła 324 728. Prefektura miejska w 1999 roku liczyła 699 947 mieszkańców. Ośrodek wydobycia i zakładów wzbogacania rud miedzi, hutnictwa metali nieżelaznych i produkcji kwasu siarkowego.
Podział administracyjny.
Prefektura miejska Tongling podzielona jest na:

</doc>
<doc id="462355" url="https://pl.wikipedia.org/wiki?curid=462355" title="Rapid City (Dakota Południowa)">
Rapid City (Dakota Południowa)

Rapid City – miasto w Stanach Zjednoczonych, w południowo-zachodniej części stanu Dakota Południowa, siedziba administracyjna hrabstwa Pennington. Według spisu w 2020 roku liczy 74,7 tys. mieszkańców. Miasto jest znane jako brama do Gór Czarnych oraz gwiazda zachodu. Miasto podzielone jest od północy na południe niewielkim grzbietem górskim, rozdzialającym miasto na dwie części, wschodnią i zachodnią.
Gospodarka Rapid City opiera się głównie na bankowości, budownictwie, rolnictwie i turystyce. Miasto posiada własny dziennik o nazwie Rapid City Journal.
W mieście działa klub hokeja na lodzie Rapid City Rush.

</doc>
<doc id="462357" url="https://pl.wikipedia.org/wiki?curid=462357" title="1943 w literaturze">
1943 w literaturze



</doc>
<doc id="462363" url="https://pl.wikipedia.org/wiki?curid=462363" title="Dan Simmons">
Dan Simmons

Dan Simmons (ur. 4 kwietnia 1948 w Peoria w stanie Illinois) – amerykański pisarz science fiction i fantasy. Laureat wielu nagród i wyróżnień (m.in. Nagrody Hugo i Nagrody Locusa w 1990 r. za powieść "Hyperion").
Życiorys.
Stopnie zawodowe zdobywał w – licencjat oraz na Uniwersytecie Waszyngtona w Saint Louis – stopień magistra w dziedzinie pedagogiki. Od tego czasu, czyli roku 1971, przez kolejne 18 lat pracował jako nauczyciel w szkole podstawowej.
Simmons należy do nielicznego grona pisarzy, którzy nie trzymają się jednego ściśle określonego nurtu literackiego, lecz z równą swobodą piszą zarówno książki science fiction, horrory, fantasy, kryminały, jak i powieści historyczne.
Jego książki zostały opublikowane w 29 krajach.
Jako pisarz zadebiutował w roku 1982 na łamach „” opowiadaniem "Pod prąd Styksu" ("The River Styx Runs Upstream"), które wygrało z 7 tysiącami innych prac. Debiut powieściowy przyszedł kilka lat później wraz z opublikowaniem "Pieśni bogini Kali" w roku 1985, która zdobyła Nagrodę World Fantasy.

</doc>
<doc id="462365" url="https://pl.wikipedia.org/wiki?curid=462365" title="Positions">
Positions

Positions – album projektu Trash Palace, utworzonego przez francuskiego DJ-a, producenta muzycznego, multiinstrumentalistę, Dimitriego Tikovoia. Premiera płyty odbyła się 15 października 2002.
Nazwa projektu zainspirowana została znanym gejowskim klubem nocnym, Trash Palace, umieszczonym w londyńskim Soho.
Na "Positions" znalazło się 10 oryginalnych utworów i 2 covery (Lou Reeda i Serge'a Gainsbourga). Każda z piosenek symbolizuje pewien rodzaj miłości w XXI wieku. Płyta stylistycznie oscyluje wokół szeroko pojętego electro. W projekcie wzięło udział kilkanaścioro artystów z różnych krajów.
Brian Molko, występujący na płycie, określił album słowami: "it's an album about pornography and fucking" ("jest to album o pornografii i pieprzeniu").

</doc>
<doc id="462366" url="https://pl.wikipedia.org/wiki?curid=462366" title="Katie Price">
Katie Price

Katie Price, właściwie Katrina Amy Alexandria Alexis Infield, znana także pod pseudonimem Jordan (ur. 22 maja 1978 w Brighton) – brytyjska osobowość medialna, modelka, piosenkarka i pisarka.
Życiorys.
Wczesne lata.
Urodziła się w Brighton, w hrabstwie East Sussex, w rodzinie pochodzenia żydowskiego aszkenazyjskiego, belgijskiego i włosko-hiszpańskiego jako córka Amy (z domu Charlier) i Raya Infielda. Jej ojciec opuścił rodzinę, gdy miała cztery lata, a w 1988 matka wyszła ponownie za mąż za budowniczego Paula Price, po czym nabyła nazwisko Price. Ma starszego przyrodniego brata Daniela i młodszą przyrodnią siostrę Sophie. Jej babcia ze strony matki była Żydówką, ale nie jest religijna.
Uczęszczała do Blatchington Mill School. Wyróżniała się w sporcie, pływając w zawodach regionalnych w Sussex. W dzieciństwie rozwinęła się także pasja do koni i jeździectwa. Kiedy miała 13 lat była modelką i reklamowała linię ubrań.
Kariera.
Za namową znajomego wzięła udział w profesjonalnej sesji zdjęciowej i postanowiła kontynuować karierę modelki. Zdjęcia zostały wysłane do agencji modelek w Londynie, a w 1996 pojawiła się w brytyjskiej gazecie „The Sun” pod pseudonimem Jordan. W wieku 19 lat miała pierwszą z serii operacji powiększania piersi. Była na okładkach magazynów takich jak „Daily Star”, „FHM”, „Playboy”, „Maxim”, „CKM”, „Esquire” i „Cosmopolitan”. Prowadziła rubrykę w angielskim magazynie „OK!”, na której łamach odpowiada na pytania kobiet związane z poradami partnerskimi. W 2001 kandydowała w Stretford i Urmston podczas brytyjskich wyborów powszechnych.
W 2005 z piosenką „Not Just Anybody” startowała w brytyjskich eliminacjach do 50. Konkursu Piosenki Eurowizji. Choć była główną faworytką do wygrania w notowaniach bukmacherskich, 5 marca zajęła drugie miejsce w finale eliminacji po zdobyciu 101 punktów, przegrywając jedynie z Javne Hylton. 27 listopada 2006 roku wydała debiutancki album studyjny, zatytułowany "A Whole New World", który nagrała wspólnie z Peterem André.
Życie prywatne.
Od marca 2001 do grudnia 2002 była w związku z piłkarzem Dwightem Yorkem. Mają syna, Harveya (ur. 27 maja 2002), który jest częściowo niewidomy, cierpi na autyzm i ma zaburzenie genetyczne chromosomu 15 - zespół Pradera-Williego. Od października 2001 do lutego 2002 była związana z piosenkarzem Garethem Gatesem. 10 września 2005 wyszła za mąż za piosenkarza Petera André, z którym ma dwójkę dzieci: syna Juniora Sawę (ur. 13 czerwca 2005) i córkę Princess Tiáamii Crystal Esther (ur. 29 czerwca 2007). Jednak 8 września 2009 rozwiedli się. W lipcu 2009 związała się z Alexem Reidem, którego poślubiła 2 lutego 2010 podczas prywatnej ceremonii w Las Vegas. Jedenaście miesięcy później, 20 marca 2012 para rozwiodła się. 16 stycznia 2013 po raz trzeci wyszła za mąż za Kierana Haylera, konstruktora i tancerza erotycznego, z którym ma syna Jetta Rivierę (ur. 18 sierpnia 2013) i córkę Bunny (ur. 2014). W maju 2018 rozstali się.

</doc>
<doc id="462367" url="https://pl.wikipedia.org/wiki?curid=462367" title="Red Deer">
Red Deer

Red Deer – miasto w Kanadzie, w prowincji Alberta, nad rzeką Red Deer. Leży przy linii kolejowej łączącej Calgary z Edmonton. Jest największym miastem Alberty po Calgary i stołecznym Edmonton.
Nazwa miasta w języku angielskim oznacza jelenia szlachetnego.
Założycielem i pierwszym burmistrzem miasta był pochodzący z Nowej Szkocji Leonard Gaetz (1841-1907). Na jego cześć główna ulica miasta została nazwana Gaetz Avenue.
Liczba mieszkańców Red Deer wynosi 82 772. Język angielski jest językiem ojczystym dla 89,2%, francuski dla 1,5% mieszkańców (2006).
W mieście rozwinął się przemysł mleczarski.

</doc>
<doc id="462368" url="https://pl.wikipedia.org/wiki?curid=462368" title="1942 w literaturze">
1942 w literaturze



</doc>
<doc id="462370" url="https://pl.wikipedia.org/wiki?curid=462370" title="Rapid City">
Rapid City



</doc>
<doc id="462389" url="https://pl.wikipedia.org/wiki?curid=462389" title="Betta">
Betta

Betta – rodzaj słodkowodnych ryb okoniokształtnych, zaliczany do błędnikowców, rodzina guramiowate (Osphronemidae), dawniej był zaliczany do labiryntowatych. Ryby z tego rodzaju w języku polskim określane są zwyczajową nazwą "bojownik", występującą również w handlu akwarystycznym.
Zasięg występowania.
Ryby te obejmują swym zasięgiem rejon południowej Azji, od Pakistanu i Indii przez Półwysep Malajski do Korei.
Klasyfikacja.
Gatunki zaliczane do tego rodzaju:
W polskiej literaturze 2 gatunki z tego rodzaju ("B. coccina" i "B. tussyae") otrzymały taką samą nazwę: "bojownik czerwony".

</doc>
<doc id="462390" url="https://pl.wikipedia.org/wiki?curid=462390" title="Pogórze Wałbrzyskie">
Pogórze Wałbrzyskie

Pogórze Wałbrzyskie (także Bolkowsko-Wałbrzyskie, , 332.28) – pogórze w południowo-zachodniej Polsce w województwie dolnośląskim. Według podziału fizycznogeograficznego Jerzego Kondrackiego mezoregion wchodzący w skład Pogórza Zachodniosudeckiego. Według klasyfikacji Wojciecha Walczaka jest najbardziej na północ wysuniętym fragmentem Sudetów Środkowych.
Opis.
Pogórze Wałbrzyskie (Bolkowsko-Wałbrzyskie) ciągnie się od Nysy Szalonej na północnym zachodzie po dolinę Bystrzycy (Obniżenie Górnej Bystrzycy) na południowym wschodzie. Nysa Szalona oddziela Pogórze Bolkowsko-Wałbrzyskie od Gór Kaczawskich i Pogórza Kaczawskiego w Sudetach Zachodnich. Dolina Bystrzycy jest wyraźną granicą między pogórzem a Górami Sowimi. Obszerny pofalowany teren rozciąga się na długości ok. 30 km i szerokości ok. 6 km, zajmując powierzchnię ok. 180 km². Za najwyższe wzniesienie pogórza uważany jest Sas (515 m n.p.m.) między Szczawnem-Zdrojem, a Strugą. Pogórze Wałbrzyskie opada w kierunku północno-wschodnim do Obniżenia Podsudeckiego wyraźnym uskokiem tektonicznym – tzw. sudeckim uskokiem brzeżnym, którego wysokość ponad przedgórze rośnie w miarę posuwania się na południowy wschód i stanowi charakterystyczną dominację krajobrazową. Krawędź tego progu rozcinają jarowe doliny Strzegomki i Pełcznicy. W obrębie Pogórza Wałbrzyskiego wyróżnia się cztery mikroregiony: Obniżenie Wolbromka, Pogórze Bolkowskie, Pogórze Świebodzickie, Kotlina Wałbrzyska.
Krajobraz.
Krajobraz Pogórza Wałbrzyskiego uwarunkowany jest budową i długą przeszłością geologiczną, przedstawia krajobraz wyżyn i niskich gór. Cały obszar jest pagórkowaty pofałdowany poprzecinany w kierunku północno-wschodnim korytami rzek. Jest to teren zaludniony, łagodny, poza nielicznymi wzniesieniami słabo porośnięty lasem. Większość obszaru zajmują pola uprawne. Krajobraz przeobrażony mocno zurbanizowany
Wody.
Pogórze Wałbrzyskie należy do dorzecza Odry największymi rzekami pogórza są Strzegomka i Nysa Szalona, lewostronne dopływy Odry. Pozostałe rzeki odwadniające pogórze są ich dopływami. Dla zabezpieczenia przed powodziami zbudowano zbiorniki retencyjne koło Dobromierza na Strzegomce.
W Szczawnie-Zdroju znajdują się źródła wód mineralnych.
Komunikacja.
Sieć komunikacyjna jest dobrze rozwinięta, co stworzyło dogodne warunki dla rozwoju gospodarczo-przemysłowego regionu. Przez Pogórze Wałbrzyskie przechodzi sieć dróg lokalnych i wojewódzkich w tym trzy o statusie europejskim oraz szlaki kolejowe. Kilka z nich pod koniec XX wieku zostało wyłączonych z eksploatacji.
Sieć dróg krajowych
Sieć dróg wojewódzkich
szlaki kolejowe
Klimat.
Położenie fizycznogeograficzne regionu oraz masyw gór od strony południowej sprawiają, że nad obszarem ścierają się różnorodne masy powietrzne, wpływające na kształtowanie się typów pogody, a w rezultacie tego na całokształt zjawisk atmosferycznych tego mezoregionu. Klimat jest umiarkowany, przejściowy, ciepły charakteryzujący się zmiennym stanem pogody. Pory roku są łatwo rozpoznawalne i wyznaczane przez przebieg temperatury: ciepła i wilgotna wiosna, ciepłe i często suche lato, chłodna i wilgotna jesień oraz zima z niewielkimi opadami śniegu. Zachmurzenie: średnie występuje w okresie jesienno – zimowym, najmniejsze w lecie. Opadom często towarzyszą gwałtowne burze z wyładowaniami.
Flora i fauna.
Średnia roczna temperatura, opady atmosferyczne występujące w różnych porach roku, rzeźba terenu, urozmaicona budowa geologiczna, zróżnicowane warunki klimatyczne, hydrograficzne oraz glebowe stwarzają dogodne warunki przyrodnicze dla świata roślin i zwierząt oraz rozwoju rolnictwa. Środowisko naturalne w znacznym stopniu zostało przekształcona pod wpływem działalności człowieka. Pogórze Wałbrzyskie jest obszarem głównie upraw rolnych i łąk, porozcinanych niewielkimi obszarami leśnymi. Charakterystyczną formacją roślinną pogórza są lasy liściaste i mieszane. Zbiorowiska roślinne, zwierząt i przyrody nieożywionej objętych ochroną, występują w południowej części pogórza i chronione są obszarami chronionego krajobrazu i indywidualnymi formami ochrony przyrody jakimi są pomniki przyrody czy użytki ekologiczne.
Parki krajobrazowe i rezerwaty.
Książański Park Krajobrazowy, rezerwat „Góra Choina”, rezerwat „Jeziorko Daisy”, rezerwat „Przełomy pod Książem”.
Ludność.
Okolice zamieszkuje ludność napływowa, po wojnie przybyli tu ludzie z centralnej Polski, przymusowi polscy wysiedleńcy z Kresów oraz ludzie powracający z emigracji z zachodniej Europy (głównie polscy górnicy pracujący we Francji (Masyw Centralny i okolice, Lille).
Miejscowości z zabytkami i ciekawą historią.
Wałbrzych, Bolków, Świebodzice, Szczawno-Zdrój, Dobromierz, Stare Bogaczowice
Zabytki.
zamek Książ, zamek w Bolkowie, zamek Cisy, zamek Świny, zamek Stary Książ, palmiarnia w Wałbrzychu, zamek Grodno, zapora na Jeziorze Bystrzyckim, Lisia sztolnia

</doc>
<doc id="462397" url="https://pl.wikipedia.org/wiki?curid=462397" title="Piasek monacytowy">
Piasek monacytowy



</doc>
<doc id="462401" url="https://pl.wikipedia.org/wiki?curid=462401" title="Mięsień ramienny">
Mięsień ramienny

Mięsień ramienny (łac. "musculus brachialis") – silny mięsień, zginacz przedramienia, położony na przedniej powierzchni kości ramiennej pod mięśniem dwugłowym ramienia.
Budowa.
Przyczep początkowy znajduje się na przedniej powierzchni dolnej połowy kości ramiennej oraz w przegrodach międzymięśniowych (przyśrodkowej i bocznej). W górnej części obejmuje przyczep dystalny mięśnia naramiennego. Mięsień zrasta się częściowo z torebką stawu łokciowego. Biegnąc w dół przyczepia się poprzez ścięgno do guzowatości kości łokciowej.
Funkcja.
Silny zginacz przedramienia w stawie łokciowym. Wrośnięte w torebkę włókna napinają ją, uniemożliwiając wklinowanie się jej do stawu. Funkcja zgięcia przedramienia nie jest zależna od supinacyjnego ustawienia przedramienia jak to ma miejsce w przypadku mięśnia dwugłowego ramienia.
Bibliografia.
"Anatomia człowieka, t.1, Anatomia ogólna kości, stawy i więzadła, mięśnie; Michał Reicher; wyd. XI (VII), Warszawa 1999; "

</doc>
<doc id="462403" url="https://pl.wikipedia.org/wiki?curid=462403" title="Komisja Morska">
Komisja Morska

Komisja Morska (KM) – pierwsza polska admiralicja, utworzona w 1568 przez króla Zygmunta II Augusta; działała w Gdańsku pod kierunkiem Jana Kostki. 
Komisja została powołana z inicjatywy Zygmunta II Augusta 24 marca 1568. Na jej czele stali wybitni znawcy spraw morskich: kasztelan gdański Jan Kostka i opat oliwski Kasper Geschkau. Komisja Morska (od roku 1572 na jej czele stanął biskup Stanisław Karnkowski) rozliczała kapitanów okrętów kaperskich z ich działalności, pilnowała dyscyplin wśród załóg, wydawała im instrukcje odnośnie do dalszych działań. Ponadto do jej zadań należał nadzór nad dalszym powiększaniem polskiej floty. Do tych celów dysponowała ogromnym funduszem. 
Działalność Komisji Morskiej ustała wraz ze śmiercią Zygmunta II Augusta (1572); jej kontynuacją była utworzona w 1626 Komisja Okrętów Królewskich.

</doc>
<doc id="462407" url="https://pl.wikipedia.org/wiki?curid=462407" title="Napięcie zmienne">
Napięcie zmienne



</doc>
<doc id="462419" url="https://pl.wikipedia.org/wiki?curid=462419" title="Igor Sikorsky">
Igor Sikorsky



</doc>
<doc id="462420" url="https://pl.wikipedia.org/wiki?curid=462420" title="Owady pirofilne">
Owady pirofilne

Owady pirofilne – owady wyspecjalizowane do życia w środowiskach powstałych w wyniku pożarów, dotyczy to głównie pożarów lasów. Pożary takie występują na przykład w sosnowych lasach borealnych (USA, Szwecja) oraz lasach i zaroślach twardolistnych. 
Szwedzkie lasy, w których występują naturalne pożary preferowane są aż przez 50 rodzin chrząszczy (około połowy występujących w tym regionie). Przykładem owadów pirofilnych jest chrząszcz ciemnik czarny ("Melanophila acuminata"), który potrafi wyczuć dym i ogień nawet z odległości 12 km, a następnie migruje w tym kierunku. Gatunek ten występuje także w Polsce i należy do rodziny bogatkowatych.
Owady pirofilne wykorzystują osłabione pożarem drzewa oraz martwe drewno powstałe w wyniku pożaru.
W Polsce naturalne pożary lasów zdarzają się rzadko.

</doc>
<doc id="462425" url="https://pl.wikipedia.org/wiki?curid=462425" title="Teodor Bujnicki">
Teodor Bujnicki

Teodor Bujnicki, ps. lit. "Pirmas", "Aron", "Billard" (ur. 13 grudnia 1907 w Wilnie, zm. 27 listopada 1944 tamże) – poeta, satyryk, krytyk literacki związany z czasopismem „Żagary”, „Pion” oraz grupą poetycką "Żagary".
Życiorys.
Syn Tadeusza i Zofii z Kowalskich. Ukończył gimnazjum w Wilnie. Absolwent Uniwersytetu Stefana Batorego w Wilnie (studia historyczne). W czasie studiów członek Akademickiego Klubu Włóczęgów Wileńskich. Najbardziej znany członek STO Sekcji Twórczości Oryginalnej Polonistów Słuchaczów USB. W poezji nawiązywał do tradycji romantycznych i programu artystycznego grupy Skamander. W 1931 roku wraz z Czesławem Miłoszem i Jerzym Zagórskim założył czasopismo „Żagary”. Pisał także skecze dla radiostacji wileńskiej (występował razem z Konstantym Ildefonsem Gałczyńskim w satyrycznej audycji "Kukułka wileńska"). Poza pracą dziennikarską i literacką pracował zawodowo (od 1931 roku) w Instytucie Naukowo-Badawczym Europy Wschodniej. 
W krótkim okresie administracji litewskiej w Wilnie, zastępca redaktora naczelnego „Gazety Codziennej”, której wydawcą był Józef Mackiewicz. W czasie drugiej okupacji sowieckiej Wilna (15 czerwca 1940 – 24 czerwca 1941) związał się z kolaboracyjnym pismem „Prawda Wileńska” (1940–1941). Został kierownikiem działu kulturalnego w „Prawdzie Wileńskiej”. Było to pismo codzienne wydawane przez okupantów przeznaczone do indoktrynacji Polaków. Drukował tam wierszydła chwalące ustrój bolszewicki („Do ojczyzny trudnego dzieciństwa wkroczy z Czerwoną Armią najpiękniejsza wolność…”). Sowietów „witał na ziemi wyzwolonej z jarzma w gwiazdorze Republiki Rad”. 
W 1942 roku w wydawnictwie kolaborującym z Niemcami ukazała się książka w której napiętnowano Bujnickiego jako współpracującego z komunistami. W grudniu 1942 roku, po 18 miesiącach od ucieczki Sowietów z Wilna, został skazany na karę śmierci przez Trybunał Armii Krajowej – Wojskowy Sąd Specjalny RP – „za współpracę ze Związkiem Sowieckim na szkodę Polski”. Do wykonania wyroku jednak nie doszło, ponieważ Bujnicki ukrywał się w majątku swojej żony w Poniewieżu na Żmudzi. Ponadto dowódca obwodu w Podokręgu Kowno Julian Iwaszkiewicz „Ferdynand” odmówił w 1943 roku wykonania na Bujnickiem wyroku śmierci przekazanego przez komendanta AK na Litwę Adama Dowgirda uznając, że ten wyrok jest bezzasadny. 
Bujnicki powrócił do Wilna dopiero 9 listopada 1944 roku, wstąpił do moskiewskiego Związku Patriotów Polskich i objął funkcję kierownika klubu i biblioteki ZPP. 27 listopada 1944 żołnierz AK Waldemar Butkiewicz (ps. „Rolandzik”) dokonał zamachu na poetę, wykonując wydany w 1942 roku wyrok śmierci. Wyrok ten uważano za pochopny i niewspółmierny do zarzutów (Bronisław Krzyżanowski, Paweł Jasienica, Zdzisław Siemaszko, Aleksander „Wilk” Krzyżanowski, Józef Mackiewicz). 
Uchwałą Prezydium KRN z 18 stycznia 1946 „w uznaniu zasług, położonych dla pożytku Rzeczypospolitej Polskiej w dziele zorganizowania Polonii Radzieckiej na platformie ideowej Związku Patriotów Polskich” został pośmiertnie odznaczony Orderem Krzyża Grunwaldu III klasy.

</doc>
<doc id="462431" url="https://pl.wikipedia.org/wiki?curid=462431" title="Helge von Koch">
Helge von Koch

Niels Fabian Helge von Koch (ur. 25 stycznia 1870 w Sztokholmie, zm. 11 marca 1924 w Danderyd) – szwedzki matematyk, twórca jednego z najbardziej znanych i zarazem jednego z pierwszych fraktali – krzywej Kocha (opisanej w pracy z 1904 roku pt. "Une méthode géométrique élémentaire pour l'étude de certaines questions de la théorie des courbes plane"). Napisał wiele prac na temat teorii liczb, zajmował się hipotezą Riemanna. Zajmował się nieskończonymi wyznacznikami.

</doc>
<doc id="462434" url="https://pl.wikipedia.org/wiki?curid=462434" title="Mięsień podgrzebieniowy">
Mięsień podgrzebieniowy

Mięsień podgrzebieniowy () – płaski mięsień należący do grupy mięśni obręczy kończyny górnej człowieka, zlokalizowany na grzbietowej powierzchni łopatki.
Budowa.
Przyczep bliższy znajduje się w dole podgrzebieniowym łopatki, przyśrodkowo. Częściowo przyczepia się również do przegrody włóknistej oddzielającej go od mięśni obłego mniejszego i obłego większego. Przyczep obwodowy w formie płaskiego ścięgna, częściowo zrośniętego z torebką stawu ramiennego, przyczepia się do guzka większego kości ramiennej.
Funkcja.
Odwracanie ramienia (rotacja na zewnątrz). Częściowo wspomaga podnoszenie ramienia. Napina torebkę stawu ramiennego. 
Unaczynienie i unerwienie.
Unaczyniony jest przez tętnicę nadłopatkową i tętnicę okalającą łopatkę, a unerwiony przez nerw nadłopatkowy C5–6.

</doc>
<doc id="462437" url="https://pl.wikipedia.org/wiki?curid=462437" title="Montreuil-sur-Mer">
Montreuil-sur-Mer



</doc>
<doc id="462444" url="https://pl.wikipedia.org/wiki?curid=462444" title="The Game (album Queen)">
The Game (album Queen)

The Game – album brytyjskiej grupy rockowej Queen. Jedyny album zespołu, który dotarł na pierwsze miejsce na listach przebojów zarówno w Wielkiej Brytanii, jak i w Stanach Zjednoczonych. Jest to też pierwszy album Queen bez napisu „No Synths” (bez syntezatorów). Syntezatory użyte są jednak bardzo oszczędnie – można je znaleźć jedynie w „Save Me”, „Rock It”, „Cooming Soon", "Sail Away Sweet Sister" i „Play the Game”.
W 2003 roku album został wydany w formacie DVD-Audio z dźwiękiem w 5.1 i stereo. 8 lipca 2009 roku wydawnictwo uzyskało status platynowej płyty w Polsce.
Na stronie B singla „Play the Game” znalazł się utwór „A Human Body” autorstwa Rogera Taylora. Nie umieszczono go na albumie, ponieważ koledzy z zespołu przekonali perkusistę, że wówczas album będzie „zbyt spokojny”. Na miejsce usuniętego utworu zdecydowano się wstawić utwór „Coming Soon”.
Dragon Attack.
Utwór powstał podczas sesji improwizacyjnej. Brian May, który jest też głównym autorem tekstu, uważa, że członkowie zespołu byli wtedy pijani.
Na koncertach utwór był wykonywany w skróconej wersji. Całość została wykonana po raz pierwszy dopiero podczas trasy Queen + Paul Rodgers w 2006.

</doc>
<doc id="462449" url="https://pl.wikipedia.org/wiki?curid=462449" title="Marian Rembowski">
Marian Rembowski

Marian Rembowski (ur. 9 czerwca 1878 w Nowej Wsi, zm. 20 kwietnia 1961) – polski działacz państwowy, wojewoda łódzki i białostocki.
Życiorys.
Urodził się w powiecie sieradzkim jako trzeci syn Klemensa i Teodory z Wierzchlejskich pochodzącej z Karsznic. Nowa Wieś była gniazdem rodowym Rembowskich h. Ślepowron. Jego ojciec, powstaniec 1863 r., był porucznikiem w brygadzie jazdy gen. Edmunda Taczanowskiego, a pod koniec XIX wieku wieloletnim prezesem Towarzystwa Kredytowego Ziemskiego.
Marian, po ukończeniu szkoły średniej w Łodzi, wstąpił na Wydział Budowy Maszyn Politechniki Lwowskiej, gdzie w 1903 r. uzyskał stopień inżyniera. Ożenił się 18 czerwca 1904 r. z Jadwigą Kopystyńską, z którą miał syna Mariana Stanisława. Pracę podjął w Zakładach Mechanicznych "Borman i Szwede", a po kilku latach w fabryce maszyn i odlewów "Orthwein, Karasiński i S-ka".
Po wybuchu I wojny światowej został ewakuowany wraz z fabryką do guberni jekatierynosławskiej. Wrócił do Warszawy w 1918 r. W końcu tego roku został mianowany komisarzem rządowym w Sieradzu, a w marcu 1919 r. w Kaliszu, gdzie wkrótce został starostą powiatu kaliskiego. 23 lutego 1923 r. objął stanowisko wojewody łódzkiego, a na życzenie Marszałka Józefa Piłsudskiego 12 sierpnia 1924 roku został .
2 maja 1923 został odznaczony Krzyżem Oficerskim Orderu Odrodzenia Polski.
Brak poparcia dla przewrotu majowego w 1926 roku spowodował odwołanie go z tego stanowiska 24 listopada 1927 r. Rembowski powrócił do pracy w przemyśle. W czasie okupacji niemieckiej zajmował się działalnością społeczną i pracą w agendach Rady Głównej Opiekuńczej. Po upadku powstania warszawskiego, przez obóz w Pruszkowie, trafił do Krakowa. W Krakowie osiągnął wiek emerytalny. Zmarł 20 kwietnia 1961 r. Został pochowany na Cmentarzu Rakowickim (cmentarzu wojskowym przy ul. Prandoty) (kw. LXXXIX-2-5).

</doc>
<doc id="462453" url="https://pl.wikipedia.org/wiki?curid=462453" title="Telekonferencja">
Telekonferencja

Telekonferencja – usługa, która daje możliwość prowadzenia konwersacji telefonicznej nawet przez kilkudziesięciu rozmówców w jednym czasie. Mają oni do dyspozycji kilka różnych narzędzi, takich jak: telefony analogowe, cyfrowe, komórkowe, jak i różnego rodzaju połączenia telekomunikacyjne, w tym: połączenia radiowe, wizyjne i poprzez sieci komputerowe.
Telekonferencje internetowe.
Telekonferencje internetowe obejmują internetowe konferencje telefoniczne, wideokonferencje, konferencje internetowe i konferencje rzeczywistości rozszerzonej.
Telefonia internetowa polega na przeprowadzeniu telekonferencji przez Internet lub Wide Area Network. Jedną z kluczowych technologii w tym obszarze jest Voice over Internet Protocol (VOIP). Popularne oprogramowanie do użytku osobistego obejmuje Skype, Google Talk, Windows Live Messenger i Yahoo! Messenger.
Dostawcy usługi.
Przykladowi dostawcy i rozwiązania techniczne:

</doc>
<doc id="462455" url="https://pl.wikipedia.org/wiki?curid=462455" title="Ulica Śląska w Siemianowicach Śląskich">
Ulica Śląska w Siemianowicach Śląskich

Ulica Śląska w Siemianowicach Śląskich – ulica o długości około 1540 metrów, położona w Siemianowicach Śląskich, w dzielnicy Centrum. Stanowi ona wraz z ulicą Powstańców ciąg głównych ulic handlowych w mieście, z licznymi przedsiębiorstwami różnych branż. Ulicą kursują także autobusy ZTM-u. 
Istnienie części odcinka obecnej ulicy Śląskiej jako jednej z ulic dawnej wsi Siemianowice sięga czasów średniowiecznych, natomiast ulica w obecnym kształcie zaczęła się intensywnie kształtować od połowy XIX wieku wraz z rozbudową obszaru pomiędzy Siemianowicami a kolonią Wandy. Przy niej powstały pierwsze najważniejsze siemianowickie instytucje, w tym kościół ewangelicki, szpital i placówka poczty, a także liczne kamienice mieszczańskie, spośród których znaczna większość przetrwałych do dziś jest wpisana do gminnej ewidencji zabytków, a gmach dawnego szpitala Spółki Brackiej oraz kościół ewangelicki wpisane są do rejestru zabytków.
Przebieg.
Ulica Śląska położona jest w całości na terenie Siemianowickiej dzielnicy Centrum. Numeracja budynków zaczyna się od strony południowo-wschodniej – adresy parzyste po południowej stronie ulicy, zaś nieparzyste są naprzeciwko. W tym miejscu ulica Śląska krzyżuje się na rondzie Maciej z ulicami: 1 Maja (ulica ta biegnie w kierunku północnym), Powstańców (w kierunku południowo-wschodnim; w dalszym ciągu kieruje się w stronę Katowic przez Srokowiec) i Fitznerów (kieruje się w stronę południowo-zachodnią, w kierunku terenów dawnej huty Jedność). Ulica Śląska biegnie prostolinijnie w kierunku północno-zachodnim, do skrzyżowania z ulicą S. Staszica, po czym zmienia swój kierunek bardziej na północ. Do tego miejsca ulica Śląska od północy krzyżuje się kolejno z następującymi ulicami: św. Barbary, Z. Krasińskiego i placem Wolności, zaś od strony południowej z ulicą J. Śniadeckiego.
Ulica Śląska do końca od skrzyżowania z ulicą S. Staszica biegnie z niewielkimi odchyleniami w kierunku północnym. W pobliżu pałacu Donnersmarcka znajduje się rondo Michał, przy którym ulica Śląska krzyżuje się z ulicami: Michałkowicką (droga ta w kierunku północno-zachodnim biegnie do Michałkowic) i Parkową (w kierunku południowo-wschodnim). Do tego miejsca ulica Śląska krzyżuje się z ulicą K. Damrota po lewej stronie i obustronnie z ulicą Jana Pawła II – na wysokości tego skrzyżowania znajduje się jedyna w ciągu ulicy Śląskiej sygnalizacja świetlna. Za rondem Michał ulica Śląska krzyżuje się po lewej stronie z ulicą Spokojną, zaś po prawej stronie z ulicami: Ogrodową i Dworską. Ulica Śląska kończy swój bieg na granicy dzielnic Centrum i Bańgów, na wysokości południowego brzegu pobliskiego stawu Rzęsa. W dalszym ciągu droga kontynuuje swój bieg jako ulica Zwycięstwa, która na końcu łączy się w Starym Bańgowie z drogą krajową nr 94 (ulice: Wrocławska i H. Krupanka). Łączna długość ulicy Śląskiej wynosi około 1540 metrów.
Charakterystyka.
Ulica Śląska jest drogą powiatową i w systemie TERYT widnieje ona pod numerem 22308. Kod pocztowy na adresów przy ulicy to 41-100.
W 2013 roku na ulicy Śląskiej doszło łącznie do 37 kolizji drogowych. W 2014 roku przy ulicy Śląskiej mieszkało 1541 osób. Wierni rzymskokatoliccy mieszkający przy ulicy Śląskiej 1-51 przynależą do parafii Krzyża Świętego, natomiast wierni z ulicy Śląskiej 63-83 i 64-84 do parafii Zmartwychwstania Pańskiego.
Wzdłuż ulicy Śląskiej kursują autobusy organizowane na zlecenie Zarządu Transportu Metropolitalnego (ZTM). W ciągu ulicy zlokalizowane są trzy przystanki: Siemianowice Rynek, Siemianowice Plac Wolności (wyposażony w automaty ŚKUP) i Siemianowice Urząd Skarbowy [nż]. Przy przystanku Siemianowice Plac Wolności zatrzymywały się w połowie listopada 2021 roku 10 linii w kierunku południowym i 11 linii w kierunku północnym (w tym jedna nocna). Łączą one bezpośrednio tę część miasta z innymi dzielnicami oraz niektórymi miejscowościami Górnośląsko-Zagłębiowskiej Metropolii, w tym z: Będzinem, Bytomiem, Chorzowem, Dąbrową Górniczą, Katowicami, Piekarami Śląskimi, Sosnowcem, Świętochłowicami i Tarnowskimi Górami.
Na skrzyżowaniu ulic Jana Pawła II i Śląskiej znajduje się stacja rowerów miejskich systemu Siemianowickiego Roweru Miejskiego Nr 6003 Centrum I.
Nazwa.
Nazwa obecnej ulicy Śląskiej uległa kilkukrotnej przemianie. W 1895 roku nadano nazwy istniejącym wówczas ulicom na terenie Siemianowic. Swoją nazwę zyskały wówczas ulice wchodzące w skład dzisiejszej ulicy Śląskiej, tj. ulica Bytomska ("Beuthenerstrasse") i ulica Wiejska ("Dorfstrasse"). Obecna ulica Śląska zaznaczona jest na mapach wydanych pod koniec XIX wieku. Wówczas to odcinek od skrzyżowania z dzisiejszymi ulicami: 1 Maja, Powstańców i Fitznerów do skrzyżowania z dzisiejszą ulicą S. Staszica nosił nazwę "Beuthenerstrasse", natomiast odcinek w kierunku siemianowickiego pałacu "Dorfstrasse".
W latach międzywojennych obecna ulica Śląska nosiła nazwę: "ulica Bytomska", a na planie miasta z około 1930 roku dawna "ulica Wiejska" nosiła również nazwę "ulica Bytomska". Podczas II wojny światowej, w czasie niemieckiej okupacji ówczesna "ulica Bytomska" nosiła imię Adolfa Hitlera. Zaraz po II wojnie światowej ulica wróciła do swojej przedwojennej nazwy, tj. "ulica Bytomska", lecz jeszcze w czasach stalinowskich przemianowano ją na "ulicę Karola Świerczewskiego".
W styczniu 2014 roku grupa osób na Facebooku zainicjowała akcję zmiany nazwy ulicy K. Świerczewskiego pod nazwą „Nie mój bohater”, wskazując konieczność dekomunizacji przestrzeni publicznej Siemianowic Śląskich, a gen. Karol Świerczewski nie był według inicjatorów osobą godną by być patronem głównej ulicy Siemianowic Śląskich.
W dniu 1 kwietnia 2016 roku uchwalono tzw. ustawę dekomunizacyjną. Ustawa za zaczęła obowiązywać od 2 września 2016 roku, a w związku z nią działający przy Prezydencie Miasta zespół do spraw nazewnictwa obiektów miejskich wytypował łącznie 17 ulic do przemianowania, w tym ulicę K. Świerczewskiego. Nowe nazwy poddano konsultacjom z mieszkańcami, po czym Rada Miasta Siemianowice Śląskie w uchwale z 24 listopada 2016 roku przemianowała "ulicę Karola Świerczewskiego" na obecną nazwę – "ulica Śląska".
Historia.
Dzieje części obecnej ulicy Śląskiej sięgają czasów średniowiecznych – odcinek ulicy Śląskiej od skrzyżowania z ulicą S. Staszica w kierunku siemianowickiego pałacu była miejscem, w którym znajdowała się dawna wieś Siemianowice. Odcinek ten nosił nazwę "Dorfstrasse" (ulica Wiejska). Dawna ulica Bytomska ("Beuthenerstrasse"), znajdująca się na południowy wschód od wsi Siemianowice, od połowy XIX wieku stawała się główną arterią komunikacyjna późniejszego miasta. Przy niej powstały m.in. pierwsza murowana szkoła, szpital, poczta, a także kościół ewangelicki. Przy ulicy miejscowi przedsiębiorcy, notable czy kupcy stawiali również kamienice mieszczańskie. Duże znaczenie jako ulica handlowo-usługowa miało też to, iż była to droga łącząca dworce kolejowe w Dąbrówce Małej i Szopienicach z Bańgowem, przez które przebiegał trakt Bytom – Kraków. 
W rogu dzisiejszej ulicy Śląskiej i ulicy Z. Krasińskiego, w rejonie dzisiejszej Galerii Śląskiej, w 1843 roku powstał budynek siemianowickiej szkoły ludowej. Został on w 1863 roku rozbudowany o dwie izby lekcyjne i mieszkania dla nauczyciela. Szkoła ta jednak okazała się za ciasna, zaś nową postawiono w 1877 roku przy dzisiejszej ulicy 1 Maja, w której obecnie mieści się Katolickie Liceum Ogólnokształcące. Działkę zaś po starej szkole sprzedano Gwarectwu, na której wznosiło następne pawilony szpitala. Sam zaś szpital Spółki Brackiej funkcjonował jako system pawilonów otoczonych zielenią, powstałych w okresie lat 1868–1909. Do czasów obecnych przetrwał zabytkowy gmach oddany do użytku w 1909 roku.Przy obecnej ulicy Śląskiej wzniesiono kościół ewangelicki. Kamień węgielny pod budowę świątyni położono 20 kwietnia 1893 roku, zaś jej poświęcenie nastąpiło 20 lutego 1895 roku. W tym samym dniu zorganizowano procesję z tymczasowego zboru w nieistniejącym obecnie pałacu przy dzisiejszej ulicy Katowickiej do nowego kościoła. Obok kościoła powstała również plebania.
W dniu 1 lipca 1895 roku na dzisiejszą ulicę Śląską 26 przeniesiono biura poczty z budynku zarządu gminy Siemianowice. W głębi posesji nr 9 znajdowała się najstarsza siemianowicka drukarnia, należąca na przełomie XIX i XX wieku do F. Buschki. W niej w 1902 roku wydrukowano pierwszą monografię Siemianowic.
W połowie lat 30. XX wieku przy numerze 22 powstała sala kinowa nieistniejącego obecnie kina „Tęcza”, będąca w swoim czasie drugą po kinoteatrze „Kameralnym” (późniejsze kino „Jedność”) największą salą kinową w Siemianowicach Śląskich.
Pod koniec II wojny światowej w rejonie Siemianowic Śląskich dochodziło do radzieckich nalotów bombowych. W ramach tych wydarzeń doszło do uszkodzenia kamienicy pod numerem 29 – w wyniku nalotu zniszczeniu uległo kilka kondygnacji. Kamienicę tę później przejęła huta „Jedność”, która odnowiła budynek. Pod koniec stycznia 1945 roku w wyniku radzieckich nalotów uszkodzeniu uległa też kamienica pod numerem 16, niszcząc mieszkania na I i II piętrze, klatkę schodową, dach i stropy. W tym czasie mieszkańcy schronili się w schronie przeciwlotniczym, co pozwoliło uniknąć ofiar w ludziach. 
Na rogu dzisiejszych ulic: Śląskiej i 1 Maja, pod koniec lat 60. XX wieku w miejsce kamienic z końca XIX wieku powstał pierwszy w Siemianowicach Śląskich większy dom towarowy należący do PSS Społem – Dom Towarowy „Tęcza”. Budynek posiadał betonową fasadę ozdobioną mozaiką z tłuczonych talerzy. Po modernizacji stał się on siedzibą banku. W latach 70. XX wieku na skrzyżowaniu obecnych ulic: Michałkowickiej, Śląskiej i Parkowej zainstalowano sygnalizację świetlną, lecz z uwagi na zbyt mały ruch samochodowy z czasem została ona zdemontowana. W związku z budową wiaduktu nad torami kolejowym w ciągu ulicy S. Staszica, na skrzyżowaniu ulicy Śląskiej i ulicy S. Staszica wyburzono dwie kamienice. Uroczyste otwarcie nowego wiaduktu nastąpiło 4 grudnia 1971 roku. Siemianowicka Spółdzielnia Mieszkaniowa w latach 1977–1978 postawiła trzy 11-kondygnacyjne budynki mieszkalne mieszczące po 64 mieszkania. Powstały one w miejsce istniejącej wcześniej niskiej zabudowy, wśród której znajdowała się m.in. stajnia.
Pod koniec lat 90. XX wieku na skrzyżowaniu ulic: Michałkowickiej, Śląskiej i Parkowej powstało rondo Michał. W 2001 roku kamienica pod numerem 6 wraz ze znajdującą się na niej figurą przedstawiającą św. Barbarę przeszły renowację. W latach 2009–2010 przebudowano skrzyżowanie ulic: 1 Maja, Śląskiej, Powstańców i Fitznerów. W ramach prac powstało rondo Maciej o średnicy 35 m. Wraz z tym przebudowano chodniki, powstało nowe oświetlenie, a także przebudowano cztery przejścia dla pieszych. Do pierwszej dekady XXI wieku w kamienicy pod numerem 22 działało ostatnie siemianowickie kino – „Tęcza”. W 2017 roku ukończono prace nad modernizacją jezdni ulicy Śląskiej na długości 1,25 km, w połączeniu z pracami w ciągu sąsiedniej ulicy Powstańców. Prace modernizacyjne obydwu ulic kosztowały blisko 670 tys. złotych. W tym samym roku oddano do użytku niebieską trasę rowerową, wykonaną w ramach pierwszego etapu wsparcia mobilności miejskiej. Trasa ta biegnie od granicy miasta z Katowicami w rejonie ulicy Telewizyjnej przez ulicę Katowicką, Park Hutnik i ulicę J. Dąbrowskiego do ulicy Śląskiej w rejonie ronda Michał. W tym miejscu, przy przystanku autobusowym powstało zintegrowane centrum przesiadkowe. Powstał tam punkt typu Bike and Ride, wyposażony m.in. w stanowiska postojowe dla rowerów, zamykane boksy rowerowe i wiaty przystankowe.
W grudniu 2018 roku na terenie po pozostałościach byłego Szpitala nr 1 rozpoczęto budowę Galerii Śląskiej. W ramach prac powstał jednokondygnacyjny obiekt o powierzchni handlowej wynoszącej 2050 m², a przy nim ogólnodostępny parking. Pierwszy sklep w nowej galerii otwarto 29 października 2019 roku. W 2018 roku wykonano częściową termomodernizację kamienicy pod numerem 18, w ramach której docieplono front i ścianę boczną budynku, wymieniono stolarkę drzwiową i okienną oraz zainstalowano nowe oświetlenie. Koszt prac wyniósł około 170 tys. złotych. Rok później przeprowadzono renowację elewacji frontowej kamienicy pod numerem 3. Prace te zostały nominowane do XXIV edycji konkursu „Modernizacja Roku &amp; Budowa XXI wieku”.
W dniu 29 kwietnia 2019 roku w Siemianowicach Śląskich ruszył system wypożyczalni rowerów miejskich – Siemianowicki Rower Miejski. Jedną ze stacji – Centrum I, zlokalizowano w rejonie skrzyżowania ulicy Jana Pawła II i ulicy Śląskiej. 
W październiku 2020 roku zakończono prace renowacyjne kamienicy pod numerem 33. W ramach tych prac wykonano m.in. oczyszczenia elewacji wraz z uzupełnieniem ubytków, wymieniono stolarkę okienną i rynny czy też wykonano nowe podświetlenie. Koszt prac wyniósł około 160 tys. złotych.
Ulica Śląska była wielokrotnie częścią tras odbywających się m.in. przez terytorium Siemianowic Śląskich wyścigów Tour de Pologne, w tym m.in.: IV etapu 70. konkursu 31 lipca 2013 roku, IV etapu 71. konkursu 6 sierpnia 2014 roku, II etapu 73. konkursu 13 lipca 2016 roku, II etapu 74. konkursu 30 lipca 2017 roku oraz I etapu 77. konkursu 5 sierpnia 2020 roku.
Obiekty historyczne i zabytkowe.
Ulica Śląska stanowi część siemianowickiego Śródmieścia, przy której znajduje się intensywna zabudowa, przeważnie w postaci kamienic mieszczańskich, powstałych w głównej mierze na przełomie XIX i XX wieku oraz na początku XX wieku. Spośród kamienic położonych przy ulicy Śląskiej, do najbardziej wartościowych należą te pod numerami: 3, 4, 51, 66, 70, 72, 74 i 78, wobec części których postuluje się wpis do rejestru zabytków. Do szczególnie wartościowych obiektów, przeważnie historycznych i zabytkowych, położonych przy ulicy Śląskiej należą następujące budynki:
Gospodarka i instytucje.
Ulica Śląska wraz z ulicą Powstańców stanowią główne ulice handlowo-usługowe Siemianowic Śląskich. W 2014 roku było zarejestrowanych 256 firm mających swoją siedzibę przy ulicy Śląskiej, w tym 241 mikro i małych oraz 15 średnich i dużych. Do systemu REGON w połowie listopada 2021 roku zostało wpisanych łącznie 404 podmioty zarejestrowanych przy ulicy Śląskiej, a spośród dalej funkcjonujących w tym czasie, swoją siedzibę mają tutaj takie placówki jak m.in.: spółdzielnie „Społem”, zakład optyczny, biura nieruchomości, sklepy wielobranżowe, gabinety lekarskie i zakłady opieki zdrowotnej, apteki, zakład mięsny, piekarnie, kwiaciarnie, banki, zakład kamieniarski, szklarz, gospodarstwa rolne, biuro rachunkowe, placówki gastronomiczne, kancelaria adwokacka i inne. 
Swoją siedzibę mają tu też następujące instytucje publiczne:

</doc>
<doc id="462456" url="https://pl.wikipedia.org/wiki?curid=462456" title="Andrzej Pawłowski (reżyser)">
Andrzej Pawłowski (reżyser)

Andrzej Pawłowski (ur. 26 lipca 1953 w Warszawie) – polski psycholog, reżyser teatralny, doktor habilitowany, wykładowca i profesor nadzwyczajny Wydziału Reżyserii Akademii Teatralnej w Warszawie.
Nauka i praca.
W 1972 ukończył VI Liceum Ogólnokształcące im. Tadeusza Reytana w Warszawie, gdzie był pod wpływem wybitnego polonisty Ireneusza Gugulskiego. Należał do 1 WDH „Czarna Jedynka” w latach świetności tej drużyny harcerskiej (drużynowi: Michał Kulesza, Piotr Naimski). W 1977 uzyskał dyplom psychologa klinicznego na Wydziale Psychologii Uniwersytetu Warszawskiego, następnie pracował jako psychoterapeuta w Ośrodku Terapii Rodzin Kazimierza Jankowskiego. W 1983 ukończył studia na Wydziale Reżyserii Państwowej Wyższej Szkoły Teatralnej w Warszawie, reżyserując spektakl „Pornografia” według W. Gombrowicza. W 1983–1989 pracował w Teatrze Ateneum na etacie reżysera, wystawiając wiele spektakli (m.in. "Trans-Atlantyk" Gombrowicza, "Balkon" Geneta, "Ryszard III" Szekspira). W 1989 był autorem pomysłu i realizatorem I Festiwalu Gombrowiczowskiego we Wrocławiu, gdzie wystawił widowisko plenerowe pt. "Podglądanie Gombrowiczem". W 1989–1992 był dyrektorem naczelnym i artystycznym Teatru Studyjnego w Łodzi. W 1991–1997 był reżyserem w Teatrze Ateneum i w Teatrze TV, wystawiając m.in. "Kosmos" według Gombrowicza, "Kubusia Fatalistę" Diderota, "Pod wulkanem" Lowry’ego, "Sceny z egzekucji" Barkera, "Arkadię" Stopparda i in. Wykładał sztukę reżyserii oraz zagadnienia dramaturgii na Wydziale Reżyserii Akademii Teatralnej w Warszawie. Na początku XXI wieku reżyserował m.in. "Xięcia Niezłomnego" Calderona/Słowackiego, "Opętanych" i spektakl "Ślub" W. Gombrowicza, był pomysłodawcą i organizatorem obchodów i imprez Roku Gombrowicza 2004. Wyreżyserował ponad 45 spektakli teatralnych.
Kontrowersje.
W lipcu 2018 roku studentki, studenci oraz absolwenci Wydziału Reżyserii Akademii Teatralnej w Warszawie skierowali do mediów list protestacyjny, w którym oskarżyli Andrzeja Pawłowskiego o dokonywanie wobec studentów zachowań przemocowych. Po rozpoznaniu sprawy, w odpowiedzi na te zarzuty Andrzej Pawłowski został zawieszony w wykonywaniu zawodu nauczyciela akademickiego przez władze Akademii Teatralnej.

</doc>
<doc id="462460" url="https://pl.wikipedia.org/wiki?curid=462460" title="Trzymacze heraldyczne">
Trzymacze heraldyczne

Trzymacze heraldyczne, nazywane również podporami tarczowymi lub bocznicami – postacie ludzkie lub zwierzęta umieszczane po jednej lub – częściej – po obu stronach, niekiedy za tarczą herbową, i podtrzymujące ją.
Opis.
W charakterze trzymaczy mogły wystąpić w zmienionej nieco formie godła heraldyczne, postacie ludzkie – rycerze, Murzyni, giganci, aniołowie – zwierzęta rzeczywiste i – lwy, orły, gryfy, centaury i inne. Trzymaczom często podkładano pod nogi lub łapy specjalny postument heraldyczny, jedynie ptaki – trzymacze wyglądały naturalnie unosząc się swobodnie.
Trzymacze są udostojnieniem herbu, nie mogły być stosowane dowolnie i samowolnie lecz jedynie na mocy specjalnego aktu nadania.
W polskiej heraldyce użycie trzymaczy nie zostało jak dotąd ujęte przepisami, stąd pojawiają się one dowolnie, jako ozdoba herbu. W okresie rozbiorów używanie trzymaczy herbowych zostało ograniczone przez heroldie państw zaborczych tylko do tych prawnie nadanych. Jednak nie wydaje się by była to regulacja wiążąca dla polskiego prawa i obyczaju heraldycznego. Znanym przykładem trzymaczy herbowych w Polsce są złote lwy z herbu Gdańska.

</doc>
<doc id="462462" url="https://pl.wikipedia.org/wiki?curid=462462" title="Order herbowy">
Order herbowy

Ordery herbowe nadawały herbowi dostojności, były pewnego rodzaju oznaką godności. Ordery, nadawane konkretnej osobie za konkretne zasługi, nie wchodziły na trwałe do herbu i nie podlegały dziedziczeniu.
W herbie umieszczano je na łańcuchach orderowych lub wstęgach orderowych, w taki sposób, że góra łańcucha znajdowała się za tarczą herbową – łańcuch był „podłożony” pod tarczę – godło orderowe zaś poniżej niej. W przypadku posiadania przez właściciela herbu kilku orderów, ustawiano je w kolejności podyktowanej europejską hierarchią orderową, od najdostojniejszego najwyżej, po najmniej dostojny u dołu. Niektóre ordery, m.in. wyższe godności zakonów rycerskich i Legii Honorowej umieszcza się w postaci właściwego krzyża orderowego za tarczą. Jednocześnie godności zakonne (klasy orderu rycerskiego) bywają odzwierciedlane w samej tarczy herbowej, w różny sposób, przez umieszczenie symbolicznego krzyża w głowicy, w skwadrowaniu z herbem właściciela, lub w tarczy sercowej. Heraldyka napoleońska umieszczała symbol orderu Legii na figurach zaszczytnych (pasie, słupie, głowicy, krokwi) w tarczy. Niektóre ordery mają specyficzne, sobie tylko właściwe sposoby przedstawiania w heraldyce – np. Order Smoka – wizerunek smoka okalającego tarczę, lub Order Podwiązki – podwiązka barwy błękitnej, ze złotymi zapięciami i takim samym napisem wykół tarczy. W herbach polskich z czasów przedrozbiorowych ordery spotykamy stosunkowo rzadko, gdyż do XVIII wieku nie istniały ordery polskie, zaś na nadawanie Polakom orderów przez obcych monarchów ogół szlachecki patrzył niechętnie, jako na zjawisko sprzeczne z zasadą równości szlacheckiej. Najczęściej spotykane w heraldyce polskiej ordery obce to przede wszystkim habsburski Order Złotego Runa: posiadali go prawie wszyscy polscy królowie od czasów Zygmunta I. Jan III Sobieski posiadał francuski Order św. Ducha.

</doc>
<doc id="462464" url="https://pl.wikipedia.org/wiki?curid=462464" title="Bridgeville (Kalifornia)">
Bridgeville (Kalifornia)

Bridgeville - miejscowość w zachodniej części Stanów Zjednoczonych w północnej części stanu Kalifornia, w hrabstwie Humboldt.
Miejscowość założona w 1865 jako "Robinson's Crossing" przez trapera Williama Slaughtera Robinsona, trudniącego się przeprawą podróżnych przez rzekę Van Duzen. Mieszkaniec tej osady - William Drinkwater był ostatnim białym osadnikiem zabitym przez Indian w trakcie wojen prowadzonych przez Indian Północno-Zachodniego Wybrzeża Pacyfiku w 1871. W 1875 wybudowano drewniany most na rzece Van Duzen i zmieniono nazwę miejscowości na Bridgeport. Ostateczną nazwę Bridgeville miejscowość uzyskała w 1877 wraz z otwarciem w niej urzędu pocztowego. W tym samym okresie założono też w miasteczku szkołę a w 1879 wybudowano drugi most na rzece Van Duzen.
Na początku XX w. w miasteczku mieściły się: hotel, kuźnia, stajnie, sklep, saloon i kilka domów. W 1909 miasteczko zostało zakupione przez Henry'ego Coksa, którego potomkowie odsprzedali je w 1972 rodzinie Lapple.
Opustoszałe, liczące 25 mieszkańców, miasteczko stało się sławne z powodu wystawienia go na sprzedaż za pośrednictwem aukcji w internetowym serwisie eBay.com w grudniu 2002, jako pierwszej na świecie miejscowości sprzedanej w ten sposób. Cena na aukcji osiągnęła 1.777.877 dolarów, do transakcji jednak nie doszło ze względu na zatajenie przez sprzedawców informacji o stanie faktycznym miasteczka, które znajdowało się w stanie ruiny. Ostatecznie w 2004 miejscowość zakupił od agencji pośrednictwa nieruchomości za około 700 tys. dolarów doradca finansowy Bruce Krall, który po renowacji zamierza ponownie wystawić ją na sprzedaż w serwisie eBay.com

</doc>
<doc id="462465" url="https://pl.wikipedia.org/wiki?curid=462465" title="Dewiza herbowa">
Dewiza herbowa

Dewiza heraldyczna – krótka, najczęściej łacińska sentencja - choć spotkać można i dewizy w językach narodowych - przekazująca ogólną mądrość, wyraźnie nawiązująca do ideologii rycerskiej i szlacheckiej. 
Dewizy umieszczano zazwyczaj na wstęgach znajdujących się pod tarczą herbową, lub na postumencie trzymaczy. Jeśli w herbie występowały trzymacze bez postumentu, mogły one trzymać wstęgę z dewizą na przykład w szponach tylnych łap. Dewiza również stanowiła udostojnienie herbu, dlatego też rzadko spotykana jest w heraldyce polskiej przed wiekiem XVIII, a popularność zyskuje dopiero w czasach porozbiorowych. W czasach najnowszych, dewizy często spotykamy w herbach państwowych, zwłaszcza państw młodych, np. afrykańskich.
W herbach szkockich rodzin należących do klanów spotyka się podwójne dewizy -
umieszczone nad hełmem to zawołanie wojenne klanu, zwykle w języku gaelickim, zaś poniżej tarczy jest zwykła dewiza herbowa.
Dewizy herbowe rodów polskich.
"Obejmuje również nobilitacje galicyjskie i rodziny uszlachcone przez zaborców"

</doc>
<doc id="462466" url="https://pl.wikipedia.org/wiki?curid=462466" title="Gettext">
Gettext



</doc>
<doc id="462467" url="https://pl.wikipedia.org/wiki?curid=462467" title="Philips 355">
Philips 355

Philips 355 jest telefonem GSM produkowanym przez firmę Philips, wprowadzony do sprzedaży w 2004 roku. Pracuje w zakresie sieci GSM 900 i GSM 1800. Wyposażony jest w kolorowy wyświetlacz CSTN o rozdzielczości 128x128 pikseli. Robienie zdjęć umożliwia wbudowany aparat cyfrowy o rozdzielczości 0,2 megapixeli. 

</doc>
<doc id="462468" url="https://pl.wikipedia.org/wiki?curid=462468" title="Jana Chochłowa">
Jana Chochłowa

Jana Wadimowna Chochłowa (ros. Яна Вадимовна Хохлова, ur. 7 października 1985 w Moskwie) - rosyjska łyżwiarka figurowa startująca w konkurencji par tanecznych z Siergiejem Nowickim, z którym zdobyła mistrzostwo Europy w 2009 w Helsinkach. Wcześniej para ta zajęła m.in.:

</doc>
<doc id="462469" url="https://pl.wikipedia.org/wiki?curid=462469" title="Euryk">
Euryk

Euryk (ok. 415-484) – król Wizygotów od 466 z rodu Baltów.
Uniezależnił się od Rzymu, opanował obszary od Gibraltaru po Loarę i od Zat. Biskajskiej po Alpy. W roku 471 jako pierwszy król germański przeprowadził kodyfikację prawa Wizygotów. W 473 odebrał Rzymianom Pampelunę, Saragossę i tereny leżące w dorzeczu rzeki Ebro. 
Po wojnach domowych zdobył na wodzach plemion wizygockich pełnię władzy. Tak umocniony w roku 475 pokonał cesarza Juliusza Neposa, z którym zawarł układ oddając Prowansję za prawo koronacji, w tym też roku został koronowany na wizygockiego króla.
Za jego panowania królestwo Wizygotów doszło do szczytu potęgi.

</doc>
<doc id="462472" url="https://pl.wikipedia.org/wiki?curid=462472" title="Zdanie w sensie logicznym">
Zdanie w sensie logicznym



</doc>
<doc id="462474" url="https://pl.wikipedia.org/wiki?curid=462474" title="1941 w literaturze">
1941 w literaturze



</doc>
<doc id="462475" url="https://pl.wikipedia.org/wiki?curid=462475" title="Zygmunt Broniarek">
Zygmunt Broniarek

Zygmunt Marian Broniarek (ur. 27 sierpnia 1925 w Warszawie, zm. 16 marca 2012 tamże) – polski publicysta, felietonista i dziennikarz. Poliglota, władał ośmioma językami.
Życiorys.
Wychował się na warszawskiej Pradze, mieszkał przy ul. Środkowej 13. Absolwent VIII Liceum Ogólnokształcącego im. Króla Władysława IV na warszawskiej Pradze (maturę zdał na tajnych kompletach w 1944). Po wojnie, w latach 1945–1948, studiował w Szkole Głównej Planowania i Statystyki (SGPiS) w Warszawie.
W 1944 stenograf i depeszowiec „Życia Warszawy”. W latach 1945–1948 depeszowiec w Agencji Prasowo-Informacyjnej i w „Wieczorze Warszawy”. W latach 1949–1950 publicysta zagraniczny „Rzeczpospolitej”. Od 1950 pracował jako korespondent „Trybuny Ludu”. Był dwukrotnie jej stałym korespondentem akredytowanym przy Białym Domu w Waszyngtonie, w latach 1960–1967 i 1985–1990 oraz dwukrotnie – przy Hotelu Matignon (siedzibie premiera Francji) w Paryżu. Był także stałym korespondentem w Sztokholmie, obejmującym swą działalnością całą Skandynawię.
W 1956 roku wstąpił do PZPR.
W 1984 Stefan Kisielewski umieścił go na tzw. „Liście Kisiela”. Przed 1989 razem z Karolem Szyndzielorzem był stałym komentatorem spraw związanych z polityką zagraniczną w polskiej telewizji. Po roku 1989 pisał regularnie do wielu czasopism: był między innymi stałym felietonistą tygodnika „Rynki Zagraniczne”, jego teksty publikował naczelny organ OPZZ: Nowy Tygodnik Popularny oraz pismo społeczno-samorządowe „Mieszkaniec”, na łamach którego pisał "Światowe uwagi chłopaka z Pragi".
Członek Stowarzyszenia Dziennikarzy-Podróżników „Globtroter”.
Wystąpił w serialu TV „Gwiazdy tamtych lat” (1993–1994).
Zmarł 16 marca 2012, w warszawskim Wojskowym Instytucie Medycznym. 29 marca 2012 został pochowany w grobie rodzinnym na cmentarzu Wolskim.
Publikacje.
Jest autorem wielu książek, w tym m.in.:

</doc>
<doc id="462482" url="https://pl.wikipedia.org/wiki?curid=462482" title="Łukasz Ciepliński">
Łukasz Ciepliński

Łukasz Konrad Ciepliński ps. „Pług”, „Ostrowski”, „Ludwik”, „Apk”, „Grzmot”, „Bogdan” (ur. 26 listopada 1913 w Kwilczu, zm. 1 marca 1951 w Warszawie) – podpułkownik piechoty Wojska Polskiego (w 2013 r. awansowany pośmiertnie do stopnia pułkownika), żołnierz Organizacji Orła Białego, ZWZ-AK oraz NIE i DSZ, prezes IV Komendy Zrzeszenia Wolność i Niezawisłość, kawaler Orderu Orła Białego.
Życiorys.
Urodził się w rodzinie o tradycjach patriotycznych. Jego rodzicami byli Franciszek i Maria z domu Kaczmarek. Rodzina była dobrze sytuowana, bowiem ojciec prowadził w Kwilczu piekarnię i sklep kolonialny. Udzielał się również społecznie jako długoletni członek zarządu tamtejszego Banku Ludowego. Rodzice wychowywali dzieci w duchu patriotyzmu, obaj starsi bracia Łukasza, Stanisław i Antoni, wzięli udział w powstaniu wielkopolskim. Stanisław brał również udział w wojnie polsko-bolszewickiej, Antoni zaś po zakończonej kampanii wrześniowej znalazł się w obozie jenieckim w ZSRR, skąd wraz z armią gen. Władysława Andersa przedostał się na Bliski Wschód i następnie walczył w 1 Dywizji Pancernej gen. Stanisława Maczka.
Po ukończeniu szkoły powszechnej uczęszczał do Korpusu Kadetów nr 3 w Rawiczu. W latach 1934–1936 był słuchaczem Szkoły Podchorążych Piechoty w Komorowie-Ostrowi Mazowieckiej, którą ukończył w stopniu podporucznika (awans z 15 października 1936 z 84. lokatą). Od 1936 służył w 62 pułku piechoty w Bydgoszczy.
Po wybuchu II wojny światowej w szeregach tej jednostki uczestniczył w wojnie obronnej 1939 jako dowódca kompanii przeciwpancernej. Walczył w bitwie nad Bzurą i w Puszczy Kampinoskiej podczas przebijania się do oblężonej Warszawy. Wyróżnił się w walkach pod Witkowicami, gdzie z działka przeciwpancernego zniszczył w pojedynkę sześć niemieckich czołgów i dwa wozy dowódcze. Został za ten wyczyn odznaczony osobiście Orderem Virtuti Militari V klasy przez gen. Tadeusza Kutrzebę (generał odpiął dla niego order od swojego munduru podczas bitwy) oraz awansowany do stopnia porucznika. Z resztkami swojego pułku przedarł się do stolicy i brał udział w jej obronie. Po kapitulacji 28 września 1939 nie poszedł do niewoli. Celem zorganizowania trasy przerzutowej wraz z innymi oficerami przedostał się na Węgry do Budapesztu do polskiej placówki wojskowej. Po przeszkoleniu i otrzymaniu ładunku (pieniądze i instrukcję) wyruszył w drogę powrotną do Polski. 16 stycznia 1940 na skutek zdrady został aresztowany przez policję ukraińską w Baligrodzie wraz z towarzyszącymi mu osobami (Kazimierz Heilman-Rawicz, Lucjan Kühn i Zygmunt Pawłowicz). Pojmany pod przybranym nazwiskiem "Jan Pawlita", został osadzony w więzieniu w Sanoku, z którego na początku maja 1940 zbiegł i dotarł do Rzeszowa.
Tam natychmiast zaangażował się w działalność konspiracyjną; został mianowany komendantem Podokręgu Rzeszowskiego Organizacji Orła Białego. Po scaleniu OOB z ZWZ objął funkcję komendanta Obwodu Rzeszów (maj 1940). W tym czasie otrzymał awans do stopnia kapitana. Od czerwca 1941 stał na czele Inspektoratu Rejonowego ZWZ-Podokręg Rzeszów AK, gdzie podlegało mu ok. 15 tys. członków konspiracji; zajmował to stanowisko aż do lutego 1945, brał udział w wielu akcjach bojowych na obszarze powiatów Rzeszów, Dębica, Kolbuszowa. Jego adiutantem był Mieczysław Wałęga. Doprowadził do doskonałego zorganizowania struktur wywiadu i kontrwywiadu, które zlikwidowały łącznie ok. 300 konfidentów Gestapo i kolaborantów. Sukcesem jego podwładnych było przechwycenie części pocisków V-1 i V-2 wiosną 1944 oraz wykrycie tajnej kwatery Adolfa Hitlera w tunelu kolejowym pod wsią Wiśniowa, Stępina niedaleko Strzyżowa. Przyczynił się do uruchomienia na Rzeszowszczyźnie konspiracyjnej fabryki broni. W międzyczasie awansował do stopnia majora (1944). W lutym 1944 przeprowadził antyukraińską akcję „Wet za wet”, a w maju 1944 akcję „Kośba” – likwidację funkcjonariuszy hitlerowskich na swoim terenie. Nosił wówczas ps. „Pług”. Prowadził ascetyczny tryb życia, odznaczał się wyjątkową pobożnością.
W ramach akcji „Burza” jego oddziały zorganizowane w 39 pułk piechoty Strzelców Lwowskich AK 2 sierpnia 1944 brały udział w wyzwalaniu Rzeszowa. W połowie sierpnia wobec nakazu radzieckiego komendanta wojskowego o złożeniu broni przez AK zdecydował o zejściu w konspirację. Był przeciwny ujawnianiu się żołnierzy AK i wstępowaniu do LWP – wydał rozkaz o bojkocie mobilizacji.
W nocy z 7 na 8 października 1944 podjął nieudaną próbę odbicia 400-stu AK-owców więzionych przez NKWD na Zamku Rzeszowskim. W styczniu 1945 został przeniesiony do sztabu Okręgu Krakowskiego AK. Tam współorganizował organizację NIE, zostając w lutym tego roku inspektorem rejonowym NIE, szefem sztabu Okręgu najpierw w NIE, a następnie w Delegaturze Sił Zbrojnych na Kraj. Następnie związał się ze Zrzeszeniem Wolność i Niezawisłość. We wrześniu 1945 został prezesem Okręgu Krakowskiego WiN, a w grudniu tego roku komendantem Obszaru Południowego. Po rozbiciu przez Urząd Bezpieczeństwa III Zarządu Głównego WiN i aresztowaniu Wincentego Kwiecińskiego, w styczniu 1947 utworzył IV Zarząd Główny WiN. Przeniósł siedzibę Zrzeszenia z Krakowa do Zabrza. Za jego kierownictwa osłabiona organizacja rozwijała głównie działalność wywiadowczą i propagandową, m.in. utworzono ekspozytury zagraniczne w Londynie, Paryżu, Berlinie, Monachium i Rzymie. Występował wówczas pod pseudonimami „Ostrowski” i „Ludwik”. To on, jak piszą historycy, „wprowadza WiN na najwyższy szczebel w historii jego istnienia, tak pod względem organizacyjnym, jak i ideowym”. 28 listopada 1947 został aresztowany w Zabrzu przez funkcjonariuszy UB. Zawierzył obietnicom oficerów UB o ogłoszeniu „cichej amnestii” dla jego podkomendnych i ujawnił kontakty organizacyjne i swoich współpracowników. Dla ratowania aresztowanych w czasie likwidacji IV zarządu WiN 2,5 tysiąca podkomendnych i doprowadzenia do ich amnestionowania początkowo zgodził się na udział w „grze wywiadowczej” z wywiadami państw zachodnich; gdy jednak zorientował się, że MBP nie ma zamiaru dotrzymywać umowy, wycofał się z niej, podpisując tym samym na siebie wyrok śmierci.
Brutalne i okrutne śledztwo wobec podpułkownika Łukasza Cieplińskiego i jego współpracowników trwało aż trzy lata i było prowadzone pod bezpośrednim nadzorem NKWD. Był przetrzymywany w warszawskim więzieniu mokotowskim. Zachowały się grypsy więzienne adresowane do rodziny w ostatnich miesiącach życia Łukasza Cieplińskiego. Pisał je ołówkiem chemicznym na dwóch stronach bibułki, którą skręcał i wciskał w szwy chusteczki sporządzonej z więziennego prześcieradła, następnie przemycanej do krewnych. Ta chusteczka trafiła do adresatów i dziś jest najcenniejszą pamiątką rodziny. W jednym z grypsów pisał do żony:
"Kochana Wisiu! Jeszcze żyję, chociaż są to prawdopodobnie już ostatnie dla mnie dni. Siedzę z oficerem gestapo. Oni otrzymują listy, a ja nie. A tak bardzo chciałbym otrzymać chociaż parę słów Twoją ręką napisanych (...). Ten ból składam u stóp Boga i Polski (...). Bogu dziękuję za to, że mogę umierać za Jego wiarę świętą, za moją Ojczyznę i za to, że dał mi taką żonę i wielkie szczęście rodzinne."
Tak o nim mówił podczas rozprawy IV prezes WiN:
"W czasie śledztwa leżałem skatowany w kałuży własnej krwi. Mój stan psychiczny był w tych warunkach taki, że nie mogłem sobie zdawać sprawy z tego, co pisał oficer śledczy."
Jednym z przesłuchujących go był Jerzy Kędziora.
Rozprawa odbyła się w październiku 1950 przed Wojskowym Sądem Rejonowym w Warszawie. Przed stalinowskim sądem mówił:
"Staję przed zarzutem zdrady narodu polskiego, a przecież już w młodości życie moje Polsce ofiarowałem i dla niej chciałem pracować. Dla mnie sprawa polska była największą świętością."
Prasa komunistyczna pisała natomiast: „Historia zdrady narodowej... szpiedzy na żołdzie amerykańskim ... Współpracowali z Mikołajczykiem i kardynałem Hlondem...”. 14 października ppłk Łukasz Ciepliński został skazany na 5-krotną karę śmierci oraz 30 lat więzienia (wraz z nim było sądzonych i skazanych na karę śmierci Sr.1099/50 przez WSR na podstawie 86 § 1,2 KKWP 7 Dekretu sześciu jego współpracowników: Józef Batory, Franciszek Błażej, Karol Chmiel, Mieczysław Kawalec, Adam Lazarowicz, Józef Rzepka); ława pod przewodnictwem płk. Aleksandra Wareckiego. Przed śmiercią Łukasz Ciepliński powiedział współwięźniowi, że będzie trzymał w ustach medalik i po tym będzie można odnaleźć jego zwłoki. Wyrok śmierci został wykonany 1 marca 1951, Łukasz Ciepliński został zabity strzałem w tył głowy w piwnicy pomieszczeń gospodarczych więzienia UB na Mokotowie w Warszawie. Według współwięźniów wszyscy oskarżeni w procesie zostali straceni tego samego dnia, choć w aktach znajdują się dwie daty: 1 marca i 1 czerwca.
Miejsce pochówku Łukasza Cieplińskiego nie jest znane.
Upamiętnienie.
Grób symboliczny Łukasza Cieplińskiego został ustanowiony na Cmentarzu Wojskowym na Powązkach w Warszawie w Kwaterze „Na Łączce”.
W 1991 Światowy Związek Żołnierzy Armii Krajowej, Oddział i Okręg w Rzeszowie zwrócił się z prośbą do bp. Ignacego Tokarczuka, ordynariusza diecezji przemyskiej, o wszczęcie diecezjalnego procesu informacyjnego dla ustalenia cnót, świętości życia, męczeńskiej z niego ofiary.
Tablice upamiętniające Łukasza Cieplińskiego znajdują się w rodzinnym Kwilczu (z 1991) i Rzeszowie: na domu przy ul. Partyzantów, gdzie mieszkał, tablica pamiątkowa na ścianie kościoła św. Józefa, gdzie płk Ciepliński zawarł związek małżeński, przy tej tablicy odbywają się cykliczne uroczystości patriotyczne, na bazylice Wniebowzięcia Najświętszej Maryi Panny w Rzeszowie (gdzie upamiętniono zbiorowo członków AK i WiN). Przy moście na Bzurze w Witkowicach znajduje się tablica upamiętniająca bohaterskie czyny Łukasza Cieplińskiego podczas bitwy nad Bzurą we wrześniu 1939. 28 października 2015 na murze południowym zewnętrznym zabudowań aresztu śledczego w Sanoku została odsłonięta tablica upamiętniająca Łukasza Cieplińskiego, osadzonego w sanockim więzieniu podczas II wojny światowej. Inskrypcja brzmi: "W tym więzieniu od stycznia do kwietnia 1940 był więziony przez Niemców por. Łukasz Ciepliński, późniejszy prezes IV zarządu Głównego Zrzeszenia Wolność i Niezawisłość. Dla upamiętnienia Zarząd Okręgowy Niezależnego Samorządnego Związku Zawodowego Funkcjonariuszy i Pracowników Więziennictwa w Rzeszowie. Października 2015".
Łukasz Ciepliński został patronem Szkoły Podstawowej nr 28 w Rzeszowie. Jego nazwiskiem nazwano ulice w Rzeszowie i Krakowie (1991).
W 2011 dzień 1 marca został ustanowiony Narodowym Dniem Pamięci „Żołnierzy Wyklętych”, w rocznicę wykonania wyroku śmierci na siedmiu członkach IV Zarządu Głównego Zrzeszenia „Wolność i Niezawisłość”, w tym na Łukaszu Cieplińskim.
1 marca 2013, w ramach obchodów Narodowego Dnia Pamięci Żołnierzy Wyklętych minister obrony narodowej Tomasz Siemoniak mianował pośmiertnie Łukasza Cieplińskiego pułkownikiem.
17 listopada 2013, kilka dni przed setną rocznicą urodzin Łukasza Cieplińskiego, został odsłonięty Pomnik Żołnierzy Wyklętych w Rzeszowie, którego główną część stanowi monument upamiętniający Łukasza Cieplińskiego. Projekt stworzył i pomnik wykonał prof. Karol Badyna. Ponadto tworzą go popiersia sześciu członków WiN (Adam Lazarowicz, Mieczysław Kawalec, Józef Batory, Franciszek Błażej, Józef Rzepka, Karol Chmiel).
W 2013 byli żołnierze AK z Rzeszowszczyzny zainicjowali prośbę o rozpoczęcie procesu beatyfikacyjnego Łukasza Cieplińskiego.
1 marca 2015 uroczyście odsłonięto popiersie Łukasza Cieplińskiego w Parku im. Henryka Jordana w Krakowie.
1 marca 2017, w ramach kolejnych obchodów Narodowego Dnia Pamięci „Żołnierzy Wyklętych”, minister obrony narodowej Antoni Macierewicz nadał 3 Podkarpackiej Brygadzie Obrony Terytorialnej imię pułkownika Łukasza Cieplińskiego.
18 lipca 2017 na obozie letnim miano pułkownika otrzymała 60 Krakowska Drużyna Harcerzy „Puszczanie” ZHR.
16 października 2019 Narodowy Bank Polski wyemitował srebrną monetę kolekcjonerską „Wyklęci przez komunistów żołnierze niezłomni – Łukasz Ciepliński Pług”.
1 marca 2021 odsłonięto poświęconą mu tablicę pamiątkową na budynku Komendy Garnizonu w Bydgoszczy, znajdującym się w kompleksie koszarowym 62 pp przy ul. Warszawskiej 10, w którym służył.
1 marca 2021 Poczta Polska upamiętniła go na okolicznościowym znaczku pocztowym.

</doc>
<doc id="462487" url="https://pl.wikipedia.org/wiki?curid=462487" title="Meryl Streep">
Meryl Streep

Mary Louise Streep (ur. 22 czerwca 1949 w Summit) – amerykańska aktorka filmowa, telewizyjna i teatralna, a także okazjonalnie wokalistka.
Zadebiutowała na scenie teatralnej w 1971, grając w sztuce "The Playboy of Seville". Na ekranach pojawiła się po raz pierwszy w 1977, w filmie telewizyjnym "The Deadliest Season". W tym samym roku wystąpiła w drugoplanowej roli w filmie "Julia". Sukces artystyczny i komercyjny przyszedł szybko, głównie dzięki rolom w filmach "Łowca jeleni" (1978) i "Sprawa Kramerów" (1979), za które Streep otrzymała swoje pierwsze nominacje do Oscara; drugi z tych tytułów przyniósł jej pierwsze zwycięstwo. Drugiego Oscara, tym razem dla najlepszej aktorki pierwszoplanowej, zdobyła za film "Wybór Zofii" (1982). 30 lat później odebrała trzecią statuetkę za rolę w biograficznym obrazie "Żelazna Dama" (2011) o byłej brytyjskiej premier Margaret Thatcher.
Powszechnie uważana za jedną z najbardziej utalentowanych i szanowanych aktorek wszech czasów. Otrzymała łącznie 21 nominacji do Oscara oraz 31 nominacji do Złotego Globu (wygrała osiem, w 2017 otrzymała również nagrodę za całokształt twórczości imienia Cecila B. DeMille’a). Żaden inny aktor w historii obydwu nagród nie otrzymał więcej nominacji. Ponadto jest laureatką dwóch nagród Emmy, dwóch nagród Gildii Aktorów Ekranowych, nagród na Festiwalach Filmowych w Cannes i Berlinie, sześciu nagród Stowarzyszenia Nowojorskich Krytyków Filmowych, dwóch nagród BAFTA, nagrody Australijskiego Instytutu Filmowego, a także zdobywczynią pięciu nominacji do nagrody Grammy i nominacji do nagrody Tony. Odznaczona przez Amerykański Instytut Filmowy za całokształt twórczości w 2004, a także francuskim Orderem Sztuki i Literatury I Klasy w 2000. Uhonorowana przez prezydenta Baracka Obamę Narodowym Medalem Sztuki w 2010 i Prezydenckim Medalem Wolności w 2014.
Młodość.
Urodziła się w Summit, w stanie New Jersey, jest córką projektantki Mary Wolf (Wilkinson) i Harry’ego Williama Streepa Juniora, kierownika w zakładach farmaceutycznych Merck &amp; Co.. Ma korzenie niemieckie, szwajcarskie i brytyjskie. Jej przodkowie pochodzą m.in. z okolic Loffenau w Niemczech i Giswil w Szwajcarii. Jest daleką krewną Williama Penna, założyciela Pensylwanii, a zapisy świadczą, iż jej rodzina była jednym z pierwszych nabywców gruntów w Pensylwanii.
Pierwsze lata życia spędziła w Basking Ridge. Po narodzinach młodszych braci – Dana i Harry’ego III – zamieszkała z rodziną w zamożnej okolicy w mieście Bernardsville, w New Jersey. Została wychowana w nurcie prezbiterianizmu. Już w dzieciństwie wykazywała zainteresowanie aktorstwem, wystawiała amatorskie przedstawienia w domu, a także regularnie chodziła na musicale i przedstawienia teatralne wystawiane na Broadwayu. W wieku 12 lat została wyrzucona ze szkółki niedzielnej za złe zachowanie. W tym okresie, po udanym występie podczas koncertu bożonarodzeniowego z francuskojęzyczną wersją piosenki „O, Holy Night”, zaczęła uczęszczać na zajęcia ze śpiewu u Estelle Liebling, które zakończyła po czterech latach nauki.
Uczyła się w Bernards High School, w której należała do szkolnej grupy cheerleaderek oraz grała główne role w licznych przedstawieniach szkolnych, poza tym śpiewała w chórze, ćwiczyła gimnastykę, była główną spikerką w szkolnym radiowęźle, pisała do szkolnej gazetki i należała do drużyny pływackiej. W 1966 otrzymała tytuł „królowej” zjazdu absolwentów tej szkoły.
Kariera aktorska.
Lata 1971–1979.
W 1967 rozpoczęła naukę na wydziale dramatycznym żeńskiego college’u artystycznego Vassar. W tym okresie zagrała role musicalowe: Miriam w "The Music Man", Daisy Mae w "Li’l Abner" oraz Laurey w "Oklahomie!", a także wystąpiła w tytułowej roli w "Pannie Julii" Augusta Strindberga. W kwietniu 1971 zadebiutowała w nowojorskim teatrze Cubiculo rolą Tispei, jednej z uwiedzionych kobiet w spektaklu Tirso de Moliny "Zwodziciel z Sewilli" w reż. Clinta Atkinsona. Kilka tygodni później ukończyła naukę w college’u, uzyskując licencjat z wyróżnieniem. W ramach wymiany studenckiej na ostatnim roku studiów przez semestr uczyła się w Dartmouth College. Poza tym była członkinią Letniego Kabaretu, projektu teatru działającego przy uczelni, w ramach którego zagrała m.in. w sztukach: "The Real Inspector Hound", "Wiele hałasu o nic" i "The Marriahe of Bette &amp; Boo". Wystąpiła też w reżyserowanych przez Clinta Antinsona spektaklach: "Dobry człowiek z Seczuanu", "Skąpiec" (jako Frozyna) i "The London Merchant" (jako prostytutka Sarah Millwood).
Po ukończeniu studiów na Vassar College w 1971 dołączyła do grupy teatralnej Green Mountain Guild, w której zagrała w sztukach "The Voice of the Turtle", "Affairs of State" i "Kandyda" oraz występowała z nimi w Stowe, Killington i Quechee. W tym czasie nawiązała współpracę z agencją aktorską ICM, a jej menedżerką została Sheila Robinson. Wkrótce zadebiutowała jako aktorka dubbingowa, użyczając głosu w animacji "Everybody Rodes the Carousel". Na trzecim roku studiów na Wydziale Dramatycznym Uniwersytetu Yale została członkinią zespołu Yale Repertory Theatre, z którą zagrała m.in. w sztuce Dostojewskiego "Biesy" w reż. Andrzeja Wajdy (jedną z głównych ról w sztuce grała Elżbieta Czyżewska). Zebrała przychylne recenzje za rolę Constance Garnett, 80-letniej narratorki na wózku inwalidzkim w "Idiotach Karamazow". Zagrała też niewielką rolę w musicalu "Happy End", córkę Berhy w "Ojcu" Augusta Strindberga i Helenę w "Śnie nocy letniej". Dziekan uczelni Robert Brustein powiedział: „To oczywiste, że jest skazana na sukces”.
W 1975 otrzymała tytuł magistra na Wydziale Dramatycznym Uniwersytetu Yale. Po ukończeniu studiów uczestniczyła w krajowej konferencji dramatopisarzy, organizowanej przez Centrum Teatralne Josepha Pappa, podczas której zagrała w pięciu przedstawieniach w ciągu czterech tygodni, m.in. w "Marco Polo" i "Isadora Duncan śpi z rosyjską marynarką wojenną". 15 października 1975 zadebiutowała na Broadwayu rolą Imogen Parrott, aktorki i dyrektorki teatru w sztuce "Trelawny of the „Wells”". W 1976 zagrała w dwóch sztukach Phoenix Theatre: Florę w spektaklu Tennessee Williamsa "27 Wagons Full of Cotton" i sekretarkę Patricię w "A Memory of Two Mondays" Arthura Millera. Za rolę w "27 Wagons Full of Cotton" otrzymała nominację do nagrody Tony dla najlepszej aktorki drugoplanowej w sztuce teatralnej, poza tym zdobyła nagrodę Theatre World Award. Następnie zagrała Edith Varney w "Secret Service", a także wystąpiła na New York Shakespeare Festival w sztukach: "Henryk V" oraz "Miarka za miarkę", wystawianych na scenie Delacorte Theater. Brała udział także w przesłuchaniach do ról filmowych, jednak nie wszystkie próby kończyły się sukcesami – ubiegała się m.in. o główną rolę kobiecą w "King Kongu" (1976), jednak producent filmu Dino De Laurentiis, ujrzawszy aktorkę, powiedział do syna po włosku: „Jest brzydka. Dlaczego mi to przyprowadziłeś?”, na co Streep odpowiedziała mu płynnie w tym samym języku: „Żałuję, że nie jestem wystarczająco piękna”.
W 1977 zagrała pokojówkę Duniaszę w "Wiśniowym sadzie" Antoniego Czechowa na scenie broadwayowskiego Vivien Beaumont Theater w reż. Andreia Șerbana, a następnie wystąpiła w roli Hallelujah Lil w musicalu Bertolta Brechta i Kurta Weilla "Happy End" wystawianym w Brooklińskiej Akademii Muzycznej. Za obie te produkcje otrzymała nominacje do Drama Desk Award. W marcu 1977 zadebiutowała na ekranie rolą w filmie telewizyjnym "The Deadliest Season". Kilka tygodni później premierę miał jej pierwszy film kinowy w karierze – "Julia" (1977) Freda Zinnemanna, w którym zagrała małą, ale istotną rolę Anne Marie podczas scen retrospekcji. W tym czasie zagrała także w miniserialu "Holocaust" (1978), wcielając się w Ingę, Aryjkę poślubiającą żydowskiego artystę w nazistowskich Niemczech. Później wyjaśniła, że miała do zagrania postać „nieubłaganie szlachetną” oraz że przyjęła rolę tylko dlatego, iż potrzebowała pieniędzy na opłacenie leczenia Cazale’a. Wyjechała na plan zdjęciowy do Austrii. Miniserial obejrzało ok. 120 mln ludzi w USA i ponad 20 mln osób w RFN. Streep dzięki roli w "Holocauście" zdobyła uznanie krytyków – została określona w sierpniu 1978 jako „skrajnie widoczna”. Za rolę otrzymała nagrodę Emmy dla najlepszej aktorki pierwszoplanowej w miniserialu lub filmie telewizyjnym. W tym samym roku została obsadzona w niewielkiej roli w filmie "Łowca jeleni" (1978) wraz ze swoim ówczesnym narzeczonym, Johnem Cazalem, u którego zdiagnozowano nowotwór płuca z przerzutami na kości. Otrzymanie roli w filmie pozwoliło jej pozostać z chorującym partnerem na czas kręcenia produkcji. Sama nie była specjalnie zainteresowana występem w "Łowcy…", a po latach wyznała: „Potrzebna była dziewczyna pomiędzy dwóch facetów i to wszystko”. Za rolę kasjerki Lindy po raz pierwszy nominowana została do Oscara dla najlepszej aktorki drugoplanowej oraz do Złotego Globu i nagrody BAFTA.
Po zakończeniu zdjęć opiekowała się Cazalem aż do jego śmierci 12 marca 1978. Jeszcze przed śmiercią aktora zagrała Leilah, niewielką rolę w telewizyjnej inscenizacji "Niezwykłych kobiet… i innych" Wendy Wasserstein, z którą studiowała na Uniwersytecie Yale, a latem 1978 zagrała Katarzynę, tytułową bohaterkę "Poskromienia złośnicy", którą Joe Papp wystawił na festiwalu "Szekspir w Parku". Pełna smutku i nadziei, że praca zapewni jej ulgę po śmierci Cazale’a, przyjęła rolę w filmie "Uwiedzenie Joe Tynana" (1979) u boku Alana Aldy. Wspominała później, że na planie grała na „automatycznego pilota”. W tym czasie jej nowym agentem i menedżerem został Sam Cohn, który zaproponował jej rolę w "Sprawie Kramerów" (1979) Roberta Bentona. Zapytana o scenariusz filmu powiedziała, że jej bohaterka – Joanna – nie jest zbyt typowym przykładem wielu amerykańskich kobiet, które stają w obliczu rozpadu małżeństwa i walki o prawa do opieki nad dzieckiem oraz że została przedstawiona jako „zbyt zła”. Twórcy zgodzili się ze Streep i scenariusz został poprawiony. Przygotowując się do roli, Streep rozmawiała ze swoją matką na temat jej życia jako matki i gospodyni domowej, kobiety sukcesu i bywalczyni Upper East Side, dzielnicy w której powstał film. Benton pozwolił Streep, aby napisała swój dialog w jej dwóch kluczowych scenach, pomimo sprzeciwu ze strony Hoffmana. Również w 1979 zagrała drugoplanową rolę Jill w filmie Woody’ego Allena "Manhattan". Przed rozpoczęciem zdjęć nie otrzymała całego scenariusza – dano jej tylko sześć stron własnej sceny, w dodatku nie miała prawa do improwizacji. Za role we wszystkich trzech filmach z 1979 zyskała uznanie krytyków oraz otrzymała nagrody Los Angeles Film Critics Association, National Board of Review i National Society of Film Critics dla najlepszej aktorki drugoplanowej za pracę zbiorową przy tych trzech produkcjach. Ponadto wśród nagród otrzymanych za rolę w filmie "Sprawa Kramerów" był pierwszy Oscar i Złoty Glob dla najlepszej aktorki drugoplanowej.
W tym czasie pracowała także nad musicalową adaptacją "Alicji w Krainie Czarów" w reż. Elizabeth Swados, jednak projekt został zawieszony na krótko przed pierwszymi pokazami zamkniętymi. Zamiast tego przygotowano koncertową wersję przedsięwzięcia – "Alice in Concert", w której Streep wcieliła się w kilka postaci, m.in. w tytułową bohaterkę oraz Humpty’ego Dumpty’ego. Za występ w koncertach otrzymała w 1981 nagrodę Obie.
Lata 1980–1989.
Po znaczących rolach drugoplanowych w "Łowcy jeleni" i "Sprawie Kramerów" zaczęła grać główne role. Zagrała pierwszoplanową rolę w filmie Karela Reisza "Kochanica Francuza" (1981), będącego ekranizacją powieści szkatułkowej Johna Fowlesa pod tym samym tytułem. „New York Magazine” stwierdził w swoim artykule, iż wiele gwiazd w przeszłości grało pojedyncze postacie w swoich filmach, podczas gdy Streep jest „kameleonem”, chętnym do gry każdej roli. Streep za rolę w filmie otrzymała nagrodę BAFTA dla najlepszej aktorki pierwszoplanowej. Gdy jej kariera filmowa nabrała rozmachu, w 1981 zrobiła sobie przerwę od pracy scenicznej, ograniczając ją do sporadycznych występów w Delacorte Theater.
W 1982 zagrała w thrillerze psychologicznym Roberta Bentona "W nocnej ciszy". Amerykański krytyk Vincent Canby piszący dla „New York Timesa”, zauważył, że film jest „hołdem dla dzieł Alfreda Hitchcocka”, ale „jednym z jego głównych słabości jest brak chemii między Streep i Scheiderem”. Stwierdził też, że Streep „jest oszałamiająca, ale nie jest na ekranie wystarczająco długo w pobliżu dowolnego miejsca”. Również w 1982 wystąpiła jako ocalała z Holocaustu Polka Zofia Zawistowska w filmie "Wybór Zofii", a w znacznej części filmu mówiła po polsku. William Styron napisał powieść z myślą o Ursuli Andress w roli Zofii, ale Streep była bardzo zdeterminowana, aby otrzymać rolę – po zdobyciu pirackiej kopii scenariusza udała się do reżysera filmu, Alana J. Pakuli i rzuciła się na ziemię, prosząc go, by obsadził ją w tej roli. Za rolę w tym filmie otrzymała drugiego w swojej karierze Oscara, lecz tym razem dla najlepszej aktorki pierwszoplanowej. Na planie "Wyboru Zofii" nawiązała stałą współpracę z wizażystą i stylistą fryzur Royem Hellandem. Jej kolejnym sukcesem była rola w dramacie biograficznym "Silkwood" (1983), opowiadającym historię działaczki związkowej Karen Silkwood. W wywiadzie udzielonym Rogerowi Ebertowi opowiadała, w jaki sposób przygotowywała się do roli – spotykała się m.in. z bliskimi i znajomymi Silkwood, w ten sposób zdając sobie sprawę, iż każda osoba postrzegała Karen Silkwood w innym aspekcie. W końcu skoncentrowała się na wydarzeniach z życia Silkwood: „Nie próbowałam przeniknąć w Karen. Po prostu chciałam spojrzeć na to co zrobiła. Ułożyłam każdą informację, jaką udało mi się znaleźć o niej... Co w końcu rzuciło światło na wydarzenia z jej życia, i starałam się zrozumieć ją od wewnątrz”. Za rolę w tym filmie Streep otrzymała piątą nominację do Oscara, trzecią z rzędu (1981–1983) w kategorii najlepsza aktorka pierwszoplanowa. Następnie zagrała u boku Roberta De Niro w komedii romantycznej "Zakochać się" (1984) oraz wystąpiła w brytyjskim dramacie "Obfitość" (1985). Roger Ebert powiedział o grze Streep w "Obfitości", iż pokazała „wielką subtelność, trudno jest grać niesymetryczną, neurotyczną, autodestrukcyjną kobietę, a ona robi to z taką delikatnością i urokiem... Streep tworzy postać kobiety, która mogłaby być po prostu katalogiem objawów”.
W 1985 zagrała z Robertem Redfordem w "Pożegnaniu z Afryką" Sydneya Pollacka według powieści Karen Blixen. Film odniósł ogromny sukces komercyjny i artystyczny, otrzymując Oscara dla najlepszego filmu i Złoty Glob dla najlepszego filmu dramatycznego, z kolei Streep za rolę w nim otrzymała szóstą nominację do Oscara i Złotego Globu oraz siódmą do nagrody BAFTA. W 1986 wystąpiła z Jackiem Nicholsonem w filmie "Zgaga" Mike’a Nicholsa. Rok później pojawiła się w filmie "Chwasty", w którym po raz pierwszy od lat zaśpiewała na ekranie. Za rolę w "Chwastach" została po raz siódmy nominowana do Oscara.
W 1988 zagrała postać Lindy Chamberlain, Australijki oskarżonej o morderstwo córki, w filmie Freda Schepisiego "Krzyk w ciemności". Za rolę w filmie otrzymała nagrodę dla najlepszej aktorki podczas 42. MFF w Cannes oraz zdobyła kolejną nominację do Oscara. Lata 80. zakończyła rolą w filmie komediowym "Diablica" (1989). Richard Corliss, krytyk filmowy "Time’a", stwierdził, że Streep jest „jednym z powodów, aby zobaczyć film”.
Lata 1990–1999.
W latach 1984–1990 otrzymała sześć nagród People’s Choice Awards dla ulubionej aktorki filmowej. W 1990 wystąpiła w filmie "Pocztówki znad krawędzi", będącym adaptacją autobiograficznej książki aktorki Carrie Fisher. Obraz skupiał się na relacjach córki z matką oraz ich rywalizacji i walce z ambicjami. Za rolę w tym filmie została dziewiąty raz nominowana do Oscara. W 1991 wystąpiła w melodramacie Alberta Brooksa "W obronie życia".
Przez wiele lat przyjaźniła się z Goldie Hawn. Aktorki były zainteresowane stworzeniem wspólnego filmu. Po rozważeniu różnych projektów zdecydowały się na film "Thelma i Louise" (1991), jednakże czwarta ciąża Streep uniemożliwiła jej pracę na planie filmu (producenci obrazu zdecydowali się kontynuować pracę z innymi aktorkami, Susan Sarandon i Geeną Davis). Z Hawn wystąpiła w czarnej komedii "Ze śmiercią jej do twarzy" (1992), będącej pastiszem kultu młodości; za rolę egocentrycznej Madeline Ashton otrzymała dziesiątą nominację do Złotego Globu. Biografka Karen Hollinger, na przykładzie filmu "Ze śmiercią jej do twarzy", opisała ten okres jako spadek popularności Streep, przypisując to częściowo krytycznemu odbiorowi jej ról komediowych, jak też brakowi dostępnych opcji dla „aktorek po czterdziestce”. Sama Streep zauważyła, że miała ograniczone możliwości grania, ponieważ wolała pracować w Los Angeles w pobliżu swojej rodziny.
W 1993 wystąpiła z Glenn Close w filmie "Dom dusz", adaptacji powieści Isabel Allende. Sensację wzbudził występ Streep w "Dzikiej rzece" (1994), pozostającym jedynym filmem akcji, w którym wystąpiła. Za występ w tym filmie zainkasowała 5 mln dol.. Rola w produkcji przyniosła jej kolejną nominację do Złotego Globu oraz pierwszą do nagrody Gildii Aktorów Ekranowych. W 1995 odegrała rolę Franceski Johnson w filmie Clinta Eastwooda "Co się wydarzyło w Madison County". Rola 40-letniej gospodyni domowej, która przeżywa kilkudniowy romans z fotografem pisma National Geographic, przyniosła jej 10. nominację do Oscara. W 1996 wystąpiła w filmie "Pokój Marvina", z Diane Keaton i Leonardo DiCaprio, a także zagrała matkę w obrazie "Wczoraj i dziś" u boku Liama Neesona.
W 1997, po ponad 20-letniej przerwie, powróciła do telewizji występem w filmie "Po pierwsze nie szkodzić". Za rolę matki, zdecydowanej uratować życie synowi choremu na grożącą śmiercią postać epilepsji, została nominowana do nagrody Emmy w kategorii najlepsza aktorka pierwszoplanowa w miniserialu lub filmie telewizyjnym. W 1998 wystąpiła w obrazie "Taniec ulotnych marzeń", za co otrzymała nominację do Irlandzkiej Nagrody Filmowej i Telewizyjnej. Za rolę chorej na raka matki, która pomaga córce przewartościować jej życie, w filmie "Jedyna prawdziwa rzecz" (1998) otrzymała 11. nominację do Oscara oraz 15. – do Złotego Globu. W 1999 wystąpiła w filmie "Koncert na 50 serc", a na potrzeby produkcji nauczyła się grać na skrzypcach. Rola w filmie zapewniła jej kolejną nominację do Oscara i Złotego Globu.
Lata 2000–2009.
W 2001, po dłuższej przerwie, udzieliła głosu w filmie Stevena Spielberga "A.I. Sztuczna inteligencja". W tym samym roku, po 20 latach przerwy, powróciła na deski teatru, występując w "Mewie" Czechowa, wystawianej w Public Theater, w reżyserii Mike’a Nicholsa. Otrzymała nominację do Drama Desk Award dla najlepszej aktorki w sztuce. Również w 2001 wraz z Liamem Neesonem poprowadziła coroczny koncert dla laureata Pokojowej Nagrody Nobla w Oslo.
W 2002 wystąpiła w roli Clarissy Vaughn, redaktorki opiekującej się umierającym na AIDS przyjacielem, w "Godzinach" Stephena Daldry’ego. Na ekranie partnerowały jej Nicole Kidman i Julianne Moore, z którymi otrzymała "ex aequo" nagrodę Srebrnego Niedźwiedzia dla najlepszej aktorki na 53. MFF w Berlinie, poza tym za tę rolę otrzymała 17. nominację do Złotego Globu. W tym samym roku za rolę dziennikarki Susan Orlean w "Adaptacji" Spike’a Jonze’a otrzymała Złoty Glob dla najlepszej aktorki drugoplanowej oraz 13. nominację do Oscara. Występ w "Adaptacji" uznawany jest za kluczowy w odbudowie kariery aktorskiej Streep.
W 2003 zgodziła się zagrać ducha Ethel Rosenberg w miniserialu telewizyjnym "Anioły w Ameryce" reżyserowanym przez Mike’a Nicholsa, z którym wcześniej pracowała w "Silkwood", "Zgadze", "Pocztówkach znad krawędzi" i "Aniołach w Ameryce". Miniserial zyskał ogromną popularność w Stanach Zjednoczonych, a Streep otrzymała nagrodę Emmy i piątego Złotego Globa. Następnie wystąpiła w adaptacji popularnego cyklu książek dla młodzieży "Seria niefortunnych zdarzeń" autorstwa Daniela Handlera. W obrazie "" (2004) zagrała postać ciotki Józefiny, występując u boku Jima Carreya. W tym samym roku zagrała główną rolę w trillerze politycznym Jonathana Demme’a "Kandydat" z Denzelem Washingtonem w obsadzie. Film jest remakiem obrazu "Przeżyliśmy wojnę" w reżyserii Johna Frankenheimera. W 2004 Amerykański Instytut Filmowy przyznał Streep nagrodę za osiągnięcia życia, poza tym otrzymała nagrodę Emmy za rolę w telewizyjnej adaptacji "Aniołów w Ameryce" w reż. Mike’a Nicholsa.
W 2005 wystąpiła w roli terapeutki w filmie komediowym "Serce nie sługa" u boku Umy Thurman. Rok później premierę miał ostatni film Roberta Altmana "Ostatnia audycja" (2006), w którym Streep grała wraz z Lily Tomlin, Woodym Harrelsonem i Lindsay Lohan. W tym samym roku wystąpiła wraz z Anne Hathaway w tragikomedii "Diabeł ubiera się u Prady" na podstawie bestsellerowej powieści Lauren Weisberger, w której autorka opisuje swoje przeżycia podczas pracy jako asystentka redaktor naczelnej amerykańskiego „Vogue’a” – Anny Wintour. Za rolę demonicznej Mirandy Priestly, postaci wzorowanej na Wintour, Streep otrzymała Złoty Glob dla najlepszej aktorki w filmie komediowym lub musicalu i 14. nominację do Oscara. W sierpniu i wrześniu 2006 występowała w produkcji Public Theater – sztuce "Matka Courage i jej dzieci" Bertolta Brechta, wystawianej w Delacorte Theater w Central Parku.
W 2007 zagrała w czterech filmach – nagrodzonej na Sundance Film Festival "Ciemnej materii" Chen Shi-zhenga, w "Wieczorze" na podstawie powieści Susan Minot, w którym wystąpiła wraz ze swoją córką Mamie Gummer, w "Transferze" Gavina Hooda, w którym wcieliła się w postać szefowej CIA oraz w obrazie "Ukryta strategia" w reżyserii Roberta Redforda, w którym jako dziennikarka Janine Roth przeprowadza wywiad z młodym i wpływowym kongresmenem (w tej roli Tom Cruise). W 2008 wystąpiła w roli Donny Sheridan w ekranizacji kultowego musicalu "Mamma Mia!", z fabułą na podstawie piosenek zespołu ABBA. Za rolę w tej ekranizacji, która okazała się komercyjnym sukcesem, otrzymała 23. nominację do Złotego Globu oraz nominację do nagrody Grammy (za pracę nad ścieżką dźwiękową do filmu). Podczas 35. rozdania nagród People’s Choice Awards wykonywana przez nią piosenka „Mamma Mia!” otrzymała nagrodę dla najlepszej piosenki z soundtracku. W tym samym roku wystąpiła w filmie dramatycznym "Wątpliwość" w reżyserii Johna Patricka Shanleya, w roli siostry Aloysius Beauvier. Za rolę w tym obrazie 22 stycznia 2009 została nominowana po raz 15. do Oscara. Otrzymała również nagrodę Gildii Aktorów Ekranowych za wybitny występ aktorki w roli pierwszoplanowej.
W 2009 zagrała w komedii biograficznej "Julie i Julia", w której wcieliła się w rolę słynnej amerykańskiej kucharki Julii Child. Za występ w tym filmie otrzymała Złoty Glob dla najlepszej aktorki w filmie komediowym lub musicalu oraz 16. nominację do Oscara. Również w 2009 była nominowana do Złotego Globa za rolę w komedii romantycznej Nancy Meyers "To skomplikowane", za grę w której zainkasowała wówczas rekordową gażę w wysokości 7-8 mln dol.. W 2010 użyczyła głosu pani Lis w filmie animowanym "Fantastyczny pan Lis" w reżyserii Wesa Andersona.
Lata 2010–2019.
W 2011 zagrała postać brytyjskiej premier Margaret Thatcher w filmie "Żelazna Dama". Przygotowując się do tej roli, odwiedziła m.in. brytyjską Izbę Gmin. Rola została wysoko oceniona przez krytyków, a sama Streep otrzymała zań Złoty Glob dla najlepszej aktorki w filmie dramatycznym oraz była nominowana do nagrody Gildii Aktorów Ekranowych, nagrody Satelity i nagrody BAFTA, a w lutym 2012 odebrała Oscara za rolę pierwszoplanową. Organizatorzy 62. Międzynarodowego Festiwalu Filmowego w Berlinie przyznali Streep Honorowego Złotego Niedźwiedzia. Również w 2012 pojawiła się w filmie komediowym "Dwoje do poprawki" u boku Tommy’ego Lee Jonesa, z którym przedstawiła historię pary 60-letnich małżonków, którzy starają się przy pomocy terapeuty na nowo rozpalić między sobą namietność. Za występ w tym filmie otrzymała nominację do Złotego Globu.
W 2013 wcieliła się w rolę chorującej na raka i złej matki Violet Weston w filmie "Sierpień w hrabstwie Osage", będącym ekranizacją sztuki teatralnej autorstwa Tracy Letts. Rola ta przyniosła jej kolejne nominacje do Oscara, Złotego Globu, Satelitów i Nagrody Gildii Aktorów Ekranowych. W 2014 rozpoczęła pracę na planie musicalu "Tajemnice lasu" oraz pojawiła się w filmach "Dawca pamięci" i "Eskorta". W 2015 zagrała gitarzystkę rockową Ricki w filmie "Nigdy nie jest za późno", a na potrzeby ścieżki dźwiękowej do produkcji nagrała dziesięć piosenek, śpiewając je przy akompaniamencie gitar. W tym samym roku zagrała Emmeline Pankhurst w "Sufrażystce", a następnie odegrała główne role: Florence Foster Jenkins w filmie "Boska Florence" (2016) i Katharine Graham w filmie "Czwarta władza" (2017).
W 2018 ponownie zagrała Donnę Sheridan w "", będącym sequelem filmu "Mamma Mia!" z 2008. Również w 2018 wcieliła się w postać Topsy w "Mary Poppins powraca". W 2019 wystąpiła w swoim pierwszym filmie produkcji Netflixa – "Pralnia", bazującym na aferze Panama Papers, którego reżyserem był Steven Soderbergh.
Życie prywatne.
W okresie nastoletnim była związana z wojskowym sanitariuszem Mikiem Boothem oraz futbolistami: Bruce’em Thomsonem i Bobem Levinem. Na studiach związana była z Philipem Casnoffem. Podczas pracy przy spektaklu "Miarka za miarkę" w 1974 poznała aktora Johna Cazale’a, z którym pozostała do jego śmierci w marcu 1978.
30 września 1978 wyszła za rzeźbiarza Donalda J. „Dona” Gummera. Mają czworo dzieci: syna Henry’ego Wolfa „Harry’ego” (ur. 1979) oraz trzy córki: Mary Willę „Mamie” (ur. 1983), Grace Jane (ur. 1986) i Louisę Jacobson (ur. 12 czerwca 1991). Jest matką chrzestną Billie Lourd, córki swojej bliskiej przyjaciółki – aktorki Carrie Fisher. W lutym 2019 po raz pierwszy została babcią, dzięki swojej najstarszej córce Mamie.
Na pytanie, czy religia odgrywa ważną rolę w jej życiu, w wywiadzie udzielonym w 2009 odpowiedziała: „Nie uznaję żadnej doktryny. Nie należę do kościoła, świątyni czy synagogi lub aśramy”.
W sierpniu 1985 z rodziną przeniosła się do Connecticut, gdzie zamieszkali w prywatnej posiadłości wycenianej na 1,8 mln dol. W 1990 przeprowadzili się do wartej 3 mln dol. rezydencji w Brentwood w Los Angeles, ale po jakimś czasie wrócili do Connecticut.
Nagrody i nominacje.
W 2003 otrzymała Honorowego Cezara oraz Nagrodę za osiągnięcia życia od Amerykańskiego Instytutu Filmowego w 2004. W ciągu swojej kariery aktorskiej Streep została uznana Kobietą Roku przez związek studentów Uniwersytetu Harvarda „Hasty Pudding Theatricals” w 1980 oraz została uhonorowana nagrodą Crystal Awards dla Kobiety w filmie w 1998. Dostała również nagrodę Gala Tribute przyznawaną przez Film Society of Lincoln Center w 2008.
Od 2009 jest doktorem "honoris causa" Uniwersytetu w Princeton, a od 27 maja 2010 doktorem "honoris causa" Uniwersytetu Harvarda. Ponadto została odznaczona przez Dartmouth College (1981), Uniwersytet Yale (1983), Vassar College (1983), Uniwersytet New Hampshire (2003), Middlebury College (2003) i Barnard College (2010).
W 1977 została umieszczona na liście 12. najbardziej obiecujących nowych aktorów w John Willis’ Screen World, Vol. 29. W 2008 została zapisana do New Jersey Hall of Fame. Od 2010 jest członkiem Amerykańskiej Akademii Sztuki i Literatury. Posiada własną gwiazdę w Hollywood Walk of Fame, znajdującą się przy 7020 Hollywood Boulevard.

</doc>
<doc id="462488" url="https://pl.wikipedia.org/wiki?curid=462488" title="Plac Konstytucji (stacja metra)">
Plac Konstytucji (stacja metra)

Plac Konstytucji – planowana stacja linii M1 metra w Warszawie.
Historia.
Nazwa stacji została nadana uchwałą Rady Narodowej m.st. Warszawy 16 grudnia 1983. Wstępne prace w rejonie stacji rozpoczęły się w 1986. 
Stacja Plac Konstytucji razem ze stacją Muranów zostały wyłączone z budowy w 1989 ze względu na oszczędności. Według planów znajdować się miała między stacją Politechnika (592 metry od stacji) a stacją Centrum (858 m od stacji). Obecnie w miejscu planowanej stacji znajduje się szyb wentylacyjny dla niej wybudowany. Jego wylot jest umieszczony na pl. Konstytucji.
24 stycznia 2006 władze Warszawy podjęły decyzję o budowie obu pominiętych stacji metra (Plac Konstytucji i Muranów). Stacja Plac Konstytucji ma znajdować się pod ul. Marszałkowską, w ciągu od pl. Konstytucji do skrzyżowania z ul. Hożą. Planowana stacja ma być krótsza niż projektowano to w latach 80., a same wyjścia ze stacji nie będą znajdowały się na pl. Konstytucji. Cała stacja będzie nieco przesunięta w stronę ul. Wilczej.
W 2019 ogłoszono i rozstrzygnięto przetarg na wykonanie dokumentacji przedprojektowej i projektów budowlanych stacji Plac Konstytucji i Muranów. Na przygotowanie i uzyskanie pozwoleń na budowę spółka Metro Warszawskie przewiduje 24 miesiące od daty podpisania umowy.
W kulturze.
Wybudowana, lecz niewykończona stacja Plac Konstytucji pojawia się w postapokaliptycznej powieści "Kompleks 7215" (2014) Bartka Biedrzyckiego. 

</doc>
<doc id="462489" url="https://pl.wikipedia.org/wiki?curid=462489" title="1940 w literaturze">
1940 w literaturze



</doc>
<doc id="462492" url="https://pl.wikipedia.org/wiki?curid=462492" title="Muranów (stacja metra)">
Muranów (stacja metra)

Muranów – planowana stacja linii M1 metra w Warszawie.
Historia.
Nazwa stacji została nadana uchwałą Rady Narodowej m.st. Warszawy 16 grudnia 1983.
Została wyłączona z budowy ze względu na oszczędności razem ze stacją Plac Konstytucji. Według planów znajdować się miała między stacjami: od południa Ratusz Arsenał (635 metrów od stacji) i od północy Dworzec Gdański (899 metrów od stacji), w pobliżu skrzyżowania ulic Anielewicza i ówczesnej ul. Nowotki (obecnie ul. Andersa) na osiedlu Muranów. Zagęszczenie stacji metra w centrum miałoby na celu lepszą komunikację z Młocin i Kabat do wybranych punktów w centrum miasta.
W 2006 władze Warszawy podjęły decyzję o budowie obu pominiętych stacji metra (Plac Konstytucji i Muranów)&lt;ref name="UM/Mapa"&gt;&lt;/ref&gt;. Ich budowa jest wskazana w aktualnym Studium uwarunkowań i kierunków zagospodarowania przestrzennego m.st. Warszawy (SUiKZP). W 2019 ogłoszono i rozstrzygnięto przetarg na wykonanie dokumentacji przedprojektowej i projektów budowlanych obu stacji. Na przygotowanie i uzyskanie pozwoleń na budowę spółka Metro Warszawskie przewiduje 24 miesiące od daty podpisania umowy.
Inne informacje.
Stacja, zamieszkana przez policjantów z pobliskiego pałacu Mostowskich pojawia się w postapokaliptycznej powieści "Kompleks 7215" Bartka Biedrzyckiego.
Od 2010 działa Stowarzyszenie Inicjatyw Społeczno-Kulturalnych Stacja Muranów, zajmujące się realizacją projektów kulturalnych i społecznych na terenie dzielnicy.

</doc>
<doc id="462493" url="https://pl.wikipedia.org/wiki?curid=462493" title="E-3 Sentry">
E-3 Sentry



</doc>
<doc id="462496" url="https://pl.wikipedia.org/wiki?curid=462496" title="Saneczkarstwo na Zimowych Igrzyskach Olimpijskich 1972">
Saneczkarstwo na Zimowych Igrzyskach Olimpijskich 1972

Saneczkarstwo na Zimowych Igrzyskach Olimpijskich 1972 odbyło się w dniach 4 – 7 lutego 1972 roku na torze Sapporo Teine. Zawodnicy walczyli w jedynkach kobiet i mężczyzn oraz dwójkach mężczyzn.

</doc>
<doc id="462503" url="https://pl.wikipedia.org/wiki?curid=462503" title="Gra w chaos">
Gra w chaos

Gra w chaos – algorytm komputerowego generowania obrazów pewnych fraktali. Generuje on przybliżony obraz atraktora lub punktu stałego dowolnego systemu funkcji iterowanych.
Algorytm.
Zaczynając od pewnego punktu formula_1 kolejne iteracje są dane przy pomocy wzoru formula_2 gdzie formula_3 jest jedną z funkcji iterowanych wybieraną niezależnie i losowo dla każdej iteracji. Iteracje zbiegają się do punktu stałego systemu funkcji iterowanych. Jeżeli wartość początkowa formula_4 należy do atraktora systemu funkcji iterowanych, wówczas wszystkie punkty formula_5 również należą do tego atraktora i z prawdopodobieństwem 1 tworzą w nim zbiór gęsty. Prawdziwy jest znacznie ogólniejszy rezultat.
"Twierdzenie" o grze w chaos (zob.): Niech formula_6 będzie przestrzenią metryczną zupełną, zaś formula_7 iterowanym układem funkcyjnym (IFS) złożonym z przekształceń zwężających formula_8 Niech formula_9 będzie orbitą startującą w dowolnym punkcie formula_10 Wówczas atraktor formula_11 układu formula_12 (który istnieje w myśl twierdzenia Hutchinsona) odtwarzany jest przez zbiór punktów skupienia formula_13 orbity formula_14
W przypadku układów kontrakcji wariant probabilistyczny twierdzenia o grze w chaos (używający schematu Bernoulliego) wynika z wariantu dyzjunktywnego. Dzieje się tak, gdyż schemat Bernoulliego generuje ciągi dyzjunktywne prawie na pewno.
Przykład dla trójkąta Sierpińskiego.
Na początku stawia się na płaszczyźnie 3 dowolne punkty (powinny być niewspółliniowe, gdyż inaczej fraktal zdegeneruje się do odcinka), po czym wybiera sobie kolejny punkt płaszczyzny, zwany punktem gry ("game point"). Następnie wybiera się dowolny z trzech punktów obranych na samym początku (można je oznaczyć 1, 2 i 3, po czym korzystając z generatora liczb losowych, wybierać je) i stawia punkt w połowie odległości między czwartym punktem a tym wybranym. Powtarza się ten krok, za każdym razem oznaczając punkt leżący dokładnie w połowie odległości między ostatnio postawionym a jednym z trzech pierwszych.
Efektem algorytmu – zakładając, że punkty były losowane z mniej więcej takim samym prawdopodobieństwem – jest pewien wariant trójkąta Sierpińskiego. Jego wierzchołkami są trzy punkty wybrane na samym początku gry.

</doc>
<doc id="462508" url="https://pl.wikipedia.org/wiki?curid=462508" title="Mięsień podłopatkowy">
Mięsień podłopatkowy

Mięsień podłopatkowy (ang. "subscapularis muscle", ) – duży, pierzasty, płaski mięsień zlokalizowany na powierzchni żebrowej łopatki.
Budowa.
Przyśrodkowy przyczep zlokalizowany jest na powierzchni żebrowej łopatki (ang. "costal surface of scapula") oraz na powięzi podłopatkowej (ang. "subscapular fascia"). Włókna mięśnia zbiegają się koncentrycznie do boku tworząc ścięgno, które zrasta się częściowo z torebką stawu ramiennego (ang. "shoulder joint"), a następnie przyczepia się do guzka mniejszego kości ramiennej (ang. "lesser tubercle of humerus").
Funkcja.
Rotacja ramienia do wewnątrz - działanie antagonistyczne w stosunku do mięśnia podgrzebieniowego (ang. "infraspinatus muscle"). Napięcie torebki stawowej. Poza tym przywodzi ramię.
Bibliografia.
"Anatomia człowieka, t. 1, Anatomia ogólna kości, stawy i więzadła, mięśnie; Michał Reicher; wyd. XI (VII), Warszawa 1999; "

</doc>
<doc id="462510" url="https://pl.wikipedia.org/wiki?curid=462510" title="Toronto Raptors">
Toronto Raptors

Toronto Raptors – kanadyjski klub koszykarski uczestniczący w rozgrywkach ligi NBA (Dywizja Atlantycka w Konferencji Wschodniej), mistrzowie z 2019. Domowe mecze rozgrywają w hali Scotiabank Arena położonej w Toronto, będąc jedyną organizacją ligi z siedzibą poza terytorium Stanów Zjednoczonych. W sezonie 2020/21 swoje spotkania domowe rozgrywali w Amalie Arena w mieście Tampa na terenie Stanów Zjednoczonych z powodu restrykcji spowodowanych pandemią koronawirusa w Kanadzie.
W pierwszych dwóch dekadach istnienia Raptors sześć razy w przeciągu 20 sezonów awansowali do fazy play-off. W tym czasie w drużynie występowali m.in. Vince Carter, Tracy McGrady czy Chris Bosh. W 2019, po 24 latach od założenia klubu, Raptors po raz pierwszy w historii znaleźli się w finałach NBA, w których pokonali Golden State Warriors 4–2. MVP Finałów został Kawhi Leonard, który po zakończeniu sezonu odszedł z klubu.
Historia.
1995–1999: Trudne początki.
Pierwszym generalnym menedżerem zespołu został Isiah Thomas. Szybko obsadził stanowiska kierownicze własnym personelem, wybierając na trenera Raptors wieloletniego asystenta Detroit Pistons, Brendana Malone. Skład Raptors został ustalony w rozszerzonym drafcie 1995. Raptors wybrali z 1. numerem rozszerzonego draftu trzykrotnego mistrza NBA, B.J. Armstronga z Chicago Bulls. Armstrong nie zgodził się jednak na grę dla Toronto, po czym został sprzedany do Golden State Warriors za pięciu innych zawodników. Dinozaurom przysługiwał również siódmy wybór w zwykłym drafcie 1995, tuż za innym zespołem, który dołączył w tym samym roku do ligi, Vancouver Grizzlies. Raptors wybrali Damona Stoudamire'a, co spotkało się ze sporym niezadowoleniem fanów, którzy liczyli na wybór Eda O’Bannona. W pierwszym sezonie w historii Raptors uzyskali bilans 21-61, a Stoudamire ze średnią 19 punktów i 9 asyst na mecz został wybrany najlepszym debiutantem roku. Dinozaury sprawiły dużą niespodziankę, pokonując u siebie przyszłych mistrzów NBA, Bulls, którzy skończyli sezon z rekordowym bilansem 72-10 (rekord pobity 20 lat później przez Golden State Warriors). W kolejnym sezonie Raptors wygrali 30 spotkań i ponownie nie awansowali do fazy play-off. W drafcie 1997 Raptors wybrali z 9. numerem Tracy’ego McGrady’ego, a rok później z 4. numerem Antawna Jamisona, który natychmiast został wymieniony za wybranego z następnym numerem przez Golden State Warriors kuzyna McGrady’ego, Vince’a Cartera.
1999–2002: Era Vince’a Cartera.
Po pierwszych czterech słabych sezonach, Raptors po raz pierwszy awansowali do fazy play-off w sezonie 1999/00. Zespół dowodzony przez Cartera odpadł po porażce 0-3 z New York Knicks w pierwszej rundzie. Niemniej jednak, rozwój zespołu i zwycięstwo Cartera w Slam Dunk Contest 2000, uznawanym za jeden z najlepszych konkursów wsadów w historii NBA, przyciągnęło do Toronto fanów, z których wielu wcześniej nie interesowało się koszykówką. Ten sezon był także pierwszym pełnym rozgrywanym w Air Canada Centre po tym, jak przez poprzednie cztery lata rozgrywano większość spotkań w SkyDome, które przez swój rozmiar było jednak lepiej dopasowane do baseballu i futbolu kanadyjskiego. Po sezonie 99/00 McGrady opuścił klub, podpisując sześcioletni kontrakt z Orlando Magic. Zgodnie z przewidywaniami analityków, zespół łatwo zapewnił sobie miejsce w play-offach NBA w 2001 roku, notując rekordowe 47 zwycięstw. Raptors po raz pierwszy wygrali serię w fazie play-off, pokonując Knicks 3-2. W drugiej rundzie Raptors musieli uznać wyższość Philadelphii 76ers, która wygrała 4-3, a ostatni mecz serii zakończył się wynikiem 88-87 dla 76ers po tym, jak w ostatnich sekundach meczu Carter spudłował decydujący rzut. W sezonie 2001/02 pomimo kontuzji Cartera, Raptors awansowali do fazy play-off, gdzie przegrali w pierwszej rundzie z Detroit Pistons.
2002–2010: Odejście Cartera i era Chrisa Bosha.
W kolejnych czterech sezonach Dinozaurom nie udało się powtórzyć tego wyczynu. W drafcie 2003 Raptors wybrali z 4. numerem Chrisa Bosha, który po odejściu Cartera był najlepszym zawodnikiem w drużynie. Po kolejnych niepowodzeniach i burzliwej atmosferze w grudniu 2004 Vince Carter został wymieniony do New Jersey Nets za Alonzo Mourninga, Erica Williamsa, Aarona Williamsa oraz dwa wybory draftu w pierwszej rundzie. Słabe rezultaty w kolejnym sezonie sprawiły, że Raptors wylosowały pierwszy numer draftu 2006. Zdecydowano się na włoskiego środkowego, Andreę Bargnaniego. W sezonie 2006/07 Raptors wywalczyli tytuł mistrza dywizji atlantyckiej, uzyskując bilans 47-35 w fazie zasadniczej, a Sam Mitchell został wybrany trenerem roku. W pierwszej rundzie play-off Raptors nieoczekiwanie przegrali z Nets 2-4. W kolejnym sezonie Raptors ponownie awansowali do fazy play-off, ponownie odpadając w pierwszej rundzie po porażce z Orlando Magic 1-4. Po nieudanym sezonie 2008/09 Sam Mitchell został zastąpiony na stanowisku trenera przez Jaya Triano.
W sezonie 2009/10 drużyna z Toronto miała ogromnego pecha. Gdyby trafili jeden kosz więcej w meczu z Phoenix Suns lub Denver Nuggets, ich awans do play-off byłby faktem. Tak się nie stało, ponieważ jednym zwycięstwem wyprzedziło ich Chicago Bulls. Raptors zajęli wtedy 9. miejsce w konferencji, a ich bilans wynosił 40-42.
2010–2013: Odbudowa.
W lipcu 2010 drużynę opuścił Chris Bosh. Wtedy zaczęła się przebudowa składu. Prezes Raptors Bryan Colangelo ściągnął do drużyny Linasa Kleizę, Leandro Barbosę, Juliana Wrighta, Davida Andersena, a do innych drużyn powędrowali Hedo Türkoğlu (Phoenix Suns) i Marco Belinelli (New Orleans Hornets) oraz wybory w przyszłym drafcie. W trakcie sezonu, Kanadę opuścili Jarrett Jack, David Andersen i Marcus Banks. Z drużyny New Orleans Hornets przyszli Jerryd Bayless i Peja Stojaković.
Po nieudanym sezonie 2010/11 zakończonym bilansem 22-60 trenerem Raptors został Dwane Casey. Raptors wybrali z numerem 5. litewskiego środkowego Jonasa Valančiūnasa w drafcie NBA 2011. W skróconym przez lokaut sezonie 2011/12 Raptors ponownie nie udało się awansować do fazy-playoff, notując bilans 23-43. W związku z nieudanymi próbami zwabienia Steve’a Nasha do Raptors, Colangelo wymienił przyszłościowy wybór w pierwszej rundzie draftu za rozgrywającego Houston Rockets, Kyle’a Lowry’ego. Sezon 2012/13 był pierwszym od trzech lat, gdy Raptors zanotowali dodatni bilans na własnym parkiecie (21-20), mimo to do awansu do fazy play-off było nadal daleko (34-48). W międzyczasie Raptors pozyskali w trójstronnej wymianie m.in. Rudy’ego Gaya z Memphis Grizzlies, oddając jednocześnie Joségo Calderóna do Detroit Pistons i Eda Davisa do Grizzlies. W maju 2013 prezesem Raptors został Nigeryjczyk Masai Ujiri.
2013–2018: Duet Lowry–DeRozan.
W przeciągu ostatnich siedmiu lat Raptors za każdym razem dostawali się do fazy play-off. W 2014 Raptors awansowali do play-off po raz pierwszy od sześciu lat, przegrywając w pierwszej rundzie 4-3 z Brooklyn Nets po decydującym bloku Paula Pierce’a. Rok później Raptors nie wygrali ani jednego spotkania w serii z Washington Wizards w pierwszej rundzie play-off. 29 czerwca 2015 ogłoszono powstanie drużyny afiliacyjnej, Raptors 905, która od sezonu 2015/16 występuje w NBA G League.
Podczas wolnej agentury do drużyny dołączyli m.in. DeMarre Carroll, Luis Scola, którzy w kolejnym sezonie wychodzili w pierwszej piątce zespołu. W 2016 został zorganizowany w Toronto NBA All-Star Weekend. W tym samym roku Raptors po raz pierwszy znaleźli się w finale konferencji wschodniej, gdzie przegrali z przyszłymi mistrzami NBA Cleveland Cavaliers 4-2. 14 lutego 2017 Raptors wymienili Terrence’a Rossa i wybór w pierwszej rundzie draftu na Serge'a Ibakę, zawodnika Orlando Magic. Raptors ukończyli sezon zasadniczy na trzecim miejscu w konferencji wschodniej, uzyskując bilans 51-31. Tym razem Dinozaury trafiły na Cavaliers już w drugiej rundzie. Raptors ponownie musieli uznać wyższość Cavaliers, przegrywając serię do zera. W sezonie 2017/18 Raptors po raz pierwszy w historii zajęli pierwsze miejsce w fazie zasadniczej konferencji wschodniej z rekordowym bilansem 59-23. 1 stycznia 2018 DeMar DeRozan ustanowił rekord zdobyczy punktowej w spotkaniu, uzyskując aż 52 punkty przeciwko Milwaukee Bucks. Po nieudanych play-offach 2018 zakończonych kolejną klęską 0-4 z Cavaliers w półfinałach konferencji wschodniej z posadą trenera pożegnał się Dwane Casey, a w jego miejsce został wybrany jego ówczesny asystent, Nick Nurse.
2018–: Przybycie Kawhi'a Leonarda i pierwszy tytuł mistrzowski.
18 lipca 2018 DeMar DeRozan, Jakob Pöltl wraz z chronionym wyborem I rundy draftu 2019 zostali wymienieni za Danny’ego Greena i Kawhi'a Leonarda. Pod koniec okna transferowego, 7 lutego 2019 Raptors wymienili Jonasa Valančiūnasa, Delona Wrighta oraz C.J. Milesa na Marca Gasola z Memphis Grizzlies, a sześć dni później podpisali kontrakt z Jeremym Linem. Dinozaury zakończyły sezon zasadniczy 2018/19 na drugim miejscu konferencji wschodniej z bilansem 58-24. Ze względu na przebytą w poprzednim sezonie kontuzję Leonard opuścił ponad 20 gier, często odpuszczając spotkania rozgrywane dzień po dniu. Pomimo porażki w pierwszym meczu, Raptors pokonali w pierwszej rundzie fazy play-off Orlando Magic 4-1. W półfinale konferencji pokonali Philadelphię 76ers 4-3 po tym, jak w ostatniej sekundzie siódmego spotkania przy stanie 90-90 Leonard oddał rzut, który po czterech odbiciach od obręczy wpadł do kosza. W finale konferencji wschodniej przegrywali po dwóch pierwszych wyjazdowych meczach z Milwaukee Bucks 0-2, by wygrać cztery kolejne spotkania. Po raz pierwszy w historii Raptors znaleźli się w finałach NBA, w których zwyciężyli z Golden State Warriors 4-2. Kawhi Leonard został wybrany najlepszym zawodnikiem finałów ligi. W trwającej pięć godzin paradzie mistrzowskiej wzięło udział ponad milion osób.
6 lipca 2019 Leonard podpisał trzyletni kontrakt z Los Angeles Clippers. Tego samego dnia Danny Green oznajmił, że postanowił zawrzeć dwuletnią umowę z Los Angeles Lakers. Na początku października 2019 Kyle Lowry przedłużył swój kontrakt z klubem do końca sezonu 2020/21, a tuż przed rozpoczęciem sezonu 2019/20 Raptors potwierdzili czteroletnie przedłużenie kontraktu na maksymalną kwotę 130 milionów dolarów z Pascalem Siakamem.
Pomimo utraty swojego najlepszego zawodnika Raptors siódmy raz z rzędu awansowali do play-off po zajęciu drugiego miejsca z bilansem 53-19 w sezonie skróconym przez pandemię koronawirusa. Pascal Siakam i Kyle Lowry zostali nominowani do All-Star Game, a Nick Nurse otrzymał statuetkę trenera roku. W fazie play-off rozegranej w Orlando Raptors pokonali w pierwszej rundzie Brooklyn Nets 4-0. W drugiej rundzie przegrali z Boston Celtics 3-4. Po sezonie zespół opuścili Serge Ibaka i Marc Gasol.
Ze względu na ograniczenia nałożone przez rząd kanadyjski w odpowiedzi na pandemię COVID-19, Raptors nie mogą organizować spotkań w Toronto i rozgrywają swoje mecze domowe w sezonie 2020/21 w hali Amalie Arena w Tampie na Florydzie.
Nazwa.
Kierownictwo zespołu zdało sobie sprawę, że praktycznie niemożliwe byłoby zaprojektowanie logo Toronto Huskies, które nie przypominałoby stylu Minnesoty Timberwolves. W rezultacie zorganizowano ogólnokrajowy konkurs, w którym miała zostać wybrana nazwa zespołu, barwy klubu i logo. Ostateczny wybór - Toronto Raptors – został zaprezentowany w telewizji kanadyjskiej 15 maja 1994. Innymi propozycjami były m.in. „Beavers”, „Bobcats”, „Dragons”, „Grizzlies”, „Scorpions” czy „T-Rex”. Raps powstali w czasie, gdy po ekranizacji "Jurassic Park" Ameryką rządziła dinozauromania. Zostały ujawnione również barwy zespołu – jasny czerwony, fioletowy, czarny i srebrny.
Zawodnicy.
Kadra w sezonie 2020/21.
"Stan na 5 lutego 2021"
Trenerzy.
"Stan na 5 lutego 2021"
Nagrody i wyróżnienia.
Inne.
Adnotacje:

</doc>
<doc id="462514" url="https://pl.wikipedia.org/wiki?curid=462514" title="Wymiar fraktalny">
Wymiar fraktalny



</doc>
<doc id="462518" url="https://pl.wikipedia.org/wiki?curid=462518" title="Wymiar podobieństwa">
Wymiar podobieństwa

Wymiar podobieństwa (inaczej wymiar fraktalny, wymiar samopodobieństwa) – miara fraktali. Główną jego cechą jest to, że dla obiektów fraktalnych będzie on różny od jego wymiaru topologicznego, zazwyczaj zgodnego z intuicją. Z formalnego punktu widzenia istnieje kilka nierównoważnych definicji wymiarów, które w różnych sytuacjach są określane mianem wymiarów fraktalnych. Często termin ten odnosi się do szczególnego przypadku wymiaru Hausdorffa, który uważano za dziwną ciekawostkę do czasu, gdy Benoît Mandelbrot nie wykorzystał go do opisu fraktali.
Własności.
Świat jest trójwymiarowy, więc aby opisać położenie dowolnego punktu w przestrzeni, stosuje się trzy współrzędne – x, y i z. Aby jednak opisać położenie przedmiotu (punktu) położonego na stole, wystarczą jedynie dwie współrzędne – x i y. Aby zaś opisać położenie np. pewnego miejsca na sznurze, może wystarczyć jedna współrzędna. Zwinięty w kłębek sznur ma jeden wymiar topologiczny (wymagana jest jedna współrzędna do określenia położenia na nim), ale jego wymiar euklidesowy jest równy 3 niezależnie od tego, czy jest zwinięty, czy też rozwinięty.
Wymiar podobieństwa, czy też wymiar fraktalny określa rzeczywistą miarę fraktala. Jeśli przedmiot w całej wielkości zawiera formula_1 samopodobnych kopii siebie wielkości formula_2 to jego wymiar formula_3 samopodobieństwa wyrażony jest przez równanie:
Można je przekształcić do postaci:
Przykładowe wymiary.
Wymiary samopodobieństwa fraktali są liczbami rzeczywistymi. Na przykład wymiar fraktalny zbioru Cantora wynosi w przybliżeniu 0,630929, zaś kostki Mengera około 2,726833. Wymiary samopodobieństwa figur zdecydowanie bliższych nam – linii, kwadratu i sześcianu, to odpowiednio 1, 2 i 3. Takie też są ich wymiary topologiczne, czyli tyle współrzędnych jest nam potrzebnych do opisania położenia w ich wnętrzu. Wymiary samopodobieństwa fraktali zawierają się np. w przedziale (1, 2), czyli wymiary tej grupy fraktali (mowa tu na przykład o trójkącie Sierpińskiego czy płatku Kocha) są mniejsze niż figury płaskiej, a większe niż prostej. Tak więc fraktale, których wymiary samopodobieństwa zawierają się w tym przedziale, już nie są prostymi, a jeszcze nie są figurami płaskimi.

</doc>
<doc id="462520" url="https://pl.wikipedia.org/wiki?curid=462520" title="Wymiar samopodobieństwa">
Wymiar samopodobieństwa



</doc>
<doc id="462521" url="https://pl.wikipedia.org/wiki?curid=462521" title="New York Knicks">
New York Knicks

New York Knicks, oficjalnie New York Knickerbockers – nowojorski klub koszykarski uczestniczący w rozgrywkach ligi NBA (Dywizja Atlantycka w Konferencji Wschodniej). Mecze domowe rozgrywają w zlokalizowanej na Manhattanie hali Madison Square Garden.
Knicks powstali w 1946 roku. Występowali wówczas w lidze Basketball Association of America, która niedługo potem przekształcona została w NBA. W pierwszych latach istnienia ligi trzykrotnie awansowali do finałów, jednak największe sukcesy odnosili w latach 70. Trenowana przez Reda Holzmana drużyna zdobyła mistrzostwo NBA w 1970 i 1973 roku. W obu przypadkach najlepszym zawodnikiem finałów wybrano Willisa Reeda. Przez kolejnych dwadzieścia lat Knicks ani razu nie awansowali do finałów NBA, aż do sezonu 1993/1994. Prowadzona przez Pata Riley drużyna na czele z centrem Patrickiem Ewingiem przegrała jednak wówczas walkę o mistrzostwo 4:3 z Houston Rockets. Pięć lat później, już pod wodzą Jeffa Van Gundy, Knicks ponownie awansowali do finałów NBA, ulegając tym razem San Antonio Spurs 4:1. Od 2000 roku tylko pięć razy awansowali do playoffs, przy czym tylko raz udało im się przejść do drugiej rundy.
Związanych z Knicks było trzydziestu członków galerii sław. Trenerzy – Pat Riley oraz Red Holzman, a także zawodnik – Willis Reed zdobywali nagrodę odpowiednio najlepszego trenera i zawodnika sezonu.
Według Forbes to najbardziej wartościowa drużyna koszykarska i siódma najbardziej wartościowa drużyna sportowa na świecie. Ich wartość wyceniana jest na cztery miliardy dolarów.
Historia.
2008-2010: Nowy kierunek.
W dniu 2 kwietnia 2008 roku, właściciel Knicks – James Dolan zatrudnił na stanowisku prezydenta zespołu kierującego wcześniej Indiana Pacers Donniego Walsha, który przejął obowiązki od Isiah Thomasa. Na wprowadzającej konferencji Walsh oznajmił, że nie zamierza być „zbawcą” zespołu, tylko będzie dążył do realizacji dwóch celów: zejścia poniżej salary cap i przywrócenia Knicks do rywalizacji z najlepszymi. Pierwszym ruchem kadrowym Walsha było zwolnienie z funkcji głównego trenera Thomasa, i zastąpienie go w dniu 13 maja 2008 roku Mikiem D’Antonim. D’Antoni podpisał czteroletnią umowę opiewającą na kwotę 24 milionów dolarów. Następnie Knicks, 20 maja, wybrali z szóstym numerem draftu NBA 2008 Danilo Gallinariego.
21 listopada 2008 roku, Knicks oddali w wymianie do Golden State Warriors swojego najlepszego strzelca w poprzednim sezonie Jamala Crawforda, otrzymując w zamian Ala Harringtona. Godzinę później pozbyli się oni również Zacha Randolpha i Mardy Collinsa, dostając w zamiano od Los Angeles Clippers Cuttino Mobleya i Tima Thomasa. Te ruchy były pierwszą częścią zapowiadanego czyszczenia budżetu klubowego przez Donniego Walsha, by latem 2010 roku powalczyć o najlepszych wolnych agentów, którymi byli LeBron James, Dwyane Wade, Chris Bosh i Amar’e Stoudemire. W lutym 2009 roku, Knicks wymienili też Tima Thomasa, Jerome Jamesa, i Anthony’ego Robersona do Chicago Bulls, Malika Rose’a do Oklahoma City Thunder za Chrisa Wilcoxa.
Od dawna trwające kontrowersje związane ze Stephonem Marburym zakończyły się, gdy obie strony zgodziły się na wykupienie przez Knicks jego kontraktu, co później pozwoliło Marubary’emu na podpisanie umowy z Boston Celtics. Mimo częstych zmian w składzie, Knicks w pierwszym sezonie pracy Mike D’Antoniego poprawili swój bilans o 9 zwycięstw, notując ich łącznie 32 oraz 50 porażek. Ów wydarzenie zbiegło się z zajęciem pierwszego miejsca w klasyfikacji double-double przez Davida Lee z wynikiem 62 podwójnych zdobyczy, a także ciągłym rozwojem statystycznym Nate’a Robinsona, i Wilsona Chandlera.
Podczas draftu NBA 2009, Knicks wybrali z ósmym numerem w Jordana Hilla. Pozyskali oni wtedy także Toneya Douglasa, którego otrzymali z Los Angeles Lakers za przyszłościowy wybór w drafcie. Niedługo potem Knicks dokonali wymiany z Memphis Grizzlies, w ramach której pozyskali oni Darko Miličića w zamian za Quentina Richardsona. Sezon Nowojorczycy rozpoczęli od dziewięciu porażek i jednego zwycięstwa w 10 kolejnych meczach, co było ich najgorszym startem w historii. Jednakże w grudniu poprawili swój bilans, wygrywając 9 z 15 spotkań. 24 stycznia, Knicks w meczu z Dallas Mavericks osiągnęli najgorszy wynik w historii w Madison Square Garden. Była to też druga w historii porażka Knicks 50 punktami.
17 lutego 2010 roku, Knicks pozbyli się Miličića w zamian za Briana Cardinala z Minnesoty Timberwolves. Dzień później oddali też rozgrywającego Nate’a Robinsona za Eddiego House’a. Dzięki temu transferowi Knicks zyskali też J.R. Giddensa i Billa Walkera. W kolejnej wymianie do Nowojorskiej drużyny trafił Tracy McGrady z Houston Rockets, a także Sergio Rodrígueza z Sacramento Kings. W zamian za nich Knicks oddali Larry’ego Hughesa, Jareda Jeffriesa i Jordana Hilla do Houston Rockets. Te wszystkie transfery sprawiły, że po sezonie Knicks mieli wolnych 30 milionów w salary cap. Trzy tygodnie po tych zamianach składu, Knicks pokonali w American Airlines Center Dallas Mavericks 128-94, co było ich największym zwycięstwem w sezonie. Jednakże Knicks odpadli z walki o playoffs już pod koniec marca, kończąc sezon bilansem 29–53.
2010-2012: Początek Big Three i show Lina.
Przed rozpoczęciem sezonu 2010/2012, Knicks mieli zamiar sprowadzić do swojego zespołu najlepszych zawodników ligi, a za główny cel obrano pozyskanie LeBrona Jamesa. Jednakże ten zawarł kontrakt z Miami Heat. 5 lipca 2011 roku, Knicks podpisali kontrakt z wolnym agentem Amar’e Stoudemire’em, realizując po części swój plan. Trzy dni później ogłoszono, że kontakt został zawarty na pięć lat i Stoudemire zarobi dzięki niemu 100 milionów dolarów. Ówczesny prezydent Knicks, Donnie Walsh stwierdził na konferencji prasowej, że uważa ten transfer za punkt zwrotny w historii zespołu. Knicks kontynuowali przebudowę składu, wymieniając do Golden State Warriors najlepszego punktującego zespołu w poprzednim sezonie Davida Lee, oraz podpisując kontrakty z Raymondem Feltonem i Timofiejem Mozgowem. Po wykonaniu tych wszystkich ruchów transferowych, Knicks po raz pierwszy od 2002 roku wyprzedali wszystkie karnety sezonowe.
Mike D’Antoni opierając zespół o Stoudemire’a, oraz pozostały młody trzon zespołu, zbudowany z Feltona, Danilo Gallinariego, Mozgowa, Wilsona Chandlera i debiutanta Landry’ego Fieldsa, doprowadził ich do przerwy na All-Star Weekend z bilansem 28-26. Był to ich pierwszy raz od 2000, gdy w tym momencie sezonu mieli powyżej pięćdziesięciu procent zwycięstw. Po zakończeniu ASW, Knicks dokonali wymiany, która całkowicie zmieniła ich skład. 22 lutego pozyskali oni po kilku miesiącach spekulacji Carmela Anthony’ego z Denver Nuggets, a wraz z nim Chaunceya Billupsa, Sheldena Williamsa, Anthony’ego Cartera, Renaldo Balkmana oraz Coreya Brewera z Minnesoty Timberwolves. W zamian oddali tym obu drużynom Feltona, Chandlera, Mozgowa, Randolpha, Kosta Koufosa i Eddy’ego Curry’ego, oraz przyszłe wybory w drafcie.
Po zwycięstwie nad Cleveland Cavaliers 3 kwietnia 2010 roku, po raz pierwszy od 2004 roku, Knicks zapewnili sobie awans do rozgrywek pozasezonowych. Tydzień później, w spotkaniu z Indiana Pacers, Carmelo Anthony zapewnił drużynie pierwszy od 2000 roku dodatni bilans, trafiając zwycięski rzut, a potem blokując jeszcze odpowiedź Danny’ego Grangera. Knicks ostatecznie zakończyli swój udział w playoffs przegrywając 0:4 rywalizację z Boston Celtics. Mimo udanej przebudowy zespołu, pod koniec czerwca 2011, Donnie Walsh ogłosił, że nie zamierza w przyszłym sezonie powrócić do pełnienia roli prezydenta zespołu. Jego obowiązki tymczasowo przejął wówczas Glen Grunwald.
Sezon 2011/2012 stanął pod znakiem zapytania, kiedy 1 lipca 2012 David Stern ogłosił w NBA lokaut, jednakże zakończył on się pod koniec listopada. Pierwszego ruchu transferowego w przygotowaniach do sezonu, Knicks dokonali 10 grudnia, pozyskując na zasadzie sign and trade Tysona Chandler, który podpisał czteroletni kontrakt, opiewający się na kwotę 58 milionów dolarów. Transfer ten pociągnął za sobą konsekwencje, gdyż Knicks przekroczyli budżet, przez co zmuszeni byli zwolnić za pomocą amnestii Chaunceya Billupsa. Jego miejsce w skaldzie zajął Mike Bibby, który podpisał roczny kontrakt za kwotę minimum dla weterana. Knicks zatrudnili także innego rozgrywającego na podobnej umowie – Barona Davisa. Jednakże w początkowych tygodniach sezonu miejsce w pierwszym składzie zajmowali tylko Bibby i Toney Douglas, gdyż Davis leczył kontuzje. Czas ten był dla Knicks trudny, ponieważ obaj rozgrywający nie spełniali oczekiwań. Wkrótce jednak miejsce w pierwszej piątce zajął Iman Shumpert, a Douglas został odsunięty na ławkę. Na dodatek D’Antoni przesunął Anthony’ego na pozycję point forward, by zwiększyć tempo ofensywne zespoły, jednakże istniały obawy, że Anthony będzie przez zbyt długi czas trzymał piłkę, co miało przyczynić się do stagnacji ofensywnej Knicks.
Po porażce z Boston Celtics, Knicks osiągnęli bilans 8-15, a D’Antoni, 4 lutego 2012 w meczu przeciwko New Jersey Nets, włączył do składu trzeciego rozgrywającego – Jeremy’ego Lina, co zostało odebrane jako akt desperacji. Lin, który w obliczu kontuzji Imana Shumperta podpisał z Knicks kontrakt 27 grudnia, zanotował w tymże meczu 25 punktów i 7 asyst, zapewniając drużynie zwycięstwo. Po tym meczu zaczęto chwalić Lina za umiejętność prostego prowadzenia ofensyw Knicks, którzy mieli z tym kłopoty od początku sezonu. Jednakże nikt nie przypuszczał, że zagra on kolejny taki mecz. Niespodziewanie w kolejnym spotkaniu z Utah Jazz, D’Antoni znów postawił na Lina, a ten jeszcze poprawił swoje statystyki z poprzedniego meczu, i zanotował 28 punktów i 8 asyst. Po tym meczu NBA ogarnęło zjawisko nazwane później Linsanity – gracz Knicks stał się fenomenem publiczności, a miliony kibiców oglądały spotkania popularnych „Nowojorczyków”. Pod nieobecność Carmelo Anthony’ego i Amar’e Stoudemire’a w pięciu meczach, Lin poprowadził Knicks do siedmiu kolejnych zwycięstw, przywracając drużynie bilans ponad połowy zwycięstw. 18 lutego do zespołu dołączył także J.R. Smith, lecz mimo to po powrocie Anthony’ego, Knicks przegrali 7 z 8 kolejnych meczów, a Mike D’Antoni zrezygnował z pełnienia funkcji trenera. Jego miejsce początkowo tymczasowo zajął jego asystent – Mike Woodson.
od 2012: Koncepcja Mike’a Woodsona.
Pod wodzą Mike’a Woodsona, Knicks zakończyli sezon regularny z bilansem 18-6, zajmując siódme miejsce w konferencji i drugi sezon z rzędu awansując do playoffs, co było pierwszym awansem w minimum dwóch sezonach z rzędu od lat 1988–2001, gdy to brali udział w rozgrywkach pozasezonowych 13 razy z rzędu. Tam ich przeciwnikami byli Miami Heat, z którymi to przegrali pierwsze trzy mecze, ustanawiając najdłuższą serię porażek w playoffs w historii NBA – 13. Zespół osłabiony był brakiem trzech rozgrywających Jeremy’ego Lina, Barona Davisa i Imana Shumperta, którzy odnieśli kontuzję. Knicks wygrali mecz numer cztery, kończąc swoją passę porażek. Jednakże w 5 meczu ulegli oni z Heat 106:94, przegrywając całą serię wynikiem 4:1. Pomimo odpadnięcia już w pierwszej rundzie i spekulacji, że Woodson zostanie zwolniony, w dniu 25 maja został on zatrudniony jako pełnoetatowy trener Knicks.
Knicks rozpoczęli przygotowania do sezonu 2012/13 od wybrania z 48 numerem w drafcie NBA 2012 Kostasa Papanikolaoua. Tydzień później zatrudnili oni Jasona Kidda, który początkowo miał być mentorem dla Jeremy’ego Lina. Kolejnym ruchem Knicks było pozyskanie na zasadzie sign and trade Marcusa Camby’ego z Houston Rockets, wysalając w zamian Toneya Douglasa, Josha Harrellsona, Jerome Jordana, oraz wybory w drugich rundach draftów 2014 i 2015. Na tej samej zasadzie powrócił do zespołu po roku przerwy Raymond Felton, a wraz z nim Kurt Thomas, który grał w Knicks w latach 1998–2005. W dalszej części przygotowań do sezonu podpisali oni kontrakty z: J.R. Smithem, Steve’em Novakiem, Jamesem Whitem, Chrisem Copelandem, Ronniem Brewerem, oraz Pablo Prigionim, ale też utracili Landry’ego Fieldsa i Jeremy’ego Lina, który podpisał kontrakt z Houston Rockets. 2 października 2012 roku, zawodnikiem Knicks został powracający z zawieszenia kariery Rasheed Wallace.
Pod nieobecność Amar’e Stoudemire’a oraz Imana Shumperta, Knicks rozpoczęli sezon wygrywając pierwszych 6 spotkań, co było ich najlepszym wynikiem od 19 lat. Pierwszy miesiąc rozgrywek zakończyli z bilansem 11-4, ustanawiając tym samym najlepszy wynik od marca 2000 roku, gdy to mieli bilans 11-6. Głosami kibiców do pierwszej piątki Meczu Gwiazd NBA 2013 został wybrany Carmelo Anthony, a później jako rezerwowego wybrano Tysona Chandlera. Był to pierwszy raz od 2001 roku, kiedy to Knicks mieli dwóch zawodników w meczu gwiazd.
Zawodnicy.
Kadra w sezonie 2022/23.
"Stan na 10 lutego 2023"

</doc>
<doc id="462522" url="https://pl.wikipedia.org/wiki?curid=462522" title="Elektroda.pl">
Elektroda.pl

elektroda.pl – polski wortal oraz forum poświęcone szeroko rozumianej elektronice. Założony w roku 1999 przez Kamila Gulczuka, początkowo funkcjonujący jako domowa strona związana z elektroniką zamieszczona na darmowych serwerach. Ostateczną formę portal osiągnął w roku 2001. Serwis był notowany w rankingu Alexa na miejscu 11 780 (świat), 137 (Polska).
Uruchomienie największego forum dyskusyjnego RTV Forum związanego z naprawą sprzętu radiowo-telewizyjnego, komputerów, GSM oraz AGD nastąpiło dnia 23 sierpnia 2001 roku w godzinach popołudniowych. Działalność wortalu była przez 7 lat sponsorowana przez firmę Plocman z Płocka. Wortal zawiera oprócz forum dyskusyjnego, liczną bazę schematów elektronicznych, bazę rozpoznanych usterek oraz najbardziej popularne programy serwisowe.
Na portalu zarejestrowanych jest ponad dwa miliony użytkowników, a baza forum zawiera około 13,7 miliona wiadomości. Portal udostępnia swoje zasoby innym użytkownikom w ramach systemu limitu punktowego, tzn. im więcej punktów dany użytkownik zdobędzie udzielając się na forum, tym większą ma możliwość pobierania dużych plików z bazy forum. Pozostałe pliki można pobierać dowolnie. Oprócz tego do dyspozycji odwiedzających istnieje archiwum i czytnik grup dyskusyjnych, baza zamienników elementów elektronicznych, instrukcje obsługi sprzętu, wsady pamięci oraz darmowy FTP do wymiany plików. Ważną część strony głównej wortalu stanowią własne konstrukcje prezentowane przez użytkowników, najczęściej całkowicie samodzielnie wykonane, a także konstrukcje elektroniczne z całego świata. Na wortalu można się zapoznać z nowinkami dotyczącymi świata nauki i techniki.
W ramach portalu funkcjonuje też międzynarodowy portal "edaboard.com", w którym zarejestrowanych jest 531 tysięcy użytkowników, którzy napisali ponad 1,37 miliona postów w ponad 300 tysiącach wątków.
W 2008 roku prawa do serwisu nabyła spółka Oponeo.pl SA z Bydgoszczy.
W 2016 roku serwis został sprzedany Aspencore LLC.

</doc>
<doc id="462523" url="https://pl.wikipedia.org/wiki?curid=462523" title="Cumbia">
Cumbia

Cumbia – kolumbijski taniec ludowy, w rytmie 4/4, a także muzyka latynoamerykańska z charakterystycznym rytmem. Typowa cumbia jest elementem folkloru niektórych krajów Ameryki Południowej, jej zmieniona (lekko przyspieszona) wersja – cumbia villera – jest muzyką dyskotekową.
Łączy w sobie elementy trzech kultur współistniejących na terenie Kolumbii: indiańskiej, europejskiej i afrykańskiej. Afrykańskie wpływy są widoczne w rytmice wyznaczanej przez bębny (duży bęben la tambora, tambor llamador zwany tambor macho, tambor alegre (tambor hembra)). Instrumenty melodyczne, jak gaita, czy flauta de milo oraz kolumbijską odmiana marakasów wykonanych z łupiny totumy - maracón, czy inny instrument potrząsany - guache związane są z kulturą indiańską. Hiszpańskie śpiewy i stroje to europejski składnik cumbii. 
Stroje.
Strój mężczyzn to zwykle białe spodnie i koszula, czerwona chusta w pasie kapelusz (sombrero vueltiao) i torba zarzucona na ukos. Kobiety tańczą w polleras - długich, ozdobnych spódnicach z falbanami, obcisłym gorsecie w kolorze spódnicy, a we włosy wpinają kwiat cayena (symbol miasta Barranquilla). Inne elementy stroju to falbaniaste rękawki na wysokości łokcia oraz naszyjniki i kolczyki a także wianuszek świec, które trzymają w dłoni.
Znaczenie tańca.
Cumbia pokazuje proces zalotów między miejscową kobietą, powściągliwą Indianką i energicznym, afrykańskim mężczyzną. Cumbia to przede wszystkim muzyka niższych warstw społecznych, do których Hiszpanie nie należeli, więc element europejski nie jest tu istotny. Dumna kobieta z ręką na biodrze porusza biodrami i uwodzi mężczyznę, wymachując przed nim rąbkiem sukni i straszy go zapaloną świecą, gdy partner staje się zbyt natarczywy. Mężczyzna patrzy z podziwem na tancerkę, obchodzi ją dookoła, wachluje swoim kapeluszem, robi ukłony, tańczy i wykonuje różne figury, które mają podkreślić jego męskość. Jednocześnie stara się nie dotknąć kobiety, by uniknąć kontaktu z płonącą świecą, gdy nadto zbliży cię do kobiety.

</doc>
<doc id="462526" url="https://pl.wikipedia.org/wiki?curid=462526" title="Diecezja mazurska">
Diecezja mazurska

Diecezja mazurska – diecezja Kościoła Ewangelicko-Augsburskiego w RP. Diecezja liczy 15 parafii oraz 27 filiałów obsługiwanych przez 17 duchownych i w 2020 skupiała 3404 wiernych. Aktualnie siedzibą władz diecezjalnych jest Kętrzyn (w latach 1992–2018 Olsztyn).
Historia.
W 1945 władze Kościoła Ewangelicko-Augsburskiego mianowały ks. Ewalda Lodwicha-Ledwy jako pełnomocnika kościoła do organizowania struktur kościelnych na terenie dawnych Prus Wschodnich określanych jako "Okręg Mazurski". Niezależnie od tego 13 sierpnia 1945 grupa polskich Mazurów utworzyła Radę Kościoła Ewangelickiego - w jej skład weszli Jan Sczech, Bogumił Labusz, Fryderyk Leyk, Gustaw Leyding, Edward Małłek, Hieronim Skrupski i Bogdan Wilamowski. 
Pierwsze zebranie senioralne nowej diecezji zebrało się 12 kwietnia 1946 na którym wybrano seniora nowej diecezji, kuratora (Karol Małłek) oraz zastępcę kuratora (Emil Leyk)
Liczebność wiernych jak i parafii wykazywały ogromną fluktuację. Związane to było przede wszystkim z ciągłymi wyjazdami ludności mazurskiej do Niemiec po 1945 trwającymi do lat 90 XX wieku kiedy to jej liczebność się ustabilizowała. Już w latach 60 diecezja ta przestała być najliczniejszą w ramach Koscioła Ewangelicko-Augsburskiego.
Delegaci do Synodu Kościoła.
Diecezja mazurska posiada łącznie 7 delegatów na Synod Kościoła 

</doc>
<doc id="462527" url="https://pl.wikipedia.org/wiki?curid=462527" title="Boa">
Boa



</doc>
<doc id="462532" url="https://pl.wikipedia.org/wiki?curid=462532" title="Kazimierz Mielęcki">
Kazimierz Mielęcki

Kazimierz Mielęcki herbu Aulok (ur. 11 sierpnia 1836 w Karnej k. Zbąszynia, zm. 9 lipca 1863 w Mamliczu) – naczelnik wojenny województwa mazowieckiego od lutego do 22 marca 1863 roku, dowódca w powstaniu styczniowym.
Życiorys.
Urodził się w Karnie, w powiecie babimojskim w rodzinie Prota Mielęckiego herbu Aulok (właściciela majątku w Karnie, kapitana wojsk napoleońskich, a majora z 1831 roku) i Wandy z Sokołowskich herbu Pomian. Poślubił Salomeę z Pągowskich herbu Pobóg z Konińskiego i osiadł na stałe w Nowej Wsi koło Włocławka. Miał z nią dwie córki: Marię i Józefę.
Uczył się w Poznaniu, a następnie służył w pruskim wojsku w pułku huzarów. Przyłączył się do powstania jako jeden z pierwszych ziemian. Był znanym i cenionym dowódcą powstańczym. 8 lutego 1863 objął dowództwo nad oddziałem powstańczym organizowanym przez majora Ulatowskiego i uderzył na Przedecz, zdobywając magazyny wojskowe z bronią i amunicją. 10 lutego stoczył bój z kolumną rosyjską majora Nelidowa pod Cieplinami, po którym wycofał się w lasy lubostowskie. 20 lutego poddawszy się pod rozkazy Ludwika Mierosławskiego przeżył klęskę pod Krzywosądzem w dniu 19 lutego i uformował nowy oddział. Po aresztowaniu Zygmunta Padlewskiego Rząd Narodowy mianował Mielęckiego pułkownikiem i naczelnikiem sił zbrojnych woj. mazowieckiego. Wkroczył ponownie pod koniec lutego z grupą ochotników na teren Królestwa Polskiego. 21 lutego 1863 roku oddział Mielęckiego przybył do Kazimierza Biskupiego, gdzie ogłosił dekrety Komitetu Centralnego Narodowego. Na początku marca powstańcy rozpoczęli działania zaczepne w północno-zachodniej części powiatu konińskiego. Kazimierz Mielęcki, po kilku udanych utarczkach, przesunął się w lasy kazimierzowskie, gdzie podporządkował sobie mniejsze oddziały Edmunda Calliera i Władysława Miśkiewicza. 1 marca 1863 r. stoczył zwycięski bój pod Bieniszewem, lecz już następnego dnia poniósł porażkę w bitwie pod Dobrosołowem. 16 marca zaatakował Rosjan pod Goliną. 22 marca 1863 stoczył regularną bitwę z oddziałami pułkownika E. de Seyn Wittgerstein Berlebour zwaną pod Tartakiem, Olszakiem lub Pątnowem. Z braku amunicji powstańcy zostali zmuszeni do odwrotu. Zostali zaatakowani i rozbici w okolicach Mikorzyna przez kolumnę majora Nielidowa. Ciężko ranny w czasie bitwy pod Mikorzynem koło Ślesina przewieziony został do Wąsosz, a następnie do Gór, Kuśnierza w Księstwie Poznańskim, by ostatecznie trafić do szpitala w Mamilczu. Kierował w dalszym ciągu działalnością powstańczą pomimo ran.
Zmarł po upadku z konia w Mamliczu 9 lipca 1863 roku, a 13 lipca na jego uroczystym pogrzebie, zorganizowanym przez rodzinę Skórzewskich, w Łabiszynie zgromadziło się ok. 10 tys. ludzi, aby przy palących się beczkach smoły oddać mu hołd.
Surowy w ocenach płk Edmund Callier pisał o nim:
Upamiętnienie.
Jedna z poznańskich ulic nosi imię Kazimierza Mielęckiego.

</doc>
<doc id="462536" url="https://pl.wikipedia.org/wiki?curid=462536" title="Reprezentacja Burkiny Faso w piłce nożnej mężczyzn">
Reprezentacja Burkiny Faso w piłce nożnej mężczyzn

Reprezentacja Burkiny Faso – kadra Burkina Faso w piłce nożnej mężczyzn.
Historia.
Do 1984 roku występowała pod nazwą reprezentacja Górnej Wolty. W 1964 roku, a więc cztery lata po założeniu krajowej federacji, została członkiem FIFA oraz CAF-u.
W 1978 roku po raz pierwszy reprezentacja Burkiny Faso, wtedy jeszcze pod nazwą Górna Wolta zakwalifikowała się na Puchar Narodów Afryki. W tym turnieju odpadli jednak po rundzie grupowej. Przegrali z Nigerią 2-4, z Zambią 0-2 i z Ghaną 0-3.
Od drugiej połowy lat 90. drużyna narodowa regularnie gra w rozgrywkach o Puchar Narodów Afryki. Najczęściej swój udział w mistrzostwach Czarnego Kontynentu kończy już na fazie grupowej. Tylko tzy razy drużyna wyszła z grupy. Po raz pierwszy miało to miejsce w 1998 roku, kiedy była gospodarzem turnieju. Drużyna doszła do półfinału, w którym uległa przyszłemu triumfatorowi Egiptowi. W meczu o trzecie miejsce przegrała po rzutach karnych z Demokratyczną Republiką Konga. Selekcjonerem reprezentacji był wówczas Francuz Philippe Troussier.
Drugi raz nastąpiło to w 2013 r. w Republice Południowej Afryki, gdzie drużyna doszła do finału rozgrywek. Burkina Faso uległa w finale Nigerii 0:1.
Po raz trzeci miało to miejsce w 2017 r. Drużyna dotarła do półfinału, w którym przegrała z późniejszym wicemistrzem Egiptem. W meczu o trzecie miejsce „Ogiery” wygrały z Ghaną 1:0. 
Znaczna część zawodników obecnej kadry gra na co dzień w klubach zagranicznych.
Aktualnie reprezentacja Burkiny Faso zajmuje 8. miejsce w rankingu najlepszych drużyn Afryki (18 maja 2011)

</doc>
<doc id="462538" url="https://pl.wikipedia.org/wiki?curid=462538" title="Friedrich Torberg">
Friedrich Torberg

Friedrich Torberg (ur. 16 września 1908 r. w Wiedniu, zm. 10 listopada 1979 r. tamże) - austriacki pisarz, dziennikarz, krytyk i tłumacz.
Jego najbardziej znanymi dziełami są powieść "Uczeń Gerber" i zbiór anegdot "Ciocia Jolesch (Ciocia Jolesz)". Torberg jest także znany jako tłumacz książek izraelskiego satyryka Ephraima Kishona, a także jako inicjator (razem z Hansem Weiglem) w latach 1960 bojkotu dzieł Berta Brechta w Austrii. Pochowany na Cmentarzu Centralnym w Wiedniu.
Uczeń Gerber.
Postać ucznia Gerbera jest podobna do Torberga - obaj cierpią w szkole z powodu surowego nauczyciela matematyki. Gerber zdaje maturę, ale popełnia samobójstwo, zanim dowiaduje się o wyniku egzaminu. Torberg nie zdał, ale przeżył.

</doc>
<doc id="462540" url="https://pl.wikipedia.org/wiki?curid=462540" title="Ticker">
Ticker

Ticker (inaczej "scroll" lub "crawl") – pasek informacyjny, na którym widoczne są najważniejsze informacje. Jest zwykle umieszczany w dolnej części ekranu telewizora i wyświetlany przez cały czas trwania programu telewizyjnego. Pierwszy raz ten sposób przekazywania informacji zastosowała amerykańska stacja Fox News Channel.
Pasek informacyjny powszechnie występuje w telewizjach informacyjnych, takich jak: TVN24, BBC World News, BBC News, TVP Info, Polsat News, TVN24 BIS, CNN, MSNBC, Fox News, Superstacja itp.
Na tickerze są przedstawiane najczęściej krótkie jednozdaniowe komunikaty, które rozwijane są w czasie serwisów informacyjnych. W polskich telewizjach informacyjnych ticker z reguły ma kolor niebieski, a gdy informacja jest ważna, zamienia się go na czerwony. Tradycyjnie pasek informacyjny przewijany jest w poziomie, a informacje są oddzielone symbolem (zazwyczaj logo stacji), jednak wiele kanałów wprowadziło ticker, na którym pojawiają się i znikają pojedyncze informacje.
Przykłady.
Od 1 września 2008 telewizja TVN24 stosuje podwójny ticker. Na dolnym, na białym tle przewijają się pisane niebieską czcionką informacje z kraju i ze świata. W razie konieczności nad nim, na żółtym tle pojawiają się kolejno pisane czarną czcionką wiadomości oznaczone znaczkiem „PILNE”. Od 2 marca 2009 pilne wiadomości są wyświetlane na żółtym tle.
Pasek informacyjny wykorzystywany jest także w innych kanałach niż informacyjne. Wszystkie kanały TVP i TVN wykorzystywały ticker w czasie ostatnich dni życia Jana Pawła II w 2005, po katastrofie budowlanej w Katowicach w 2006 roku czy w czasie żałoby narodowej po katastrofie polskiego samolotu rządowego w Smoleńsku w 2010 roku. Ticker "Wiadomości" był też emitowany w programie TVP1 "Kawa czy herbata?". W TVP Warszawa nadawany był pasek informacyjny TVP Info. Od 14 października 2016 telewizja TVP Info stosuje podwójny ticker.
Po śmierci Jana Pawła II telewizje TVN24 i TVP zmieniły kolor tickera na czarny. W ostatnich dniach życia papieża tickery tych stacji miały kolor czerwony. Natomiast w czasie żałoby narodowej po katastrofie polskiego Tu-154 w Smoleńsku na wszystkich kanałach TVP wykorzystywano czarny pasek z ozdobnikiem w postaci czarnej wstążki z napisem „Bądźmy razem” uprzednio stosowany tylko w TVP Info.

</doc>
<doc id="462542" url="https://pl.wikipedia.org/wiki?curid=462542" title="Kolumba opat z Hy">
Kolumba opat z Hy

Kolumba, Kolumba opat z Hy, Kolumba z Iony, Kolumban Starszy cs. "Prepodobnyj Kołumba, igumien Ionskij" (ur. 7 grudnia 521 w Gartan, hrabstwie Donegal, zm. 9 czerwca 597 na wyspie Iona) – irlandzki opat i misjonarz, jeden z dwunastu apostołów Irlandii, święty Kościoła katolickiego i anglikańskiego, prawosławny święty mnich. Niektóre Kościoły protestanckie uznają go za bohatera wiary. Luteranie i anglikanie zaliczają go do odnowicieli Kościoła.
Życiorys.
Prawdziwe imię Kolumby brzmi Columcille (irlandzkie imię – Colum Cille), czyli „Gołąb Kościoła”. Na chrzcie otrzymał imię Crimthann. Znany jest przede wszystkim pod łacińską wersją swego imienia Columba. W wersji polskiej występuje jako "Kolumba" lub "Kolumban". Nazwany został Starszym dla odróżnienia od Kolumbana Młodszego, także świętego. Z tego samego powodu bywa też określany mianem "Kolumba opata z Hy (Iona)" (analogicznie Młodszy zwany jest wtedy Kolumbanem z Luxeuil/Bobbio). Jest to praktyka stosowana chyba wyłącznie w polskich opracowaniach.
Pochodził z panującego w VI wieku rodu królewskiego Ui Neil i był jednym z potomków Nialla, króla Irlandii panującego w V wieku. Wykształcenie zdobywał w wielu miejscach, m.in. w klasztorze w Moville pod opieką świętego Finiana oraz klasztorze Glas Naoidhen (dzisiejsze Glasnevin, dzielnica Dublina) prowadzonym przez świętego Mobi z Glasnevin, gdzie Kolumba otrzymał święcenia kapłańskie z rąk biskupa Clonfert.
Po zakończeniu nauki, zgodnie z ówczesną praktyką, rozpoczął zakładanie klasztorów, zaczynając od 546 roku w Derry w Ulsterze. Najważniejszymi jego misjami w Irlandii były powstałe około 553 roku Durrow i Kells. Według niektórych źródeł, w tym okresie Kolumba udał się również do Tours, gdzie odnalazł grób i relikwie świętego Marcina oraz mszał zwany potem "Missale Columbae" zabrany do Derry.
Około 560 roku – przebywając w Moville – skopiował w tajemnicy słynny psałterz "Cathach" przywieziony z Rzymu przez świętego Finiana. Został za to potępiony, a król Diarmait zmusił go do zwrócenia kopii. Wtedy Kolumba doprowadził do wojny z Diarmaitem i św. Finianem, by odzyskać psałterz. Pokonał obu w bitwie pod Coll-Dreverny w 561 roku i odzyskał rękopis, ale kosztem śmierci kilku tysięcy ludzi. Został ekskomunikowany i wygnany przez synod w Teltdown (informacji tych nie potwierdzają Beda Czcigodny ani Adamnan).
Prawdopodobnie w 563 roku opuścił Irlandię wraz z 12 towarzyszami (był wśród nich św. Otteran) i założył opactwo Hy (obecnie znane pod nazwą Opactwo Iona) na wyspie Iona, skąd prowadził misje w Nortumbrii. Odwiedził króla Piktów, Brudę. Żywoty Kolumby podają wiele opowieści o nawróceniach Piktów i cudach, jakich w ich trakcie dokonał opat. Są także pierwszym źródłem informacji o potworze z Loch Ness. Według jednego z podań ok. 565 Kolumba napotkał grupę Piktów, którzy grzebali człowieka zabitego przez potwora i wskrzesił zmarłego. Według innej wersji tej historii miał on uratować zaatakowanego człowieka, odstraszając potwora znakiem krzyża. Także znakiem krzyża Kolumba miał otworzyć sobie bramy zamku króla Bruda.
Założył w sumie około 53 klasztorów i kościołów na terenie Szkocji i północnej Anglii, związanych federacyjnie z Ioną (dla porównania w Irlandii Kolumba założył 37 klasztorów). Nie będąc biskupem, sprawował nad nimi pełną jurysdykcję (ogólnie nazywaną "Muinitr Columcille" lub "paruchia Columbae").
Poza działalnością misyjną, Kolumba namawiał mnichów do studiowania Pisma Świętego, literatury klasycznej i patrystycznej oraz do kopiowania ich (w czym sam do śmierci uczestniczył).
Często zabierał głos w najróżniejszych sprawach, nie tylko duchowych. Na polu politycznym wykazał się pośrednictwem w sporze władców irlandzkich i szkockich z 574, co zaowocowało niepodległością Szkocji i koronacją jej władcy Aedhana Mac Gabhrana, której na Ionie dokonał jej opat.
Po śmierci świętego, kiedy Piktowie połączyli się ze Szkotami, król Kenneth umieścił relikwie Kolumby w powstałym w latach 848-849 kościele w Dunkeld (legenda o pochowaniu go wraz ze świętymi Patrykiem i Brygidą pochodzi z czasów późniejszych).
Kult.
Kult Kolumbana w średniowieczu był jednym z najpopularniejszych w całej Europie. Obecnie pamiętany jest głównie w Irlandii i Szkocji oraz na Antypodach.
Święty Kolumba, obok św. Patryka i św. Brygidy, jest jednym z głównych patronów Irlandii.
Patronuje również irlandzkim poetom. Wzywany jest w przypadku zagrożenia ogniem i błyskawicami, a także przeciwko plagom myszy i szczurów.
Wspomnienie liturgiczne św. Kolumbana w Kościele katolickim obchodzone jest 9 czerwca.
W Cerkwi prawosławnej mało znany. Wyznawcy prawosławia wspominają świętego mnicha 9/22 czerwca, tj. 22 czerwca według kalendarza gregoriańskiego.

</doc>
<doc id="462546" url="https://pl.wikipedia.org/wiki?curid=462546" title="Gryzeofulwina">
Gryzeofulwina

Gryzeofulwina (łac. "Griseofulvinum") – organiczny związek chemiczny, antybiotyk przeciwgrzybiczy. Mechanizm działania polega na negatywnym oddziaływaniu na jądro komórkowe grzyba oraz hamowaniu syntezy chityny co prowadzi do uszkodzenia ściany komórkowej grzybów. Gryzeofulwinę stosuje się w infekcjach grzybiczych skóry, paznokci i włosów. Lek podaje się w tabletkach gdy leczenie preparatami do użytku zewnętrznego zawiodło.
Nie wolno podawać jej przy zaburzeniach funkcji wątroby, porfirii oraz w chorobach tkanki łącznej. Do działań niepożądanych należą m.in. bóle zawroty głowy, zaburzenia trawienia, zwiększona wrażliwość na światło słoneczne, grzybica jamy ustnej, zaburzenia żołądkowo-jelitowe.
Gryzeofulwina powoduje znaczny spadek aktywności antykoncepcji hormonalnej. Nie powinno się jej również stosować razem z alkoholem. 

</doc>
<doc id="462549" url="https://pl.wikipedia.org/wiki?curid=462549" title="Moresnet">
Moresnet

Moresnet (, , , ) – istniejące w latach 1815–1919 terytorium sporne o powierzchni 270 hektarów (2,7 km²) położone między Prusami i Królestwem Niderlandów (późnej Niemcami i Belgią), 7 km na południowy zachód od Akwizgranu.
Neutralne terytorium Moresnet nie należało do żadnego z tych państw, stanowiąc w zasadzie niezależne państwo. Na północy granice terytorium sięgały aż do Vaalserbergu, tworząc tym samym punkt (czwórstyk), w którym spotykały się terytoria czterech krajów (Moresnet, Holandii, Belgii i Niemiec).
Neutralność terytorium była rezultatem braku porozumienia na kongresie wiedeńskim w 1815 r. między Prusami a Królestwem Zjednoczonych Niderlandów, do którego należała również współczesna Belgia. Obfitujący w bogactwa naturalne (rudy cynku) obszar został podzielony, fragment przydzielono Holandii, fragment Prusom, pozostawiając jednak część jako obszar neutralny. W 1815 r. terytorium neutralne miało 256 mieszkańców, w 1858 r. już 2575, w 1907 r. prawie 3800, a w 1914 r. ponad 4600. W XIX wieku Belgia i Prusy wielokrotnie prowadziły bezskuteczne negocjacje na temat likwidacji trwałego prowizorium. W czasie I wojny światowej obszar był okupowany przez Niemcy i dopiero traktat wersalski z 28 czerwca 1919 r. przyznał Belgii władzę nad Moresnetem. Powtórna okupacja niemiecka miała miejsce w l. 1940–1944.
W 1908 r. główny lekarz kopalni rudy cynku, Wilhelm Molly, próbował na terytorium Moresnetu neutralnego ustanowić pierwsze państwo esperantystów.
Władzę nad regionem sprawował burmistrz.
Burmistrzowie Moresnetu
Obecnie region jest częścią niemieckojęzycznej gminy Kelmis w Belgii.
Moresnet trafił również na karty literatury polskiej. Mówi się o nim w powieści Władysława Zambrzyckiego „Kwatera bożych pomyleńców”.

</doc>
<doc id="462550" url="https://pl.wikipedia.org/wiki?curid=462550" title="Kalendarium powstania warszawskiego – 27 września">
Kalendarium powstania warszawskiego – 27 września

27 września, środa.
Odbyła się ewakuacja kanałami z Mokotowa do Śródmieścia Południowego. Około 140 żołnierzy błędnie przeszło przez kanał prowadzący na ul. Dworkową, opanowaną przez Niemców; zostali rozstrzelani przez Schutzpolizei. 
Wielu ruszających w drogę, nie dotarło na miejsce; ostatecznie do Śródmieścia dotarło ok. 800 osób. Dowództwo Obwodu także opuściło Mokotów. 
W dzielnicy tej pozostało kilka oddziałów powstańczych, dowodzonych przez m.in. majora Kazimierza Szternala (ps. „Zryw”). Domów przy ul. Belgijskiej broniła grupa powstańców pod dowództwem por. Andrzeja Chyrzewskiego (ps. „Gustaw”). W związku ze zbliżającą się kapitulacją dzielnicy strona polska ok. godz. 7 rano wysłała parlamentariuszy (byli to m.in. mjr Eugeniusz Ladenberger i ppor. Stanisław Potoręcki), aby przedyskutowali sprawę ewakuacji ludności. Pomimo to, ok. 8 Niemcy rozpoczęli natarcie na ten rejon.
Około 13:30 Mokotów skapitulował. Do niewoli poszło ponad 1000 żołnierzy i oficerów (von dem Bach podawał liczbę 2000) oraz ok. 5000 ludności cywilnej.
Z niemieckiej ulotki z 27 września:
Dowódca oddziałów żoliborskich, ppłk Mieczysław Niedzielski (ps. „Żywiciel”) otrzymuje od dowódcy wojsk nieprzyjacielskich, gen. Hansa Kaellnera, propozycję zawieszenia broni, które zresztą nie następuje. Dowódca Żoliborza do odmownej odpowiedzi dołącza protokół oględzin miejsca morderstw na mieszkańcach Marymontu (ul. Gdańska 4), dokonanych przez wycofujące się oddziały niemieckie.
27 września 1944 w szpitalu przy ul. Śniadeckich 17 zmarł z ran 20-letni łącznik 3 batalionu pancernego „Golski” Eugeniusz Truszczyński (ps. „Zefir”). W szpitalu powstańczym przy ul. Drewnianej 8 na Powiślu został zamordowany przez Niemców mjr inż. Wacław Janaszek. Tego dnia poległ także kapitan Mieczysław Kurkowski.
W Śródmieściu Południowym działa ok. 120 punktów dożywiania, a na ul. Kruczej 9 otwarto punkt wymiany najniezbędniejszych artykułów.

</doc>
<doc id="462557" url="https://pl.wikipedia.org/wiki?curid=462557" title="Biegi narciarskie na Zimowych Igrzyskach Olimpijskich 1980">
Biegi narciarskie na Zimowych Igrzyskach Olimpijskich 1980

Konkurencje biegów narciarskich podczas Zimowych Igrzysk Olimpijskich w 1980 roku zostały przeprowadzone w dniach 14.02 - 23 lutego 1980 w mieście Lake Placid. Konkurencje rozegrano w ośrodku Mt. Van Hoevenberg. W ramach igrzysk zawodniczki i zawodnicy walczyli w siedmiu konkurencjach: czterech indywidualnych (biegach na 15 km, 30 km i 50 km dla mężczyzn oraz 5 km i 10 km dla kobiet) i sztafetach (4 x 10 km dla mężczyzn i 4 x 5 km dla kobiet) – łącznie rozdanych zostało zatem dwadzieścia jeden medali. O medale igrzysk olimpijskich biegacze narciarscy rywalizowali po raz trzynasty, a biegaczki po raz ósmy w historii.
Mężczyźni.
Bieg na 15 km.
Data: 17.02.1980
Bieg na 30 km.
Data: 14.02.1980
Bieg na 50 km.
Data: 23.02.1980
Sztafeta 4 x 10 km.
Data: 20.02.1980
Kobiety.
Bieg na 5 km.
Data:15.02.1980
Bieg na 10 km.
Data:18.02.1980
Sztafeta 4 x 5 km.
Data: 21.02.1980

</doc>
<doc id="462558" url="https://pl.wikipedia.org/wiki?curid=462558" title="Logowanie (strony www)">
Logowanie (strony www)

Logowanie na stronach WWW – powszechnie stosowany mechanizm uwierzytelniania użytkownika odwiedzającego stronę WWW.
Aby zalogować się potrzebne jest wcześniejsze przejście przez proces rejestracyjny, w którym należy podać dane określone przez właściciela serwisu (lub inny osoby odpowiedzialne za jego funkcjonowanie). Od strony technicznej, logowanie jest oparte najczęściej o mechanizmy sesji z użyciem tzw. ciasteczek.

</doc>
<doc id="462564" url="https://pl.wikipedia.org/wiki?curid=462564" title="Reprezentacja Górnej Wolty w piłce nożnej">
Reprezentacja Górnej Wolty w piłce nożnej



</doc>
<doc id="462565" url="https://pl.wikipedia.org/wiki?curid=462565" title="Sarah Winnemucca">
Sarah Winnemucca

Sarah Winnemucca (ur. ok. 1841 w Humboldt Sink w Nevadzie, zm. 17 października 1891 w Henry's Lake, w Nevadzie), znana jako Thocmentony (w języku paiute „kwiat tygrysówki pawiej” ("Tigridia pavonia")), a także pod nazwiskiem męża jako Sarah Winnemucca Hopkins - amerykańska pisarka, Indianka z północnoamerykańskiego plemienia Pajutów (ang. "Paiute"), córka wodza niewielkiej grupy Pajutów o imieniu Winnemucca (lub "Po-i-to").
Życiorys.
Jako córka wodza, była czasem nazywana przez białych „indiańską księżniczką” (choć sama tego nie potwierdzała, ani Winnemucca nie był wodzem wszystkich Pajutów, wśród których nie było takiego stanowiska). Jej dziadek, Captain Truckee, był przyjaźnie nastawionym do białych przewodnikiem wyprawy Johna C. Fremonta, która w latach 1843-1845 w drodze do Kalifornii zbadała Wielką Kotlinę, a następnie walczył po stronie Amerykanów w wojnie z Meksykiem (gdzie zyskał przydomek „Captain” i wielu białych przyjaciół).
To właśnie dziadek zabrał młodą Sarah do Sacramento, a później umieścił ją w rodzinie Williama Ormsby z Carson City w Nevadzie, by zdobyła tam wykształcenie. Wkrótce stała się jedną z dwojga zaledwie Pajutów z Nevady, którzy umieli wówczas czytać, pisać i mówić po angielsku. Dzięki tym umiejętnościom stała się tłumaczką indiańskich agentów, najpierw w rezerwacie Malheur, a później Yakima (dokąd w 1878 roku przesiedlono Pajutów).
W 1878 roku była tłumaczką, posłańcem i zwiadowcą amerykańskiej armii podczas wojny z Bannokami (w której Pajutowie walczyli razem z Bannokami) i kilku innych mniejszych konfliktów. Cieszyła się u żołnierzy dobrą opinią i miała też dobrą opinię o armii, pisząc później nie raz o żołnierzach jako o „ojcach” i „opiekunach”. Z tego względu, a także dlatego, że opowiadała się raczej za wojskową, niż za cywilną administracją w rezerwatach, wielu Pajutów uważało ją za kolaborantkę.
Będąc świadkiem upadku Pajutów w rezerwacie Yakima w stanie Waszyngton, zaczęła opowiadać i pisać o swoich doświadczeniach, życiu i problemach Indian. Zimą 1879/1880 odwiedziła wraz z ojcem Waszyngton, gdzie uzyskała zgodę sekretarza spraw wewnętrznych Carla Schurtza na powrót Pajutów do Malheur w Nevadzie na ich własny koszt (obietnica ta pozostała jednak niespełniona przez wiele lat). Prowadząc odczyty w San Francisco, poznała a następnie poślubiła pracownika departamentu do spraw Indian Lewisa H. Hopkinsa.
Była autorką ponad 300 odczytów na Wschodnim Wybrzeżu USA oraz wydanej w 1883 roku książki "Life Among the Paiutes; Their Wrongs and Claims" (Życie wśród Pajutów; ich krzywdy i roszczenia). Opisując pierwsze 40 lat kontaktów plemienia z białymi odkrywcami, poszukiwaczami i osadnikami, oskarżała Amerykanów o niechrześcijańskie traktowanie jej braci Pajutów, stając się zarazem pierwszą indiańską pisarką anglojęzyczną, autorką autobiografii i dziejów własnego plemienia. Książka była efektem jej wcześniejszych wykładów oraz pomocy męża, który wyszukiwał niezbędne dokumenty w Bibliotece Kongresu w Waszyngtonie (choć jego gruźlica i skłonność do hazardu nie pozostawiały im zbyt wielu pieniędzy na życie).
Rozczarowana niezdolnością amerykańskich polityków do rozwiązywania problemów Indian oraz nieudolnością i korupcją lokalnych agentów do spraw Indian w rezerwatach, wycofała się z czasem z życia publicznego. Osiadła w Nevadzie, gdzie prowadziła szkółkę dla dzieci Pajutów, zachęcając je m.in. do poznawania własnego języka i plemiennych obyczajów. Jej szkoła funkcjonowała krótko, do roku 1887, kiedy tzw. "Ustawa Dawesa" (ang. "Dawes Act") zniszczyła indiańską wspólnotę ziemską i nakazała m.in. nauczanie indiańskich dzieci w języku angielskim, w rządowych szkołach z internatami.
Mimo pomocy przyjaciół ze wschodu i prób przekształcenia szkoły w ośrodek szkolenia zawodowego dla Indian, po śmierci jej męża w 1887 roku szkoła Sarah Winnemucca została zamknięta. Pisarka zmarła cztery lata później na gruźlicę, w domu swojej siostry w Henry's Lake, w Nevadzie.
W 2005 roku władze Nevady ufundowały posąg Sarah Winnemucca, który stanął wśród posągów wybitnych Amerykanów na waszyngtońskim Kapitolu.

</doc>
<doc id="462573" url="https://pl.wikipedia.org/wiki?curid=462573" title="Saga Volsungów">
Saga Volsungów



</doc>
<doc id="462574" url="https://pl.wikipedia.org/wiki?curid=462574" title="Saga Wölsungów">
Saga Wölsungów



</doc>
<doc id="462577" url="https://pl.wikipedia.org/wiki?curid=462577" title="Saga Völsungów">
Saga Völsungów



</doc>
<doc id="462578" url="https://pl.wikipedia.org/wiki?curid=462578" title="Saga rodu Woelsungów">
Saga rodu Woelsungów



</doc>
<doc id="462579" url="https://pl.wikipedia.org/wiki?curid=462579" title="Saga rodu Wolsungów">
Saga rodu Wolsungów



</doc>
<doc id="462580" url="https://pl.wikipedia.org/wiki?curid=462580" title="Rdzeń toroidalny">
Rdzeń toroidalny



</doc>
<doc id="462581" url="https://pl.wikipedia.org/wiki?curid=462581" title="Dream catcher">
Dream catcher



</doc>
<doc id="462582" url="https://pl.wikipedia.org/wiki?curid=462582" title="Zamek w Międzygórzu">
Zamek w Międzygórzu

Zamek w Międzygórzu.
Zamek należał początkowo do majątku królewskiego, przekazany wraz ze wsią Międzygórz w 1370 r. przez Kazimierza Wielkiego Janowi Zaklice herbu Topór. Kolejnymi właścicielami byli Kijańscy, w drugiej połowie XVI w. Niedrzewiccy, następnie Jaworniccy. Obecne ruiny pochodzą prawdopodobnie z drugiej połowy XVI w., kiedy budowla została przebudowana w stylu renesansowym, przez ówczesnych właścicieli – Niedrzewickich herbu Ogończyk. 
Zamek wybudowano jako budowlę obronną na niewielkim wzgórzu, na prostokątnej powierzchni 1100 m². Zamek wzniesiono z miejscowego piaskowca i z cegły. Wjazd znajdował się od południowego wschodu i prowadził przez most na fosie i bramę. Całość zabudowań cechuje się regularnym, renesansowym kształtem, przypuszczalnie przekształconym w XVII w.

</doc>
<doc id="462585" url="https://pl.wikipedia.org/wiki?curid=462585" title="Saga Wolsungów">
Saga Wolsungów



</doc>
<doc id="462586" url="https://pl.wikipedia.org/wiki?curid=462586" title="Saga Voelsungów">
Saga Voelsungów



</doc>
<doc id="462588" url="https://pl.wikipedia.org/wiki?curid=462588" title="Saga rodu Völsungów">
Saga rodu Völsungów



</doc>
<doc id="462589" url="https://pl.wikipedia.org/wiki?curid=462589" title="Saga rodu Volsungów">
Saga rodu Volsungów



</doc>
<doc id="462591" url="https://pl.wikipedia.org/wiki?curid=462591" title="Saga rodu Voelsungów">
Saga rodu Voelsungów



</doc>
<doc id="462593" url="https://pl.wikipedia.org/wiki?curid=462593" title="Barney Calhoun">
Barney Calhoun



</doc>
<doc id="462596" url="https://pl.wikipedia.org/wiki?curid=462596" title="Vittorio Veneto (pancernik)">
Vittorio Veneto (pancernik)



</doc>
<doc id="462597" url="https://pl.wikipedia.org/wiki?curid=462597" title="Fiume (krążownik)">
Fiume (krążownik)



</doc>
<doc id="462598" url="https://pl.wikipedia.org/wiki?curid=462598" title="Gorizia (krążownik)">
Gorizia (krążownik)



</doc>
<doc id="462599" url="https://pl.wikipedia.org/wiki?curid=462599" title="Pola (krążownik)">
Pola (krążownik)



</doc>
<doc id="462601" url="https://pl.wikipedia.org/wiki?curid=462601" title="Zawołanie">
Zawołanie

Zawołanie, inaczej proklama (, od "clamare" – krzyczeć) – werbalny element polskiego herbu szlacheckiego, jedna z cech charakterystycznych polskiej heraldyki.
Wywodzi się jeszcze z czasów organizacji plemienno-rodowych i stanowiło prawdopodobnie rodzaj hasła identyfikującego członków rodu, stosowanego w systemie mobilizacji oddziałów zbrojnych oraz w bitwie. Hasłem pomocy zwoływano rodowców do bitwy (wici). 
Niewykluczone, że wykształcenie się w Polsce zawołania ma związek z innym, lżejszym typem uzbrojenia defensywnego wojów słowiańskich. Zakuci w stal rycerze zachodnioeuropejscy, walczący w otwartym polu, w ogłuszającym hałasie bitewnym, dysponowali praktycznie tylko zmysłem wzroku. Nic więc dziwnego, że sposobem identyfikacji stał się tam znak graficzny – herb. Wojownicy polscy zaś, uzbrojeni lekko, walczący pieszo i w terenie zalesionym, posługiwać się mogli werbalnym sposobem identyfikacji, czyli właśnie zawołaniem.
Z badań heraldycznych Józefa Szymańskiego wynika, że pierwotnie w Polsce zawołania posiadały funkcję co najmniej równorzędną ze znakami plastycznymi, czyli herbami. Dopiero pod wpływem reguł heraldyki zachodnioeuropejskiej rola zawołania zmniejszała się, praktycznie aż do jego zaniku. Zawołań pozbawione są herby powstałe w okresie późniejszym, w wyniku nobilitacji czy indygenatu. W związku z tym ustalone przez J. Szymańskiego 116 zawołań łączyć należy z najstarszymi herbami polskimi. Łącznie znane jest 189 zawołań pojawiających się w źródłach do końca XV wieku. Niekiedy jeden herb posiadał kilka różnych zawołań, charakterystycznych dla odrębnych gałęzi rodu. W rodach związanych z tymi herbami zawołania pełnić mogły rozmaite funkcje, stanowiąc jednocześnie i nazwę herbu, i nazwę rodu, i zawołanie herbowe (rodowe).
Klasyfikacja zawołań herbowych.
Józef Szymański zaproponował podział zawołań herbowych na cztery ogólne kategorie:
Klasyfikacja Szymańskiego stanowi poprawioną i unowocześnioną wersję klasyfikacji zaproponowanej przez Semkowicza.
Zachodnia Europa.
Do pewnego stopnia podobny element, o tej samej bojowej genezie, występuje w heraldyce szkockiej. Jednym z wyróżników przynależności klanowej jest, prócz tartanu, godła i herbu – zawołanie bojowe. Jest ono wspólne wszystkim współklanowcom, zarówno herbowym jak i nieherbowym. Członkowie klanu posiadający prawo używania herbu umieszczają zawołanie bojowe nad klejnotem, w odróżnieniu od zwykłych dewiz herbowych, umieszczanych poniżej tarczy. Klanowe zawołanie może funkcjonować również bez pełnego herbu, np. często jest umieszczane w otoku godła klanowego.

</doc>
<doc id="462602" url="https://pl.wikipedia.org/wiki?curid=462602" title="Biegi narciarskie na Zimowych Igrzyskach Olimpijskich 1936">
Biegi narciarskie na Zimowych Igrzyskach Olimpijskich 1936

Konkurencje biegów narciarskich podczas Zimowych Igrzysk Olimpijskich w 1936 roku zostały przeprowadzone w dniach 10 – 15 lutego w Garmisch-Partenkirchen. W ramach igrzysk zawodnicy walczyli w trzech konkurencjach: dwóch indywidualnych (biegach na 18 km i 50 km) oraz w sztafecie – łącznie rozdano zatem trzy komplety medali. O medale igrzysk olimpijskich biegacze narciarscy rywalizowali po raz czwarty w historii.
Mężczyźni.
18 km.
Data: 12.02.1936
50 km.
Data: 15.02.1936
Sztafeta 4 × 10 km.
Data:10.02.1936

</doc>
<doc id="462605" url="https://pl.wikipedia.org/wiki?curid=462605" title="Kalendarium powstania warszawskiego – 9 września">
Kalendarium powstania warszawskiego – 9 września

9 września, sobota.
Dobrowolna ewakuacja z miasta 8000 ludzi, uzgodniona ze stroną niemiecką.
Silne ataki nieprzyjaciela skierowane na północne Śródmieście i Czerniaków. Powstańców wyparto z magazynów firmy "Pluton" (zachodnie Śródmieście). Śródmieście południowe i Czerniaków pod ogniem artyleryjskim, z moździerzy, miotaczy ognia i granatników. Powstańcy poprzez ul. Książęcą utrzymują łączność ze Śródmieściem.
Komenda Główna Armii Krajowej uznaje dalszą walkę za bezsensowną. Kryzys ten zakończy się 11 września.
W radiu i prasie londyńskiej przekazano informację o deklaracji rządu Wielkiej Brytanii przypominającej o ostrzeżeniu skierowanym do Niemców (pierwszy raz pojawiło się 30 sierpnia). Zawarte w nim zostały m.in. następujące słowa: "Rząd brytyjski zrobi wszystko co leży w jego mocy, by zapewnić, że odpowiedzialni za to" (łamanie praw wojennych), "niezależnie kim są, zostaną pociągnięci do odpowiedzialności za swe zbrodnie."
Generał Erich von dem Bach-Zelewski przekazał szkatułę z sercem Fryderyka Chopina, wydobytą z bazyliki Świętego Krzyża, arcybiskupowi Antoniemu Szlagowskiemu.
Z depeszy Heinza Reinefartha do Himmlera: "Są one" ["wyrazy uznania" złożone przez Himmlera] "dla nas dalszym bodźcem w ciężkiej i niestety obfitującej w znaczne straty walce tak obecnie, jak i poprzednio. Głównodowodzący Grupy Armii "Środek", jak również głównodowodzący 9. armii osobiście przekonali się o zaciętości tej walki, czemu dali wyraz porównując walki o Warszawę z walkami o Stalingrad."

</doc>
<doc id="462606" url="https://pl.wikipedia.org/wiki?curid=462606" title="Giulietta Masina">
Giulietta Masina

Giulietta Masina, właśc. Giulia Anna Masina (ur. 22 lutego 1921 w San Giorgio di Piano, zm. 23 marca 1994 w Rzymie), włoska aktorka teatralna i filmowa, żona Federico Felliniego.
Zagrała wybitne role w filmach twórców włoskiego neorealizmu, ale przede wszystkim w dziełach swego męża:
Zagrała także w filmach zagranicznych i współprodukcjach, m.in. "Pani Zima" Juraja Jakubisko (1985) oraz popularnych serialach telewizyjnych, m.in. "Camilla" (1976) i słuchowiskach radiowych. Prowadziła działalność charytatywną w ramach UNICEF.

</doc>
<doc id="462607" url="https://pl.wikipedia.org/wiki?curid=462607" title="Sigurd Fafnesbane">
Sigurd Fafnesbane



</doc>
<doc id="462608" url="https://pl.wikipedia.org/wiki?curid=462608" title="Oznaki godności">
Oznaki godności

Oznaki godności umieszczane w herbie umożliwiały mu przekazywanie nie tylko informacji ogólnej – o przynależności jego właściciela do stanu szlacheckiego – lecz także szczegółowej: o posiadanych godnościach i funkcjach pełnionych przez posiadacza. Wobec wewnętrznego zróżnicowania szlachty – zwłaszcza zachodnioeuropejskiej – herb musiał wskazywać także na konkretną warstwę stanu szlacheckiego, do której należał jego właściciel. Komunikaty takie przekazywano przy pomocy oznak godności. Spotykamy je głównie przy herbach osobistych, lecz także i państwowych, oraz w XIX- i XX-wiecznej heraldyce miejskiej. Oznaki godności umieszczano nad, lub za tarczą herbową. Były nimi najczęściej ceremonialne nakrycia głowy – korony, infuły itp. – oraz oznaki władzy noszone w dłoniach – laski, pastorały, berła. Oznaka godności w postaci korony rangowej jest stałym elementem polskiego herbu szlacheckiego: umieszczano ją na hełmie jako podstawę klejnotu. W heraldyce polskiej okresu przedrozbiorowego, w związku z rzadkim występowaniem tytułów arystokratycznych, oznaki godności – z wyjątkiem korony szlacheckiej i oznak godności kościelnych – spotykamy sporadycznie, częściej pojawiają się dopiero w XIX stuleciu. Krótko przed rozbiorami zaczęto stosować oznaczenia godności koronnych i ziemskich, najczęściej umieszczane za tarczą lub obok – np. herb generała artylerii oznaczały skrzyżowane lufy armatnie, herb cześnika – kielichy, herb miecznika
- miecze, herb podskarbiego – klucze.
W XIX wieku stosowano często nieformalne oznaki godności – ozdabiając np. herb osoby wojskowej – panopliami.

</doc>
<doc id="462609" url="https://pl.wikipedia.org/wiki?curid=462609" title="ComputerLand">
ComputerLand



</doc>
<doc id="462613" url="https://pl.wikipedia.org/wiki?curid=462613" title="Molvanîa">
Molvanîa

Molvanîa – fikcyjny kraj umiejscowiony gdzieś we wschodniej Europie, stworzony przez Toma Gleisnera, Santo Cilauro i Roba Stitcha na potrzeby wydawnictwa wydającego parodie przewodników turystycznych. Książka "Molvanîa: a Land Untouched by Modern Dentistry" („Molvania. Kraina nietknięta przez nowoczesną stomatologię”) opisuje ten kraj jako „kolebkę kokluszu” i „właściciela najstarszego reaktora atomowego w Europie”.
Książka stała się niespodziewanym sukcesem w Australii, wywołując jednocześnie licytację o prawa do międzynarodowej publikacji i przekładów. Książka ta także wzbudziła kontrowersje, kiedy brytyjski były minister ds. europejskich Keith Vaz oskarżył ją o nadużywanie uprzedzeń związanych z Europą wschodnią. 
Powstało także pewne zamieszanie, czy w ogóle taki kraj istnieje. Ma to związek z tym, iż nazwa Molvanîa kojarzy się z istniejącą republiką Mołdawią.
Autorami tej książki są entuzjaści podróży, których życzeniem było przedstawienie wszystkich wad i złych doświadczeń związanych ze wschodnią Europą w sposób skondensowany, bez obrażania jakiegokolwiek 
rzeczywistego kraju.
O Molvanîi.
Republika Molvanîi jest mieszanką stereotypów związanych z Europą wschodnią. Z historycznego punktu widzenia kraj ten był wyjałowionym pustkowiem rozdartym przez wojnę domową i zamieszki narodowościowe. W końcu wojujące frakcje Molvanîi zostały zjednoczone w jednolite królestwo, rządzone przez kolejno panujących despotycznych władców. W późnym XIX w. monarchia została obalona, ale rodzina królewska pozostała popularna na wygnaniu. Podczas II wojny światowej kraj został najechany przez hitlerowskie Niemcy, następnie okupowany przez ZSRR, którzy ustanowili marionetkowy socjalistyczny rząd. Po upadku komunizmu Molvanîa stała się ordynarną dyktaturą ze skorumpowanym rządem z silnymi powiązaniami z mafią.
Molvanîa to bardzo biedny rolniczy kraj, z silnie skażonym środowiskiem naturalnym, geograficznie jałowy. Infrastruktura jest w opłakanym stanie. Elektryczność, bieżąca woda, kanalizacja są niezwykłą rzadkością. Jest to spowodowane wysoką indolencją aparatu biurokratycznego. Mimo iż przewodnik próbuje przedstawiać to w innym świetle, w zasadzie w tym kraju nie można wiele zdziałać, hotele są małe, walące się, obskurne, narodowe potrawy są odrażające, a atrakcje turystyczne są nudne i zbyt drogie. Molvańczycy są nieuprzejmi, brudni i czasami psychotyczni z licznymi dziwnymi nielogicznymi wierzeniami i obrzędami.
Język molvański jest tak skomplikowany, że nauczenie się go zajmuje średnio 15 lat, gdzie oprócz wymowy także tonacja wypowiedzi ma ogromne znaczenie w zrozumieniu i przekazywaniu treści.
Narodowa flaga mimo iż nazwana "Molvanîan Trikolor" jest unikalna, gdyż ma tylko dwa kolory. Po upadku żelaznej kurtyny Molvanîa jest jedynym krajem który pozostawił sierp i młot na fladze. Władze były tak rozkochane w tym symbolu robotniczej walki, że dodały trzeci – łopatę.
Patronem kraju jest św. Fiodor.

</doc>
<doc id="462615" url="https://pl.wikipedia.org/wiki?curid=462615" title="Wolfsheim (zespół muzyczny)">
Wolfsheim (zespół muzyczny)

Wolfsheim – niemiecki zespół muzyczny założony w 1987 roku przez Markusa Reinhardta oraz Pompejo Riccarda.
Wolfsheim reprezentuje nurt szeroko rozumianego synth popu (prosta, melodyjnie zaaranżowana muzyka wykonywana na syntezatorach) Po kilku zmianach personalnych w zespole pozostali Peter Heppner - wokalista, autor tekstów oraz Markus Reinhardt - kompozytor.
Grupa zadebiutowała w 1991 roku utworem „The Sparrows and the Nightingales”, a rok później ukazała się pierwsza płyta „No Happy View”. Peter Heppner jest osobą bardzo aktywną muzycznie. Współpracuje z Schillerem oraz Joachimem Wittem.
Pod koniec 2005 roku Peter Heppner podpisał z wydawnictwem Warner Music kontrakt na wyłączność na wydanie kilku jego solowych płyt. W związku z zaistniałą sytuacją, drugi z członków zespołu uznał ten krok za zakończenie współpracy pod szyldem Wolfsheim, ale także za złamania kontraktu obowiązującego zespół (czyli dwie osoby), na nagranie kolejnej płyty. W 2008 roku rozpoczął się proces sądowy mający ustalić dalsze losy obydwu kontraktów.

</doc>
<doc id="462618" url="https://pl.wikipedia.org/wiki?curid=462618" title="Toroid">
Toroid

Toroid – bryła geometryczna w kształcie pierścienia. Powstaje poprzez obrót dowolnej figury geometrycznej (prostokąta, okręgu, trójkąta) dookoła osi leżącej poza tą figurą leżącej w płaszczyźnie danej figury.
Jeśli obracaną figurą jest okrąg, wówczas powstała bryła nosi nazwę torusa.
Podczas obrotu oś może ulegać zmianie co może spowodować utworzenie wielokrotnego toroidu.

</doc>
<doc id="462620" url="https://pl.wikipedia.org/wiki?curid=462620" title="Kalendarium powstania warszawskiego – 5 września">
Kalendarium powstania warszawskiego – 5 września

5 września, wtorek.
Gmach PKO (ul. Jasna 9) został opuszczony przez Sztab Komendy Głównej AK i sztab komendy Okręgu Warszawa AK.
Z dziennika von dem Bacha:
Trwają intensywne działania nieprzyjaciela przeciwko Powiślu. Piechota niemiecka obsadza gmach Państwowego Zakładu Ubezpieczeń Wzajemnych przy ul. Kopernika. Następnie Niemcy zajmują ulice: Sewerynów, Oboźną i Leszczyńską, docierając aż do ul. Drewnianej. Dotkliwą porażką jest utrata ruin elektrowni, skąd po zaciekłej walce został wieczorem wyparty oddział kapitana „Cubryny”. Powstańcze zgrupowania broniące Powiśla są już poważnie wykrwawione, kończy się amunicja.
Na Powiślu esesmani z brygady Dirlewangera mordują tego dnia 152 polskich mężczyzn. Przez wiele lat sądzono błędnie, iż ofiarą masakry padli wzięci do niewoli żołnierze z kompanii porucznika "Poboga".
Major Stanisław Błaszczak, dowódca obrony Powiśla, świadomy dysproporcji sił i ciężkiej sytuacji dzielnicy, za pośrednictwem władz cywilnych zachęcił mieszkańców do przejścia przez linię Nowego Światu do Śródmieścia. W tym celu utworzono nowe przejścia i wzmocniono barykady osłaniające przepływ ludności.
Zginęli Stefan Bielecki i Anna Laskowiczówna.

</doc>
<doc id="462621" url="https://pl.wikipedia.org/wiki?curid=462621" title="Ciocia Jolesch">
Ciocia Jolesch

Ciocia Jolesch lub zmierzch Zachodu w anegdotach – zbior anegdot austriackiego pisarza Friedricha Torberga, opublikowany w 1975.
Książka opowiada o żydowskim mieszczaństwie monarchii Austro-Węgierskiej. Torberg miał tylko 10 lat, gdy monarchia się skończyła (zob. I wojna światowa) w roku 1918, ale mówi, że to mieszczaństwo jeszcze istniało w okresie międzywojennym, i że prawdziwy upadek wydarzył się w 1938 roku (data Anschlussu). W przedmowie Torberg podkreśla, że książka jest książką rzewności, a nie smutku: "Rzewność może się uśmiechać, a smutek nie może."
Historie w książce wydarzają się w rodzinie (to znaczy: w żydowskiej, ale najczęściej niepobożnej rodzinie), w teatrze, w redakcjach gazet, a przede wszystkim w kawiarni. Kawiarnia była dla Torberga centrum kultury, chyba nawet centrum życia. W kawiarni ludzie nie tylko piją kawę, lecz czytają gazety, grają w szachy albo w karty, rozmawiają, dyskutują o filozofii, polityce, o religii, o sporcie itd.
Cały rozdział w tej książce, i później cała książka Torberga ma tytuł "Kawiarnia jest wszędzie".
Ciocia Jolesch.
Ciocia Jolesch była bardzo ważną osobą w swojej rodzinie. Często komentowała wydarzenia rodzinne – komentarze były krótkie, ale zawsze trafne. Na przykład, gdy bratanek opowiadał o swojej narzeczonej i ciągle chwalił jej urodę, ciocia Jolesch rzekła: "Urodę można okryć jedną ręką!"
Ciocia Jolesch była wspaniałą kucharką, ale sama nie miała ulubionej potrawy.
Dla rodziny ulubioną potrawą cioci Jolesch były łazanki z kapustą. Gdy rozchodziła się plotka, że ciocia Jolesch przygotowuje łazanki z kapustą w następną niedzielę, krewni z całej monarchii zjeżdżali się do niej.
Nigdy nie zdradziła swojego tajemnego przepisu kucharskiego. Dopiero na łożu śmierci dała małą wskazówkę. Gdy bratanek zapytał: "Ciociu, dlaczego twoje łazanki z kapustą były takie smaczne?", powiedziała: –"Bo nigdy nie przygotowałam dość". I umarła.
Molnár.
Cały rozdział poświęcony jest Ferencowi Molnárowi (1878-1952).
Jak Torberg, Molnár też musiał wyemigrować do Ameryki i cierpiał tam z powodu obcego języka. Mówił po węgiersku, po niemiecku, po francusku, po włosku i oczywiście też po angielsku, ale nie był w nim biegły – być może dlatego, że język angielski był powiązany z jego losem jako emigranta. Rozmawiał z Torbergiem o tym, że w obcym języku ludzie często wolą powiedzieć coś bez błędów, a nie to, co właściwie chcą wyrazić. Molnár zgodził się:
"To jest tragiczne. Często muszę zmienić mój pogląd na świat w środku zdania, tylko z powodu gramatyki."
Molnár nienawidził wstawać wcześnie. Pewnego dnia musiał pojawić się w sądzie jako świadek, ale niestety bardzo wcześnie rano. Przyjaciołom Molnára rzeczywiście udało się go obudzić i punktualnie opuścili z nim dom. Gdy Molnár zobaczył wiele ludzi w drodze do pracy, zdziwił się i zapytał: – "Ci ludzie – wszyscy są świadkami?"
Friedell.
Egon Friedell (1878–1938) był austriackim pisarzem, dziennikarzem i krytykiem. Nie wyemigrował; kilka dni przed Anschlussem, napisał przyjacielowi: "Jestem gotów do podróży". Gdy SA przyszła do jego domu, wyskoczył przez okno.
Torberg przekazuje taki cytat z Friedella: Turyści z Niemiec jedli "Salzburger Nockerln" (kluski salzburgskie, bardzo smaczne tradycyjne austriackie danie) w austriackiej restauracji. Gdy płacili, zapytali gospodarza o przepis. Najpierw powiedział, że przepis jest tajemnicą, ale oni prosili i prosili, aż w końcu dał im przepis. Potem jedna z turystek przeczytała przepis na głos i zapytała, czy to wszystko. Gospodarz przytaknął, ale Friedell, który słuchał cały czas, zaprzeczył: – "Pani ma prawie wszystko. Brak pani tylko jednej rzeczy: 600 lat Habsburgów."

</doc>
<doc id="462623" url="https://pl.wikipedia.org/wiki?curid=462623" title="Ciocia Jolesz">
Ciocia Jolesz



</doc>
<doc id="462624" url="https://pl.wikipedia.org/wiki?curid=462624" title="Torberg">
Torberg



</doc>
<doc id="462625" url="https://pl.wikipedia.org/wiki?curid=462625" title="Rade Šerbedžija">
Rade Šerbedžija

Rade Šerbedžija (ur. 27 lipca 1946 w Buniciu) – chorwacki aktor filmowy i piosenkarz pochodzenia serbskiego.
W 1969 ukończył studia w Akademii Sztuk Dramatycznych przy uniwersytecie w Zagrzebiu. Wkrótce rozpoczął pracę w teatrze Gavela i Teatrze Narodowym w Zagrzebiu.
Debiutem filmowym aktora był obraz "Iluzja" (1967), w reż. Krste Papicia. W dramacie wojennym Francesco Rosiego "Rozejm" ("La Tregua", 1997) z Johnem Turturro i Stefanem Dionisi zagrał Greka, ocalałego z obozu koncentracyjnego w Oświęcimiu.
W niektórych filmach anglojęzycznych występuje pod (uproszczonym pod względem pisowni) nazwiskiem Sherbedgia.

</doc>
<doc id="462627" url="https://pl.wikipedia.org/wiki?curid=462627" title="Magnetyczny rdzeń toroidalny">
Magnetyczny rdzeń toroidalny

Magnetyczny rdzeń toroidalny jest to specjalny rodzaj rdzenia magnetycznego, w którym materiał magnetyczny ukształtowany jest w postaci grubego pierścienia (zobacz rysunek po prawej stronie).
W zależności od użytego materiału magnetycznego rdzeń taki może być wykonany jako lity (odlewany lub prasowany) z magnetodielektryka lub ferrytu, lub też zwijany z jednej części długiego pasa anizotropowej blachy elektrotechnicznej, taśmy amorficznej, lub taśmy nanokrystalicznej. Zwijane rdzenie posiadają strukturę spiralną (zobacz rysunek po prawej stronie), co powoduje że indukcja magnetyczna nie płynie równolegle do powierzchni paska materiału, ale jest zmuszona do "przeskakiwania" pomiędzy sąsiednimi "zwojami" rdzenia (nie mylić ze zwojami uzwojenia). Powoduje to powstawanie planarnych prądów wirowych, które zwiększają nieco całkowitą stratność takiego rdzenia. 
Rdzenie toroidalne nie dają odpadów przy wykrawaniu i pozwalają na wykorzystanie anizotropii blach magnetycznych walcowanych na zimno, gdyż kierunek indukcji pokrywa się praktyczne z kierunkiem łatwego magnesowania. Długość drogi magnetycznej w rdzeniu jest najmniejsza z możliwych przy tym samym przekroju okna rdzenia. Dlatego masa magnetowodu i masa całego transformatora jest wyraźnie mniejsza od wykonania tradycyjnego. 
Transformatory z rdzeniem toroidalnym są nieco droższe w produkcji z uwagi na fakt, że w tradycyjnych konstrukcjach najpierw wykonuje się uzwojenie, a dopiero potem instaluje się poszczególne części rdzenia magnetycznego wewnątrz uzwojeń. W przypadku rdzeni toroidalnych rdzeń stanowi nierozłączną całość, więc uzwojenia muszą zostać wykonane na gotowym rdzeniu, co zazwyczaj zwiększa koszty produkcji. 
Niemniej jednak, rdzenie toroidalne posiadają lepsze parametry magnetyczne, stosunkowo dużą wytrzymałość mechaniczną i co najważniejsze wprowadzają mniejsze zniekształcenia przenoszonego sygnału. Ta ostatnia cecha jest szczególnie ważna np. w systemach dźwiękowych, gdzie wszelkie zniekształcenia sygnału rzutują bezpośrednio na jakość dźwięku.

</doc>
<doc id="462635" url="https://pl.wikipedia.org/wiki?curid=462635" title="Muzeum Miejskie w Świętochłowicach">
Muzeum Miejskie w Świętochłowicach

Muzeum Miejskie w Świętochłowicach – muzeum prezentujące do 2012 r. sztukę Górnego Śląska oraz samych Świętochłowic. Wydawało liczne publikacje dotyczące miasta Świętochłowice (w tym tomy I–VII naukowego periodyku "Rocznik Świętochłowicki" pod redakcją dra Zbigniewa Kapały – w latach 1999–2006), organizowało wystawy z nim związane oraz prowadziło działalność edukacyjną dla uczniów miejscowych szkół.
Charakterystyka.
Tradycje muzealnicze sięgają okresu międzywojennego i związane są ze Stanisławem Wallisem. Wraz z ojcem, Łukaszem, zbierał przez wiele lat przedmioty, które miały charakter zabytkowy i świadczyły o polskiej przeszłości Górnego Śląska. Wydział Powiatowy w Świętochłowicach, doceniając znaczenie zbiorów muzealnych dla kultury ziemi bytomskiej, której część znajdowała się w obrębie powiatu świętochłowickiego, wystąpił z inicjatywą utworzenia Muzeum Powiatowego, które zostało założone 12 marca 1925. Kierownictwo Muzeum powierzono Stanisławowi Wallisowi. W muzeum tym gromadzono przede wszystkim zabytki z terenu powiatu świętochłowickiego z dziedziny etnografii, literatury śląskiej, geologii, numizmatyki oraz pamiątki plebiscytu i powstań śląskich.
Ideę reaktywowania Muzeum w Świętochłowicach podjęli w latach 70. członkowie Towarzystwa Miłośników Świętochłowic. Z inicjatywy społecznej, przy poparciu władz miejskich w zabytkowym budynku przy ul.Dworcowej 14, wyremontowanym wysiłkiem świętochłowickich zakładów pracy, dnia 21 lipca 1977 otwarto Miejską Izbę Regionalną. Kierownikiem jej został Witold Kossobudzki. Mieszkańcom miasta zaprezentowano wtedy stałą ekspozycję obrazującą dzieje miasta. W 1981 Prezydium Miejskiej Rady Narodowej, biorąc pod uwagę rolę, jaką spełnia ta placówka w życiu kulturalno-oświatowym i wychowawczym miasta, postanowieniem z dnia 6 maja 1981 zmieniło nazwę Miejskiej Izby Regionalnej na Społeczne Muzeum Regionalne. Momentem przełomowym w historii Muzeum był rok 1991, kiedy to 16 maja Rada Miejska zmieniła ze Społecznego Muzeum na Muzeum Miejskie, zatwierdziła nowy statut i oddała w wieczyste użytkowanie nieruchomości przy ulicy Dworcowej 14. Do 2012 roku głównym zadaniem Muzeum Miejskiego było gromadzenie, opracowywanie, zabezpieczanie i popularyzowanie zabytków związanych z historią miasta i Górnego Śląska.
W 2012 roku Muzeum Miejskie przeniosło się do budynku po byłym ambulatorium przy ulicy Szpitalnej. Natomiast uchwałą Rady Miejskiej w Świętochłowicach z dnia 18 lipca 2012 roku zostało przekształcone w Muzeum Powstań Śląskich. Budynek przy ulicy Dworcowej 14 został wyburzony na początku 2015 roku

</doc>
<doc id="462636" url="https://pl.wikipedia.org/wiki?curid=462636" title="Eurytmia">
Eurytmia

Eurytmia (gr. – dosł. "dobre poruszanie się") − opracowana przez Rudolfa Steinera w roku 1911, inspirowana antropozofią sztuka poruszania się przy muzyce i odpowiednich tekstach (przypomina formą taniec). Stanowi przedmiot w szkołach waldorfskich. Istnieje eurytmia artystyczna, wykonywana scenicznie, eurytmia pedagogiczna jako przedmiot nauczania w szkołach waldorfskich, eurytmia lecznicza i terapeutyczna.
Studia eurytmii trwają 4 lata. Eurytmię leczniczą można studiować po zakończeniu 4-letnich studiów.
Eurytmią i dramatami misteryjnymi Rudolfa Steinera interesował się żywo Juliusz Osterwa (Patrz M. Czechow "O technice Aktora" list Osterwy do Limanowskiego. M.Sołek wyd. Arche).
Obecnie w Polsce pracuje artystycznie i pedagogicznie pięcioro eurytmistów (dane z 2012 r.).

</doc>
<doc id="462637" url="https://pl.wikipedia.org/wiki?curid=462637" title="Flaga Kastylii-La Manchy">
Flaga Kastylii-La Manchy

W części czołowej znajduje się historyczny herb Kastylii. Część swobodna ma barwy płaszczy noszonych przez krzyżowców.
Przyjęta 30 kwietnia 1983 roku. Proporcje 1:2, lecz w użyciu są flagi 2:3.

</doc>
<doc id="462639" url="https://pl.wikipedia.org/wiki?curid=462639" title="Kropka (notacja muzyczna)">
Kropka (notacja muzyczna)



</doc>
<doc id="462640" url="https://pl.wikipedia.org/wiki?curid=462640" title="Rolnictwo biodynamiczne">
Rolnictwo biodynamiczne

Rolnictwo biodynamiczne – rodzaj rolnictwa ekologicznego, opierający się na biodynamice – dziedzinie wiedzy z pogranicza nauki, pseudonauki, kosmologii i filozofii. W rolnictwie tym dostrzegalne są elementy antropozofii. Początki rolnictwa biodynamicznego sięgają początków XX w., a za jego twórcę uznaje się Rudolfa Steinera.
W rolnictwie biodynamicznym dostrzega się wpływ na plonowanie roślin takich czynników jak: kosmos, stosowaniu specjalnych kompostów i preparatów biodynamicznych oraz uwzględnianiu w płodozmianie sąsiedztwa roślin. 
Biodynamika oraz rolnictwo biodynamiczne są prekursorem współczesnego rolnictwa ekologicznego.
Ten rodzaj rolnictwa ekologicznego był dawniej często spotykany w Polsce. Za sprawą utworzenia stowarzyszenia „DEMETER-POLSKA – rolnictwo biodynamiczne” od 2005 r. ponownie zaczyna rosnąć liczba gospodarstw stosujących ten rodzaj rolnictwa. Jednakże z uwagi na niskie zainteresowanie tą metodą wśród rolników, nie przewiduje się jej dalszego rozwoju.
Produkty pochodzące z rolnictwa biodynamicznego produkowane są głównie w Niemczech i w Indiach i sprzedawane przede wszystkim pod marką Demeter.

</doc>
<doc id="462642" url="https://pl.wikipedia.org/wiki?curid=462642" title="Herb Kastylii-La Manchy">
Herb Kastylii-La Manchy

Herb Kastylii-La Manchy składa się z dwóch pól; w jednym z nich, na czerwonym tle przedstawiony jest złoty wizerunek zamku, zaś drugie pole jest białe. Zamek jest symbolem Kastylii (od którego wzięła swą nazwę); kolor biały pochodzi od płaszczy noszonych przez krzyżowców.
Jako herb wspólnoty autonomicznej Kastylii-La Manchy przyjęty został 5 lipca 1983 roku.
Herb powstał w 1980 roku, autorem herbu był Ramon Jose Maldonado y Cocat.

</doc>
<doc id="462644" url="https://pl.wikipedia.org/wiki?curid=462644" title="Bazylika w Saint-Denis">
Bazylika w Saint-Denis

Bazylika św. Dionizego w Saint-Denis (fr. "Basilique Saint-Denis") – dawny kościół opactwa benedyktyńskiego w Saint-Denis. Od VI wieku do XIX wieku świątynia klasztorna pełniła funkcję głównej nekropolii królów francuskich. Ponadto w bazylice od czasów średniowiecza do końca XVIII wieku znajdował się skarbiec, w którym oprócz relikwii i cennych przedmiotów liturgicznych przechowywano insygnia koronacyjne oraz inne regalia królów Francji. Bazylika jest też wybitnym dziełem architektonicznym, gdzie zastosowano po raz pierwszy, w pełni rozwinięty system przyporowy oraz łuków ostrych.
Historia bazyliki.
Budowę obecnej bazyliki, pierwszej budowli wzniesionej w stylu gotyckim, rozpoczęto w 1136 za czasów opata Sugeriusza, prace zakończono dopiero u schyłku XIII wieku. Opactwo służyło przez wieki jako sceneria uroczystości pogrzebowych i miejsce pochówku królów Francji. W sarkofagach, często zdobionych rzeźbami, pochowani zostali niemal wszyscy monarchowie francuscy rządzący od X wieku. Brakuje tu tylko szczątków:
W 1793 roku, podczas rewolucji, bazylika padła łupem tłumu. We wrześniu kościół obrabowano i zdewastowano, a w dniach 12–25 października, na polecenie parlamentu rewolucyjnego, zbezczeszczono groby królewskie. Rozkopano krypty, otwarto trumny ze zwłokami monarchów francuskich, po czym wszystkie odkryte szczątki wrzucono do dwóch rowów wykopanych nieopodal bazyliki. Doły zalano wapnem gaszonym i zasypano ziemią. Archeolog Aleksander Lenoir ocalił większość rzeźb, przenosząc je do muzeum. Pozostałe zostały rozbite, po czym usypano z nich w Paryżu kopiec ku czci bohaterów rewolucji: Marata i Pelletiera de Saint-Fargeau. Kościół został ponownie otwarty z polecenia Napoleona Bonaparte w 1806.
Po restauracji Burbonów rozpoczęto poszukiwania zwłok Ludwika XVI i Marii Antoniny – po egzekucji ich ciała zostały zakopane w masowych grobach na cmentarzu św. Magdaleny (niedaleko miejsca, gdzie obecnie znajduje się kościół św. Magdaleny) i przykryte wapnem. 21 stycznia 1815 ciała odnaleziono, zidentyfikowano (ponad dwadzieścia lat po egzekucji) i przeniesiono do krypty bazyliki. W 1817, na polecenie króla Ludwika XVIII rozpoczęto poszukiwania mogił ze zwłokami monarchów francuskich. Odkryto je 18 stycznia, po czym dokonano ekshumacji i z zachowaniem ceremoniału ponownie pochowano w krypcie bazyliki, w pięciu trumnach, ponieważ szczątków nie udało się zidentyfikować. W 1824 zmarł Ludwik XVIII – ostatni król Francji pochowany w Saint-Denis. Jego grobowiec umieszczono w pobliżu grobów jego brata i bratowej (Ludwika XVI i Marii Antoniny). W wyniku renowacji prowadzonej pod kierunkiem Eugène Viollet-le-Duca do bazyliki wróciły posągi królów. W bazylice pochowano również wszystkich członków francuskiej rodziny królewskiej, zmarłych między 1815 a 1830.
Za panowania Ludwika XVIII, do krypty przeniesiono szczątki Ludwika VII, który pierwotnie pochowany został w opactwie Saint-Point i dlatego uniknął profanacji przez rewolucjonistów. W 2004 do bazyliki przeniesiono zmumifikowane serce, należące prawdopodobnie do Ludwika XVII (syna Ludwika XVI i Marii Antoniny), który w 1795 zmarł w więzieniu Temple i prawdopodobnie pochowany został na cmentarzu przy kościele Sainte Marguerite w Paryżu.

</doc>
<doc id="462645" url="https://pl.wikipedia.org/wiki?curid=462645" title="Próba iskrowa">
Próba iskrowa

Próba iskrowa – jest to warsztatowa metoda sprawdzania składu chemicznego stali.
Podstawy teoretyczne metody.
Celem próby iskrowej jest wyznaczenie przybliżonych zawartości węgla oraz dodatków stopowych w stali. W warunkach przemysłowych próba iskrowa jest wystarczająco dokładną i szybką metodą sprawdzania i kontroli międzyoperacyjnej materiału. Opiera się ona na analizie wyglądu iskier podczas szlifowania materiału. Zjawisko iskrzenia polega na oderwaniu drobnych, rozgrzanych cząstek od materiału szlifowanego. W wyniku rozgrzania cząstki ulegają spaleniu, tworząc iskry. Biorą w tym udział wszystkie składniki stali, w pierwszym rzędzie węgiel, a następnie dodatki stopowe.
Rozpryski na końcu, jak i na środku biegu iskry mogą mieć różny kształt. Poza nim, uwagę zwraca się także na jasność oraz barwę, która może być jednakowa na całej długości lub zmienna, ciemniejsza na początku, a jaśniejsza na końcu.
Pewne zjawiska zachodzące podczas próby nie są zależne od składu chemicznego stali. Przykładowo długość snopa iskier zależy przede wszystkim od prędkości obrotowej tarczy szlifierskiej i od docisku próbki. Poprzednie procesy obróbkowe mają również duży wpływ na gęstość i wielkość snopa iskier.
Wpływ pierwiastków chemicznych.
Pierwiastki chemiczne, obecne w stali, mają następujący wpływ na wygląd iskier:
Przebieg próby iskrowej.
Przebieg próby jest następujący:

</doc>
<doc id="462646" url="https://pl.wikipedia.org/wiki?curid=462646" title="Trazodon">
Trazodon

Trazodon – organiczny związek chemiczny z grupy triazolopirydyn, lek o działaniu przeciwdepresyjnym z grupy antagonistów receptorów serotoninowych 5-HT2 i (SARI). Lek ten wywiera również pewne działanie α-adrenolityczne poprzez blokowanie receptorów α1-adrenergicznych. Stosowany jest w postaci chlorowodorku. Szczególnie przydatny jest w subpopulacji pacjentów chorych na depresję ze współwystępującą bezsennością, lękiem (ma działanie anksjolityczne) czy dysfunkcjami seksualnymi. Stosowany jest w monoterapii, w wyższych dawkach lub w leczeniu skojarzonym np. z lekami z grupy SSRI, aby zlikwidować ich skutki uboczne w postaci bezsenności lub PSSD.
Działanie.
Trazodon wpływa na przewodnictwo serotoninergiczne w mózgu – hamuje specyficznie synaptyczny wychwyt zwrotny serotoniny. Wykazuje duże powinowactwo do receptorów typu 5-HT2, działając na nie antagonistycznie oraz powoduje większe związanie serotoniny z receptorem 5-HT1A. Ponadto trazodon blokuje hamujący wpływ receptora 5-HT2A na receptor 5-HT1A. Jest praktycznie pozbawiony powinowactwa do receptorów muskarynowych i dopaminergicznych. Zmniejsza zahamowanie psychomotoryczne, wpływa korzystnie na poprawę nastroju, a także działa anksjolitycznie i przywraca fizjologiczny rytm snu. T1/2 leku ma charakter dwufazowy: pierwsza faza ma długość 3–6 h, zaś druga ok. 5–9 h. Wydalany jest głównie z moczem.
Wskazania.
Stany depresyjne o różnej etiologii, w tym depresja przebiegająca z niepokojem (agitacją).
Do wskazań zalicza się także bezsenność pierwotną i wtórną, zaburzenia lękowe (w tym zespół lęku uogólnionego), dysfunkcje seksualne takie jak anorgazmia, zaburzenia erekcji i wytrysk przedwczesny występujące pierwotnie lub jatrogennie przy stosowaniu leków z grupy SSRI (tzw. PSSD) oraz uzależnienie od alkoholu lub benzodiazepin, ale nie są one zatwierdzone przez FDA.
Uwagi i środki ostrożności.
Prowadzenie pojazdów.
„Lek wywiera niewielki lub umiarkowany wpływ na zdolność prowadzenia pojazdów i obsługi urządzeń mechanicznych. Pacjenci powinni zachować ostrożność i nie prowadzić samochodu ani nie obsługiwać maszyn dopóki nie upewnią się, że nie występują u nich takie działania niepożądane jak: senność, uspokojenie, zawroty głowy, stany splątania, nieostre widzenie”.
Priapizm przy stosowaniu trazodonu.
Choć trazodon powoduje znacznie mniej działań niepożądanych wpływających na sferę seksualną niż większość leków przeciwdepresyjnych, to z częstością 1:8000 leczonych mężczyzn może on wywołać priapizm. W związku z tym należy pouczyć pacjenta o możliwości wystąpienia takiego objawu i konieczności zwrócenia się po pomoc medyczną jeśli objaw taki będzie się utrzymywał powyżej godziny. W przeciwnym wypadku grozi to trwałymi zaburzeniami erekcji. Do wystąpienia priapizmu przy stosowaniu trazodonu bardziej predysponowani są młodzi chłopcy i mężczyźni u których ustępowanie erekcji po wybudzeniu z fazy REM snu jest powolne po przebudzeniu.
Priapizm zazwyczaj ustępuje samoistnie, jego wystąpienie jest przeciwwskazaniem do dalszego stosowania trazodonu u danego pacjenta. Pomoc medyczna w wypadku priapizmu obejmuje monitorowanie przepływu krwi, a w nagłych przypadkach miejscowe wstrzyknięcie fenylefryny, a nawet leczenie chirurgiczne.
Pomimo tego jest to lek przeciwdepresyjny powodujący dysfunkcje seksualne jedynie u niewielkiej liczby pacjentów.
Dawkowanie.
Dawkowanie zwykle 150–600 mg na dobę w 1–2 dawkach. Do leczenia bezsenności stosuje się mniejsze dawki – 25–150 mg
Preparaty handlowe w Polsce.
W Polsce dostępny jest na receptę w formie tabletek "Trazodone Neuraxpharm" oraz tabletek o przedłużonym uwalnianiu "Trittico CR" i "Trittico XR".

</doc>
<doc id="462648" url="https://pl.wikipedia.org/wiki?curid=462648" title="Chlorek tionylu">
Chlorek tionylu

Chlorek tionylu, SOCl2 – nieorganiczny związek chemiczny z grupy chlorków kwasowych, pochodna kwasu siarkawego. W temperaturze pokojowej jest bezbarwną cieczą, dymiąca na powietrzu. Wykorzystywany w reakcjach chlorowania związków organicznych, m.in. podczas produkcji gazów bojowych.
Budowa i właściwości.
Cząsteczka chlorku tionylu ma budowę piramidalną, wskazującą na obecność wolnej pary elektronowej (w przeciwieństwie do COCl2 o budowie płaskiej).
Chlorek tionylu reaguje z wodą tworząc chlorowodór i dwutlenek siarki:
Jest bardzo reaktywny. W temperaturze około 140 °C ulega rozkładowi.
Otrzymywanie.
Podstawową metodą przemysłowej syntezy chlorku tionylu jest reakcja trójtlenku siarki z dwuchlorkiem siarki:
Inne metody otrzymywania:
Zastosowania.
Chemia organiczna.
Chlorek tionylu jest szeroko stosowany w reakcjach chlorowania, np. do przekształcania kwasów karboksylowych w chlorki acylowe:
Reaguje z alkoholami dając odpowiednie chlorki alkilowe:
W reakcji tej w pierwszym etapie powstaje ester chlorosulfinylowy R−O−SOCl, który rozpada się do chlorku i SO2:
Ze względu na to, że produktami ubocznymi chlorowania za pomocą chlorku tionylu są gazy (HCl i SO2), a nadmiar SOCl2 można usunąć przez destylację, procedura oczyszczania właściwego produktu jest zwykle prostsza niż w przypadku chlorowania za pomocą pięciochlorku fosforu.
Z 1,2-aminoalkoholami reaguje z wytworzeniem cyklicznych sulfamidów, natomiast gdy grupy OH i NH2 są bardziej oddalone, grupa hydroksylowa ulega substytucji atomem chloru, a z aminowej powstaje amid, jak np. w pierwszym etapie otrzymywania bicifadyny (leku przeciwbólowego):
Chemia nieorganiczna.
Chlorek tionylu stosuje się do otrzymywania bezwodnych chlorków metali z soli uwodnionych:
Baterie litowe.
Chlorek tionylu wykorzystuje się także w ogniwach o zastosowaniach specjalnych.
Chlorek tionylu jest składnikiem ogniw litowo-chlorkowo tionylowych jako elektroda dodatnia (katoda), z metalicznym litem jako elektrodą ujemną (anodą). Reakcja zachodząca w czasie rozładowywania ogniwa to:
Ogniwa te mają wiele zalet nad innymi rodzajami litowych ogniw pierwotnych, między innymi wysoką gęstość energii, szeroki zakres temperatur pracy i dużą trwałość, jednakże ich wysoka cena i kwestie bezpieczeństwa ograniczają ich zastosowanie. Zawartość tych ogniw jest wysoce toksyczna i wymaga specjalnych procedur utylizacji, dodatkowo istnieje ryzyko eksplozji ogniwa w wyniku zwarcia.

</doc>
<doc id="462650" url="https://pl.wikipedia.org/wiki?curid=462650" title="Flaga Kastylii i Leónu">
Flaga Kastylii i Leónu

Flaga Kastylii i Leónu – flaga ta jest taka sama jak chorągiew używana w latach 1230 - 1479. W polach 1 i 4 jest herb Kastylii (zamek), w polach 2 i 3 herb León (lew).
Przyjęta 25 lutego 1983 roku. Proporcje 76:99.

</doc>
<doc id="462651" url="https://pl.wikipedia.org/wiki?curid=462651" title="Herb Kastylii i Leónu">
Herb Kastylii i Leónu

Herb Kastylii i Leónu wzorowany jest na chorągwi używanej w latach 1230 - 1479. W polach 1 i 4 jest herb Kastylii - zamek (od którego wzięła się nazwa tej krainy historycznej), w polach 2 i 3 herb Leónu - lew - także etymologicznie związany z nazwą tej prowincji.
Jako herb wspólnoty autonomicznej przyjęty został 25 maja 1983 roku.

</doc>
<doc id="462653" url="https://pl.wikipedia.org/wiki?curid=462653" title="Votum separatum">
Votum separatum

Votum separatum (z łac.: zdanie odrębne) – opinia inna niż głoszona przez większość, opinia niemieszcząca się w proponowanych rozwiązaniach bądź zbiorach głosów.
Oficjalnie wyrażona opinia członka gremium, odmienna od decyzji tego gremium.
Przykładowo w Polsce zdanie odrębne może zgłosić sędzia lub ławnik, który w głosowaniu głosował inaczej niż większość lub nie zgadza się z treścią orzeczenia ustaloną poprzez tzw. większość sztuczną (dotyczy to wszystkich sądów, jak i Trybunału Konstytucyjnego oraz Trybunału Stanu). Podobnie, instytucja "votum separatum" istnieje w szeregu sądów międzynarodowych, np. w Międzynarodowym Trybunale Sprawiedliwości czy Europejskim Trybunale Praw Człowieka.

</doc>
<doc id="462654" url="https://pl.wikipedia.org/wiki?curid=462654" title="Herb Nawarry">
Herb Nawarry

Herb Nawarry pochodzi z XIII wieku i przedstawia tarczę heraldyczną barwy czerwonej, a na niej złoty łańcuch spięty w symetryczny wzór ze szmaragdem pośrodku. Nad herbem znajduje się korona królewska.
Herb ten został ustanowiony po 1212 roku (1234), aby uczcić zwycięstwo wojsk Sancho VII Mocnego nad wojskami arabskimi (bitwa pod Navas de Tolosa). Złote łańcuchy i szmaragd, symbolizują bogactwa odebrane muzułmańskiemu władcy.
Obecny wzór herbu pochodzi z 1910 roku i używany był jako herb autonomicznej Nawarry w latach 1931-1937.
Jako herb autonomicznej wspólnoty Nawarry przyjęty został 10 sierpnia 1982 roku.
Herb Nawarry jest jednym z kilku elementów umieszczonych w godle Hiszpanii.
Początkowo (od IX wieku) herbem Nawarry był czarny orzeł w złotym polu (Arrano Baltza).

</doc>
<doc id="462658" url="https://pl.wikipedia.org/wiki?curid=462658" title="Jacek Kaspszyk">
Jacek Kaspszyk

Jacek Kaspszyk, właściwie Kasprzyk (ur. 10 sierpnia 1952 w Białej Podlaskiej) − polski dyrygent.
Kariera.
Absolwent Akademii Muzycznej w Warszawie, gdzie studiował teorię muzyki, kompozycję oraz dyrygenturę w klasie Stanisława Wisłockiego. Laureat III nagrody w Konkursie dyrygenckim im. Herberta von Karajana w Berlinie.
Był m.in. dyrektorem muzycznym Wielkiej Orkiestry Symfonicznej Polskiego Radia i Telewizji w Katowicach, Capital Radio Wren Orchestra w Londynie, a także dyrektorem artystycznym i muzycznym (w latach 2002–2005 również dyrektorem naczelnym) Teatru Wielkiego − Opery Narodowej w Warszawie.
W latach 2006–2013 dyrektor artystyczny Orkiestry Symfonicznej Filharmonii im. Witolda Lutosławskiego we Wrocławiu (obecnie Orkiestry Symfonicznej NFM), a od stycznia 2009 do stycznia 2012 dyrektor muzyczny NOSPR − Narodowej Orkiestry Symfonicznej Polskiego Radia w Katowicach. Dyrektor Artystyczny Filharmonii Narodowej w Warszawie w latach 2013–2019.
Dyryguje gościnnie renomowanymi orkiestrami, np. Berliner Philharmoniker, Orchestre National de France, orkiestrami filharmonicznymi w Sztokholmie, Oslo i Pradze, Filharmonią Flandryjską, Orkiestrą Radia Bawarskiego, Wiener Symphoniker, Rundfunk-Sinfonieorchester w Berlinie, Orchestre de Paris, Orquesta Nacional de España, Filharmonia i Yomiuri Nippon Orchestra w Tokio, orkiestrami symfonicznymi w Hongkongu i Nowej Zelandii, a na kontynencie amerykańskim San Diego Symphony, Cincinnati Symphony, Winnipeg Symphony i Calgary Symphony.
Dyrygował na scenach operowych, m.in. w teatrach w Lyonie, Bordeaux, Sztokholmie, Düsseldorfie, Zurychu, Detroit, Glasgow, Leeds, w Angielskiej Operze Narodowej czy w paryskiej Operze Komicznej. Współpracuje z Filharmonią Narodową, orkiestrą Sinfonia Varsovia, Warszawską Operą Kameralną oraz Warszawską Orkiestrą Symfoniczną.
Jacek Kaspszyk ma w dorobku liczne nagrania płytowe, m.in. dla EMI i Collins Classics. Jego nagranie "Concerto Lugubre" Tadeusza Bairda z WOSPR wyróżniono nagrodą Edisona, a nagranie "Króla Rogera" z Teatrem Wielkim – Operą Narodową zyskało pozytywną recenzję w magazynie Gramphone oraz nominację do Nagrania Roku Magazynu Muzycznego BBC.
21 kwietnia 2015, podczas gali w Teatrze Wielkim – Operze Narodowej z okazji obchodów 90-lecia Polskiego Radia, Jacek Kaspszyk otrzymał Diamentową Batutę. W uzasadnieniu napisano: „jako wyraz uznania dla dyrygenckiego dorobku i z podziękowaniem za oddanie radiu publicznemu, dla którego dokonał imponującej ilości nagrań studyjnych i koncertowych”.
W 2019 został wyróżniony Złotym Fryderykiem za całokształt osiągnięć artystycznych.
W 2019 „za wybitne zasługi w promowaniu polskiej kultury, za osiągnięcia w pracy artystycznej i działalności społecznej” został wyróżniony Krzyżem Oficerskim Orderu Odrodzenia Polski.
Życie prywatne.
Przez 5 lat był mężem Christine Paul-Podlasky.

</doc>
<doc id="462660" url="https://pl.wikipedia.org/wiki?curid=462660" title="Herb Galicji">
Herb Galicji

Herb Galicji przedstawia na tarczy w polu błękitnym złoty kielich mszalny ze srebrną hostią w otoczeniu siedmiu srebrnych krzyży greckich.
Kolor błękitny jest barwą Najświętszej Marii Panny. Kielich mszalny i hostia są dodatkowym podkreśleniem chrześcijaństwa. Hostia jest szara, ponieważ w heraldyce biel oznacza srebro. Wszystko zwieńcza korona królewska, przypominająca, że "monarcha jest pomazańcem Bożym".
Kielich jako herb Galicji znany jest od XV wieku,z hostią od XVI wieku.
Krzyże (początkowo było ich sześć) do XIX wieku były czerwone.
Obecny wzór herbu Galicji powstał w 1972 roku. Jako herb wspólnoty autonomicznej przyjęty został 29 maja 1984 roku.

</doc>
<doc id="462661" url="https://pl.wikipedia.org/wiki?curid=462661" title="Herb Murcji">
Herb Murcji

Herb regionu Murcja przedstawia na tarczy obrzeżonej w złoto w polu ciemnoczerwonym (karmazynowym) u narożnika cztery zamki złote(2,2) u podstawy siedem złotych koron (1,3,2,1).Nad tarczą korona królewska.
Zamki upamiętniają fakt, że Murcja należała wcześniej do Kastylii. Siedem koron symbolizuje siedem prowincji Murcji.
Herb pierwotnie przyjęty był w 1979 roku, obecny wzór po zmianach, od 15 lipca 1998 roku. 

</doc>
<doc id="462662" url="https://pl.wikipedia.org/wiki?curid=462662" title="Albert von Bollstädt">
Albert von Bollstädt



</doc>
<doc id="462663" url="https://pl.wikipedia.org/wiki?curid=462663" title="Ibn Sina">
Ibn Sina



</doc>
<doc id="462664" url="https://pl.wikipedia.org/wiki?curid=462664" title="Arcybiskup większy">
Arcybiskup większy

Arcybiskup większy – w Kościele katolickim tytuł zwierzchnika katolickiego Kościoła obrządku wschodniego, posiadającego własną jurysdykcję i autonomię.
Arcybiskup większy według Kan. 151 KKKW to metropolita stolicy określonej lub uznanej przez najwyższą władzę kościelną, który przewodniczy Kościołowi wschodniemu "sui iuris", a któremu nie został nadany tytuł patriarszy.
Podobnie jak patriarcha arcybiskup większy jest wybierany przez synod Kościoła arcybiskupiego większego, po czym we własnoręcznie podpisanym liście zwraca się do papieża o zatwierdzenie wyboru. Po otrzymaniu zatwierdzenia następuje złożenie wyznania wiary i zaprzysiężenie elekta przed synodem biskupów danego Kościoła arcybiskupiego większego, a następnie zostaje przeprowadzona intronizacja, poprzedzona niekiedy przyjęciem święceń biskupich, o ile elekt wcześniej nie posiadał takowych. Jeżeli elekt nie zostanie zatwierdzony przez papieża, synod dokonuje ponownego wyboru w określonym terminie (Kan. 153).
Arcybiskupi więksi zaliczani są do hierarchów Kościoła, których kanon 984 KKKW wymienia w następującej kolejności: papież, patriarcha, arcybiskup większy, metropolita stojący na czele Kościoła metropolitalnego, biskup eparchialny i ci, którzy czasowo go zastępują w rządzeniu.
Arcybiskupi więksi zasiadający w kolegium kardynalskim zaliczani są do kardynałów prezbiterów, natomiast patriarchowie do kardynałów biskupów.
Arcybiskupi więksi są "ipso iure" (mocą samego prawa) członkami Kongregacji ds. Kościołów Wschodnich.

</doc>
<doc id="462665" url="https://pl.wikipedia.org/wiki?curid=462665" title="Herb wspólnoty autonomicznej Madrytu">
Herb wspólnoty autonomicznej Madrytu

Herb wspólnoty autonomicznej Madrytu symbolizują:
Jako herb wspólnoty autonomicznej przyjęty został 23 grudnia 1983 roku.

</doc>
<doc id="462666" url="https://pl.wikipedia.org/wiki?curid=462666" title="Edith González">
Edith González

Edith González (ur. 10 grudnia 1964 w Monterrey, Nuevo León, zm. 13 czerwca 2019 w Meksyku) – meksykańska aktorka.
Miała córkę Constanzę (ur. 17 sierpnia 2004) z politykiem Santiago Creelem. Od 2010 roku była żoną Lorenza Lazo.
Zmarła na raka jajnika, z którym zmagała się od 2016.

</doc>
<doc id="462667" url="https://pl.wikipedia.org/wiki?curid=462667" title="Theophrastus Bombastus von Hohenheim">
Theophrastus Bombastus von Hohenheim



</doc>
<doc id="462668" url="https://pl.wikipedia.org/wiki?curid=462668" title="Theophrastus von Hohenheim">
Theophrastus von Hohenheim



</doc>
<doc id="462669" url="https://pl.wikipedia.org/wiki?curid=462669" title="Jaroslav Pelikan">
Jaroslav Pelikan

Jaroslav Jan Pelikan (ur. 17 grudnia 1923 w Akron, Ohio, zm. 13 maja 2006) – amerykański historyk chrześcijaństwa.
Życiorys.
Wyrósł w tradycji luterańskiej, był synem luterańskiego pastora, pochodzenia słowackiego. Kilka lat przed śmiercią, w 1998 wraz z żoną przeszedł na prawosławie.
W 1999 nadano mu tytuł doktora honoris causa Uniwersytetu Karola w Pradze.
Poglądy na Filioque.
Jaroslav Pelikan wyjaśniał postawę Prawosławia wobec zagadnienia "Filioque". Prawosławni teolodzy nie uznają "Filioque" jedynie na płaszczyźnie refleksji teologicznej na temat relacji w Trójcy. Refleksję o tajemnicy Trójcy dzielą oni na dwa działy: "ekonomię" – objawienie się Boga w historii oraz "teologię", czyli samą tajemnicę wewnętrzną Boga, objawianą przez "ekonomię". Zgodnie z tym rozróżnieniem, należy dostrzec dwa różne terminy: "posłanie" i "pochodzenie". Patrząc pod względem "ekonomii", w dniu Pięćdziesiątnicy Duch Święty został "posłany" przez Obydwu: zarówno Ojca, jak i Syna. Jednak patrząc "teologicznie" – w samym Bóstwie jedynie Ojciec jest zasadą i źródłem istnienia, z którego obydwaj: Syn i Duch Święty wiecznie "pochodzą".
Jako uzasadnienie tego rozróżnienia na "posłanie" (ekonomia) i "pochodzenie" (teologia), prawosławni teologowie przytaczają fragment z Ewangelii św. Jana,15, 26:

</doc>
<doc id="462670" url="https://pl.wikipedia.org/wiki?curid=462670" title="Instytut Oceanografii Scrippsów">
Instytut Oceanografii Scrippsów

Instytut Oceanografii Scrippsów, Instytut Oceanograficzny Scrippsów (ang. Scripps Institution of Oceanography) – instytut naukowy zajmujący się badaniem oceanów, jeden z najstarszych i największych tego rodzaju na świecie. Należy do Uniwersytetu Kalifornijskiego w San Diego i położony jest w La Jolla, północnej dzielnicy tego miasta, nad Pacyfikiem. Ma 67 budynków, w tym Akwarium Birchów (muzeum edukacyjne).
Historia.
Instytucja powstała w 1903 jako Marine Biological Association. W 1907 otrzymała od Edwarda Willisa Scrippsa darowiznę w postaci terenu, na którym wzniesiono budynek ufundowany przez Ellen Browning Scripps (przyrodnią siostrę Edwarda Willisa). Oboje finansowali placówkę – formalnie dedykowaną pamięci George'a Henry'ego Scrippsa (jako George H. Scripps Memorial Marine Biological Laboratory), ich przyrodniego brata – przez pierwszą dekadę. Pierwszym kierownikiem był profesor zoologii William Emerson Ritter. 
W 1912, dla uhonorowania rodzeństwa Scrippsów, instytucja została nazwana Scripps Institution for Biological Research. W 1925 przemianowano ją na Scripps Institution of Oceanography. Przed 1938 była związana z Uniwersytetem Kalifornijskim w Berkeley, a po 1938 stała się częścią Uniwersytetu Kalifornijskiego w Los Angeles.
W 1936 dyrektorem instytutu został znany norweski oceanograf Herald Sverdrup, a w 1948 Carl Henry Eckart. W 1956 powstał Uniwersytet Kalifornijski w La Jolla (szybko przemianowany na Uniwersytet Kalifornijski w San Diego), który swoje powstanie w dużej mierze zawdzięcza Instytutowi Oceanografii Scrippsów.
Programy naukowe.
Instytut prowadzi badania oceanograficzne, sejsmologiczne, klimatyczne, meteorologiczne, biologii morza, chemii atmosfery, a także działalność edukacyjną i studia doktoranckie. Specjalizuje się w pomiarach oceanicznych.
Statki badawcze.
Instytucja eksploatuje kilka klasycznych statków badawczych oraz statek RV "FLIP" (ang. RV oznacza "research vessel", statek badawczy), który po wypłynięciu w morze jest zatapiany z jednej strony i przekręca się o 90 stopni. Statki te przepływają rocznie około 100 000 mil i są to:

</doc>
<doc id="462674" url="https://pl.wikipedia.org/wiki?curid=462674" title="Stroszek-Dąbrowa Miejska">
Stroszek-Dąbrowa Miejska

 
Stroszek-Dąbrowa Miejska – dzielnica Bytomia granicząca ze Śródmieściem, Suchą Górą, Osiedlem gen. Ziętka, Miechowicami, Stolarzowicami i Radzionkowem.
Historia.
Pochodzenie nazwy.
Stroszek to nazwa dzierżawcza od nazwy osobowej Strosz, skrótu imienia Stronisław lub Strogobor. 
Dzieje dzielnicy.
Pierwsza wzmianka o Stroszku pochodzi z 1495 roku. Dokument wydany przez zarządców Bytomia, Świerklańca i Nakła potwierdzał granicę między Bytomiem a Stroszkiem na rzece Bielczy (Szarlejce). W 1625 roku w dokumencie wystawionym przez Piotra de Horninga (ówczesnego właściciela Radzionkowa) dla Andrzeja Cellariego z Lublińca wspomina się o folwarku.
W latach 1701 - 1945 Stroszek należał do siemianowickiej linii hrabiowskiej Donnersmarcków. 
Do czasu uruchomienia kopalni węgla kamiennego Radzionków (1874 r.) tereny wokół Stroszka i sąsiedniej Rojcy porastał las dworski, a w Stroszku znajdowała się leśniczówka "borowego lasów radzińskiech". Od połowy XVIII wieku między Stroszkiem a kolonią Wiktor istniał zwierzyniec dworski (rewir łowiecki) Donnersmarcków. 
W 1859 roku skrajem Stroszka przeprowadzono linię kolejową, łączącą Chebzie (Kolej Górnośląską) z Tarnowskimi Górami. Obecnie po tej trasie biegną tory wąskotorówki Bytom - Miasteczko Śląskie. Po roku 1950 rozpoczęto budowę dużego osiedla mieszkaniowego dla 5000 mieszkańców nazwanego wówczas imieniem marszałka Rokossowskiego. Osiedle to ogranicza od wschodu droga Bytom - Tarnowskie Góry, od zachodu linia kolejki wąskotorowej, od południa linia kolejowa Katowice - Lubliniec, a od północy droga Radzionków - Stolarzowice.
W 1963 roku na Stroszku zbudowano dużą zajezdnię tramwajową i połączono z Bytomiem linią tramwajową nr 19. Wiosną 1970 rozpoczęto w Stroszku budowę stadionu Ruchu Radzionków, ukończoną uroczystym otwarciem w dniu 16 czerwca 1973 roku (do 1998 roku Radzionków pozostawał w granicach Bytomia). 
W granicach Bytomia Stroszek znajduje się od 1975 roku. 
W 2006 roku zawalił się sklep Biedronka obok Szkoły Podstawowej nr 23. Na miejscu Biedronki powstał Polomarket.
W 2015 roku ukończono budowę kościoła pw. św. Józefa Robotnika na osiedlu Vitor.
Do Stroszka przynależy również Dąbrowa Miejska – dawna dzielnica Bytomia w dużej mierze zniszczona w latach 80. i 90. XX wieku z ziemią w wyniku dużych szkód górniczych.
W 2018 roku został zlikwidowany stadion Ruch Radzionków a na miejscu stadionu powstało centrum handlowe CH STARY STADION

</doc>
<doc id="462677" url="https://pl.wikipedia.org/wiki?curid=462677" title="Brytyjska Partia Pracy">
Brytyjska Partia Pracy



</doc>
<doc id="462678" url="https://pl.wikipedia.org/wiki?curid=462678" title="Andreas Libau">
Andreas Libau



</doc>
<doc id="462679" url="https://pl.wikipedia.org/wiki?curid=462679" title="Libavius">
Libavius



</doc>
<doc id="462680" url="https://pl.wikipedia.org/wiki?curid=462680" title="Halowe Mistrzostwa Świata w Lekkoatletyce 2001">
Halowe Mistrzostwa Świata w Lekkoatletyce 2001

VIII Halowe Mistrzostwa Świata w Lekkoatletyce rozegrane zostały w dniach 9-11 marca 2001 w Lizbonie w Atlantic Pavillion.

</doc>
<doc id="462681" url="https://pl.wikipedia.org/wiki?curid=462681" title="Przekładnia (retoryka)">
Przekładnia (retoryka)



</doc>
<doc id="462684" url="https://pl.wikipedia.org/wiki?curid=462684" title="Kambiofag">
Kambiofag

Kambiofag – gatunek saproksyliczny, głównie owady żyjące pod korą lub w korze drzew i krzewów. Odżywiają się tkanką kambium. Do kambiofagów należy wiele chrząszczy z rodziny bogatkowatych. Kambiofagiem jest też rzadki w Polsce przyplaszczek jodłowy.

</doc>
<doc id="462685" url="https://pl.wikipedia.org/wiki?curid=462685" title="Saproksylofag">
Saproksylofag

Saproksylofag – jedna z grup gatunków saproksylicznych, organizm związany z martwym drewnem (głównie owady). Saproksylofag to gatunek odżywiający się drewnem (ksylofag – drewnojad) lub odżywiający się próchnem (kariofag – próchnojad).
Saproksylofag – grupa ekologiczna wyodrębniona ze względu na sposób odżywiania się (rodzaj pokarmu) w odróżnieniu od gatunku saproksylicznego, wskazującego na siedlisko występowania (miejsce życia). Przedstawicielami saproksylofagów są np. chrząszcze: "Morinus funereus" i rohatyniec nosorożec.
Saproksylofagi są ważną grupą ekologiczną pierwotnej puszczy i lasu naturalnego. 

</doc>
<doc id="462687" url="https://pl.wikipedia.org/wiki?curid=462687" title="Ksylofag">
Ksylofag

Ksylofag, drewnojad (gr. "xýlon" drewno, "phageín" jeść) – gatunek saproksyliczny odżywiający się drewnem, głównie owady (termity, niektóre kornikowate). Przykładem ksylofaga jest chrząszcz "Morinus funereus" z rodziny kózkowatych.
Ksylofagi najliczniej występują w lasach, zwłaszcza lasach naturalnych. Należą do nich groźne szkodniki drzew.

</doc>
<doc id="462688" url="https://pl.wikipedia.org/wiki?curid=462688" title="Siedlce (stacja kolejowa)">
Siedlce (stacja kolejowa)

Siedlce – stacja kolejowa w Siedlcach w województwie mazowieckim, w Polsce, zarządzana przez PKP PLK.
Krótki opis.
Jest to stacja wielofunkcyjna (pasażerska, rozrządowa, towarowa, manewrowa i węzłowa) z dworcem przelotowo-czołowym.
Według klasyfikacji PKP ma kategorię dworca regionalnego.
Pierwotnie zbudowana poza miastem, wchłonięta przez silnie rozbudowujące się miasto na przestrzeni lat. Obecnie przylega do jego centrum.
Pasażerowie.
W roku 2017 wymiana pasażerska wyniosła 2,45 mln osób (6,7 tys. dziennie), co dało jej 35. miejsce w Polsce.
W roku 2018 wymiana pasażerska wyniosła 2,41 mln osób (6,6 tys. dziennie), co dało jej 35. miejsce w Polsce.
W roku 2019 wymiana pasażerska wyniosła 2,85 mln osób (7,8 tys. dziennie), co dało jej 33. miejsce w Polsce.
W roku 2020 wymiana pasażerska wyniosła 1,83 mln osób (5 tys. dziennie), co dało jej 29. miejsce w Polsce.
W roku 2021 stacja obsługiwała 6,1 tys. pasażerów na dobę (łącznie 2,23 mln osób), co dawało jej, wespół ze stacją Gliwice, 32. miejsce w kraju.
Dane ogólne.
Przez stację przechodzą następujące linie kolejowe:
W październiku 2013 roku teren stacji Siedlce został przekazany wykonawcy modernizacji stacji Siedlce. Wyłączono z ruchu tor 10 (peron 1) – wraz z całą krawędzią peronową. Rozebrano tor 5 (kierunkowy dla ruchu towarowego) i tor 21 (manewrowy dla taboru ZLK w Siedlcach). Modernizacja miała się zakończyć w połowie 2015 r. wraz z oddaniem do użytku tunelu samochodowo – pieszego wraz z wejściami na perony w ciągu ulicy Kilińskiego do ronda Składowa, lecz w grudniu 2015 roku używane były jedynie nowe przejście naziemne, peron 3 i tymczasowy 4, a prace na innych peronach dobiegały końca.
Dworzec kolejowy.
Budynek dworca.
Duży dworzec wybudowany po II wojnie światowej (przedwojenny został spalony), przebudowany w 1999 roku (m.in. budowa antresoli) przed wizytą duszpasterską papieża Jana Pawła II w Siedlcach.
Posiada trzy wejścia (od str. miasta, peronów i jedno boczne prowadzące do punktów usługowych na antresoli).
Budynek dworca stanowi główną część placu im. Stanisława Zdanowskiego.
Wyposażenie:
Perony.
Perony przed modernizacją (2013–2016) powstały w 1979 roku. 
Po trwającej jeszcze modernizacji wszystkie perony będą miały standardową wysokość. Posiadać będą częściowe zadaszenie, ławki, śmietniczki i elektroniczne ekrany informujące o przyjazdach pociągów.
Ruch pasażerski na trasie Siedlce – Ostrołęka został wstrzymany w dniu 1 kwietnia 1994 roku. Wprowadzono wówczas KKA – Kolejową Komunikację Autobusową, która przetrwała około 5 lat.
Obecnie ruch pociągów w kierunku północnym prowadzony jest wyłącznie na odcinku Siedlce – Sokołów Podlaski i ogranicza się do pociągów zdawczo-odbiorczych.
Przejścia przez tory.
"Przejście podziemne po wschodniej stronie budynku dworca (obok ulicy Kilińskiego)".
, posiada elektroniczne wyświetlacze przed wejściami na perony, posiada też stromą pochylnie dla wózków z dzieckiem, nie posiada monitoringu.
"Przejście nadziemne (w miejscu planowanego tunelu)".
Przejście zbudowane przed wojną (zabytkowe, kamienne filary), górna część (nad torami) została zmieniona na stalowe kratownice prawdopodobnie przy budowie peronów w 1979 roku. Przejście nadziemne znajduje się między ul. J. Kilińkiego/ul. Kolejową a ul. Składową
Przejście znajduje się na miejscu planowanego "przebicia" ul. J. Kilińskiego (tunel pod torami) do ul. Składowej. Inwestycja zostanie zrealizowana podczas modernizacji stacji Siedlce (PKP PLK zobowiązało się w liście intencyjnym podpisanym w 2008 roku z UM Siedlce, zbudować tunel w stanie "surowym" (ok. 40% inwestycji), natomiast koszty wykończenia pokryje z własnych środków miasto).
Istnieje również przejście po torach po zachodniej stronie stacji, umożliwia ona (osobom niepełnosprawnym, wózkom poczty) dostanie się na perony (podjazdy po ich zachodniej stronie) oraz przejście za tory w okolicach nieczynnych parowozowni do ulicy Partyzantów. Przejście to zostało przesunięte w okolice nowego tunelu podczas modernizacji.
Przejście po torach po zachodniej stronie budynku dworca (obok poczty).
Przejście naziemne znajduje się tuż obok nieukończonego tunelu. Pozwala na dostanie się z placu Zdanowskiego na peron trzeci (po zakończeniu prac na wszystkie perony).
Torowisko.
Stacja posiada 7 torów umożliwiających przejazd bez zatrzymania:
Najbliższe obiekty infrastruktury kolejowej.
Najbliższymi obiektami kolejowymi, nie wchodzącymi bezpośrednio w skład stacji są:

</doc>
<doc id="462689" url="https://pl.wikipedia.org/wiki?curid=462689" title="Kariofag">
Kariofag

Kariofag, próchnojad – saproksylofag, odżywiający się próchnem.
Spośród chrząszczy do kariofagów należą m.in. liczni przedstawiciele poświętnikowatych i jelonkowatych. W grupie tej znajduje się wiele zagrożonych gatunków stenotypowych. W faunie Polski reprezentują je np. dębosz żukowaty, wynurt lśniący, pachnica dębowa, zacnik zdobny, zacnik czarny, wepa marmurkowana, kwietnica okazała, kruszczyca złotawka, orszoł prążkowany czy rohatyniec nosorożec.

</doc>
<doc id="462691" url="https://pl.wikipedia.org/wiki?curid=462691" title="Próchnowisko">
Próchnowisko

Próchnowisko – murszejące fragmenty drewna na żywych, stojących drzewach: martwice boczne, zagłębienia po uschniętych konarach, gnijące wnętrza starych drzew, obumarłe i obumierające tkanki drzewne wewnątrz dziupli.
Próchnowiska to siedlisko życia wielu gatunków grzybów a także bezkręgowców, głównie owadów z grupy kariofagów i gatunków saproksylicznych.

</doc>
<doc id="462692" url="https://pl.wikipedia.org/wiki?curid=462692" title="Pogórze Bolkowskie">
Pogórze Bolkowskie

Pogórze Bolkowskie – pogórze w Sudetach Środkowych/Pogórzu Zachodniosudeckim w południowo-zachodniej Polsce w województwie dolnośląskim, powiat jaworski. 
Opis.
Pogórze Bolkowskie położone jest w północno-zachodniej części Pogórza Wałbrzyskiego między dolinami Nysy Szalonej i Strzegomki. Zbudowane jest z różnorodnych skał od prekambru po perm przykrytych w plejstocenie osadami lodowcowymi. Teren pagórkowaty położony na wysokości 260-550 m n.p.m. dość silnie pofałdowany o charakterze rolniczym mało uprzemysłowiony średnio zalesiony. Głównym miastem pogórza jest położony nad Nysą Szaloną Bolków. Na terenie pogórza znajdują się też ruiny Zamku Świny. Przez pogórze prowadzi z południa na północ szlak cysterski oraz droga krajowa nr 5 o walorach widokowych.

</doc>
<doc id="462693" url="https://pl.wikipedia.org/wiki?curid=462693" title="Martwica boczna">
Martwica boczna

Martwica boczna w sensie ekologicznym to jeden z typów próchnowiska, siedlisko życia grzybów, bakterii, owadów i innych bezkręgowców, przyobwodowa warstwa obumarłego drewna znajdująca się na pniu, powstała w wyniku miejscowego zniszczenia kambium na skutek pożaru, silnego nasłonecznienia, działania niskich temperatur, uszkodzeń wywołanych przez zwierzęta (np. spałowanie) lub innych urazów mechanicznych (w tym na skutek działań człowieka). Uszkodzone kambium lub drewno ułatwia zasiedlanie przez grzyby i bakterie oraz niektóre gatunki owadów (kambiofagi, ksylofagi, saproksylofagi itd.). Martwica boczna stanowi niewielkie objętościowo siedlisko próchna, znajdujące się na pniu, żywego jeszcze drzewa. Przekształcać się może w znacznie większe dziuple - lub w wyniku procesów obronnych drzewa może ulec "zabliźnieniu" i zanikowi.
Martwica boczna w sensie technologicznym to wada drewna zwana zabitką.

</doc>
<doc id="462694" url="https://pl.wikipedia.org/wiki?curid=462694" title="Mykofagia">
Mykofagia

Mykofagia – odżywianie się grzybami – ich grzybnią i owocnikami. Jest to jeden z rodzajów cudzożywności (heterotrofizmu). W przyrodzie ten sposób odżywiania się jest powszechny i występuje u mięczaków, owadów, gadów, ptaków i ssaków, w tym również ludzi.
W zależności od znaczenia owocników grzybów w diecie zwierząt wyróżnia się:
Zwierzęta odżywiające się grzybami nazywa się mykofagami, mikofagami, micetofagami, grzybojadami.
Mykofagi saproksyliczne.
Jedną z grup mykofagów są zwierzęta rozwijające się na martwym drewnie. Należą do grupy gatunków saproksylicznych. Są to organizmy głównie bezkręgowe, zwłaszcza liczne owady związane z próchnowiskami. Ich larwy i imago odżywiają się wyłącznie lub głównie, strzępkami hodowanej w gnieździe lub żerowisku grzybni grzybów ektosymbiotycznych, podczas gdy drewno jako pokarm nie jest bezpośrednio wykorzystywane. Posiadają budowę ciała służącą do przenoszenia zarodników grzybów ektosymbiotycznych i ich wprowadzania do nowych żerowisk. Służą im do tego mycetangia potocznie zwane kieszeniami. Grzybnia przez nich hodowana może być umieszczona na specjalnej pożywce w drewnie lub po prostu przerastać drewno w pobliżu miejsca żerowania larwy, dokąd została wprowadzona przez samicę podczas składania jaj.
Mykofagi zasiedlają różne rodzaje mikrośrodowisk. Przykładem są martwe, stojące pnie drzew, pniaki, korzenie, leżące konary i gałęzie, zawieszone pnie itp. Biorą również udział w wielu procesach, zachodzących w ekosystemie, stanowią niezbędny i niezastąpiony czynnik ekologicznej równowagi:
Owady należące do tej grupy są dobrym pożywieniem dla ptaków oraz innych zwierząt. W ich ciałach żyje wiele nicieni, pierwotniaków, grzybów, bakterii i innych. Po śmierci służą innym owadom za pokarm. Szczególnie istotną rolę odgrywają w rozdrabnianiu i rozkładzie drewna. Dzięki przenoszeniu przez nie grzybów proces rozkładu jest znacznie przyspieszony.
Puszcza Białowieska jest przykładem regionu, gdzie takich rzadkich gatunków zachowało się najwięcej, bo wskutek intensywnej gospodarki leśnej w lasach europejskich (np. Austria) usuwane są chore i martwe drzewa, co doprowadziło do zmniejszenia populacji tego typu owadów.

</doc>
<doc id="462702" url="https://pl.wikipedia.org/wiki?curid=462702" title="Eugeniusz Priwiezieńcew">
Eugeniusz Priwiezieńcew



</doc>
<doc id="462713" url="https://pl.wikipedia.org/wiki?curid=462713" title="Hung gar">
Hung gar



</doc>
<doc id="462716" url="https://pl.wikipedia.org/wiki?curid=462716" title="Hung Ga">
Hung Ga



</doc>
<doc id="462717" url="https://pl.wikipedia.org/wiki?curid=462717" title="Hung ga">
Hung ga



</doc>
<doc id="462719" url="https://pl.wikipedia.org/wiki?curid=462719" title="Death/doom">
Death/doom



</doc>
<doc id="462725" url="https://pl.wikipedia.org/wiki?curid=462725" title="Funeral doom">
Funeral doom

Funeral doom metal – ekstremalny podgatunek metalu - jeden z najcięższych i najwolniejszych. Ewoluował z death doom metalu na przełomie lat 80. i 90. XX wieku, a w pierwszej połowie lat 90. ustaliły się jego kryteria.
Muzyka.
Funeral doom charakteryzuje się bardzo wolnym, wręcz ekstremalnym, tempem, sięgającym nawet 20 uderzeń na minutę, bardzo ciężkim brzmieniem i depresyjnym klimatem. Utwory mają wywoływać poczucie pustki, melancholii, nicości, smutku, a nawet strachu i przypominać o śmierci. Wokal głównie growlowy, rzadko spotykamy czysty wokal. W utworach mogą występować elementy muzyki chóralnej, klasycznej i dark ambientu. Niektóre utwory mogą być wyłącznie muzyką metalową, a inne wyłącznie wykonane z zasadami muzyki klasycznej i w niczym nie przypominać utworów muzyki metalowej, a mimo to należą do tego gatunku. Utwory są długie - przeciętnie wynoszą około 10 minut, najdłuższe trwają prawie godzinę, dlatego na niektórych albumach znajduje się tylko jeden utwór. Teksty głównie dotyczą śmierci, marności, przemijania. Na okładkach przeważnie symbolika śmierci, cmentarze.
Historia.
Pierwszym oficjalnym albumem, który przynależy do tego gatunku, było demo "Fhtagn-Nagh Yog-Sothoth" zespołu Thergothon, który został wydany w listopadzie 1991 roku, oraz wydany w tym samym roku długogrający album radzieckiej grupy Вой, zatytułowany "Кругами вечности". Kilka miesięcy wcześniej Thergothon wydał także nieoficjalne demo "Dancing in the Realm of Shades", także utrzymane w stylistyce funeral doom metalu. Jednak historia tego gatunku sięga drugiej połowy lat 80., gdy zespoły eksperymentowały celem stworzenia nowego, własnego stylu gry. Za kamień węgielny funeral doom metalu można uznać takie doom metalowe albumy jak: Erupted Evil z 1989 roku zespołu Necro Schizma, Into Darkness z 1990 roku zespołu Winter, In Memorium z 1990 roku zespołu Cathedral oraz album Odes z 1991 roku grupy Mordor, który posiada znaczne naleciałości black metalu. Znacznie zwolniony death doom metal w tym czasie nazywano slow death doom.
W Polsce pionierami gatunku była grupa Gallileous z Wodzisławia Śląskiego, która to wzorowała się m.in. na wyżej wymienionym zespole Necro Schizma. Wydane przez nich, w 1992 roku, demo Doomsday było jednym z pierwszych oficjalnych albumów funeral doom metalu na świecie.

</doc>
<doc id="462732" url="https://pl.wikipedia.org/wiki?curid=462732" title="Jacek Kasprzyk (polityk)">
Jacek Kasprzyk (polityk)

Jacek Franciszek Kasprzyk (ur. 21 sierpnia 1960 w Częstochowie) – polski polityk, poseł na Sejm X, II, III, IV i VI kadencji.
Życiorys.
Ukończył w 1980 Technikum Techniczno-Hutnicze, a następnie studia z zakresu pedagogiki pracy w Wyższej Szkole Pedagogicznej w Częstochowie. Od lat 80. zawodowo związany z Hutą Częstochowa, objął w niej m.in. funkcję doradcy zarządu ds. komunikacji społecznej. Przewodniczył zakładowej strukturze Związku Socjalistycznej Młodzieży Polskiej. Był radnym Wojewódzkiej Rady Narodowej (1984–1988).
Był posłem X kadencji z ramienia Polskiej Zjednoczonej Partii Robotniczej (przed drugą turą dostał poparcie od „Solidarności”) wybranym w okręgu częstochowskim oraz II, III i IV kadencji z listy Sojuszu Lewicy Demokratycznej z okręgów częstochowskich: nr 9 i nr 28. W latach 90. należał do Ruchu Ludzi Pracy, a następnie do Polskiej Partii Socjalistycznej, w której pełnił funkcję wiceprzewodniczącego (był też przewodniczącym struktur partii w województwie śląskim). W 2001 został wykluczony z PPS za poparcie kandydatury Aleksandra Kwaśniewskiego w wyborach prezydenckich rok wcześniej. Należał później do SLD, a w 2004 przeszedł do Socjaldemokracji Polskiej.
W 2005 i 2007 bez powodzenia kandydował w wyborach parlamentarnych. W 2006 objął mandat radnego rady miejskiej Częstochowy, utrzymał go także w 2010. 16 grudnia 2010 objął mandat posła VI kadencji w miejsce Krzysztofa Matyjaszczyka, wstąpił do klubu poselskiego SLD.
W 2011 bezskutecznie kandydował w wyborach parlamentarnych, oddano na niego 3668 głosów (1,63% głosów oddanych w okręgu). W 2015 ponownie startował do Sejmu, kandydując z listy Zjednoczonej Lewicy (nadal należąc do SDPL), która nie zdobyła mandatów.
W 1988 odznaczony Brązowym Krzyżem Zasługi.

</doc>
<doc id="462733" url="https://pl.wikipedia.org/wiki?curid=462733" title="Jan Szal">
Jan Szal

Jan Alfred Szal (ur. 23 grudnia 1899 w Krośnie, zm. 29 czerwca 1942 w Zakopanem) – polski konstruktor i wynalazca lotniczy. Współpracownik Augusta Piccarda. Zajmował się także astronomią, znał kilka języków obcych.
Ukończył studia na Wy­dziale Budowy Maszyn Politechniki Lwow­skiej. Po studiach pracował we francuskiej wytwórni silników lotniczych Lorraine-Dietrich w Argenteuil. W 1927 wrócił do Polski i podjął pracę w Polskich Zakładach Skody na Okęciu, gdzie powstały jego pierwsze wynalazki. W 1932 odszedł ze Skody i założył własną Wytwórnię Akcesoriów Lotniczych i Samochodowych MOTOLUX z siedzibą w Warszawie przy ul. Huculskiej 6. W 1934 roku skonstruował i zgłosił do opatentowania synchronizator karabinu maszynowego pilota, rozwiązujący problem strzelania przez obracające się śmigło i trwalszy od dotychczasowych konstrukcji, gdyż włączał się tylko podczas naciskania spustu. Wynalazek doceniło wojsko, co pozwoliło konstruktorowi rozwinąć swoją fabrykę. Produkował tam także gaźniki i tworzył kolejne wynalazki. Skonstruował np. gondolę pierwszego polskiego balonu stratosferycznego Gwiazda Polski, do którego startu nie doszło z powodu wybuchu wojny.
W czasie II wojny światowej jego zakłady zostały przejęte przez Niemców. Inż. Jan Szal najpierw uciekł do Rumunii, później wrócił do Warszawy gdzie Niemcy zaproponowali mu objęcie zarządu komisarycznego jego własnej fabryki. Wymawiając się chorobą uciekł z rodziną do Rabki-Zarytego. Był członkiem ZWZ/AK, przygotowywał dla podziemia ładunki wybuchowe. Po wysadzeniu w czerwcu 1942 pociągu na trasie Kraków-Zakopane w okolicach Chabówki został aresztowany 25 czerwca i po kilku dniach zamordowany w Palace, siedzibie zakopiańskiego gestapo. Jego zakłady zostały wysadzone przez Niemców w styczniu 1945 roku. Po ekshumacji pochowany na cmentarzu Powązki Wojskowe w Warszawie (kwatera A22-półkole-8/9).
Od 2010 roku jest patronem ronda na skrzyżowaniu ulic Żwirki i Wigury i J. G. Bennetta na warszawskim Okęciu.

</doc>
<doc id="462738" url="https://pl.wikipedia.org/wiki?curid=462738" title="Granit karkonoski">
Granit karkonoski

Granit karkonoski – skała budująca masyw granitowy w Sudetach Zachodnich zbudowany z kilku odmian granitów;
Granit karkonoski powstał w czasie orogenezy waryscyjskiej, w karbonie późnym. Jego wiek oznaczano od 300 do 330 mln lat. Odznacza się wyraźnym ciosem w trzech prostopadłych płaszczyznach. Ułatwia to jego eksploatację. Ze względu na dość duże ziarna o różnych barwach – różowe i białe skalenie, często z obwódkami, czarny biotyt, szary kwarc, występowanie czarnych lub ciemnoszarych szlir, żył aplitowych oraz ciał pegmatytowych jest bardzo dekoracyjny.
Występują w nim liczne ciała pegmatytowe, szliry zbudowane z ciemnych minerałów. Pocięty jest młodszymi żyłami aplitów, porfirów, żyłami kwarcowymi oraz lamprofirowymi. W kilku miejscach, m.in. w rejonie Maciejowej oraz w Śnieżnych Kotłach występują trzeciorzędowe bazalty.
Granit karkonoski buduje fragmenty Gór Izerskich, Karkonoszy, Kotliny Jeleniogórskiej i Rudaw Janowickich w Sudetach Zachodnich. Jego długość na powierzchni ziemi sięga 70 km, a szerokość zmienia się od 8 do 22 km.
Z granitu karkonoskiego zbudowana jest większa część czeskich Gór Izerskich oraz zachodnia część i południowe zbocza Wysokiego Grzbietu Izerskiego, Grzbiet Śląski w Karkonoszach oraz północno-zachodnia część Karkonoszy czeskich (po Czeski Grzbiet), Karkonoski Padół Śródgórski, Pogórze Karkonoskie, prawie cała Kotlina Jeleniogórska i zachodnie zbocza Rudaw Janowickich z ich najwyższym szczytem – Skalnikiem i Górami Sokolimi.
Z powodu jego rozprzestrzenienia Czesi nazywają go granitem karkonosko-izerskim (czes. "krkonošsko-jizerský žulový masív", "krkonošsko-jizerská žula" lub "krkonošsko-jizerský pluton").
Granity karkonoskie od wieków były eksploatowane w licznych kamieniołomach, zarówno na terenie Śląska jak i Czech.

</doc>
<doc id="462740" url="https://pl.wikipedia.org/wiki?curid=462740" title="Kamenz">
Kamenz

Kamenz (wym. ; , wym. ; pol. hist. "Kamieniec") – miasto we wschodnich Niemczech, w kraju związkowym Saksonia, w powiecie Budziszyn, na Łużycach. Do 31 grudnia 2018 siedziba wspólnoty administracyjnej Kamenz-Schönteichen. Do 29 lutego 2012 należało do okręgu administracyjnego Drezno. Do 31 lipca 2008 miasto było siedzibą nieistniejącego już powiatu Kamenz. Jest położone nad Czarną Elsterą.
1 stycznia 2019 do miasta przyłączono gminę Schönteichen, która stała się automatycznie jego dzielnicą.
W mieście rozwinęło się rzemiosło artystyczne.
Nazwa.
Pierwotną nazwą miejscowości była łużycka nazwa "Kamjenc", "Kamienz" pochodząca od nazwy „kamień”. Po podbiciu w średniowieczu Słowian połabskich z plemion Serbów lużyckich mieszkających na Łużycach nazwa została później zgermanizowana na "Camenz" oraz później "Kamenz".
Historia.
Około 1190 r. obok starej wsi słowiańskiej wzniesiono gród. Przed 1225 r. otrzymał on prawa miejskie. Trwała wtedy wzmożona kolonizacja niemiecka wypierająca wpływy słowiańskie. Przez wieki miasto budowało swój dobrobyt na garbarstwie, sukiennictwie i garncarstwie. W średniowieczu przez Kamenz przebiegała trasa "Via Regia".
Na pocz. XIV wieku miejscowość, wraz z Górnymi Łużycami, została przyłączona do Królestwa Czech, pod którego panowaniem pozostała do 1635 r. (poza okresem panowania węgierskiego w l. 1469–1490). Pamiątką po długich latach przynależności miasta do Królestwa Czech jest tarcza z czeskim lwem umieszczona w herbie miejskim. W 1346 r. w ramach przeciwdziałania okolicznemu rozbojowi miasto połączyło siły wraz z innymi grodami przystępując do Związku Sześciu Miast. Miasto było oblegane przez husytów w 1432 r. W 1506 r. w mieście wybuchł bunt rzemieślników, który został stłumiony przez władze czeskie. Mimo tych niekorzystnych wypadków politycznych miasto rozwijało się pomyślnie.
W 1469 wraz ze Związkiem Sześciu Miast miasto uznało władzę króla Węgier Macieja Korwina, po którego śmierci w 1490 powróciło do Czech, wówczas we władaniu królewicza polskiego Władysława II Jagiellończyka, za sprawą którego w 1493 r. na północ od murów miejskich powstał zakon franciszkanów. W 1512 przewieziono tu z Pragi relikwie świętej Anny, którą ustanowiono patronką kościoła. W 1571 r. założono tutaj szkołę średnią reprezentującą, na ówczesne czasy, wysoki poziom nauczania.
W czasie wojny trzydziestoletniej – w 1635 r. – Kamenz został wraz z Górnymi Łużycami przyłączony do Elektoratu Saksonii. W czasie III wojny północnej od 1706 w mieście stacjonowało wojsko szwedzkie, aż do pożaru w 1707. W kamienieckim kolegium uczyli się Jan Henryk Dąbrowski i Karol Pflugbeil. W 1. poł. XIX wieku zaczął się proces industrializacji miasta. Kamenz zostało poważnie zniszczone podczas wielkiego pożaru w 1842 r. Od 1871 w granicach Cesarstwa Niemieckiego. W 1921 w mieście został otwarty regionalny oddział serbołużyckiej organizacji Domowina. W 1935 do miasta włączono miejscowość Jesau (górnołuż. "Jěžow"). W czasie II wojny światowej w dzielnicy Herrental znajdowała się filia niemieckiego obozu koncentracyjnego Groß-Rosen. W kwietniu 1945 r. o miasto toczyła krwawe boje 2 Armia Wojska Polskiego. Miasto zostało jednak zdobyte dopiero 7 maja 1945 r. przez Sowietów. W latach 1949–1990 część NRD. W 1974 przyłączono do Kamenz miejscowości Thonberg (górnołuż. "Hlinowc") i Wiesa (górnołuż. "Brěznja"). Od 1990 w granicach odtworzonego Wolnego Kraju Saksonia Republiki Federalnej Niemiec.
Demografia.
Zmiany populacji miasta od 1885 do 2010 roku:
Najwyższą populację miasto osiągnęło w 1999 roku – 19 136 mieszkańców.

</doc>
<doc id="462744" url="https://pl.wikipedia.org/wiki?curid=462744" title="Toledoth Jeszu">
Toledoth Jeszu



</doc>
<doc id="462746" url="https://pl.wikipedia.org/wiki?curid=462746" title="Albert Stevens">
Albert Stevens

Albert William Stevens (ur. 13 marca 1886, zm. 26 marca 1949) – amerykański pilot. 
11 listopada 1935 pobił rekord wysokości lotu balonem wzbijając się na pokładzie Explorer II na 22 066 m. Lot zaczął się w Stratobowl koło Rapid City (stan Dakota Południowa).
W 1936 roku z balonu stratosferycznego wykonał pierwszą fotografię, na której widać krzywiznę Ziemi.

</doc>
<doc id="462747" url="https://pl.wikipedia.org/wiki?curid=462747" title="Józef Marcinkowski">
Józef Marcinkowski

Józef Walenty Marcinkowski vel Stanisław Synakowski, ps. „Wybój”, „Sęp” (ur. 14 lutego 1900 w Mokowie, zm. 1 grudnia 1951 w Warszawie) – żołnierz Armii Krajowej, syn Józefa i Teofili z d. Mync.
Okres I wojny światowej i międzywojenny.
W czasie I wojny światowej należał do POW w latach 1916–1918. Po odzyskaniu niepodległości wstąpił do Wojska Polskiego, brał udział w wojnie polsko-bolszewickiej i był ranny w 1920 r. W latach 1929–1939 pracował jako urzędnik w wydziale hipotecznym Sądu Grodzkiego w Sierpcu.
Okres II wojny światowej.
W czasie kampanii wrześniowej walczył w składzie 8 pułku artylerii lekkiej. Członek ZWZ (od 1942 w Armii Krajowej). W Kowlu na Wołyniu dostał się do sowieckiej niewoli. Zbiegł z niej po 2 tygodniach i przedostał się do Warszawy. Pod przybranym nazwiskiem Stanisław Synakowski osiedlił się w Czubajowiźnie, gm. Ręczaje Polskie, pow. Radzymin i wstąpił do organizacji podziemnej Korpus Obrońców Polski. Utworzył oddział (tzw. Grupę Ręczajską) wchodzący w skład 1. plutonu dywersyjnego Ośrodka Radzymin-Wołomin Obwodu AK Radzymin „Rajski Ptak”. Przyjął ps. „Wybój”, używał też ps. „Sęp”. 1943–1944 jego oddział specjalny „Ręczaje” wykonał kilka akcji przeciw żandarmerii niemieckiej. M.in. opanował urząd pracy ("Arbeitsamt") w Wołominie, niszcząc dokumenty i likwidując słynącego z sadyzmu wobec Polaków kierownika tego urzędu, Otto Schysslera. Schyssler został przy tym uprowadzony do dorożki, powożonej przez Marcinkowskiego. Podczas szamotaniny "Wybój" został lekko ranny, wykonał jednak egzekucję Niemca. 17 lipca 1944 jego oddział brał udział w ataku na posterunek własowców w Ryplówce koło Klembowa. Od 25 lipca do 30 lipca 1944 ubezpieczał Sztab Podokręgu Warszawa Wschód w miejscowości Dębinki k. Tłuszcza. 10 sierpnia 1944 rozwiązał swój oddział i powrócił do Sierpca.
Okres powojenny.
Do lipca 1946 pracował ponownie w Sądzie Grodzkim w Sierpcu. Na początku 1945 wstąpił do PSL. Pod ps. "Łysy" rozpoczął akcje zbrojne przeciwko sowieckim okupantom w ramach Ruchu Oporu Armii Krajowej. Ujawniał się dwa razy – w latach 1945 i 1947. Oddział ROAK Obwodu Mewa, którym dowodził, pozostawał w kontakcie operacyjnym z Dowództwem 23 Okręgu Narodowego Zjednoczenia Wojskowego. Marcinkowski został mianowany dowódcą jednego z rejonów NZW, mając pod swymi rozkazami oddziały Henryka Gąsika ps. "Mściciel" oraz Wiktora Stryjewskiego ps. "Cacko". Działał też w pow. Płock i Mława, organizował akcje na posterunki MO, placówki UB, m.in. nieudany atak na szefa PUBP w Sierpcu, Goldberga-Żółtogórskiego. Latem 1946 uciekł z Sierpca i ukrywał się. Jesienią tworzył zgrupowanie leśnych oddziałów w okolicach Koziebród. Scalał „dzikie” grupy ukrywających się byłych żołnierzy AK. W 1947 ujawnił się podczas amnestii, lecz od 1948 ponownie ukrywał się.
W 1949 założył organizację Samoobrona Ziemi Mazowieckiej, działającą w Warszawie i okolicach. Używał ps. „Andrzej”.
Aresztowanie, więzienie i śmierć.
Po rozbiciu jego oddziałów przez KBW i MO nawiązał kontakt z fikcyjną, stworzoną przez bezpiekę V Komendą WIN-u. 11 czerwca 1950 został aresztowany. Przeszedł ciężkie śledztwo w Pałacu Mostowskich, biorąc całą winę na siebie. Oskarżony przez prokuratora Bogusława Knoblocha o przynależność do NOW-u i NSZ oraz próbę obalenia ustroju. Proces wykazał także, że po upadku powstania w getcie warszawskim Marcinkowski przeprowadzał akcje przeciwko ukrywającym się w okolicach Warszawy Żydom. 7 maja 1951 r. skazany został przez WSR, znak.akt 17/51 w składzie: przewodniczący – Jerzy Drohomirecki, ławnicy – Zygmunt Otto i Wiesław Stojek, na karę śmierci. 1 grudnia 1951 został stracony w więzieniu mokotowskim w Warszawie. Grób symboliczny znajduje się na Cmentarzu Wojskowym na Powązkach w Warszawie w Kwaterze "Na Łączce".
W roku 2007 został oczyszczony z zarzutu "wrogiej działalności wymierzonej w państwo polskie po roku 1944". Jednak wyrok skazujący Marcinkowskiego za działalność antyżydowską nie został anulowany.

</doc>
<doc id="462751" url="https://pl.wikipedia.org/wiki?curid=462751" title="Skróty fitosocjologiczne">
Skróty fitosocjologiczne

Tego typu skróty i określenia (głównie łacińskie) można spotkać podczas lektury prac fitosocjologicznych, najczęściej w tabelach fitosocjologicznych.

</doc>
<doc id="462757" url="https://pl.wikipedia.org/wiki?curid=462757" title="Biruta Lewaszkiewicz-Petrykowska">
Biruta Lewaszkiewicz-Petrykowska

Biruta Maria Lewaszkiewicz-Petrykowska (ur. 26 sierpnia 1927 w Krakowie, zm. 9 czerwca 2022 w Łodzi) – polska prawnik, profesor nauk prawnych, nauczyciel akademicki Uniwersytetu Łódzkiego, sędzia Trybunału Konstytucyjnego.
Życiorys.
Córka Waleriana i Wandy. W 1949 ukończyła studia na Wydziale Prawa Uniwersytetu Jagiellońskiego, po których podjęła pracę na Uniwersytecie Łódzkim. Odbyła także aplikację adwokacką, do 1965 praktykowała w tym zawodzie. W 1959 uzyskała stopień doktora nauk prawnych, w 1967 habilitowała się. W 1975 otrzymała tytuł profesora nadzwyczajnego, a w 1987 otrzymała tytuł naukowy profesora.
W latach 1973–1978 pełniła funkcję prodziekana, a w okresach 1981–1984 i 1993–1996 była dziekanem Wydziału Prawa Uniwersytetu Łódzkiego. W latach 1983–1997 kierowała Katedrą Prawa Cywilnego na tym wydziale. Wykłada także w katedrze międzynarodowego prawa porównawczego w Strasburgu. Była członkiem naukowych towarzystw prawniczych. W pracy naukowej zajmowała się prawem cywilnym i komparatystyką prawniczą.
W listopadzie 1997 Sejm (z rekomendacji posłów AWS) wybrał ją w skład Trybunału Konstytucyjnego. Kadencję zakończyła 1 grudnia 2006.
Została pochowana na cmentarzu Doły przy ul. Smutnej w Łodzi.

</doc>
<doc id="462759" url="https://pl.wikipedia.org/wiki?curid=462759" title="Jarosław Żamojda">
Jarosław Żamojda

Jarosław Żamojda (ur. 17 kwietnia 1960 w Bydgoszczy) – polski reżyser filmowy, operator i scenarzysta.
Życiorys.
W 1985 ukończył studia na wydziale operatorskim PWSFTviT w Łodzi. Początkowo pracował wyłącznie jako operator filmowy. W 1995 zadebiutował jako reżyser filmem "Młode wilki", za który otrzymał nagrodę na Festiwalu w Gdyni. Dwa lata później nakręcił jego prequel: "Młode wilki 1/2".
W 2001 razem z Robertem Bernatowiczem współtworzył Fundację Nautilus. W tym samym roku wyreżyserował również teledysk do utworu „Kłamstwo” Magdy Femme.

</doc>
<doc id="462760" url="https://pl.wikipedia.org/wiki?curid=462760" title="Przełęcz Tąpadła">
Przełęcz Tąpadła

Przełęcz Tąpadła (384 m n.p.m.) – przełęcz w Masywie Ślęży na Przedgórzu Sudeckim, oddzielająca Ślężę od Raduni. Obecna nazwa przełęczy pochodzi z 1945 roku.
Przez przełęcz przebiega granica obszarów o różnej budowie geologicznej – Ślęża zbudowana jest z gabra, a Radunia z serpentynitów.
Przechodzi przez nią szosa ze Świdnicy przez Tąpadła i Sulistrowiczki do Sobótki. Na przełęczy znajdują się duży parking, leśniczówka, ośrodek wczasowy, bufet.
Węzeł szlaków turystycznych, jaki stanowi przełęcz, jest popularnym celem weekendowych wycieczek mieszkańców Wrocławia i okolic, i doskonałym miejscem na rozpoczynanie pieszych wycieczek na szczyty Ślęży i Raduni. Jest także popularny jest wśród rowerzystów ze względu na okoliczne szlaki rowerowe.

</doc>
<doc id="462764" url="https://pl.wikipedia.org/wiki?curid=462764" title="Młode Wilki">
Młode Wilki



</doc>
<doc id="462765" url="https://pl.wikipedia.org/wiki?curid=462765" title="Jan Zahradnik">
Jan Zahradnik

Jan Zahradnik (ur. 28 stycznia 1904, zm. 22 października 1929 we Lwowie) – polski poeta i krytyk literacki.
Życiorys.
Był synem Hieronima Zahradnika, starosty w Kosowie, w Karpatach Wschodnich i Olgi Zahradnik (nazwisko panieńskie Zarzycka). Jako czternastoletni uczeń lwowskiego III Gimnazjum im. Stefana Batorego, brał udział w obronie Lwowa (w 1918), za co został odznaczony Krzyżem Obrony Lwowa.
Wcześnie rozpoczął działalność literacką. Około siedemset wierszy i artykułów opublikował w dzienniku Stronnictwa Narodowo Demokratycznego – „Słowie Polskim”. Należał do założycieli "Zespołu Stu". Wydanie książkowe jego poezji, zatytułowane "Ludziom smutnym" ukazało się w 1925. Wydano też jego broszurę o Makuszyńskim – "W krzywym zwierciadle" (1927) oraz dramat pt. "Łątki lwowskie" (1924), którego był współautorem. Jego wiersze ukazały się w wielu antologiach polskich i zagranicznych.
Książeczkę o nim wydał prof. Mieczysław Piszczykowski. Jego poezję opracował (wraz z obszerną bibliografią) Józef Giergielewicz.
Dwa lata przed śmiercią Jan Zahradnik spędził w sanatorium dla chorych na gruźlicę w Hołosku. Pochowany na Cmentarzu Łyczakowskim obok Kaplicy Borkowskich przy bramie głównej.

</doc>
<doc id="462767" url="https://pl.wikipedia.org/wiki?curid=462767" title="Wzmacniacz elektromaszynowy">
Wzmacniacz elektromaszynowy

Wzmacniacz elektromaszynowy (rodzaj maszyny elektrycznej) – prądnica w specjalnym wykonaniu, której zadaniem jest wzmocnienie sygnałów prądu, mocy lub napięcia.
Wzmacniacze elektromaszynowe można podzielić na trzy grupy:
Wielkościami, które charakteryzują wzmacniacz są:

</doc>
<doc id="462770" url="https://pl.wikipedia.org/wiki?curid=462770" title="Pogórze Świebodzickie">
Pogórze Świebodzickie

Pogórze Świebodzickie – pogórze w Sudetach Środkowych w południowo-zachodniej Polsce, w województwie dolnośląskim.
Pogórze Świebodzickie położone w południowo-wschodniej części Pogórza Wałbrzyskiego, między doliną Strzegomki a Górami Sowimi. Teren górzysty, silnie pofałdowany o charakterze przemysłowo-rolniczym. Głównym miastem pogórza są położone u podnóża progu podgórskiego Świebodzice – znaczny ośrodek przemysłowy, około 25 tys. mieszkańców. Przez miasto przechodzi linia kolejowa, która na trasie ze Świebodzic do Wałbrzycha Głównego pokonuje 150-metrowy próg pogórza licznymi zakrętami. Przez miasto prowadzą również drogi krajowe: nr 35 i nr 34, a także droga wojewódzka nr 374. Na południe od Świebodzic nad Przełomem Pełcznicy w Książańskim Parku Krajobrazowym znajdują się ruiny zamku Stary Książ, największy dolnośląski zamek Książ, stadnina koni oraz zabytkowa palmiarnia w Wałbrzychu.

</doc>
<doc id="462772" url="https://pl.wikipedia.org/wiki?curid=462772" title="Mafioso">
Mafioso



</doc>
<doc id="462775" url="https://pl.wikipedia.org/wiki?curid=462775" title="Andrzej Mączyński">
Andrzej Mączyński

Andrzej Stanisław Mączyński (ur. 3 lipca 1945 w Nowym Sączu) – polski prawnik, profesor nauk prawnych, nauczyciel akademicki Uniwersytetu Jagiellońskiego, sędzia Trybunału Konstytucyjnego w stanie spoczynku i były wiceprezes TK, w latach 1998–2014 członek Państwowej Komisji Wyborczej.
Życiorys.
Ukończył w 1968 studia na Wydziale Prawa Uniwersytetu Jagiellońskiego. W 1974 uzyskał stopień doktora nauk prawnych, w 1980 habilitował się, w 1989 otrzymał tytuł naukowy profesora i został profesorem nadzwyczajnym, w 1995 profesorem zwyczajnym. Kieruje Katedrą Prawa Prywatnego Międzynarodowego Uniwersytetu Jagiellońskiego. W pracy naukowej zajmuje się prawem cywilnym i prawem prywatnym międzynarodowym, jest m.in. ekspertem Europejskiej Komisji Prawa Rodzinnego.
W 1970 zdał egzamin sędziowski. Wchodził w skład Zespołu Ekspertów do Spraw Prawa i Legislacji przy Prezesie Rady Ministrów, Rady Legislacyjnej, Komisji do Spraw Reformy Prawa Cywilnego, Komisji Kodyfikacyjnej Prawa Cywilnego. Uczestniczył w pracach Centrum Obywatelskich Inicjatyw Ustawodawczych Solidarności. Ponadto latach 1984–1995 był członkiem Komisji Nauk Prawnych Oddziału Polskiej Akademii Nauk w Krakowie.
Pod jego kierunkiem stopień naukowy doktora w 1983 uzyskała Bogusława Gnela.
Członek krajowy korespondent, a następnie członek krajowy czynny Polskiej Akademii Umiejętności. W 2018 objął funkcję wiceprezesa tej instytucji.
W listopadzie 1997 Sejm (z rekomendacji AWS) wybrał go w skład Trybunału Konstytucyjnego, w grudniu 2001 został powołany na stanowisko wiceprezesa TK. Kadencję zakończył 5 listopada 2006. W 1998 został członkiem Państwowej Komisji Wyborczej.
1 grudnia 2014 wraz z siedmioma innymi członkami PKW zrzekł się funkcji pełnionej w komisji.
Odznaczony Krzyżem Komandorskim Orderu Odrodzenia Polski (2010).

</doc>
<doc id="462776" url="https://pl.wikipedia.org/wiki?curid=462776" title="Ludwika Anhalcka">
Ludwika Anhalcka

Ludwika Anhalcka, niem. "Louise von Anhalt-Dessau" (ur. 10 lutego 1631, zm. 25 kwietnia 1680 w Oławie) – regentka księstwa legnicko-brzeskiego w latach 1672–1675, panująca księżna oławsko-wołowska w latach 1672–1680, córka Jana Kazimierza von Anhalt-Dessau i Agnieszki von Hessen-Kassel, matka ostatniego Piasta śląskiego, Jerzego Wilhelma. 
Życiorys.
Po śmierci męża Chrystiana, księcia wołowskiego (1664–1672), który odziedziczył księstwo legnicko-brzeskie po swoich starszych braciach, Ludwika Anhalcka została regentką księstwa w imieniu małoletniego syna Jerzego Wilhelma (ur. w 1660). Otrzymała Wołów i Oławę jako oprawę wdowią. Księżna, będąca osobą tolerancyjną i wielkoduszną, wspomagała finansowo katolików, co nie mogło podobać się protestanckim mieszkańcom księstwa. Postanowili oni przyspieszyć uzyskanie pełnoletniości przez syna księżnej i, wbrew jej protestom, cesarz Leopold I ogłosił piętnastoletniego Jerzego Wilhelma pełnoletnim i władcą księstwa. Wkrótce potem, wraz z jego przedwczesną śmiercią w 1675 roku, linia piastowskich książąt legnicko-brzesko-wołowskich wymarła.
Ludwika Anhalcka ostatnie lata życia poświęciła budowie barokowego Mauzoleum Piastów Śląskich w Legnicy, przy kościele św. Jana Chrzciciela, które miało upamiętnić wymarły ród Piastów.
Wyznawała kalwinizm, podobnie jak mąż i syn.

</doc>
<doc id="462778" url="https://pl.wikipedia.org/wiki?curid=462778" title="Komandor (stopień)">
Komandor (stopień)



</doc>
<doc id="462790" url="https://pl.wikipedia.org/wiki?curid=462790" title="Anatolij Kaszpirowski">
Anatolij Kaszpirowski

Anatolij Michajłowicz Kaszpirowski (ros. Анато́лий Миха́йлович Кашпиро́вский; ur. 11 sierpnia 1939 w Płoskirowie) – rosyjski psychiatra i psychoterapeuta, doktor nauk medycznych. Zdobył sławę na polu medycyny niekonwencjonalnej, występując publicznie jako hipnotyzer.
Życiorys.
Urodził się w Ukraińskiej Socjalistycznej Republice Radzieckiej. W młodości uprawiał z sukcesami boks i podnoszenie ciężarów. Za osiągnięcia sportowe otrzymał tytuł Mistrza Sportu ZSRR. W 1962 roku ukończył Państwowy Instytut Medyczny w Winnicy ze specjalizacjami „lekarz psychiatra” i „lekarz psychoterapeuta”. Następnie przez 25 lat pracował jako lekarz w szpitalach psychiatrycznych. W 1987 roku został psychoterapeutą radzieckiej kadry narodowej w podnoszeniu ciężarów.
Powszechną sławę zdobył w 1989 roku, przeprowadzając na antenie państwowej telewizji seanse hipnozy. Transmisje cieszyły się wielką oglądalnością, a wielu widzów przypisywało tym seansom właściwości uzdrowicielskie. Według nich miały one leczyć szeroką gamę chorób i dolegliwości: od raka po alkoholizm i wypadanie włosów. Ministerstwo Zdrowia ZSRR w oficjalnym oświadczeniu nazwało ten fenomen „zbiorową psychozą”, jak się bowiem okazało, część z rzekomo uzdrowionych trafiała do szpitali z objawami chorób psychicznych. Po 6. seansie program Kaszpirowskiego zdjęto z anteny.
Hipnotyzer zdobył również popularność poza granicami ZSRR. Jego seanse emitowane były w Polsce (przez TVP), Niemczech, Czechach, na Węgrzech, a także w Izraelu. W 1990 roku zdobył przyznaną w głosowaniu telewidzów pozaregulaminową statuetkę Wiktora dla osobowości telewizyjnej roku w Polsce.
Kaszpirowskiego wspierał Jegor Ligaczow.
Po upadku ZSRR przyjął obywatelstwo Federacji Rosyjskiej i zaangażował się w politykę. W 1993 roku został wybrany deputowanym do Dumy Państwowej z ramienia Liberalno-Demokratycznej Partii Rosji. W 1995 roku popadł w konflikt z liderem partii Władimirem Żyrinowskim i wyjechał do Stanów Zjednoczonych, gdzie działał w społeczności rosyjskich imigrantów, lecząc z otyłości.
W 2009 roku o postaci Kaszpirowskiego przypomniała telewizja NTV. Poprowadził on na jej antenie serię programów dokumentalnych pt. „Seans z Kaszpirowskim”, których tematem były zjawiska paranormalne.
W 2020 roku ukazała się książka Gabriela Michalika pt. "Kaszpirowski. Sen o wszechmocy".

</doc>
<doc id="462798" url="https://pl.wikipedia.org/wiki?curid=462798" title="Marian Zdyb">
Marian Zdyb

Marian Aleksy Zdyb (ur. 8 grudnia 1951 w Sandomierzu) – polski prawnik, sędzia, profesor nauk prawnych, nauczyciel akademicki związany z Uniwersytetem Marii Curie-Skłodowskiej w Lublinie i Katolickim Uniwersytetem Lubelskim, specjalista w zakresie prawa administracyjnego, w latach 1997–2006 sędzia Trybunału Konstytucyjnego.
Życiorys.
Dzieciństwo spędził w Sandomierzu, gdzie w 1971 ukończył I Liceum Ogólnokształcące (tzw. Collegium Gostomianum). Następnie podjął studia prawnicze na Wydziale Prawa i Administracji Uniwersytetu Marii Curie-Skłodowskiej w Lublinie. W 1975, po uzyskaniu tytułu zawodowego magistra, rozpoczął pracę naukową w Instytucie Prawa Publicznego i Administracji na Wydziale Prawa UMCS. W 1983 uzyskał stopień doktora nauk prawnych, a w 1991 doktora habilitowanego. W 1993 został mianowany profesorem nadzwyczajnym Uniwersytetu Marii Curie-Skłodowskiej, a w 1994 profesorem nadzwyczajnym Katolickiego Uniwersytetu Lubelskiego. Później został profesorem zwyczajnym obu tych uczelni. W 1996 otrzymał tytuł profesora nauk prawnych. Na KUL pełnił funkcję prodziekana Wydziału Prawa Kanonicznego i Świeckiego (1993–1996) i kierował Katedrą Nauki Administracji i Prawa Administracyjnego (1993–1999).
W pracy naukowej zajął się prawem administracyjnym i publicznym prawem gospodarczym. Opublikował ponad sto prac naukowych, w tym ponad 20 książek. Wszedł w skład rady naukowej i komitetu redakcyjnego „The Review of Comparative Law”, współpracuje z towarzystwami i instytucjami naukowymi (m.in. Instytutem Jana Pawła II KUL), działa w Stowarzyszeniu Polskich Prawników Katolickich.
W latach 80. działał w podziemnych strukturach NSZZ „Solidarność”. W latach 90. był członkiem i przewodniczącym zarządu regionu lubelskiego Zjednoczenia Chrześcijańsko-Narodowego.
W 1996 otrzymał nominację na sędziego Naczelnego Sądu Administracyjnego. W 1997 Sejm (z rekomendacji posłów AWS) wybrał go w skład Trybunału Konstytucyjnego. Dziewięcioletnią kadencję sprawował od 5 listopada 1997 do 5 listopada 2006.
Odznaczenia.
W 2010, "za wybitne zasługi w kształtowaniu orzecznictwa konstytucyjnego oraz zasad demokratycznego państwa prawa i kultury prawnej, za osiągnięcia w działalności naukowej", prezydent Bronisław Komorowski odznaczył go Krzyżem Oficerskim Orderu Odrodzenia Polski (dekoracja nastąpiła w 2011).

</doc>
<doc id="462800" url="https://pl.wikipedia.org/wiki?curid=462800" title="Interakcja niezogniskowana">
Interakcja niezogniskowana

Interakcja niezogniskowana – rodzaj komunikacji interpersonalnej, która istnieje tylko dzięki temu, że uczestnicy znajdują się obok siebie. Innymi słowy: dwie obce osoby lustrują swój ubiór, postawę, sposób bycia i jednocześnie modyfikują własne zachowanie, ponieważ są pod obserwacją. Pojęcie to wprowadzone zostało przez Ervinga Goffmana.

</doc>
<doc id="462801" url="https://pl.wikipedia.org/wiki?curid=462801" title="Komisja śledcza ds. banków i nadzoru bankowego">
Komisja śledcza ds. banków i nadzoru bankowego

BKomisja śledcza do zbadania rozstrzygnięć dotyczących przekształceń kapitałowych i własnościowych w sektorze bankowym oraz działań organów nadzoru bankowego w okresie od 4 czerwca 1989 r. do 19 marca 2006 r. – sejmowa komisja śledcza powołana 24 marca 2006 do zbadania m.in. prawidłowości i celowości działań Narodowego Banku Polskiego i Komisji Nadzoru Bankowego jako organów nadzoru bankowego w latach 1989–2006.
Powołanie.
Wniosek o powołanie Komisji Śledczej złożył klub parlamentarny Prawa i Sprawiedliwości.
Uchwałę podjęto 24 marca 2006 (głosowało: 419, za: 251, przeciw: 168, wstrzymało się:, nie głosowało: 41). Za powołaniem komisji głosowało 148 posłów Prawa i Sprawiedliwości, 50 Samoobrony, 29 Ligi Polskich Rodzin, 22 Polskiego Stronnictwa Ludowego oraz 2 niezrzeszonych. Przeciw głosowało 118 posłów Platformy Obywatelskiej, 47 Sojuszu Lewicy Demokratycznej, 1 Ligi Polskich Rodzin oraz 2 niezrzeszonych.
Przebieg wyboru składu komisji był kontrowersyjny. Platforma Obywatelska mająca w Sejmie niewiele mniej posłów niż PiS, otrzymała dwukrotnie mniejszą reprezentację w Komisji. Posłowie tej partii przypominali, że w poprzedniej kadencji Sejmu, to największe ugrupowanie rezygnowało z miejsc w komisjach na rzecz opozycji. Podobnie przebiegał wybór wiceprzewodniczących – żaden z posłów Platformy nie został wybrany na to stanowisko.
Skład komisji.
W skład Komisji wchodzi 10 członków, których wybrano 12 maja 2006.
Kompetencje.
Komisja ma za zadanie zbadać (art 2. uchwały powołującej Komisję):
Orzeczenie Trybunału Konstytucyjnego.
22 września 2006 Trybunał Konstytucyjny orzekł, że część przepisów uchwały Sejmu w sprawie powołania bankowej komisji śledczej jest niezgodna z Konstytucją. Skutkiem orzeczenia Komisja ma znacznie mniejsze kompetencje (z siedmiu punktów określających kompetencje Komisji Trybunał Konstytucyjny uznał cztery w całości niezgodne z Konstytucją, a trzy częściowo niezgodne z Konstytucją). Według Prezesa Trybunału Konstytucyjnego Marka Safjana "Komisja w obecnej formie nie może dalej działać, wzywać na przesłuchanie ani podejmować żadnych innych czynności prawnych". Przewodniczący Komisji Artur Zawisza powiedział, że najbardziej rozsądnym będzie, jeżeli Komisja nie będzie wzywała kolejnych świadków do czasu kiedy Sejm ustosunkuje się do orzeczenia. Marszałek Sejmu Marek Jurek stwierdził, że Komisja może działać, o ile zostanie zmieniona uchwała ją powołująca.

</doc>
<doc id="462806" url="https://pl.wikipedia.org/wiki?curid=462806" title="Niderlandy Burgundzkie">
Niderlandy Burgundzkie

Nazwa Niderlandy Burgundzkie dotyczy części terytoriów dzisiejszej Belgii, Holandii, Luksemburga i północnej Francji pod rządami władców Burgundii w latach 1384–1477.
Historia.
Znaczna część Niderlandów została odziedziczona przez książąt burgundzkich, młodszą linię francuskiego domu panującego Walezjuszów w 1384 roku, po śmierci Ludwika II de Male, hrabiego Flandrii. Jego następczyni, Małgorzata III Flandryjska poślubiła Filipa II, który dzięki temu związkowi odziedziczył hrabstwa Flandrii, Artois, Rethel i Nevers. Rozpoczęło się burgundzkie panowanie w Niderlandach.
Obszary kontrolowane przez Burgundię poszerzyły się w 1421 roku o hrabstwo Namur, w 1430 o Brabancję i Księstwo Limburga, hrabstwa Holandii, Hainaut i Zelandii, o Luksemburg w 1443 oraz o Geldrię w 1473. Koniec panowania władców Burgundii miał miejsce w 1477, gdy Karol Śmiały zginął pod murami Nancy nie zostawiając męskiego spadkobiercy. Na mocy prawa salickiego Księstwo Burgundii zostało włączone do Francji, a Niderlandy oraz Hrabstwo Burgundii do Austrii, dzięki małżeństwu Marii Burgundzkiej z Maksymilianem I z rodu Habsburgów.
Władcy burgundzcy rządzący Niderlandami:

</doc>
<doc id="462808" url="https://pl.wikipedia.org/wiki?curid=462808" title="Paulina Ligocka">
Paulina Ligocka

Paulina Ligocka (ur. 25 maja 1984 w Gliwicach) – polska snowboardzistka, posiadająca również obywatelstwo niemieckie, olimpijka z Turynu (2006) i Vancouver (2010), dwukrotna brązowa medalistka mistrzostw świata w half-pipie (w 2007 i 2009). Jest pierwszą polską snowboardzistką, która zdobyła medal mistrzostw świata.
Sportowa kariera.
Na snowboardzie zaczęła jeździć, gdy miała 14 lat. Trenował ją ojciec. Jej pierwszymi zawodami były mistrzostwa Polski na skoczni w 1997 roku. Wkrótce została jedną z czołowych polskich zawodniczek. Powiedziała kiedyś: "„Snowboarding to teraz moje życie. Wszystko jest ważne. Przyjemność z jeżdżenia i satysfakcja z osiągania celów”".
W marcu 2006 roku zajęła 2. miejsce w klasyfikacji Pucharu Świata w half-pipie. W tym samym roku reprezentowała Polskę na Igrzyskach Olimpijskich w Turynie, gdzie była chorążym polskiej ekipy podczas ceremonii otwarcia. W finale half-pipe’u zajęła 17. miejsce
28 lipca 2011 zdecydowała się na występy w barwach reprezentacji Niemiec. Zdaniem Ligockiej, porozumienie na linii zawodniczka–Polski Związek Snowboardu było niemożliwe, a jej działanie było także podyktowane decyzją ministerstwa sportu o jej braku w kadrze olimpijskiej na nowy sezon. Zarzuciła przy tym władzom polskiego snowboardu brak wsparcia finansowego oraz faworyzowanie innych zawodniczek.
Jest kuzynką braci snowboardzistów Mateusza i Michała Ligockich, także olimpijczyków z Turynu.

</doc>
<doc id="462809" url="https://pl.wikipedia.org/wiki?curid=462809" title="Blacha elektrotechniczna">
Blacha elektrotechniczna

Blacha elektrotechniczna – specjalny rodzaj blachy o właściwościach materiału magnetycznie miękkiego.
Blachy takie produkuje się w różnych grubościach od 0,7 mm (blachy izotropowe) do 0,23 mm (blachy anizotropowe). Skład stopowy blachy elektrotechnicznej oraz technologia produkcji są zoptymalizowane tak, aby osiągnąć jak najlepsze parametry magnetyczne, jednak głównym składnikiem (powyżej 93%) jest żelazo. W przeciwieństwie do stali konstrukcyjnej, węgiel jest dodatkiem niepożądanym i jego zawartość jest redukowana do możliwie najniższych wartości. Jednym z głównych dodatków stopowych jest krzem. Dodatek krzemu zwiększa rezystywność blachy elektrotechnicznej, a także ułatwia wytwarzanie zorientowanej struktury polikrystalicznej, która znacznie poprawia anizotropowe własności magnetyczne blachy. Wpływ dodatku krzemu na własności magnetyczne stali został odkryty przez brytyjskiego metalurga Roberta Hadfielda w roku 1900. Początkowo wytwarzano blachy wyłącznie na gorąco, a po roku 1935 opanowano walcowanie blachy elektrotechnicznej na zimno, co znacznie poprawiło jej właściwości w kierunku walcowania (efekt anizotropii). Właściwości te najlepiej można wykorzystać stosując rdzenie zwijane jak np. w transformatorach toroidalnych.
W tańszych izotropowych blachach elektrotechnicznych zawartość krzemu jest zazwyczaj niewielka (mniej niż 1%) natomiast w blachach anizotropowych najczęściej jest to około 3%. Zwiększanie zawartości krzemu powoduje nieznaczny spadek wartości indukcji nasycenia blachy elektrotechnicznej, ale głównym problemem jest znaczy wzrost twardości i kruchości, co powoduje trudności w obróbce mechanicznej. Zawartość krzemu 6,5% jest pożądana z uwagi na niemal zerową magnetostrykcję takiej blachy. (Magnetostrykcja jest głównym powodem, dla którego wszelkie transformatory energetyczne emitują charakterystyczne "buczenie").
Ważnym parametrem blach elektrotechnicznych (oprócz maksymalnej indukcji), decydującym o sprawności urządzeń, są straty energii przy przemagnesowywaniu. Straty energii są powodowane przez prądy wirowe (stąd wykonywanie magnetowodów z cienkich izolowanych blach o dużej rezystywności), histerezę i opóźnienie magnetyczne. W roku 2011 stratność produkowanych w Polsce blach elektrotechnicznych o grubości 0,23–0,35 mm wynosi 1,08–1,55 W/kg przy 50 Hz i indukcji 1,7 T.. Od początków stosowania (koniec XIX w.) stratność blach elektrotechnicznych zmalała ponad pięciokrotnie, a maksymalna indukcja wzrosła prawie dwukrotnie.
Nowymi materiałami magnetycznie miękkimi, które najprawdopodobniej zastąpią blachy elektrotechniczne, są szkła metaliczne o strukturze amorficznej. Otrzymywane są ze stopów na bazie żelaza lub kobaltu, w postaci cienkich taśm o grubości rzędu kilkudziesięciu mikrometrów. Charakteryzują się bardzo małą stratnością i mogą pracować przy częstotliwości do kilkuset kHz.

</doc>
<doc id="462813" url="https://pl.wikipedia.org/wiki?curid=462813" title="Stała przepływność">
Stała przepływność

Stała przepływność, CBR (od ) – cecha strumienia danych polegająca na transmisji lub zapisie określonego segmentu utworzonych danych zawsze przy pomocy tej samej liczby bitów, niezależnie od stopnia skomplikowania zapisywanych danych.
Metoda ta jest prosta w realizacji i głównie dlatego znajduje zastosowanie w mediach strumieniowych przy ograniczonej przepustowości, gdy istotna jest maksymalna, a nie średnia, jej wartość. CBR nie jest jednak rozwiązaniem korzystnym dla archiwizacji danych multimedialnych – stały strumień może być niewystarczający przy złożonych, a nadmiarowy przy prostych, porcjach (segmentach) napływających danych, co może powodować duże zmiany jakości zachowanego materiału.

</doc>
<doc id="462814" url="https://pl.wikipedia.org/wiki?curid=462814" title="CBR">
CBR



</doc>
<doc id="462815" url="https://pl.wikipedia.org/wiki?curid=462815" title="Grupy Oporu &quot;Solidarni&quot;">
Grupy Oporu &quot;Solidarni&quot;



</doc>
<doc id="462819" url="https://pl.wikipedia.org/wiki?curid=462819" title="Robert Hersant">
Robert Hersant

Robert Hersant (ur. 31 stycznia 1920 w Vertou, zm. 21 kwietnia 1996 w Saint-Cloud) – francuski polityk i przedsiębiorca, magnat prasowy, parlamentarzysta krajowy i europejski.
Życiorys.
Pod koniec lat 30. zajął się dziennikarstwem. W połowie tej dekady działał w młodzieżowej organizacji socjalistycznej. W 1940, wkrótce po klęsce Francji, założył ruch polityczny „Jeune Front”, opowiadający się za współpracą z niemieckim okupantem. Jeszcze w tym samym roku został zatrudniony w sekretariacie generalnym do spraw młodzieży w administracji kolaborującego z hitlerowcami Państwa Francuskiego. Organizował m.in. nazwane na cześć marszałka Philippe'a Pétaina obozy indoktrynacyjne dla młodzieży w Brévannes. W pierwszym okresie powojennym uniknął odpowiedzialności. W 1945 bez powodzenia wystartował w wyborach lokalnych. W tym samym roku został na okres miesiąca tymczasowo aresztowany, w 1947 za kolaborację został skazany na dziesięcioletnią utratę praw obywatelskich. W 1952 został objęty amnestią. Jego działalność z okresu II wojny światowej wywoływała w dyskusji publicznej kontrowersje, satyryczny tygodnik „Le Canard enchaîné” w związku z nią określał Roberta Hersanta przydomkiem „Herr Sant”.
W okresie powojennym pracował w branży medialnej. Był początkowo wydawcą głównie niskonakładowych miesięczników. Sukces komercyjny odniósł, zakładając w 1950 periodyk motoryzacyjny „L'Auto-Journal”. Następnie przez zawiązaną kompanię Socpresse zaczął skupywać kolejne tytuły prasowe, początkowo głównie gazety lokalne i regionalne (m.in. „La semaine de l'Oise”). Skuteczność w przejmowaniu prasy przyniosła mu w późniejszych latach żartobliwy przydomek „Le Papivore”, stanowiący grę słów pożeranie i gazety.
Powrócił również do działalności politycznej był początkowo związany z Partią Radykalną, następnie z lewicową koalicją FGDS, zaś pod koniec lat 60. z gaullistowską Unią Demokratów na rzecz Republiki. Później współpracował z centrystami, działał w ramach Unii na rzecz Demokracji Francuskiej. W 1953 został merem miejscowości Ravenel, a w 1955 radnym departamentu Oise. W 1956 został wybrany na deputowanego do Zgromadzenia Narodowego z ramienia radykałów, ze wsparciem m.in. SFIO. Jego wybór został unieważniony po parlamentarnej debacie, w której krytykowano go za faszystowską przeszłość. Robert Hersant jeszcze w tym samym roku odzyskał mandat poselski, wygrywając wybory uzupełniające. Wykonywał go do końca kadencji w 1958, a następnie w okresie V Republiki w latach 1958–1978 i 1986–1988. W 1984 z ramienia UDF uzyskał mandat posła do Parlamentu Europejskiego II kadencji. Ponownie wybierany w 1989 i 1994, zasiadał w PE do czasu swojej śmierci w 1996.
Jednocześnie nadal rozbudowywał swojej imperium prasowe. W 1975 nabył „Le Figaro”, największy dziennik konserwatywny we Francji, poprzez swoje dwa przedsiębiorstwa przejął również m.in. „France-Soir”, „L’Aurore”, „Le Dauphiné libéré”, „Paris Normandie”, „Le Courrier de l'Ouest” i „Dernières Nouvelles d’Alsace”. Razem z Silviem Berlusconim zakładał prywatną telewizję La Cinq. Po przemianach politycznych w Europie z 1989 inwestował na nowych rynkach, m.in. był udziałowcem polskiego dziennika „Rzeczpospolita”. Jakiś czas po jego śmierci wchodzące w skład grupy przedsiębiorstwo Socpresse nabył Serge Dassault.

</doc>
<doc id="462821" url="https://pl.wikipedia.org/wiki?curid=462821" title="Kage-ryū">
Kage-ryū

 – tradycyjna szkoła (koryū) szermierki (kenjutsu), założona przez Izu Hyuga-no-kami Iko (ok. 1452–1538). Nazywana również Aizu Kage-ryū od nazwiska założyciela. 

</doc>
<doc id="462824" url="https://pl.wikipedia.org/wiki?curid=462824" title="20 tysięcy mil podmorskiej żeglugi">
20 tysięcy mil podmorskiej żeglugi



</doc>
<doc id="462828" url="https://pl.wikipedia.org/wiki?curid=462828" title="Jan Lutkowic z Brzezia">
Jan Lutkowic z Brzezia

Jan Lutkowic z Brzezia herbu Doliwa (ur. ok. 1405, zm. 24 maja 1471) – biskup kujawsko-pomorski, biskup krakowski, niedoszły biskup warmiński, podkanclerzy koronny.
Studiował w Krakowie. W latach 1429-1430 był sekretarzem księcia Witolda w Wilnie, następnie sekretarzem króla Władysława Jagiełły. Powstrzymał Witolda przed przyjęciem korony królewskiej z rąk cesarza Zygmunta Luksemburskiego. Zgromadził liczne kanonikaty – był członkiem kapituły krakowskiej, poznańskiej, płockiej i gnieźnieńskiej.
Brał udział w wielu misjach m.in. w 1433 na Sobór w Bazylei. W 1451 w Rzymie uzyskał tytuł doktora prawa. Wtedy też został bliskim współpracownikiem papieża Mikołaja V, będąc jego audytorem i kapelanem. W 1454 był obecny na sejmie sejmie Rzeszy w Ratyzbonie, gdzie obronił majestat króla polskiego, nie siadając na wyznaczonym mu miejscu, uważając je za niegodne. Przy osobie papieża Mikołaja V bronił interesów polskich, w szczególności praw do Prus przeciw zakonowi krzyżackiemu. Zdecydowany przeciwnik koncyliaryzmu, występował przeciw antypapieżowi Feliksowi V.
W 1453 administrator arcybiskupstwa gnieźnieńskiego (po śmierci Władysława Oporowskiego). W 1457 został wybrany przez grupę kanoników warmińskich (pod naciskiem króla Kazimierza Jagiellończyka) na biskupa warmińskiego, jako następca Franciszka Kuhschmalza; nie otrzymał prowizji papieskiej na to biskupstwo, ponieważ został zatwierdzony inny kandydat, Eneasz Sylwiusz Piccolomini, w porównaniu do osoby Jana Lutka (a także kandydata Krzyżaków Arnolda Venrade) osoba neutralna. 6 czerwca 1463 został zatwierdzony jako biskup kujawsko-pomorski; przyjął sakrę biskupią 7 listopada 1463. Już 19 października 1464 został przeniesiony na biskupstwo krakowskie; ingres w tej diecezji odbył 26 maja 1465.
W czasie wojny trzynastoletniej brał udział w walkach a w 1460 w Bytomiu zawarł w imieniu króla Kazimierza Jagiellończyka sojusz z królem czeskim Jerzym z Podiebradów. Był gwarantem pokoju toruńskiego 1466 roku. W 1469 w Piotrkowie odebrał hołd lenny wielkiego mistrza zakonu krzyżackiego Henryka von Plauen.

</doc>
<doc id="462829" url="https://pl.wikipedia.org/wiki?curid=462829" title="Henryk von Plauen">
Henryk von Plauen



</doc>
<doc id="462831" url="https://pl.wikipedia.org/wiki?curid=462831" title="Witold Edwin Firak">
Witold Edwin Firak



</doc>
<doc id="462833" url="https://pl.wikipedia.org/wiki?curid=462833" title="Zespół Szkół Licealno-Technicznych w Poznaniu">
Zespół Szkół Licealno-Technicznych w Poznaniu

Zespół Szkół Licealno-Technicznych w Poznaniu (obecnie tylko Technikum nr 19 im. marszałka Józefa Piłsudskiego).
Kalendarium.
Obecnie w ramach placówki istnieją następujące szkoły: XIX Liceum Ogólnokształcące, XIX Liceum Profilowane, Policealne Studium Zawodowe, XIX Liceum Uzupełniające dla Dorosłych oraz Technikum Uzupełniające Nr 19 dla Dorosłych.

</doc>
<doc id="462835" url="https://pl.wikipedia.org/wiki?curid=462835" title="Antoni Stanisław Stryjewski">
Antoni Stanisław Stryjewski



</doc>
<doc id="462837" url="https://pl.wikipedia.org/wiki?curid=462837" title="Kolumban Młodszy">
Kolumban Młodszy

Kolumban Młodszy (ur. ok. 561 roku w irlandzkiej prowincji Leinster, zm. 23 listopada 615 roku we włoskim Bobbio) – opat, misjonarz, uznawany przez Kościół katolicki świętym, jeden z pomniejszych patronów Irlandii. Zapoczątkował działalność misyjną Kościoła iryjskiego w Europie. Kodyfikator prawa klasztornego iryjskiego.
Znany głównie pod łacińskim imieniem "Columbanus" wytworzonym z celtyckiego "Koloman" (znaczy "Pustelnik") i skojarzenia z nim łacińskiego "Columba", czyli "Gołąb".
Życiorys.
Kolumban pochodził z rodziny o niskim statusie społecznym. Pod wpływem pewnej pustelniczki postanowił poświęcić życie dość popularnej wtedy praktyce pielgrzymowania z miłości do Chrystusa ("peregrinatio pro Christi amore"). Opuścił rodzinę (matka miała się rzucić przed nim, byle by tylko został) i udał się na nauki. Przez pewien czas studiował Pismo Święte pod okiem św. Sinella na Cleenish Island, skąd udał się do klasztoru w Bangor, któremu przewodził święty Kongal ("Komgal, Comgall"), założyciel tegoż klasztoru (zm. ok. 602). Tamże Kolumban, gdy otrzymał święcenia, został przełożonym szkoły klasztornej. Wtedy powstały też jego pierwsze pisma, jak komentarz do Księgi Psalmów (zaginiony), a także (jak się przypuszcza) reguła zakonna i księga pokutna, zbiory bardzo surowych przepisów/kar dla mnichów.
Za zgodą świętego Comgalla opuścił Irlandię około 591.
W tym czasie klasztory Kolumbana, choć wsparte przez władzę, cierpiały niedostatki w zaopatrzeniu. Niemniej egzystencja klasztorna przebiegała bez większych problemów, a znaczenie Kolumbana wzrastało z każdym rokiem. Jedno ze zdarzeń doskonale obrazuje, jak ważne w życiu zakonu było piwo, w którego sprawach miała interweniować nawet Opatrzność Boska. Wedle żywotów Kolumbana jeden z mnichów miał zapomnieć, że w piwnicy zostawił otwarty szpunt nad kuflem, ponieważ w czasie nalewania piwa wezwał go opat (czyli Kolumban). Jednakże Opatrzność nie pozwoliła piwu się rozlać, tworząc nad kuflem gigantyczną koronę z piany i dzięki temu ratując mnicha przed karą za marnotrawstwo.
Jednak przyszły dla Kolumbana czasy trudniejsze, których - nota bene - sam był autorem poprzez swoją zawziętość i upór. Możemy to zauważyć na przykładzie ustalania daty Świąt Wielkanocy (iryjski system różnił się od rzymskiego), czego dowodem są listy świętego do papieży Grzegorza I i Bonifacego IV, a także surowość przepisów jego reguł. Poparcie królewskie stracił Kolumban z powodu odmowy błogosławieństw dla synów Teuderyka II (następcy Childeberta II w Burgundii), pochodzących z nieprawego łoża. W 610 roku król zdecydował o deportacji świętego z powrotem do Irlandii. Kolumban uciekł jednak straży w czasie wykonywania wyroku (dokonał cudu) i udał się do Neustrii na dwór Chlotara II, któremu przepowiedział zjednoczenie w jego ręku państwa frankijskiego w 613 roku. Stamtąd udał się do Bregencji nad Jeziorem Bodeńskim gdzie, pod opieką króla Austrazji, Teudeberta II (także syna Childeberta II), ewangelizował Alemanów. Źródła mówią, że miał także rozmyślać o misji wśród Słowian. Z okresem alemańskim wiążą się też cuda. Warta wspomnienia jest opowieść o tym jak święty napotkał zgromadzenie pogańskie, na którym tańczono wokół wielkiej beczki piwa. Beczka ta miała być darem dla boga Wodana. Kolumban usłyszawszy to, zdenerwował się i dmuchnął na beczkę roztrzaskując ją w ten sposób. Ludzie, którzy nie przestraszyli się "piwnego deszczu", mieli się nawrócić.
Gdy Teudebert II zmarł w 612 roku, Austrazję przejął Teuderyk II, wspomniany król Burgundii. Tak więc Kolumban pozostawił ewangelizację Alemanii świętemu Gawłowi (Gallowi) i udał się do Agilulfa, ariańskiego króla Longobardii, który wziął go pod opiekę. W północnych Włoszech trwał wtedy konflikt religijny - ze świętym król wiązał nadzieje na uporządkowanie tego stanu. Król przejawiał także chęci zmiany wiary. Miejsce na klasztor otrzymał Kolumban w Bobbio, gdzie dopełnił swoich dni.
Misje kolumbańskie przyniosły do Europy pismo iryjskie i zachowane w Irlandii dzieła starożytne. Z misjami tymi wiązało się powstawanie skryptoriów i tym samym bibliotek (jak np. w Bobbio), słynących ze swych wielkich zbiorów. W klasztorach zakładane były także szkoły. Typowo ascetyczny charakter monastyriów kolumbańskich trafiał do ówczesnego przekonania; reguły i księga pokutna autorstwa Kolumbana nie działały odstraszająco, a raczej przyciągały nowych ludzi (tym samym denerwując biskupów) - były zgodne z ówczesną mentalnością. Jednakże po śmierci świętego kontrowersje co do iryjskiego spojrzenia na katolicyzm wzięły górę. Już w 623 poczęły się protesty mnichów i to w samym Luxeuil. Charakterystyczne, że były to protesty głównie mnichów pochodzenia galijskiego. Zaczęto więc regułę kolumbańską łagodzić (Donat z Besançon), aż w ogóle zniesiono ją w 817 na synodzie w Akwizgranie i wprowadzono do klasztorów kolumbańskich regułę św. Benedykta z Nursji. Samego Kolumbana uznano zaś uczniem tegoż świętego (!).
Kult.
Kult św. Kolumbana osiągnął spore znaczenie lokalne w średniowieczu i na początku czasów nowożytnych w rejonach przyległych do jego ostatniej fundacji w Bobbio. Zahamowanie rozwoju jego kultu łączy się z wprowadzeniem do klasztorów przezeń założonych reguły świętego Benedykta. Wzywany jest jako obrońca przed powodziami i chorobami psychicznymi.
W ikonografii przedstawiany jest, jako opat z pastorałem, brodaty mnich z księgą lub eremita z niedźwiedziem.
Jego wspomnienie liturgiczne obchodzone jest 23 listopada.

</doc>
<doc id="462838" url="https://pl.wikipedia.org/wiki?curid=462838" title="Tadeusz Adam Wilecki">
Tadeusz Adam Wilecki



</doc>
<doc id="462841" url="https://pl.wikipedia.org/wiki?curid=462841" title="Jan Ferdynand Olszewski">
Jan Ferdynand Olszewski



</doc>
<doc id="462842" url="https://pl.wikipedia.org/wiki?curid=462842" title="Leszek Cezary Miller">
Leszek Cezary Miller



</doc>
<doc id="462845" url="https://pl.wikipedia.org/wiki?curid=462845" title="Krystyna Moszumańska-Nazar">
Krystyna Moszumańska-Nazar

Krystyna Moszumańska-Nazar (ur. 5 września 1924 we Lwowie, zm. 27 września 2008 w Krakowie) – polska kompozytorka, profesor i rektor (1987–1993) krakowskiej Akademii Muzycznej.
Życiorys.
Uczęszczała do lwowskiej szkoły sióstr benedyktynek ormiańskich, szkoły muzycznej Anny Niementowskiej we Lwowie, następnie do lwowskiego konserwatorium. Po wojnie zmuszona do opuszczenia Lwowa anektowanego przez ZSRR osiadła w Krakowie, gdzie skończyła studia w PWSM jako uczennica Jana Hoffmana w klasie fortepianu i Stanisława Wiechowicza w klasie kompozycji.
Po studiach uczyła fortepianu i teorii w Liceum Muzycznym w Krakowie; wśród jej uczniów byli m.in.: Katarzyna Gärtner, Wojciech Karolak, Krzysztof Meyer i przyszły „skald” Andrzej Zieliński. Od 1963 uczyła w PWSM w Krakowie, obecnej Akademii Muzycznej. W 1975 została dziekanem, w 1978 prorektorem, a w 1987 rektorem tej uczelni (do 1993). Dzięki niej szkoła uzyskała obecną siedzibę, w centrum miasta, w byłym gmachu KW PZPR.
Główne nagrody uzyskane na międzynarodowych konkursach w 1961 i 1962 roku zwróciły na nią uwagę środowiska. Konsekwencją było pierwsze wykonanie na festiwalu „Warszawska Jesień” w 1963. W niedługim czasie zdobyła rangę najwybitniejszej polskiej kompozytorki po Grażynie Bacewicz. Utwory z lat sześćdziesiątych utrzymane były w nurcie sonoryzmu, w późniejszych do głosu doszła umiarkowana tradycja. Charakterystyczne dla kompozytorki było częste i pomysłowe używanie perkusji.
W 2009 roku Międzynarodowy Festiwal Muzyki Współczesnej w Krakowie został w całości poświęcony pamięci Krystyny Moszumańskiej-Nazar.
Skomponowała ok. 70 utworów, m.in.:
Była teściową Joanny Wnuk-Nazarowej, dyrygentki i byłej minister kultury.
Nagrody i odznaczenia.
W 1999 roku odznaczona Krzyżem Komandorskim Orderu Odrodzenia Polski. Wcześniej, w 1993, otrzymała Krzyż Oficerski tego orderu.

</doc>
<doc id="462846" url="https://pl.wikipedia.org/wiki?curid=462846" title="Stanisław Józef Łyżwiński">
Stanisław Józef Łyżwiński



</doc>
<doc id="462847" url="https://pl.wikipedia.org/wiki?curid=462847" title="Marek Bolesław Kotlinowski">
Marek Bolesław Kotlinowski



</doc>
<doc id="462848" url="https://pl.wikipedia.org/wiki?curid=462848" title="Ewa Barbara Sowińska">
Ewa Barbara Sowińska



</doc>
<doc id="462850" url="https://pl.wikipedia.org/wiki?curid=462850" title="Józef Zbigniew Gruszka">
Józef Zbigniew Gruszka



</doc>
<doc id="462853" url="https://pl.wikipedia.org/wiki?curid=462853" title="Ludwik Stanisław Dorn">
Ludwik Stanisław Dorn



</doc>
<doc id="462857" url="https://pl.wikipedia.org/wiki?curid=462857" title="Liwiusz Marian Ilasz">
Liwiusz Marian Ilasz



</doc>
<doc id="462859" url="https://pl.wikipedia.org/wiki?curid=462859" title="Pamela Denise Anderson">
Pamela Denise Anderson



</doc>
<doc id="462862" url="https://pl.wikipedia.org/wiki?curid=462862" title="Daniel Tomasz Podrzycki">
Daniel Tomasz Podrzycki



</doc>
<doc id="462863" url="https://pl.wikipedia.org/wiki?curid=462863" title="Adam Andrzej Słomka">
Adam Andrzej Słomka



</doc>
<doc id="462864" url="https://pl.wikipedia.org/wiki?curid=462864" title="Leszek Henryk Bubel">
Leszek Henryk Bubel



</doc>
<doc id="462868" url="https://pl.wikipedia.org/wiki?curid=462868" title="Zyta Janina Gilowska">
Zyta Janina Gilowska



</doc>
<doc id="462880" url="https://pl.wikipedia.org/wiki?curid=462880" title="Uchwała Sejmu o detronizacji Mikołaja I">
Uchwała Sejmu o detronizacji Mikołaja I

Uchwała Sejmu o detronizacji Mikołaja I – uchwała o detronizacji króla Polski Mikołaja I Romanowa (koronowanego w 1829) podjęta 25 stycznia 1831 przez Sejm Królestwa Polskiego obradujący na Zamku Królewskim w Warszawie; tekst uchwały zredagował Julian Ursyn Niemcewicz.
Okoliczności uchwalenia.
Po niepowodzeniu misji mediacyjnej księcia Franciszka Ksawerego Druckiego Lubeckiego wysłanej do Petersburga, doszło do zaostrzenia sytuacji politycznej. Generał Józef Chłopicki złożył władzę. 20 stycznia Sejm uznał powstanie za narodowe. Na sile przybrała lewica. 24 stycznia prasa warszawska opublikowała proklamację feldmarszałka Dybicza wzywającą do bezwarunkowego złożenia broni. 25 stycznia zwołano tłumną demonstrację ku czci straconych dekabrystów. Pochód rozpoczął się na Uniwersytecie Warszawskim; przemawiano na pl. Zamkowym, na wprost sejmu obradującego pod przewodnictwem marszałka Władysława Tomasza Ostrowskiego. Pochód wywarł na posłach silne wrażenie. W tym nastroju, na wniosek Romana Sołtyka parlament podjął jednomyślną uchwałę o złożeniu z polskiego tronu Mikołaja I. Jednym z inspiratorów i pierwszym sygnatariuszem był poseł z województwa krakowskiego Teodor Slaski. Gdy sekretarz Sejmu ogłosił, że nie wszyscy posłowie i senatorzy złożyli podpisy, Slaski zabrał głos i powiedział: "Kto nie podpisze aktu zrzucenia z tronu, ma być uważany i obwołany za zdrajcę Ojczyzny".
Ignacy Prądzyński, który – jak zaznaczył – nie był uczestnikiem tego wydarzenia, nazwał je "aktem prawdziwego szaleństwa". Zanotował, że nad nim nie dyskutowano i nie głosowano; zaproponowany przez jednego posła i poparty przez drugiego, został przyjęty oklaskami przez zapaleńców zajmujących miejsce na galerii, a milczenie innych posłów uznano za zgodę. Podpisywanie aktu wyjaśnia strachem o uznanie za zdradę w razie odmowy. Według legendy, po jej przegłosowaniu książę Adam Jerzy Czartoryski miał głośno powiedzieć do marszałka Ostrowskiego i jego brata: „zgubiliście Polskę”; mimo tych słów Czartoryski złożył podpis pod uchwałą.
Artykuły Konstytucji Królestwa Polskiego (1815) nie przewidywały możliwości detronizacji monarchy ani zerwania polsko-rosyjskiej unii personalnej.
Postanowienia.
Powołując się na łamanie swobód przyznanych narodowi polskiemu, sejm stwierdzał, że czuje się zwolniony od wierności panującemu. Uznał także, że dysponuje możliwością przekazania władzy królewskiej temu, kogo uzna za godnego i dającego gwarancję zachowania swobód. 
Konsekwencje.
29 stycznia sejm uchwalił ustawę o Rządzie Narodowym, któremu powierzył sprawowanie władzy królewskiej. W ocenie Stefana Kieniewicza, wbrew swojej woli, klasa panująca, ulegając patriotycznym nastrojom, została wciągnięta do walki o niepodległość. Miała ona kierować tą walką troszcząc się o to, by nie przerodziła się ona w rewolucję społeczną. 
Symbolicznie uznaje się, iż od daty przyjęcia tej uchwały rozpoczęła się wojna polsko-rosyjska 1831 roku.
W literaturze.
Adam Mickiewicz napisał o tym w swoim wierszu "Reduta Ordona" (1832): 

</doc>
<doc id="462890" url="https://pl.wikipedia.org/wiki?curid=462890" title="Czerniaków (ujednoznacznienie)">
Czerniaków (ujednoznacznienie)

Osoby noszące to nazwisko:

</doc>
<doc id="462899" url="https://pl.wikipedia.org/wiki?curid=462899" title="Herb Koszalina">
Herb Koszalina

Herb Koszalina – jeden z symboli miasta Koszalin w postaci herbu. Miasto od czasów lokacji pieczętowało się różnymi godłami. początkowo była to pieczęć z wizerunkiem biskupa stojącego w bramie miejskiej, później wizerunek ściętej głowy św. Jana Chrzciciela, a w 1959 wprowadzono herb przedstawiający rycerza w srebrnej zbroi na białym koniu.
Wygląd i symbolika.
Herb przedstawia na niebieskiej tarczy rycerza w srebrnej zbroi na białym koniu trzymającego w swym lewym boku czerwoną tarczę rycerską z białym orłem piastowskim o żółtych dziobie i szponach. Po prawej stronie jeźdźca znajduje się biały proporzec z czerwonym gryfem pomorskim.
Herb nawiązuje do wizerunku na pieczęci Bogusława II z dokumentu z 1214 roku.
Umieszczenie na tarczy rycerskiej orła piastowskiego a na proporcu gryfa pomorskiego miało za cel podkreślenie związków rodowych i politycznych, jakie łączyły pomorskiego księcia Bogusława II z Polską. Dla odróżnienia barw herbu miejskiego od herbu państwowego przyjęto barwę błękitną pola. "Miejska Rada Narodowa w Koszalinie" przedstawiła, iż społeczeństwo Koszalina pragnie, aby nowy herb miasta przypominał zamierzchłe czasy władców słowiańskich.
Historia.
Pieczęć z XIII wieku.
Pierwszy wizerunek, którym posługiwał się Koszalin znajdował się na pieczęci miejskiej z XIII wieku. Jest ona znana z dokumentów z 1286 roku oraz późniejszych. Zakłada się, że pieczęć wykonano po lokacji miasta w 1266 roku i przed 1286 rokiem. Pieczęć przedstawiała wizerunek stojącego biskupa kamieńskiego Hermanna von Gleichena pod trzema kościelnymi łukami w przedstawionej symbolicznie bramie miejskiej. Biskup w stroju pontyfikalnym, miał infułę na głowie, pastorał w lewej ręce, prawą unosił do błogosławieństwa. Nad bramą wznosiła się wieża o dwóch oknach i szerokim trójkątnym daszku. Na obu ścianach bocznych bramy (murach z blankami fortecznymi) znajdowała się tarcza herbowa, przy czym lewa (prawa heraldycznie) miała gryfa, a prawa (lewa heraldycznie) lwa. Gryf nawiązywał do rodu książąt Gryfitów, a lew był herbem Hermana von Gleichen. Na pieczęci miejskiej był napis SIGILLUM - CIVITATIS - CUSSELIN. Słowo "Cusselin" odpowiada słowiańskiej (kaszubskiej) nazwie miasta, a nie niemieckiej "Coslin".
Według relacji pieczęć znajdowała się na różnych dokumentach pochodzących jeszcze z lat do 1440 roku. Później przestano się nią posługiwać i zagubiono. W 1718 roku w gruzach spalonego wówczas ratusza, przypadkowo odnaleziono stary stempel mosiężny, który następnie do II wojny światowej pozostawał pod opieką miejscowego magistratu. Nie wiadomo, gdzie obecnie się znajduje.
Herb z XIV wieku.
W XIV wieku zmieniono gruntownie pieczęć miejską i obstalowano ją z nowym herbem, który przedstawiał ściętą głowę św. Jana Chrzciciela leżącą w misie. Święty Jan był patronem diecezji pomorskiej (tj. biskupstwa kamieńskiego), do którego Koszalin należał.
Herb 1938–1959.
Na podstawie przywileju menniczego od swoich biskupów bito w XV wieku małe denarki miejskie Koszalina. Monetki te były bez napisów, lecz miały po jednej stronie głowę św. Jana Chrzciciela, a po drugiej literę „Z” z dwoma krzyżykami, pierścieniami lub gwiazdkami po bokach lub miały samą literę „Z”. Znak podobny do litery Z użyto także na kamieniu granicznym w lesie (niem. "Hammerwald") rozdzielającym dawniejsze posiadłości miejskie od klasztornych cysterek z Koszalina. Jest to tzw. kamień runiczny. Prof. Marian Gumowski ocenił, że litera „Z” nie miała charakteru heraldycznego dla miasta, lecz była raczej znakiem lub inicjałem snycerza przy pierwszych denerkach z XV wieku, który zniesiono przy dalszych emisjach monet. Znak ten nie był nigdy umieszczony na pieczęciach miejskich. Podaje się też, że kamień runiczny ustawiono dla zabezpieczenia posiadłości miejskich, a ponieważ wykucie herbu miasta w kamieniu byłoby dość trudne, naniesiono na niego gmerk rzemieślników koszalińskiej mennicy.
31 sierpnia 1938 nazistowskie Niemcy wprowadziły za herb Koszalina tarczę herbową o czerwonym polu ze złotą literą „Z” z dwoma kółkami po bokach.
Projekt nowego herbu wykonał prof. Otto Hupp, który określił ten znak jako znak runiczny o germańskim rodowodzie.
Fritz Treichel stwierdził, że Niemcy widzieli w tej kompozycji stare, nordyckie ślady wikingów. Naziści często nawiązywali do germańskich, nordyckich symboli i znaków.
Znak „Z” spotykany jest w herbach miast niemieckich, historycy niemieccy nazwali go wolfsangel. Po wojnie dokonano niewielkiej korekty graficznej, prostując poziomo górne ramię symbolicznej litery „Z”.
Herb od 1959.
Nowy herb Koszalina został przyjęty 10 lutego 1959 roku. Autorem projektu był Tadeusz Przypkowski. Nowy herb miał do pieczęci księcia Bogusława II na dokumencie z 23 października 1214 roku, w którym nadawał osadę Koszalin norbertanom z Białoboków. Pieczęć ta przedstawia jadącego na koniu księcia trzymającego w ręce proporzec o trzech strefach i tarczą na ramieniu, na której widniał bezskrzydły gryf (przyjęto też lwa, jako niedbałość rysownika).
Odniesienia.
Logo Politechniki Koszalińskiej zawiera trzy herby Koszalina.

</doc>
<doc id="462901" url="https://pl.wikipedia.org/wiki?curid=462901" title="Szlif (jubilerstwo)">
Szlif (jubilerstwo)

W jubilerstwie przez szlif rozumie się wszystko, co jest związane z obróbką kamieni, a więc – nadanie określonej formy i pokrycia całej powierzchni symetrycznymi płaszczyznami, czyli fasetami.
W produkcji szkła laboratoryjnego mianem szlifu określa się rodzaj połączeń rozmaitych elementów sprzętu laboratoryjnego. Tego rodzaju szlif nazywany jest szlifem laboratoryjnym.
Jubilerzy przez szlif rozumieją:
Sposób szlifowania dobiera się w zależności od własności fizycznych i optycznych materiału. Nakładanie szlifu ma na celu wyeksponowanie pewnych własności materiału gemmologicznego, takich jak brylancja, barwne efekty optyczne, oraz eliminację lub minimalizację innych właściwości, np. defektów, skaz, inkluzji. Obecność szlifu może ułatwiać lub utrudniać identyfikację kamienia, np. polerowane fasetki ułatwiają wykonanie oznaczenia wartości współczynnika załamania światła, podczas gdy szlif kaboszonowy ogranicza możliwość jego precyzyjnego oznaczenia.

</doc>
<doc id="462902" url="https://pl.wikipedia.org/wiki?curid=462902" title="Paweł Wieczorek">
Paweł Wieczorek

Paweł Wieczorek ps. „Kohub” – dziennikarz, instruktor harcerski, harcmistrz. 
Od maja 1981 r. członek Kręgu Instruktorów Harcerskich im. Andrzeja Małkowskiego w Katowicach, w tymże miesiącu przejmuje – za namową wpółorganizatora i przewodniczącego katowickiego KIHAM podharcmistrza Wojciecha Poczachowskiego – kierowanie kręgiem. Członek Rady Porozumienia KIHAM. W 1982 roku aktywnie włącza się do prac hufca ZHP Katowice, wspierając ówczesnego komendanta harcmistrza Andrzeja Cofałę. W 1983 roku usunięty karnie z ZHP za udział w spotkaniach Duszpasterstwa Harcerskiego. Współzałożyciel Związku Harcerstwa Rzeczypospolitej.
W harcerstwie znany jako autor książek, np. Zielonego Straszydła, Szkoły harców, Pięciu Zielonych, Wzgórza Rosiczki. Był redaktorem naczelnym portalu instruktorskiego „Pobudka”.
Z zawodu dziennikarz, pracował m.in. w „Świecie Młodych” (z którego został w 1984 usunięty wskutek interwencji ministra pracy w Sądzie Najwyższym „z powodu posiadania i rozpowszechniania poglądów niezgodnych z linią programową pisma”) oraz w „Gościu Niedzielnym” (przez 11 lat), współpracownik radia i telewizji, wydawca. Ojciec dwóch córek.

</doc>
<doc id="462903" url="https://pl.wikipedia.org/wiki?curid=462903" title="Koszalin (stacja kolejowa)">
Koszalin (stacja kolejowa)

Koszalin – pasażerska i towarowa stacja kolejowa w Koszalinie, w województwie zachodniopomorskim. Jest to węzeł o znaczeniu regionalnym, od linii kolejowej nr 202 (Gdańsk Główny-Stargard) odchodzi tu linia kolejowa nr 402 do Goleniowa.
Opis.
Zabudowania stacji Koszalin znajdują się w zachodniej części miasta, wzdłuż Alei Armii Krajowej i ul. Kolejowej. Stacja towarowa położona jest dokładnie naprzeciwko dworca pasażerskiego. Tuż obok znajduje się stacja Koszalińskiej Kolei Wąskotorowej, Koszalin Wąskotorowy. Istnieje możliwość przewożenia wagonów normalnotorowych po torach o prześwicie 1000 mm za pomocą transporterów.
Według klasyfikacji PKP ma kategorię dworca regionalnego. Zatrzymują się tu wszystkie pociągi pasażerskie.
Pasażerowie.
W roku 2017 wymiana pasażerska wyniosła 1,17 mln osób (3,2 tys. dziennie), co dało jej 76. miejsce w Polsce.
W roku 2018 stacja obsługiwała 3,4 tys. pasażerów na dobę (łącznie 1,24 mln osób).
W roku 2019 wymiana pasażerska wyniosła 1,28 mln osób (3,5 tys. dziennie), co dało jej 81. miejsce w Polsce.
W roku 2020 wymiana pasażerska wyniosła 805 tys. osób (2,2 tys. dziennie), co dało jej 74. miejsce w Polsce.
W roku 2021 wymiana pasażerska wyniosła 1,06 mln osób (2,9 tys. dziennie), co dało jej 69. miejsce w Polsce.
Historia.
W czerwcu 1859 została otwarta linia ze Stargardu do Koszalina, z pierwszym budynkiem dworca. W latach 1913-1914 miała miejsce przebudowa dworca, który został spalony w marcu 1945. Został odbudowany i istniał do 1962, następnie powstał obecny dworzec. W 2023 roku dworzec PKP w Koszalinie czeka kolejna przebudowa, która potrwa około roku. Stary budynek dworca zostanie zburzony, a przy budowie nowego zostanie wykorzystanych jedynie kilka pochodzących z niego elementów, obecnie objętych ochroną konserwatorską (m.in. sgraffito z głównego holu). Nowy dworzec będzie miał nowoczesną bryłę i będzie zadaszony półprzeźroczystym, szklanym dachem. Na parterze przewidziano miejsce na lokale handlowe oraz pojemną poczekalnię. Nowy budynek koszalińskiego dworca będzie oddany do użytku pod koniec 2024 roku.

</doc>
<doc id="462908" url="https://pl.wikipedia.org/wiki?curid=462908" title="Piotr Wysz">
Piotr Wysz

Piotr Wysz Radoliński herbu Leszczyc (ur. ok. 1354 w Radolinie, zm. 30 września 1414 w Poznaniu) – biskup krakowski od 1392, poznański od 1412.
Życiorys.
Z wykształcenia prawnik, studiował w Pradze i Padwie, gdzie w 1386 roku uzyskał doktorat obojga praw. 
Współpracownik króla Władysława Jagiełły i królowej Jadwigi Andegawenki. Od 1391 roku kanclerz dworu królowej, w dniu 4 grudnia 1392 roku mianowany biskupem krakowskim. Współorganizator odnowionej i powiększonej o wydział teologiczny w 1397 roku na mocy pozwolenia papieża Bonifacego IX Akademii Krakowskiej. Pierwszy kanclerz uczelni krakowskiej. Wykonawca testamentu królowej Jadwigi Andegawenki w 1399 roku.
Biskup Piotr Wysz trzykrotnie w latach 1394, 1396 i 1408 zwoływał synody diecezjalne. W 1397 roku wraz z królewską parą sprowadził zakon karmelitów do kościoła „na Piasku”, a w 1405 sprowadził do Krakowa wraz z królem Władysławem Jagiełłą zakon kanoników regularnych laterańskich z Kłodzka powierzając ich opiece kościół pw. Bożego Ciała na Kazimierzu. W 1401 roku był sygnatariuszem unii wileńsko-radomskiej. Był świadkiem pokoju w Raciążku w 1404 roku. 
Był uczestnikiem dwóch soborów: w Sienie w 1408 roku i Pizie w 1409 roku. Zabierając głos jako biskup i dyplomata uczestnicząc w obradach soborowych krytykował nadużycia w kościele i postulował wprowadzenie reform. Po obradach soboru wraz z opatem tynieckim Mścisławem biskup postanowił udać się z pielgrzymką do Ziemi Świętej; do kraju powrócił wiosną 1410 roku. Podpisał pokój toruński 1411 roku.
Wskutek intrygi księcia Witolda w 1412 roku biskupa Piotra Wysza przeniesiono na biskupstwo poznańskie, natomiast biskup poznański Wojciech Jastrzębiec został biskupem krakowskim. Antypapież Jan XXIII zatwierdził powyższe zmiany nie chcąc sobie zrażać króla Władysława Jagiełły. Biskup Piotr Wysz zmarł w Poznaniu i pochowany został w katedrze poznańskiej. Był sygnatariuszem aktu Unii horodelskiej 1413 roku.

</doc>
<doc id="462911" url="https://pl.wikipedia.org/wiki?curid=462911" title="Ust-Kamienogorsk">
Ust-Kamienogorsk

Ust-Kamienogorsk (kaz. Өскемен, "Öskemen"; ros. Усть-Каменогорск, "Ust´-Kamienogorsk") – miasto w Kazachstanie na przedgórzu Ałtaju, nad rzeką Irtysz. Stolica obwodu wschodniokazachstańskiego. Ludność: 347 480 mieszkańców (2020).
Nad Irtyszem znajduje się elektrownia wodna. W mieście działa przemysł metalurgiczny, metalowy, maszynowy, elektrotechniczny, spożywczy, materiałów budowlanych, meblarski.

</doc>
<doc id="462912" url="https://pl.wikipedia.org/wiki?curid=462912" title="Ust-Kamenogorsk">
Ust-Kamenogorsk



</doc>
<doc id="462913" url="https://pl.wikipedia.org/wiki?curid=462913" title="Arnaldo Otegi">
Arnaldo Otegi

Arnaldo Otegi (ur. 6 lipca 1958 w Elgoibar, prowincja Gipuzkoa) – nacjonalistyczny polityk baskijski, były członek ETA, czołowy polityk partii Batasuna, obecnie zdelegalizowanej.
Z wykształcenia filozof, w połowie lat 70. związał się z ETA. Jego komando miało na koncie m.in. wysadzenie stacji benzynowej, rabunek samochodów z bronią w ręku, atak na dowództwo wojskowe w San Sebastián, liczne rozboje i uwolnienie członka ETA internowanego w szpitalu. W wyniku tych działań Otegi musiał w 1977 uciekać do Francji.
W styczniu 1989 został oczyszczony z zarzutów udziału w porwaniu byłego deputowanego Javiera Rupéreza. Jednak już 21 lutego tego samego roku uznano go winnym porwania przedsiębiorcy Luisa Abaituy i skazano na sześć lat więzienia. W 1990 wyszedł z więzienia po odbyciu połowy kary.
W lokalnych wyborach parlamentarnych 1994 znalazł się na siódmym miejscu listy Batasuny z prowincji Gipuzkoa. Jego partia otrzymała jednak tylko 6 mandatów i Otegi nie dostał się do parlamentu baskijskiego. Udało mu się to rok później, kiedy zastąpił deputowaną Begoñę Arrondo, pozbawioną mandatu po skazaniu za współpracę z grupą zbrojną.
W listopadzie 1997 Sąd Najwyższy skazał na siedem lat więzienia członków prezydium krajowego partii za rozpowszechnianie filmu propagandowego ETA. Wyrok został później uchylony przez Trybunał Konstytucyjny, ale zatrzymani członkowie prezydium zostali już zastąpieni przez nowych. Do nowych władz Batasuny wszedł wówczas m.in. Otegi.
12 września 1998 Otegi złożył swój podpis pod "Deklaracją z Estelli/Lizarry", która proponowała rozwiązanie konfliktu baskijskiego poprzez rozpoczęcie dialogu bez "niemożliwych do zrealizowania warunków wstępnych". Kolejne zdanie deklaracji mówiło jednak o "całkowitym pozbyciu się wszelkich form przemocy", który to warunek nigdy nie został spełniony.
W wyborach autonomicznych z 1998 był kandydatem Euskal Herritarrok (wspólna koalicja nacjonalistów i skrajnej lewicy) z prowincji Gipuzkoa. Porozumienie z Estelli, które sugerowało zawieszenie broni przez ETA, dały koalicji kredyt zaufania w społeczeństwie – nacjonaliści uzyskali najlepszy od 10 lat wynik (14 deputowanych) i stali się trzecią siłą polityczną w Kraju Basków i Nawarze.
W sierpniu 2000 r. został oskarżony o pochwałę terroryzmu, kiedy złożył hołd czterem członkom ETA, poległym w eksplozji samochodu-pułapki, który sami zamierzali wysadzić.
W listopadzie 2004 Otegi zaproponował utworzenie "stołów dialogu" dla rozwiązania konfliktu baskijskiego. Jego propozycja wywołała żywą dyskusję i w końcu podniosły się głosy o możliwości negocjacji pomiędzy rządem a ETA. 26 maja 2005, w szczycie debaty na temat negocjacji, został prewencyjnie aresztowany pod zarzutem udziału w grupie zbrojnej. Opuścił areszt po zapłaceniu kaucji 400 tys. euro. Nie był to jednak jego jedyny problem z prawem w tym okresie. W listopadzie 2005 został skazany przez Sąd Najwyższy za znieważenie króla Jana Karola I, kiedy obwołał go "szefem katów". Odwołał się od wyroku do Trybunału Konstytucyjnego.
Pod koniec 2005 roku ukazał się w zbiór wywiadów z Otegim pod tytułem "Mañana, Euskal Herria" (hiszp./bask. "Jutro, Ojczyzna Basków"). Otegi przyznał się do sympatii do prezydenta Wenezueli Hugo Cháveza i kilkakrotnie odwoływał się do osoby Simona Bolivara, wenezuelczyka pochodzenia baskijskiego, przywódcy ruchu niepodległościowego i oporu przeciw Hiszpanii w Ameryce Południowej.

</doc>
<doc id="462915" url="https://pl.wikipedia.org/wiki?curid=462915" title="Marcin Dunin">
Marcin Dunin

Marcin Dunin Sulgostowski (ur. 11 listopada 1774 w Wale, zm. 26 grudnia 1842 w Poznaniu) – polski biskup rzymskokatolicki, arcybiskup metropolita gnieźnieński i poznański oraz prymas Polski w latach 1831–1842.
Życiorys.
Młodość i edukacja.
Pochodził z niezbyt bogatej rodziny ziemiańskiej. Był najstarszym synem Felicjana i Brygidy z domu Szczakowskiej. Wychowywał się jednak pod opieką stryja Wacława. Naukę rozpoczął w kompleksie pojezuickich szkół w Rawie Mazowieckiej, zaś maturę zdał w gimnazjum w Bydgoszczy. W latach 1793–1797 studiował teologię w Collegium Germanicum w Rzymie. W 1797 po zakończeniu studiów przyjął święcenia kapłańskie.
Prezbiter.
Po powrocie na ziemie polskie pełnił różnorodne funkcje kościelne, w tym kanonika w kolegiacie wiślickiej i katedrze włocławskiej. W 1815 został kanclerzem kurii gnieźnieńskiej, a w 1817 radcą szkolnym przy Rejencji Poznańskiej.
Biskup.
Uważając Dunina za lojalnego wobec króla pruskiego, władze niemieckie zgodziły się w marcu 1830, aby objął trony arcybiskupie w Poznaniu i w Gnieźnie. Ingres odbył się w 1830. Dowodem tej lojalności miało być wydanie przez Dunina, na polecenie nadprezydenta Edwarda Flottwella, listu pasterskiego potępiającego powstanie listopadowe. Z drugiej strony jednak Dunin wyjednał u władz pruskich odstępstwo od ustawy z 1830, która nakazywała kierowanie całej korespondencji do władz w języku niemieckim, zwalniając z tego obowiązku kapłanów o niedostatecznej znajomości tego języka.
Marcin Dunin przyjął sakrę biskupią 10 lipca 1831 w katedrze gnieźnieńskiej z rąk swojego biskupa pomocniczego Marcina Siemieńskiego. Współkonsekratorami podczas tej uroczystości byli jedynie kanonicy, gdyż odmówiono w niej udziału biskupom niemieckim, a biskupi z Królestwa Polskiego nie mogli na nią przybyć z powodu powstania listopadowego.
W 1837 rozpoczął się spór arcybiskupa z władzami Królestwa Prus. Dunin jako ultramontanista, powołując się na brewe papieża Piusa VIII z 1830 ogłosił, że zawierając małżeństwo mieszane (katolicko-protestanckie), każda para musi złożyć deklarację, że dzieci bez względu na ich płeć zostaną wychowane w wierze katolickiej. Było to sprzeczne z prawem pruskim, które nakazywało aby w przypadku takich związków synowie przyjmowali wyznanie ojca, a córki wyznanie matki. Za to polecenie skazano Dunina na 6 miesięcy kary twierdzy oraz pozbawienie godności arcybiskupiej. Karę internowania rozpoczął 3 kwietnia 1839. Arcybiskup, uznając wyrok władz za bezprawne ingerowanie w sprawy Kościoła, opuścił Berlin i udał się do Poznania, gdzie został aresztowany, a następnie pod strażą odesłany do twierdzy kołobrzeskiej, skąd po 10 miesiącach więzienia zwolnił go nowy król Fryderyk Wilhelm IV. Podczas pobytu w Kołobrzegu arcybiskup Dunin mieszkał przy rynku w nieistniejącej już dziś kamienicy Schröderów. Dom ten w czasie uwięzienia metropolity stał się miejscem manifestacji i spotkań katolików polskich i niemieckich, którzy w każdą niedzielę zbierali się tłumnie przed oknami posesji, aby wysłuchać odprawianej przez Marcina Dunina mszy świętej. Konflikt ten sprawił, że wśród polskiej większości Wielkiego Księstwa Poznańskiego narosły nastroje antyniemieckie. Aby załagodzić tę sytuację, nowy monarcha zdymisjonował znienawidzonego Flottwella.
Po powrocie z więzienia Dunin złożył przysięgę na wierność Fryderykowi Wilhelmowi IV, jednak aż do śmierci kontynuował swoją politykę, nie dopuszczając między innymi do kapituły niemieckich kandydatów.
Marcin Dunin Sulgostowski był autorem książeczki do nabożeństwa, którą od jego nazwiska nazywano popularnie "Duninem". Modlitewnik ten spisał na polecenie arcybiskupa ksiądz Jan Kanty Dąbrowski. Pierwsze wydanie książki zostało opublikowane w 1842.
Arcybiskup zmarł po długiej chorobie w Poznaniu 26 grudnia. Został pochowany w poznańskiej katedrze, serce zgodnie z jego życzeniem złożono w podziemiach archikatedry w Gnieźnie.

</doc>
<doc id="462920" url="https://pl.wikipedia.org/wiki?curid=462920" title="Biofeedback">
Biofeedback

Biofeedback, "biologiczne sprzężenie zwrotne" – dostarczanie człowiekowi informacji zwrotnej („feedback”) o zmianach jego stanu fizjologicznego. Zmiany fizjologiczne organizmu monitorowane są przez odpowiednie urządzenie, np. pomiarowy system komputerowy.
Metoda ta wykorzystywana jest między innymi w psychologii, w medycynie, w parapsychologii, ale także w sporcie czy biznesie. 
Jest to także metoda terapii, polegająca na podawaniu pacjentowi sygnałów zwrotnych o zmianach stanu fizjologicznego jego organizmu, dzięki czemu może on nauczyć się świadomie modyfikować funkcje, które normalnie nie są kontrolowane świadomie, np. fale mózgowe, opór elektryczny skóry (GSR), napięcie mięśni itp.
Informacje przekazywane są w formie: 
Biofeedback nie jest alternatywną formą terapii w stosunku do farmakoterapii. W niektórych schorzeniach ją zastępuje, w innych uzupełnia. Przewagą biofeedbacku jest to, że jest to metoda całkowicie bezpieczna, bez skutków ubocznych. Motorem skuteczności terapii jest silna wola i motywacja pacjenta. I właśnie ten czynnik podkreślają terapeuci: poczucie odpowiedzialności pacjenta za wynik własnego leczenia.
Szczegółowy przebieg sesji biofeedback różni się w zależności od rodzaju biofeedbacku.

</doc>
<doc id="462926" url="https://pl.wikipedia.org/wiki?curid=462926" title="Wybierak podnosząco-obrotowy">
Wybierak podnosząco-obrotowy



</doc>
<doc id="462927" url="https://pl.wikipedia.org/wiki?curid=462927" title="Miernik częstotliwości">
Miernik częstotliwości

Miernik częstotliwości (także: "częstościomierz", "częstotliwościomierz") – przyrząd pomiarowy służący do pomiaru częstotliwości drgań elektromagnetycznych lub sprężystych.
W budowie częstotliwościomierza wykorzystane są mechaniczne bądź elektryczne układy rezonansowe, które dostraja się do mierzonej aktualnie częstotliwości. Do pomiaru napięć sinusoidalnie zmiennych wykorzystywane są zazwyczaj urządzenia działające na zasadzie rezonansu elektrycznego (przy niskich częstotliwościach – także rezonansu mechanicznego). Do pomiaru częstotliwości innych sygnałów i impulsów (piłokształtnych, prostokątnych itp.) – częściej różnego rodzaju cyfrowe liczniki.
Częstotliwościomierz wibracyjny.
Typ częstotliwościomierza, którego zasada działania polega na wprawieniu w ruch szeregu stalowych blaszek przymocowanych do wspólnej listwy. Z jednej strony blaszki są zagięte pod kątem prostym i pomalowane na biało stanowiąc wskaźnik do odczytu na tarczy miernika. Częstotliwość drgań poszczególnych blaszek różni się o jeden herc. Blaszki wprawiane są w ruch przez cewkę napięciową zasilaną ze źródła napięcia o badanej częstotliwości. Największą amplitudę drgań wykazują blaszki o częstotliwości drgań własnych będących w rezonansie z częstotliwością drgań wymuszonych.
Falomierz.
Urządzenie które dodatkowo mierzy również długości fali elektromagnetycznej nazywa się falomierzem.
Rodzaje falomierzy:

</doc>
<doc id="462935" url="https://pl.wikipedia.org/wiki?curid=462935" title="Basilius de Varna">
Basilius de Varna



</doc>
<doc id="462938" url="https://pl.wikipedia.org/wiki?curid=462938" title="Tadeusz Witold Szulc">
Tadeusz Witold Szulc

Tadeusz Witold Szulc, znany również jako Tad Szulc (ur. 25 lipca 1926 w Warszawie, zm. 21 maja 2001 w Waszyngtonie) – amerykański dziennikarz polskiego pochodzenia.
Życiorys.
Był synem Seweryna Szulca i Janiny Baruch Szulc. Uczęszczał do szkoły w Szwajcarii. W 1940 wyemigrował z Polski dołączając do swojej rodziny mieszkającej od połowy lat 30. XX wieku w Brazylii. Tam studiował na Uniwersytecie Brazylijskim, lecz w 1945 porzucił studia dla pracy reportera Associated Press w Rio de Janeiro. W 1949 przeprowadził się do Nowego Jorku i w 1954 uzyskał amerykańskie obywatelstwo.
W latach 1953–1972 był korespondentem The New York Timesa. Podczas swojej dwudziestoletniej pracy w dzienniku był korespondentem m.in. w Azji, Ameryce Łacińskiej, Hiszpanii, Portugalii i Europie Środkowej. W kwietniu 1961, gdy pracował w Miami uzyskał informacje o planowanej przez administrację Kennedy’ego inwazji na Kubę w Zatoce Świń. Artykuł opisujący przygotowania kubańskich emigrantów na Florydzie i w Gwatemali został ostatecznie złagodzony i usunięto z niego informacje, że inwazja ma się odbyć w najbliższym czasie. Faktycznie, sterowana i finansowana przez CIA, inwazja w Zatoce Świń miała miejsce 10 dni później.
W 1968 jako reporter był świadkiem inwazji wojsk Układu Warszawskiego w Czechosłowacji. Po 4 miesiącach od inwazji został wydalony z kraju pod niejasnymi zarzutami.
W 1972 porzucił pracę reportera i zajął się pisaniem książek. Napisał ich 20, a wśród nich m.in. biografię Jana Pawła II i Fidela Castro.
Odznaczono go francuską Legią Honorową.
Miał dwójkę dzieci. W 1998 roku przeszedł operację na otwartym sercu, a rok później został poddany operacji raka kręgosłupa. Zmarł na raka płuc.

</doc>
<doc id="462940" url="https://pl.wikipedia.org/wiki?curid=462940" title="Stadion (ujednoznacznienie)">
Stadion (ujednoznacznienie)



</doc>
<doc id="462944" url="https://pl.wikipedia.org/wiki?curid=462944" title="Gladbeck">
Gladbeck

Gladbeck − miasto w Niemczech w kraju związkowym Nadrenia Północna-Westfalia, w rejencji Münster, w powiecie Recklinghausen. Powierzchnia miasta wynosi 35,91 km² i zamieszkiwana jest przez 75 253 osoby (31.12.2010). Średnia wysokość to 52 m n.p.m.
Gospodarka.
W mieście rozwinął się przemysł elektrotechniczny, metalowy, chemiczny, precyzyjny oraz odzieżowy.
Współpraca.
Miejscowości partnerskie:

</doc>
<doc id="462952" url="https://pl.wikipedia.org/wiki?curid=462952" title="Lux Occulta">
Lux Occulta

Lux Occulta (pol. ukryte światło) – polska grupa muzyczna wykonująca początkowo black metal, w późniejszym okresie działalności zespół zwrócił się w stronę metalu awangardowego. Zespół powstał w 1994 roku w podkarpackiej miejscowości Dukla. Do 2001 roku zespół wydał dobrze przyjęte przez krytyków cztery albumy studyjne. W 2002 roku grupa zawiesiła działalność w związku z problemami wydawniczymi oraz znikomą promocją wydanego nakładem Maquiavel Music Entertainment rok wcześniej albumu "The Mother and the Enemy". W 2011 roku formacja wznowiła działalność.
Historia.
Grupa powstała pod koniec 1994 roku w Dukli z inicjatywy gitarzystów Petera i G.amesa. Skład uzupełnili: wokalista Jaro.Slav, perkusista Aemil oraz basista Jackie. Jako ostatni dołączył klawiszowiec U.reck, który przed występami w Lux Occulta grał na akordeonie. Pierwsze próby zespołu odbywały się w kinie „Promień” w Dukli. Tam też na dwuśladowym magnetofonie zostały zarejestrowane pierwsze kompozycje. W lipcu 1995 roku w Manek Studio w Sanoku formacja nagrała pierwsze demo. Okładkę kasety ozdobiło zdjęcie przedstawiające zanurzonego w wodzie gitarzystę G.amesa. Wydawnictwo zatytułowane "The Forgotten Arts" ukazało się w 1995 roku nakładem wytwórni Pagan Records. Pod koniec roku odbył się debiut sceniczny Lux Occulta, który miał miejsce w Krośnie na Przeglądzie Amatorskich Zespołów Muzycznych. Formacja zajęła 3. miejsce wzbudzając zainteresowanie lokalnej publiczności. 
Na przełomie marca i kwietnia 1996 roku w Manek Studio zespół nagrał swój pierwszy studyjny album pt. "Forever Alone. Immortal". Okładkę albumu ozdobiło retuszowane zdjęcie aloesu. Wydawnictwo mimo błędów realizatorskich, pozwoliło zaistnieć grupie na polskim rynku muzycznym. W czerwcu grupę opuścił perkusista Aemil, którego zastąpił Kriss, muzyk o większych umiejętnościach, co pozwoliło na rozwinięcie formuły muzycznej. Nowy perkusista zadebiutował jesienią tego samego roku podczas sesji nagraniowej w Manek Studio. Zespół zarejestrował interpretacje utworu „Czas zemsty” z repertuaru katowickiej grupy thrashmetalowej Kat, który ukazał się na kompilacji "Czarne zastępy – W hołdzie Kat" dwa lata później. W grudniu muzycy wrócili do studia, gdzie zostały nagrana utwory z przeznaczeniem na minialbum. Ostatecznie z powodu kłopotów z wytwórnią wydawnictwo nie ukazało się. Jeszcze w 1996 roku grupa wystąpiła na koncercie z okazji pięciolecia działalności Neolith. W międzyczasie muzycy zmienili salę prób, która znajdowała się w Ratuszu Miejskim w Dukli. 
Na początku 1997 roku grupa odbyła krótką trasę koncertową w Niemczech. Muzycy poprzedzali występy Fosth i Shadows Toward My Sky. W lipcu Lux Occulta udała się do Olsztyna, gdzie w tamtejszym Selani Studio rozpoczęli nagrania drugiego albumu studyjnego. Kompozycje inspirowane twórczością takich grup jak Cradle of Filth czy Emperor zostały zarejestrowane we współpracy z producentem muzycznym Andrzejem Bombą. Wydawnictwo zatytułowane "Dionysos" ukazało się w grudniu tego samego roku, ponownie nakładem Pagan Records. W styczniu 1998 roku zespół opuścili gitarzysta G’ames oraz basista Jackie, któremu studia uniemożliwiały dalsze występy. Ich miejsce zajęli nastoletni instrumentaliści, gitarzysta Vogg oraz basista Martin, obaj występujący w krośnieńskiej grupie Decapitated. W marcu w odnowionym składzie zespół odbył trasę wraz z Damnation i Sacriversum. Następnie na przełomie maja i czerwca Lux Occulta dała szereg koncertów wraz Christ Agony i Hate. Formacja wystąpiła także na festiwalach: Festering Blood na Słowacji oraz Novum Vox Mortis w Warszawie. W grudniu 1998 roku ukazał się minialbum "Maior Arcana (The Words That Turn Flesh Into Light)", na który trafiły nagrania z grudnia 1996 roku.
W grudniu ponownie w olsztyńskim Selani Studio grupa rozpoczęła prace nad kolejnym albumem. Płyta zrealizowana z Andrzejem Bombą otrzymała tytuł "My Guardian Anger", a jego premiera odbyła sierpniu 1999 roku. W trakcie sesji powstał pierwszy teledysk Lux Occulta do utworu „Kiss My Sword”. Wydawnictwo spotkało się z entuzjastycznym przyjęciem. Pochlebnie o warstwie lirycznej koncepcyjnego albumu wyraził się m.in. Adrian Wasilewski, ówczesny autor tekstów dla formacji Vader. Pierwszym etapem promocji nowej płyty były występy w ramach objazdowego Thrash'em All Festival. Przed rozpoczęciem trasy Kriss uległ wypadkowi, który uniemożliwił mu grę. Zastąpił go ówczesny muzyk Devilyn - Kuba. W międzyczasie kontuzjom ulegli również Jaro.Slav i U.reck, co opóźniło powrót formacji na scenę. Pierwsze występy odbyły się dopiero w marcu 2000 roku w ramach małej trasy wraz ze szwedzką formacją Gardenian. W maju Lux Occulta wystąpiła jako niespodzianka na festiwalu Metalmania w katowickim Spodku, wywołując radość kilku tysięcy fanów.
W czerwcu grupa podpisała kontrakt z portugalską wytwórnią Maquiavel Music Entertainment. Natomiast w lipcu zespół wystąpił podczas Silesia Festival w Czechach razem z Haemorrhage, Altar, Dark Funeral i Behemoth oraz na festiwalu Castle Party w Bolkowie wraz z zespołami Moonlight, Desdemona, Closterkeller oraz Artrosis. W sierpniu 2001 roku muzycy weszli do częstochowskiego studia 333 gdzie rozpoczęli nagrania czwartego albumu studyjnego. Sesja odbyła się we współpracy z producentem muzycznym Bartkiem Kuźniakiem. W trakcie prac zespół opuścił Kriss, który po nagraniu kilku utworów został zastąpiony przez muzyka sesyjnego - Gerarda Niemczyka. Realizacja utworów została zakończona we wrześniu. Album zatytułowany "The Mother and the Enemy" został wydany 19 listopada. W międzyczasie grupa kolejny raz wystąpiła na Thrash'em All Festival m.in. z grupami Krisiun i Vader. W trakcie tasy z zespołu odszedł gitarzysta Peter. Lux Occulta dokończyła tournée z jednym gitarzystą. Przyczyną odejścia drugiego z założycieli były m.in. problemy osobiste. Nowym gitarzystą został Kastor z krakowskiej formacji Atrophia Red Sun. Jednakże dalsze problemy personalne oraz znikoma promocja wydanego nakładem Maquiavel Music Enterteiment albumu przyczyniły się do rozwiązania zespołu w 2002 roku. W 2011 roku formacja wznowiła działalność. Z kolei w 2012 roku muzycy rozpoczęli nagrania piątego albumu studyjnego. 
W marcu 2014 roku ukazała się piąta płyta zespołu - "Kołysanki", wydana przez oficynę Trzecie Ucho po trzynastoletniej przerwie wydawniczej. Album stylistycznie nawiązuje do eksperymentalnych utworów, zawartych na "The Mother and the Enemy", a brzmienie wzbogacono m.in. o akordeon, kontrabas i trąbkę.

</doc>
<doc id="462956" url="https://pl.wikipedia.org/wiki?curid=462956" title="Anyang (Chiny)">
Anyang (Chiny)

Anyang (chiń. 安阳; pinyin: "Ānyáng") – miasto o statusie prefektury miejskiej we wschodnich Chinach, w prowincji Henan, na północny wschód od miasta Zhengzhou. W 2010 roku liczba mieszkańców miasta wynosiła 817 193. Prefektura miejska w 1999 roku liczyła 5 125 135 mieszkańców. Ośrodek hutnictwa żelaza, przemysłu włókienniczego i spożywczego. Siedziba rzymskokatolickiej diecezji Jixian.
W odległości około 2 km na zachód od miasta odnalezione zostały ruiny Yinxu – pozostałości ostatniej stolicy pierwszej historycznej dynastii chińskiej Shang.

</doc>
<doc id="462957" url="https://pl.wikipedia.org/wiki?curid=462957" title="Witold Trąmpczyński">
Witold Trąmpczyński

Witold Trąmpczyński (ur. 22 października 1909 w Podlesiu, zm. 18 lutego 1982 w Warszawie) – polski profesor nauk ekonomicznych i polityk. Prezes Narodowego Banku Polskiego (1950–1956) i minister handlu zagranicznego (1956–1968), poseł na Sejm PRL V kadencji, ambasador PRL w Stanach Zjednoczonych. Budowniczy Polski Ludowej.
Życiorys.
Syn Antoniego i Jadwigi. Uczeń Gimnazjum Męskiego w Ostrowie Wielkopolskim. Absolwent i "doktor honoris causa" Uniwersytetu Poznańskiego, studiował również w Austrii, Stanach Zjednoczonych i Wielkiej Brytanii. Profesor Uniwersytetu Jagiellońskiego i Szkoły Głównej Planowania i Statystyki w Warszawie (SGPiS od 1960). Kierował Katedrą, a później Instytutem Międzynarodowych Stosunków Gospodarczych SGPiS. Jeden z założycieli w 1945 Polskiego Towarzystwa Ekonomicznego. Od 1937 doktor, a następnie profesor nauk ekonomicznych.
Po studiach pracował od 1934 do 1939 na Uniwersytecie Poznańskim, w 1939 został docentem. W trakcie okupacji pracował w Banku Emisyjnym w Polsce, działał konspiracyjnie oraz w tajnym nauczaniu. Od 1945 pracował na UJ. Od 1945 zastępca naczelnego dyrektora, następnie naczelny dyrektor, a od 1950 do 1956 prezes Narodowego Banku Polskiego (równocześnie podsekretarz stanu w Ministerstwie Finansów).
W 1947 wstąpił do Polskiej Partii Robotniczej, a w 1948 przystąpił wraz z nią do Polskiej Zjednoczonej Partii Robotniczej, w latach 1964–1971 zastępca członka Komitetu Centralnego PZPR. W okresie 1956–1968 minister handlu zagranicznego, następnie do 1971 zastępca przewodniczącego Komisji Planowania przy Radzie Ministrów (w 1971 pełniący obowiązki przewodniczącego). Sprawował mandat posła na Sejm PRL V kadencji. Od 4 września 1971 do 27 września 1977 ambasador PRL w Stanach Zjednoczonych. 
Był żonaty z Różą Trąmpczyńską (1916–1982). Pochowany na cmentarzu Powązki Wojskowe w Warszawie (kwatera C37-6-2).

</doc>
<doc id="462958" url="https://pl.wikipedia.org/wiki?curid=462958" title="Teoria złożoności obliczeniowej">
Teoria złożoności obliczeniowej



</doc>
<doc id="462959" url="https://pl.wikipedia.org/wiki?curid=462959" title="Tomasz Broda">
Tomasz Broda

Tomasz Broda (ur. 1967 w Kaliszu) – polski artysta plastyk, karykaturzysta.
W 1986 ukończył I Liceum Ogólnokształcące im. Adama Asnyka w Kaliszu, studia w Państwowej Wyższej Szkole Sztuk Plastycznych we Wrocławiu na wydziale malarstwa, grafiki i rzeźby. Dyplom obronił z wyróżnieniem, w 1992, w pracowni projektowania graficznego profesora Jana Jaromira Aleksiuna.
Zajmuje się ilustracją prasową i książkową, plakatem, rysunkiem, malarstwem, scenografią, projektowaniem kostiumów teatralnych.
Tworzy maski i lalki z przedmiotów codziennego użytku, które prezentował w swoich cyklicznych, autorskich występach w ramach programów telewizyjnych: „Magazynio” w TVP, „Brisant” w TV ARD, „Wieczór z Jagielskim” w TVP, „Sesamstrasse” w TV ARD.
Publikował rysunki i ilustracje w „Gazecie Wyborczej”, „Rzeczpospolitej”, „Polityce”, „Przekroju”, „Odrze”, "Słowie Polskim" i miesięczniku „Muza”. Zilustrował książki: „Zrób sobie Wrocław” z tekstem Mariusza Urbanka, „Puszka – cacuszko” z tekstami Lecha Janerki i „Przygody przyrody” z wierszami Zbigniewa Macheja. Zaprojektował scenografię i kostiumy do przedstawień teatralnych: „Szopka Tyma z Brodą” – Teatr Powszechny w Warszawie, 1998; „Wiatry z mózgu” – Teatr Polski we Wrocławiu, 2005 (Gala Przeglądu Piosenki Aktorskiej) oraz kostiumy do przedstawienia „Śmierdź w górach” – Teatr Muzyczny Capitol we Wrocławiu, 2006. Od marca 2014 roku prowadzi program „Zrób sobie gębę” w soboty i niedziele około 9.35 w TVP Rozrywka.
W 2011 wykonał serię portretów znanych polskich i światowych matematyków "Zrób sobie matematyka" eksponowaną w holu Instytutu Matematycznego UWr. 
Laureat nagród.
1992 – Srebrny Medal, Międzynarodowa Wystawa Satyrykon
1993 – Złoty Medal, Międzynarodowa Wystawa Satyrykon
1997 – Grand Prix, Międzynarodowa Wystawa Satyrykon
1997 – 1. Nagroda w ogólnopolskim konkursie na Pamiątkę Wrocławia
1999 – Eryk, nagroda Stowarzyszenia Polskich Artystów Karykatury
2000 – Nagroda Prezydenta Wrocławia
2001 – 3. Nagroda w konkursie na rysunek satyryczny z okazji X-lecia Giełdy Papierów Wartościowych w Warszawie
2002 – 1. Nagroda w ogólnopolskim konkursie „Warszawa w karykaturze”
2002 – wyróżnienie, Międzynarodowa Wystawa Satyrykon
2004 – 1. nagroda, Międzynarodowy Konkurs Projektowania Prasowego „Chimera”, w kategorii „portfolio”
2006 – Złoty Medal, Międzynarodowa Wystawa Satyrykon
2006 – Nagroda Piwnicy pod Baranami, Międzynarodowa Wystawa Satyrykon

</doc>
<doc id="462961" url="https://pl.wikipedia.org/wiki?curid=462961" title="Jiamusi">
Jiamusi

Jiamusi (chiń. 佳木斯; pinyin: "Jiāmùsī") – miasto o statusie prefektury miejskiej w północno-wschodnich Chinach, w prowincji Heilongjiang, port nad rzeką Sungari. W 2010 roku liczba mieszkańców miasta wynosiła 855 712. Prefektura miejska w 1999 roku liczyła 2 378 474 mieszkańców. Ośrodek przemysłu maszynowego, włókienniczego, spożywczego, papierniczego i drzewnego. Siedziba rzymskokatolickiej prefektury apostolskiej Jiamusi.
Podział administracyjny.
Prefektura miejska Jiamusi podzielona jest na:

</doc>
<doc id="462962" url="https://pl.wikipedia.org/wiki?curid=462962" title="List">
List

List – gatunek piśmiennictwa, lub w innym ujęciu teoretycznym - literatury stosowanej. Pisemna wiadomość wysyłana przez jedną osobę (nadawcę) do drugiej (adresata). Sztuka pisania listów (zgodnie z panującymi obyczajami) to epistolografia.
Tradycyjny list to wiadomość zapisana na kartce (kartkach) papieru i zapieczętowana lub wysłana do adresata w kopercie. Terminem list określa się niekiedy także wiadomość wysłaną za pośrednictwem poczty elektronicznej (e-mail).
Historia i ewolucja listu.
List jest prawdopodobnie tak stary, jak stare jest samo pismo. Pisanie listów rozpowszechnione było już w starożytnym Egipcie, Chinach i państwie Sumerów, później w Imperium rzymskim, starożytnej Grecji, aż do chwili obecnej. Z tej formy wymiany informacji korzystano zarówno w celach prywatnych (np. list do rodziny lub przyjaciela, list miłosny), jak i w dyplomacji, nauce, czy działalności religijnej (dużą część Biblii stanowią listy). Do chwili wynalezienia telegrafu, a później telefonu i internetu był to jedyny sposób na porozumiewanie się ludzi na odległość.
Od końca XX wieku list tracił na znaczeniu stopniowo wypierany przez szybsze i bardziej bezpośrednie sposoby komunikacji. Współcześnie wysyłanie prywatnych listów należy do rzadkości i związane jest zwykle z koniecznością przesłania w kopercie, obok wiadomości, innych przedmiotów: zdjęć, dokumentów czy zaproszeń. Z drugiej strony obecnie wysyła się coraz więcej listów związanych z działalnością komercyjną lub reklamową.
Nadanie i dostarczenie listu.
W procesie tym wyróżnić można następujące zdarzenia:
1. Nadawca pisze list, wkłada go do koperty i adresuje, czyli pisze na kopercie imię i nazwisko lub nazwę adresata oraz oznacza miejsce, gdzie list ma być dostarczony.
2. Nadawca kupuje znaczek i nakleja go na kopertę, uiszczając w ten sposób opłatę za doręczenie listu (możliwe jest również opłacenie przesyłki w okienku pocztowym, znaczek może być wówczas zastąpiony pieczątką z nazwą placówki nadawczej i napisem Taxe perçue (opłata pobrana).
3. Nadawca wrzuca list do skrzynki pocztowej lub oddaje go do rąk pracownika urzędu pocztowego. Osoby niepełnosprawne w całym kraju oraz wszyscy mieszkańcy terenów wiejskich mogą również nadawać listy wręczając je listonoszowi.
4. Nadawcze skrzynki pocztowe podlegają planowemu opróżnianiu przynajmniej raz dziennie (teoretycznie po 15.00, ale skrzynki we wsiach – w porach chodu listonosza) i przynajmniej pięć razy w tygodniu. Nadawcze skrzynki pocztowe typu miejskiego (bez okienka na żeton) są opróżniane przez służby ekspedycyjne Poczty Polskiej. Nadawcze skrzynki pocztowe typu wiejskiego (z okienkiem na wymienny żeton z nazwą dnia najbliższego wyjmowania listów) są opróżniane przez listonoszy podczas bieżącej obsługi rejonu doręczeń. Podczas opróżnienia takiej skrzynki listonosz ma obowiązek wymienić włożony żeton na nowy, z nazwą kolejnego dnia, w którym skrzynka będzie opróżniona. Listy z opróżnień są przekazywane do opracowania przez rozdzielaczy, a następnie po przesortowaniu są z nich tworzone wiązanki listowe, które trafiają do worków pocztowych kierowanych do odsyłek do poszczególnych węzłów pocztowych.
5. Listy są segregowane w oparciu o kody pocztowe i adres przeznaczenia.
6. Pracownik placówki pocztowej stawia pieczątkę z datą nadania listu.
7. List trafia do placówki oddawczej obsługującej dany rejon doręczeń lub do punktu kontaktowego, w którym listonosz obsługujący dany rejon zaopatruje się w korespondencję.
8. Listonosz doręcza list do adresata lub pozostawia go w skrzynce oddawczej umieszczonej na drzwiach mieszkania lub innym miejscu.

</doc>
<doc id="462963" url="https://pl.wikipedia.org/wiki?curid=462963" title="Guipúzcoa">
Guipúzcoa



</doc>
<doc id="462964" url="https://pl.wikipedia.org/wiki?curid=462964" title="Benoni">
Benoni

Benoni – miasto w Południowej Afryce, w prowincji Gauteng, w regionie przemysłowo-górniczym Witwatersrand, koło Johannesburga. Założone zostało w 1887 roku. W pobliżu wydobycie złota.

</doc>
<doc id="462973" url="https://pl.wikipedia.org/wiki?curid=462973" title="Dawid Biderman">
Dawid Biderman

Dawid Biderman (ur. 1746 w Lelowie, zm. 28 stycznia 1814 tamże) – rabin, pierwszy cadyk chasydzkiej dynastii Lelow.
Życiorys.
Był synem Salomona Bidermana. Początkowo był żarliwym kabalistą, jednak pod wpływem Elimelecha z Leżajska zainteresował się chasydyzmem. Początkowo studiował u Mojżesza Lejba z Sasowa, a następnie u Jakuba Icchaka Horowica, gdzie uważany był za najwybitniejszego ucznia. Był zaprzyjaźniony i spowinowacony z Jakubem Icchakiem Rabinowiczem z Przysuchy, którego próbował pojednać z Jakubem Icchakiem Horowicem. Opowieści o nim zawarte zostały w książkach "Migdal Dawid" i "Kodesz hilulim."
Dawid Biderman był jednym z najbardziej znanych ówcześnie cadyków na ziemiach polskich. Myśli Bidermana cytowane są do dziś przez chasydów na całym świecie. Jego ohel (grób) znajdujący się w Lelowie jest miejscem corocznych pielgrzymek na święto jorcajtu (rocznicy śmierci) Dawida Bidermana na przełomie stycznia i lutego.
Jego następcą został syn Mosze Biderman, który przeniósł siedzibę dynastii z Lelowa do Jerozolimy.

</doc>
<doc id="462975" url="https://pl.wikipedia.org/wiki?curid=462975" title="Września (stacja kolejowa)">
Września (stacja kolejowa)

Września – stacja kolejowa we Wrześni, w województwie wielkopolskim, w Polsce. Według klasyfikacji PKP ma kategorię dworca regionalnego.
Historia.
Stacja kolejowa we Wrześni została otwarta 30 czerwca 1875 r. Węzeł kolejowy w mieście był przed II wojną światową oraz po jej zakończeniu punktem o charakterze strategicznym. Świadczyć o tym może to, że 5 września 1939 hitlerowskie lotnictwo zbombardowało dworzec kolejowy i torowisko, na którym krzyżowały się linie zachód–wschód (Poznań–Warszawa) oraz północ–południe (Gdynia–Katowice). Po wojnie dworzec i torowisko odbudowano.
W latach 60. XX wieku budynek z czerwonej cegły został otynkowany i przemalowany na kolor beżowy. Dokonano również gruntownego remontu wnętrza budynku. Ostatni remont elewacji został wykonany w grudniu 2008.
W listopadzie 2011 zlikwidowano większość pociągów na linii Jarocin – Września – Gniezno, zostawiając tylko jedną parę. W wakacje 2012 po raz pierwszy w historii zawieszono ruch na tym odcinku linii kolejowej nr 281. We wrześniu przywrócono jedną parę, jednak wraz z nowym rozkładem jazdy z 9 grudnia 2012 Przewozy Regionalne całkowicie zawiesiły ruch pociągów, likwidując połączenie. Ruch pasażerski na tej linii został wznowiony w 2018.
Pierwotnie przez stację przebiegała linia kolejowa Warszawa Zachodnia – Poznań Główny – Kunowice. Obecnie linia kolejowa nr 3 mająca charakter tranzytowy znajduje się w odległości ok. 1,5 km na północ od stacji. Połączenia z nią zapewniają łącznice kolejowe nr 807 i 808.
Na przełomie 2015 i 2016 PKP PLK wyremontowała zabytkowe wiaty nad peronami oraz wymieniła tablice informacyjne oraz obiekty małej architektury.
Połączenia.
Na stacji zatrzymują się wszystkie pociągi osobowe Kolei Wielkopolskich (KW) oraz pociągi TLK i IC PKP Intercity.
Bezpośrednie połączenia według rozkładu jazdy 2015/2016: Poznań (KW, TLK); Kłodawa (KW); Konin (KW, TLK); Kutno (KW, TLK); Warszawa (TLK); Szczecin (TLK); Zielona Góra (TLK); Kraków (TLK); Łódź (TLK); Bydgoszcz (TLK); Lublin (TLK) i Przemyśl (TLK).
Pasażerowie.
W roku 2017 wymiana pasażerska wyniosła 584 tys. osób (1,6 tys. dziennie).
W 2018 stacja obsługiwała 1,9 tys. pasażerów na dobę (łącznie 694 tys. osób).
W roku 2019 wymiana pasażerska wyniosła 767 tys. osób (2,1 tys. dziennie).
W roku 2020 wymiana pasażerska wyniosła 549 tys. osób (1,5 tys. dziennie).
W roku 2021 wymiana pasażerska wyniosła 584 tys. osób (1,6 tys. dziennie).

</doc>
<doc id="462976" url="https://pl.wikipedia.org/wiki?curid=462976" title="Inukshuk">
Inukshuk



</doc>
<doc id="462979" url="https://pl.wikipedia.org/wiki?curid=462979" title="Nabiał">
Nabiał

Nabiał – kategoria produktów spożywczych obejmująca mleko zwierząt udomowionych oraz produkty pochodzenia mlecznego (produkty mleczarskie, przetwory mleczne). Słowniki języka polskiego zaliczają do nabiału również jaja, ale w publikacjach traktujących o żywieniu i żywności produkty mleczne i jaja rozpatrywane są osobno.
Do produktów mlecznych należy m.in.:
Charakterystyka mleka i produktów mlecznych.
Mleko jest wydzieliną gruczołów mlecznych samic ssaków. W Polsce i Europie spożywa się i przetwarza najczęściej mleko krowie, a w mniejszym zakresie również owcze i kozie. Mleko krowie zawiera średnio 87% wody, 4,8% laktozy, 3,7% tłuszczu (zawartość waha się od 2,7 do 6,0%), 3,2% białek, w tym 2,6% kazeiny. Mleko spożywcze dostępne na rynku występuje w wielu odmianach różniących się sposobem utrwalenia i zawartością tłuszczu (pełne &gt;3%, półtłuste 1,5–2,0% i chude 0,3–1,0%).
Mleko krowie i pochodne produkty mleczne należą do produktów spożywczych o dużej gęstości odżywczej, ich składniki są dobrze przyswajalne przez organizm z wyjątkiem laktozy, jedynego węglowodanu w ich składzie (jeśli nie są dodawane inne), na który część ludzi wykazuje nietolerancję. W procesie fermentacji laktoza ulega jednak częściowemu rozkładowi.
Mleko i napoje fermentowane ze względu na wysoką zawartość wody i niską zawartość tłuszczu należą, podobnie jak twaróg, do produktów niskokalorycznych (30–100 kcal/100 g). Sporą wartość energetyczną (&gt; 250 kcal/100 g) ma natomiast mleko w proszku, zagęszczone słodzone, pełnotłusta śmietanka i śmietana oraz sery.
Mleko i jego przetwory w porównaniu z innymi produktami spożywczymi zawierają szczególnie dużo bardzo dobrze przyswajalnego wapnia (choć sery twarogowe zawierają go mniej niż sery podpuszczkowe, mleko i napoje mleczne) i dostarczają pełnowartościowego białka (zawartość 3% w mleku, 10–21% w serach twarogowych i 18–30% w serach podpuszczkowych). Zawierają pewne ilości witamin, zwłaszcza ryboflawiny, tiaminy, oraz składników mineralnych (magnezu, cynku, miedzi, kobaltu, związków fosforu i potasu). Mleko jest jedynym pokarmem pochodzenia zwierzęcego, który działa na organizm alkalizująco.
Tłuszcz w mleku tworzy emulsję – jest równomiernie rozproszony w postaci drobnych kuleczek w otoczkach fosfolipidowo-białkowych. Dzięki temu jest lekkostrawny i może być wchłaniany w jelitach częściowo bezpośrednio, tj. bez uprzedniego zemulgowania solami żółci i udziału enzymów lipolitycznych. Tłuszcze mleczne charakteryzują się obecnością krótkołańcuchowych kwasów tłuszczowych (ok. 9,5%) i stosunkowo niewielką ilością kwasów wielonienasyconych. Obecne są w nim witaminy A, D i E, cholesterol oraz naturalne izomery "trans". Łączeniu się kuleczek tłuszczu z upływem czasu w większe konglomeraty zapobiega homogenizacja. W wyniku wirowania można wydzielić z mleka część bogatą w tłuszcz, tj. śmietankę.
Przetwarzanie mleka.
Mleko spożywcze.
Mleko i produkty mleczne zawierające dużo wody łatwo się psują. Mleko spożywcze to mleko zwierząt udomowionych zdatne do bezpośredniej konsumpcji przez ludzi, w związku z czym dla utrzymania jakości i trwałości poddaje się je pasteryzacji lub sterylizacji. Teoretycznie możliwe jest pozyskanie mleka surowego świeżego nadającego się do bezpośredniego spożycia, ale nie jest to łatwe. W mleku występują też jednak pożyteczne bakterie kwasu mlekowego, które wykorzystuje się w procesach przetwórczych.
Mleko po odbiorze schładza się, oczyszcza przez filtrację lub wirowanie, homogenizuje, normalizuje zawartość tłuszczu, pasteryzuje i przechowuje w warunkach chłodniczych. Mleko może też być sterylizowane – niekoniecznie jałowe, lecz o sterylności handlowej, czyli o wysokiej trwałości mikrobiologicznej przez długi czas nawet w temperaturze pokojowej. Najbardziej rozpowszechniony jest system UHT oparty na zasadzie HTST.
Napoje mleczne.
Napoje mleczne wytwarza się z mleka pasteryzowanego lub sterylizowanego. Są bardzo różnorodną kategorią, do ich produkcji wykorzystuje się różne dodatki jak owoce, warzywa, śmietanka, jaja, cukier, substancje smakowo-zapachowe, zagęszczające i inne. Mogą być poddane fermentacji mlekowej z udziałem kultur bakterii kwasu mlekowego, co powoduje obniżenie pH produktu i koagulację białek mleka po przekroczeniu punktu izoelektrycznego (tworzenie skrzepu). W wyniku fermentacji z laktozy powstaje kwas mlekowy, który w reakcji z kazeinianem wapnia, tworzy mleczan wapnia i wolną kazeinę.
Najprostszym fermentowanym napojem mlecznym jest zsiadłe mleko powstałe spontanicznie w wyniku działalności mikroorganizmów z mleka surowego lub po zaszczepieniu mleka czystymi kulturami. W zależności od użytych mikroorganizmów można uzyskać takie produkty jak jogurt ("Lactobacillus delbrueckii ssp. bulgaricus" i "Streptococcus salivarius ssp. thermophilus") czy kefir (ziarna kefirowe). Do fermentowanych napojów mlecznych można także zaliczyć maślankę, która jest produktem ubocznym zmaślania śmietanki i/lub śmietany.
Mleko skondensowane i w proszku.
Mleko skondensowane otrzymywane jest po wytrąceniu albumin poprzez zagotowanie, odparowanie wody w ilości ⅓–¼ pierwotnej objętości w jak najniższej temperaturze i jak najkrótszym czasie (zwykle 55–60 °C przy obniżonym ciśnieniu do 60 mm Hg). W przypadku mleka zagęszczonego słodzonego dodaje się cukier, przez co zawartość cukrów w fazie wodnej dochodzi do 66,8% i zahamowany jest w takich warunkach rozwój niekorzystnej mikroflory. W mleku niesłodzonym zawartość cukrów (laktozy) wynosi ok. 12,5%, przez co mleko takie musi być sterylizowane.
W przypadku mleka w proszku mleko zagęszcza się w wyparkach próżniowych do zawartości 44–52% suchej masy. Jeśli suszy się mleko nieodtłuszczone, pełne, wymagana jest jego intensywna wtórna pasteryzacja przed zagęszczaniem. Dzięki temu zdenaturowane białka odsłaniają grupy –SH, które wiążą jony miedzi katalizujące utlenianie tłuszczu i proces ten jest zahamowany. Następnie mleko suszy się najczęściej metodą rozpyłową.
Śmietanka i śmietana.
W wyniku wirowania mleka otrzymuje się frakcję o obniżonej zawartości tłuszczu (mleko chude) oraz o zwiększonej zawartości tłuszczu – śmietankę. W zależności od przeznaczenia śmietanka może mieć wysoką zawartość tłuszczu (30–36%, kremówka) lub niską (9–12%). Można ją pasteryzować i sterylizować.
Śmietana powstaje z wtórnie pasteryzowanej i homogenizowanej śmietanki, którą zaszczepiono odpowiednimi kulturami bakterii kwasu mlekowego. Śmietana i śmietanka są surowcami do produkcji masła, które ze względu na wysoką zawartość tłuszczu zaliczane jest do tłuszczów spożywczych.
Sery.
Ser otrzymuje się przez wytrącenie z mleka białek i tłuszczu w postaci skrzepu, który zostaje poddany dalszej obróbce. Istnieje wiele kryteriów według których można sklasyfikować sery. Ze względu na sposób powstania skrzepu można je podzielić na te powstałe w wyniku działania enzymów (sery podpuszczkowe), kwasu (kwasu mlekowego powstałego w wyniku fermentacji mlekowej) lub podwyższonej temperatury (sery zwarowe). Ponadto sery można podzielić m.in. ze względu na rodzaj użytego mleka, twardość (zależną głównie od zawartości wody), zawartość tłuszczu w suchej substancji, pochodzenie.
Sery twarogowe otrzymywane są metodą kwasową lub kwasowo-podpuszczkową. Skrzep poddawany jest obróbce obejmującej m.in. krajanie, ociekanie i prasowanie. Należą do nich m.in. ser biały, serki homogenizowane i serki wiejskie.
Sery podpuszczkowe dojrzewające produkuje się ze skrzepów podpuszczkowych poprzez ich odwodnienie, formowanie, nasolenie i poddanie dojrzewaniu. Sery twarde produkowane są z bardziej odwodnionej gęstwy serowej niż sery miękkie, są uboższe w serwatkę i bogatsze w wapń. Osiąga się to przez krojenie skrzepu na drobniejsze ziarna, stosowanie wyższych temperatur obróbki i szybszy wzrost kwasowości. Podczas dojrzewania sera następują złożone procesy chemiczne i fizyczne pod wpływem działalności mikroorganizmów (bakterii, drożdżaków, a niekiedy również pleśni), produkowanych przez nie enzymów i warunków panujących w dojrzewalni.
Sery topione otrzymywane są przez ogrzewanie różnych gatunków sera z dodatkami takimi jak masło, mleko w proszku, serwatka w proszku. Topnik (np. kwas cytrynowy, fosforany) wiąże jony wapnia, ułatwiając uzyskanie jednolitej masy.
Nabiał w normach żywienia.
Według norm żywienia dla populacji Polski z 2017 r. w diecie dzieci i młodzieży w wieku 4–18 lat zaleca się codzienne picie co najmniej 3–4 szklanek mleka, które można także zastąpić jogurtem naturalnym, kefirem, maślanką oraz częściowo serem. W przypadku zdrowych osób dorosłych zaleca się codzienne spożycie co najmniej 2 szklanek mleka lub innych napojów mlecznych o zawartości do 2% tłuszczu, natomiast sery podpuszczkowe, ze względu na wysoką zawartość tłuszczu, powinny być spożywane rzadziej i w mniejszych ilościach.
Szczególnie rekomendowane jest łączenie produktów zbożowych z nabiałem – białka roślinne mają stosunkowo niewiele aminokwasu lizyny, którego z kolei dużo mają produkty mleczne, dzięki czemu poprawia się wykorzystanie białek roślinnych przez organizm człowieka.
W przypadku osób z nietolerancją laktozy możliwy jest wybór produktów mlecznych bezlaktozowych lub stosowanie preparatów zawierających laktazę dostępnych w aptece. Nie zawsze jednak zaburzenia trawienia laktozy dają efekt nietolerancji i większość cierpiących na tego typu zaburzenia może spożywać niewielkie ilości produktów zawierających laktozę bez odczuwania nieprzyjemnych konsekwencji. Dobrze tolerowany może być np. jogurt, w którym żywe bakterie produkują brakujący enzym – laktazę.
Spożycie produktów mlecznych zmniejsza ryzyko wystąpienia osteoporozy, w przypadku niskotłuszczowych produktów – zespołu metabolicznego i otyłości.
Jednak normy sugerujące, że wysokie spożycie mleka i jego przetworów jest jednoznacznie korzystne, bywają podawane w wątpliwość. Normy te opierają się na krótkookresowych badaniach maksymalnej retencji wapnia i nie ujmują potencjalnych długofalowych skutków. Z długookresowych badań uniwersytetu Harvarda wynika, m.in. że osoby pijące jedną szklankę mleka tygodniowo nie są bardziej zagrożone złamaniami, niż osoby pijące dwie lub więcej szklanki mleka tygodniowo. Poszerzając te dane o dane z innych dużych badań nie znaleziono związku pomiędzy spożyciem wapnia, a ryzykiem złamania. Nie znaleziono również związku pomiędzy spożyciem mleka w okresie nastoletniości, a ryzykiem złamania biodra w starszym wieku.
Pewne badania sugerują brak pewności, że spożywanie dużych ilości mleka nie zwiększa ryzyka wystąpienia pewnych chorób nowotworowych (m.in. raka jajników i raka prostaty). Inne sugerują, że nie ma takich zależności (dotyczących np. raka jajnika), a w przypadku raka jelita grubego spożycie mleka może nawet zmniejszać ryzyko zachorowania.

</doc>
<doc id="462980" url="https://pl.wikipedia.org/wiki?curid=462980" title="Droga wojewódzka nr 990">
Droga wojewódzka nr 990

Droga wojewódzka nr 990 (DW990) – droga wojewódzka łącząca Krosno z DW988 w miejscowości Twierdza. Jej długość wynosi 13 km, zlokalizowana jest w południowej części województwa podkarpackiego. Trasa ta biegnie z południa na północ; jest dopuszczona do ruchu ciężkiego.

</doc>
<doc id="462985" url="https://pl.wikipedia.org/wiki?curid=462985" title="Pełta">
Pełta

Pełta () – rzeka, prawobrzeżny dopływ Narwi o długości 48,88 km i zlewni 368,7 km².
Rzeka ma źródła na wschodnich stokach Krawędzi Opinogórskiej na północny zachód od miejscowości Łaguny w powiecie ciechanowskim. Uchodzi do Narwi poprzez połączenie z rzeką Przewodówką w okolicach wsi Kleszewo na terenie powiatu pułtuskiego. Po drodze przepływa między innymi przez Karniewo.

</doc>
<doc id="462986" url="https://pl.wikipedia.org/wiki?curid=462986" title="Moskiewska pożyczka">
Moskiewska pożyczka

Moskiewska pożyczka – potoczna nazwa transakcji finansowej przekazania 1,2 mln dolarów amerykańskich przez KPZR na rzecz PZPR w styczniu 1990 roku, a także procedury jej zwrotu. Operację tę koordynowali ze strony PZPR Mieczysław Rakowski oraz Leszek Miller.
Według akt śledztwa, odtajnionych w 2006 roku, z inicjatywą pożyczenia pieniędzy miał wyjść Mieczysław Rakowski i miała być według niego przeznaczona „na utrzymanie agend PZPR i jej personelu”. Pieniądze zostały przekazane Rakowskiemu w gotówce w styczniu 1990. Według strony rosyjskiej pożyczka miała być przeznaczona na finansowanie SdRP i Trybuny, pochodziła z zasobów KGB, zaś Rakowski miał pożyczkę zwrócić „po roku, po zorganizowaniu działalności komercyjnej partii”. Z całej sumy kwota 300 tys. dolarów miała zostać ostatecznie wykorzystana na założenie Trybuny, 200 tys. na odprawy dla pracowników PZPR, 500 tys. zwrócone Rosjanom, zaś 200 tys. „puszczone w obieg, aby z tytułu otrzymywanych dochodów wypłacić dług ratami”. Środki zasiliły liczne spółki nomenklaturowe obsadzone głównie działaczami SdRP („Agencja Gospodarcza”, „Gravicot”, „Servicus”).
Wyniki śledztwa.
Wobec faktu, iż transakcja przekazania środków finansowych przez polski podmiot na rzecz zagranicznego podmiotu (w ramach zwrotu tzw. pożyczki) wypełniać mogła znamiona przestępstwa, zgodnie z prawem dewizowym zostało wszczęte w tym zakresie postępowanie przygotowawcze.
Prokurator zarzucał Millerowi, że w listopadzie 1990 r. pośredniczył w zwrocie 600 tys. dolarów bez wymaganego zezwolenia dewizowego; Rakowskiemu zaś, że przyjął nieoprocentowany kredyt bez zezwolenia. Miller twierdził, że połowa kwoty została zwrócona Rosjanom przez Rakowskiego jesienią 1990 roku, a druga część w styczniu następnego roku.
W 1993 prokurator Jerzy Regulski umorzył postępowanie, wcześniej uczynił to prokurator Zbigniew Goszczyński, uzasadniając to „znikomym stopniem niebezpieczeństwa czynu” w odniesieniu do Rakowskiego i „braku dowodów winy” w odniesieniu do Millera. Wykonanie umorzenia wstrzymał prokurator nadzorujący Jerzy Zientek. Sprawę zasadności zakończenia śledztwa rozstrzygnął Sąd Wojewódzki w Warszawie, który pod koniec września 1994 roku orzekł w postanowieniu, że umorzenie postępowania było zgodne z prawem. Minister sprawiedliwości Jerzy Jaskiernia (SdRP) nie wniósł środka odwoławczego i postanowienie stało się prawomocne w 1994 roku.
W 2004 roku poseł Zbigniew Ziobro zwrócił się do ministra sprawiedliwości Grzegorza Kurczuka o odtajnienie akt śledztwa, a po jego odmowie Ziobro już jako minister sprawiedliwości doprowadził 20 maja 2006 do upublicznienia jawnych dokumentów tej sprawy.
Komentarze polityczne.
Ugrupowania polityczne opozycyjne do SLD zarzucały prokuratorom, że na umorzenie prowadzonego postępowania karnego wpływ miało zwycięstwo w wyborach parlamentarnych SdRP w 1993 i powstanie koalicyjnego rządu z udziałem tej partii.
Według niektórych źródeł pieniądze zostały wykorzystane do zorganizowania zjazdu założycielskiego oraz zrębów SdRP, utworzenia Trybuny. Podjęte śledztwo nie potwierdziło tych doniesień.

</doc>
<doc id="462988" url="https://pl.wikipedia.org/wiki?curid=462988" title="Gry zręcznościowe">
Gry zręcznościowe



</doc>
<doc id="462989" url="https://pl.wikipedia.org/wiki?curid=462989" title="Napoleon Urbanowski">
Napoleon Urbanowski

Kpt. Napoleon Urbanowski (ur. 26 listopada 1838 w Targowej Górce, zm. 25 sierpnia 1896) – polski inżynier, dowódca partii powstańczej w powstaniu styczniowym 1863, przedsiębiorca.
Życiorys.
W 1859, po 3 latach nauki, ukończył Szkołę Centralną Sztuk i Rzemiosł w Paryżu. Przez rok pracował w Centralnej Kompanii Kolei Żelaznej Parysko-Orleańskiej. Później przez 1,5 roku pracował dla Kolei Żelaznej Warszawsko-Petersburskiej. Następnie realizował zadania w zakresie projektowania obiektów inżynierskich. Pracował w szkole w Żabikowie jako nauczyciel fizyki i nauk matematyczno-inżynierskich.
Brał udział w powstaniu styczniowym. Początkowo pełnił funkcję adiutanta płk. Franciszka Kopernickego. Wiosną 1863 zorganizował oddział w okolicach Wągłczewa pod Sieradzem. Alfons Parczewski z Wodzierad tak go wspominał: "W naszej okolicy był znany i przedtem, bawił bowiem nieraz, u siostry swej, żony właściciela Mikołajewic Roberta Tobiaselli i u krewnych Lazarewów w Żytowicach". Józef Oxiński pisał o nim w czasie formowania partii: "... młody o bujnym wąsie jednoroczniak pruski i inżynier, który ludzi stosownie do broni w kompanie porozdzielał, komendantów im wyznaczył...".
Po sformowaniu oddziału złożonego z 250 ludzi przeniósł się w okolice Łasku. Tam oddział wykryli Rosjanie. Po kilku dniach manewrowania Urbanowski, 15 kwietnia 1863, przybył do Rychłocic. Częścią powstańców obsadził most na Warcie, pozostali rozbili obóz w pobliskim lesie. Na tę grupę nocą z 15 na 16 kwietnia uderzyli Rosjanie w sile dwóch rot piechoty i odcięli ich od grupy, która obsadziła most. Po walce oddział uległ rozbiciu. Urbanowski wyjechał za granicę.
W 1866 ożenił się z Katarzyną, córką Antoniego Krzyżanowskiego. Pracował w fabryce Hipolita Cegielskiego. Razem z Zygmuntem Niegolewskim i Józefem Romockim założył zakład produkcji maszyn rolniczych w Poznaniu przy ul. Kolejowej w 1872. Gdy zmarł jego szwagier (Stanisław), Napoleon przejął fabrykę Antoniego Krzyżanowskiego przy ul. Garbary w Poznaniu. Zainicjował budowę kościoła na Łazarzu.

</doc>
<doc id="462992" url="https://pl.wikipedia.org/wiki?curid=462992" title="Artysta jednego przeboju">
Artysta jednego przeboju

Artysta jednego przeboju () – artysta muzyczny znany głównie z jednego utworu, który stał się przebojem na liście przebojów i dał mu popularność na pewien czas.
Przykłady.
W 2002 roku telewizja VH1 stworzyła ranking 100 piosenek, które na krótki czas stały się przebojami. Pierwsze miejsce zajął zespół Los Del Río z piosenką „Macarena”.

</doc>
<doc id="462993" url="https://pl.wikipedia.org/wiki?curid=462993" title="Droga wojewódzka nr 991">
Droga wojewódzka nr 991

Droga wojewódzka nr 991 (DW991) – droga wojewódzka stanowiąca dojazd do rezerwatu „Prządki” i będąca skrótem łączącym Krosno z Rzeszowem. Jej długość wynosi 23 km, zlokalizowana jest w południowej części województwa podkarpackiego.

</doc>
<doc id="462999" url="https://pl.wikipedia.org/wiki?curid=462999" title="Kazimierz Florian Czartoryski">
Kazimierz Florian Czartoryski

Kazimierz Florian Czartoryski (ur. przed 1620 rokiem w Klewaniu, zm. 15 maja 1674 w Warszawie) – książę, arcybiskup gnieźnieński i prymas Polski, biskup poznański i kujawski, kanonik płocki, wileński i krakowski, proboszcz w Klewaniu, sekretarz królewski.
Życiorys.
Był najstarszym synem Mikołaja Jerzego Czartoryskiego i Izabeli Koreckiej.
W Rzymie uzyskał tytuł doktora teologii i przyjął święcenia kapłańskie. Został sekretarzem króla Władysława IV. W 1651 został biskupem poznańskim, w 1655 zamienił tę godność, stając się biskupem kujawskim. W czasie potopu szwedzkiego schronił się wraz z królem Janem Kazimierzem na Śląsku, gdzie z przerwami przebywał do lipca 1657. Od 1661 popierał projekty królowej Polski Ludwiki Marii Gonzagi elekcji "vivente rege". Starał się pogodzić skonfederowane wojsko koronne z królem podczas rokoszu Lubomirskiego. Doprowadził do ugody w Łęgonicach 31 sierpnia 1666. Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Był członkiem konfederacji generalnej zawiązanej 5 listopada 1668 roku na sejmie konwokacyjnym. Był elektorem Michała Korybuta Wiśniowieckiego w 1669 roku z województwa brzeskokujawskiego. W czasie kryzysu 1672 występował jako mediator pomiędzy zwaśnionymi obozami, stając w obronie króla Michała Korybuta Wiśniowieckiego.
Reskryptem z 11 kwietnia 1669 wydanym w Smardzewicach jako biskup kujawski pod karą klątwy zabronił poddawania torturom bez dowodów winy, a na podstawie samego tylko oskarżenia, powtórnego brania na tortury odwołujących zeznania, jak również podpowiadania nazwisk rzekomych wspólników, stosowania nowych rodzajów tortur nie przewidzianych w przepisach, zakazywania apelacji. Zabronił też pławić, więzić i wydawać wyroki, nim cały proces do biskupa odesłany nie zostanie. „Życzymy na koniec i napominamy wszystkich sędziów, którzy mają żarliwość świętej sprawiedliwości, aby karali grzechy, jednak nie tajemne i których trudno dowieść, lecz tylko jawne, na przykład zabójstwa, kradziestwa, wydarcia, oszukiwania i gwałty, zdrady w kupiectwach, w rzeczach, do odziewania, albo pożywienia należących, cudzołóstwa także, obciążenia ubogich, pijaństwa, świąt nieświęcenie, potwarze itp.” Zdaniem Zygmunta Glogera okólnik ten wyprzedzał europejskie ustawodawstwa o cały wiek (w Rzeczypospolitej Obojga Narodów ustawa Sejmu 1776 r. „Konwikcje w sprawach kryminalnych” zabroniła używania tortur we wszystkich sprawach kryminalnych, a kary śmierci w sprawach o czary). Zawarte w reskrypcie ograniczenie stosowania tortur (bo jeszcze nie całkowity ich zakaz) przypomina z kolei wcześniejsze o wiek podobne nauki Bartłomieja Groickiego zawarte w „Postępku sądów około karania na gardle” (1559).
Był deputatem z Senatu do Rady Wojennej przy królu w 1673 roku.
15 kwietnia 1673 po śmierci prymasa Mikołaja Prażmowskiego objął jego urząd z mianowania królewskiego. W 1674 został zatwierdzony przez papieża. Od chwili śmierci króla Michała 10 listopada 1673 był interreksem Polski. Był członkiem konfederacji generalnej zawiązanej 15 stycznia 1674 roku na sejmie konwokacyjnym.
Zmarł 15 maja 1674 nie zdoławszy odbyć ingresu do prymasowskiej katedry.
Pochowany w kościele klasztornym Narodzenia NMP i Św. Ignacego Loyoli w Warszawie.

</doc>
<doc id="463000" url="https://pl.wikipedia.org/wiki?curid=463000" title="Katastrofa górnicza w kopalni Makoszowy">
Katastrofa górnicza w kopalni Makoszowy

Katastrofa górnicza w kopalni Makoszowy – pożar w kopalni Makoszowy w Zabrzu, do którego doszło 28 sierpnia 1958. Zginęło wówczas 72 górników, a 87 doznało ciężkiego zatrucia.
Katastrofa.
Do katastrofy doszło w nocy, około godziny 1.00 na poziomie 300 m. Podczas cięcia palnikiem acetylenowym zapaliła się najpierw drewniana obudowa przekopu (wchodzący w jej skład kaszt), a później węgiel. Ogień szybko objął cały przekop, a wytwarzające się gazy i dymy przedostawały się do innych pokładów. W strefie bezpośredniego zagrożenia znalazło się 337 górników. Zagrożeni górnicy rozpoczęli ewakuację. Część z nich (około 90 górników) w trakcie ucieczki natrafiła na bardzo zadymiony odcinek. Górnicy byli wyposażeni w pochłaniacze, ale ich wydolność była ograniczona do 20 minut, co okazało się w tym przypadku niewystarczające. Część z tych górników (42 osoby) uległa śmiertelnemu zaczadzeniu. Jedną z przyczyn śmierci tych górników było to, że otrzymali oni polecenie telefoniczne pozostania w zadymionym odcinku i oczekiwania na ratowników (ratownicy przybyli dopiero po kilku godzinach) – pozostali górnicy za namową przebywającego z nimi ratownika zignorowali ten rozkaz i po przejściu około 150 m przez dym ocaleli. Pozostali górnicy zginęli w innych miejscach – jeden z nich zmarł jakiś czas po ugaszeniu pożaru (zwłoki znaleziono dopiero po kilku dniach, ale podczas sekcji określono przybliżoną godzinę zgonu).
Śledztwo.
Śledztwo wykazało poniższe przyczyny, które doprowadziły do takiego przebiegu katastrofy:

</doc>
<doc id="463001" url="https://pl.wikipedia.org/wiki?curid=463001" title="Konin (stacja kolejowa)">
Konin (stacja kolejowa)

Konin – węzłowa stacja kolejowa w centrum prawobrzeżnej części Konina, przy ulicy Kolejowej 1. Koniński dworzec jest jednym z sześciu najważniejszych dworców w województwie wielkopolskim, według klasyfikacji PKP ma kategorię dworca regionalnego.
Pasażerowie.
W roku 2017 wymiana pasażerska wyniosła 767 tys. osób (2,1 tys. dziennie).
W roku 2018 stacja obsługiwała 1,7 tys. pasażerów na dobę (łącznie 621 tys. osób).
W roku 2019 wymiana pasażerska wyniosła 767 tys. osób (2,1 tys. dziennie).
W roku 2020 wymiana pasażerska wyniosła 475 tys. osób (1,3 tys. dziennie).
W roku 2021 wymiana pasażerska wyniosła 584 tys. osób (1,6 tys. dziennie).
Historia.
1912–1918.
Pierwsze tory kolejowe położone zostały w okolicach Konina na przełomie 1911/1912 roku w podkonińskiej wówczas wsi Łężyn. Powstała wtedy wąskotorowa (rozstaw 750 mm) kolejka dowożąca buraki cukrowe do nowo wybudowanej cukrowni w Gosławicach. W połowie 1914 roku wybuchła I wojna światowa, a Konin został zajęty przez wojska niemieckie. Pod koniec grudnia tego roku przedłużono linię do znajdującej się na północ od miasta, wówczas odrębnej wsi Czarków. Tory kolejki kończyły się wówczas na rogu obecnych ulic Poznańskiej i Kleczewskiej, gdzie ustanowiono wąskotorową stację Konin. W 1915 roku prześwit torów zmieniono z 750 mm, na rozstaw 600 mm, a między Czarkowem i Pątnowem uruchomiono połączenie pasażerskie.
1919–1938.
Po zakończeniu działań wojennych rozpoczęto naprawę zniszczeń oraz budowę nowych połączeń, zwłaszcza w granicach byłego Królestwa Polskiego, będącego pod zwierzchnictwem Imperium Rosyjskiego. Przedstawiono wtedy plany połączenia dwóch istniejących odcinków Poznań – Strzałkowo oraz Kutno – Warszawa, linią przez Konin. W maju 1919 roku rozpoczęto prace nad kolejowym połączeniem Poznania z Warszawą. Inwestycja często wstrzymywana była ze względu na brak materiałów, powolne prace przy budowie obiektów inżynieryjnych, strajki załogi czy wreszcie przez trwającą od początku 1919 roku wojnę polsko-bolszewicką. Rok po rozpoczęciu prac, 20 maja 1920, prowizorycznie połączono Strzałkowo z Kutnem. 25 stycznia 1922 roku zainaugurowano przewozy na odcinku Strzałkowo – Konin – Kutno, a prace inżynieryjne ostatecznie ukończono w listopadzie 1925 roku. Pod koniec tego samego roku oddano do użytku bocznicę kolejową do gosławickiej cukrowni. Planowano także budowę przez Konin magistrali węglowej, jednak ostatecznie wybrano inny przebieg trasy.
1939–1959.
1 września 1939 roku Niemcy hitlerowskie dokonały agresji na Polskę. W pierwszych dniach wojny zniszczono wiele obiektów sieci transportowej, w tym konińską stację kolejową – nalot kilku Ju 87 "Stuka" zniszczył torowiska, wschodnie skrzydło budynku dworca, a także spowodował śmierć kilkunastu cywili i pracowników kolei. Kolej regionu konińskiego została włączona w struktury Deutsche Reichsbahn. Jeszcze przed końcem roku przywrócono przejezdność na osi wschód-zachód, a w lipcu 1940 zakończono naprawę dworca kolejowego w Koninie. W związku ze strategicznym przebiegiem linii Poznań – Kutno, od czerwca 1941 roku rozpoczęto rozbudowę i modernizację linii. W ciągu roku, na 179-kilometrowym odcinku powstał drugi tor szlakowy, nowoczesne nastawnie, urządzenia sterowania ruchem, parowozownie i wagonownie. 20 stycznia 1945 roku do Konina wkroczyła Armia Czerwona. Po wyzwoleniu, w lutym 1945 na stacji zmieniono rozstaw szyn z 1435 na 1524 mm dla celów radzieckich transportów wojskowych. Podczas ostatnich dni wojny przez Konin przejeżdżało do 24 par radzieckich wojskowych pociągów z zaopatrzeniem.
Po klęsce Niemiec, od października 1945 rozpoczęto ponowne przekuwanie torów na rozstaw szyn 1435 mm, a stacja przeszła pod zarząd Dyrekcji Okręgowej Kolei Państwowych Łódź. W pierwszych latach powojennych naprawiano i modernizowano infrastrukturę konińskiej stacji. Przygotowania Związku Radzieckiego do zimnej wojny spowodowały rozkwit głównych linii i stacji kolejowych. W latach 50. przekształcono poniemiecką parowozownię w wagonownię, zorganizowano kolejowy oddział straży pożarnej. W 1958 roku DOKP Łódź zostało zlikwidowane, a stacja Konin została przyłączona do DOKP Poznań. Rok później w ciągu ulicy Przemysłowej, na wschód od stacji przerzucono nad torami wiadukt.
1960–1988.
Na początku lat 60. rozpoczęto proces elektryfikacji linii Poznań – Konin – Warszawa: we wrześniu 1962 roku przyjechał do Konina pierwszy pociąg elektryczny, a w połowie 1964 roku możliwe było połączenie pociągiem z trakcją elektryczną z Poznaniem. Między 1962 a 1964 rokiem w Koninie następowała zmiana lokomotyw z elektrycznej na parową. W tym samym czasie stacja przeszła gruntowne zmiany: zmieniono układ torów stacyjnych, wprowadzono semafory świetlne, podniesiono i wydłużono perony oraz zamontowano na nich oświetlenie. Wydrążono także tunel prowadzący do peronu 2, który w latach 70. został przedłużony do peronu 3., a w 1981 do nowo powstałego osiedla Zatorze. W roku 1965, w związku z rozbudową odkrywek węgla brunatnego na północy regionu, zlikwidowano torowisko kolejki wąskotorowej na odcinku Konin Wąskotorowy – Jabłonka Słupecka, a budynek dworca wąskotorowego wyburzono. W roku 1971 rozpoczęto przygotowania do budowy 15-kilometrowej, normalnotorowej linii Konin – Kazimierz Biskupi, mającej połączyć centrum nowej części miasta ze znajdującymi się na północy zakładami przemysłowymi: elektrowniami "Konin" i "Pątnów", hutą aluminium, FUGO oraz odkrywkami KWB Konin. W tym celu powstał wyspowy peron nr 3, a także przelotowa hala dla lokomotyw spalinowych obsługujących nową linię. Uroczysta inauguracja przewozów na linii nr 388 odbyła się 26 maja 1974 roku. W drugiej połowie lat 70. rozpoczęto budowę nowego centrum komunikacyjnego – połączonego dworca kolejowego, autobusowego i pocztowego. Część dworca dla PKS oddano do użytku w 1977 roku. Po rozpoczęciu rozbiórki starego dworca, władze wstrzymały dalsze finansowanie projektu, wskutek czego istniejące skrzydło dworca przejęła kolej. Na przełomie lat 70. i 80. wybudowano nad ulicą Torową kładkę dla pieszych, a później powstał "Wiadukt Briański" – drogowa przeprawa nad torami w ciągu ulicy Kleczewskiej. 1 czerwca 1984 roku oddano także do użytku przystanek Konin Zachód, jeden z dwóch planowanych przystanków na linii nr 3.
Od 1989.
Od przełomu lat 80. i 90. zaczęto likwidować lub opuszczać wiele budynków i budowli kolejowych – rozebrano m.in. obrotnicę przy parowozowni czy halę spalinowozów dla linii nr 388. 27 maja 1995 roku po torach linii nr 388 przejechał ostatni planowy pociąg pasażerski. Ze wsparciem Wspólnoty Europejskiej w latach 1998–1999 na linii kolejowej nr 3 zastosowano semafory SBL oraz zmodernizowano tor nr 2. W czerwcu 2012 stowarzyszenie "Akcja Konin" w porozumieniu z PKP pomalowało zewnętrzną elewację dworca – wolontariusze namalowali czarne sylwetki postaci na tle żółto-brązowych ukośnych pasów. Była to nagroda za projekt odświeżenia dworca w konkursie organizowanym przez producenta farb marki Dulux. W 2013 roku "Towarzystwo Przyjaciół Konina", przy wsparciu władz miasta, rozpoczęło starania o odbudowę dworca w formie wyburzonego w 1977 budynku nawiązującego do staropolskiego dworku. W maju 2013 roku zapadła decyzja o głębokiej modernizacji konińskiego dworca, jednak w listopadzie postanowiono obecny gmach wyburzyć i wznieść całkowicie nowy obiekt. Do czerwca 2014 roku miał powstać plan zagospodarowania przestrzennego i projekt bryły dworca, a prace budowlane miały rozpocząć się w 2015 roku. Plany zakładały stworzenie dworca kombinowanego, dla kolei, PKS oraz autobusów międzynarodowych. Budynek miał ponadto zostać przystosowany dla niepełnosprawnych, parking przed dworcem przebudowany, a w dalszej perspektywie planowano zmodernizować perony. W połowie 2014 roku okazało się, że budowa nowego gmachu opóźni się ze względu na brak inwestora, którego PKP zaczęło poszukiwać w kwietniu. Nowa inicjatywa kolejowa "Małe projekty deweloperskie" zakłada budowę nowego dworca połączonego z przestrzenią handlowo-biurową, przedstawiając także swoje wizje nowego dworca. Poza Koninem, przebudowie miałyby być także poddane dworce w Mińsku Mazowieckim, Dębicy i Oświęcimiu. Ostatecznie, na początku 2015 roku, udało się pozyskać inwestorów gotowych sfinansować budowę nowego dworca. Koszty inwestycji szacowane są na 38 mln złotych, a inwestor jest w stanie wybudować nowy obiekt w około 12 miesięcy. Początkowo rozpoczęcie prac budowlanych planowano na przełom 2016 i 2017 roku, jednak przeciągające się konsultacje w sprawie projektu oraz sprawy własnościowe gruntów przesunęły rozpoczęcie budowy na wiosnę 2018. Prace przy budowie dworca mają się zbiec w czasie z trwającą od połowy 2017 roku modernizacją linii kolejowej nr 3 na odcinku Swarzędz – Sochaczew, obejmującą również stację w Koninie. Po remoncie peronów i torów na stacji pozostały 2 perony, 4 krawędzie peronowe i 4 tory peronowe.
Linie kolejowe.
Przez stację kolejową Konin przebiega linia kolejowa nr 3 (Warszawa Zachodnia – Kunowice), będąca częścią europejskiej linii kolejowej E 20 (Berlin – Moskwa). Ponadto na stacji swój bieg rozpoczynała linia nr 388, odbijająca w kierunku północnym. Linia kolejowa nr 3 jest zelektryfikowana, natomiast na linii nr 388 brak trakcji elektrycznej. W 2013 roku linię kolejową nr 388 przekształcono w ciąg bocznicowy Konin – Pątnów, tor 1P.
Linia kolejowa nr 3 wykorzystywana jest zarówno w ruchu pasażerskim, jak i towarowym. Na linii nr 388 do roku 1995 prowadzono ruch pasażerski, obecnie występuje tylko sporadyczny ruch towarowy.
Infrastruktura.
Budynek dworca.
Pierwszym budynkiem dworca kolei wąskotorowej był, znajdujący się u zbiegu obecnych ulic Poznańskiej i Kleczewskiej, budynek mieszkalny, w którym urządzono kasę, biuro oraz punkt gastronomiczny. W granicach prowizorycznej stacji znajdowały się także dwa magazyny oraz studnia, z której czerpano potrzebną parowozom wodę. W 1921 roku stację przeniesiono na północną pierzeję stacji normalnotorowej, wybudowano dworzec oraz drewnianą parowozownię, tworząc stację styczną kolei wąsko- i normalnotorowej.
Pierwsze budynki pełniące rolę dworca kolei normalnotorowej były prowizorycznymi barakami. Usytuowane były w okolicach obecnego dworca, przy obecnej ulicy Kolejowej. Dopiero około roku 1926 otwarto dwuskrzydłowy neorenesansowy budynek, nawiązujący stylem do staropolskiego dworku szlacheckiego. Projektantem dworca był inż. Romuald Miller, autor m.in. bliźniaczego dworca w Kole. W tym samym czasie powstała droga dojazdowa do stacji (obecna ulica Dworcowa), magazyn, wieża ciśnień oraz zlokalizowana na północno-wschodnim rogu obecnych ulic Warszawskiej i Przemysłowej, pompownia.
Według tego samego, lecz okrojonego o jedno skrzydło projektu (w porównaniu do obu wyżej wskazanych dworców) powstały mniejsze dworce w Gostyninie, Łęczycy, Ozorkowie i Sierpcu. W pierwszej połowie lat 20. wykonano projekt typowy dla stacji średniej wielkości w dwóch wariantach – podstawowym i rozszerzonym. Wariant podstawowy przewidywał dwie poczekalnie (I i II oraz III klasy), kasę z pomieszczeniem bagażowym oraz pomieszczenia dla zawiadowcy i dyżurnego ruchu. W wariancie rozszerzonym wprowadzono dodatkowo hall, bufet z zapleczem kuchennym oraz punkt pocztowy. Od strony torów zaplanowano wysunięte poza obrys budynku pomieszczenie z dużymi oknami dla dyżurnego ruchu, gdzie znajdowały się urządzenia do sterowania ruchem kolejowym. Na wyższych kondygnacjach przewidziano mieszkania służbowe dla urzędników kolejowych. W wariancie rozszerzonym uwzględniono ponadto możliwość wyprowadzenia z holu schodów do piwnicy i połączenie w ten sposób dworca z ewentualnym tunelem pod torami, a w efekcie bezkolizyjne przejście na dalsze perony.
W połowie lat 60. XX wieku powstały plany budowy nowego dworca, mającego być centrum komunikacyjnym – oprócz obsługi kolei miał się tam też znajdować terminal dla autobusów i urząd pocztowy. Projektantem nowego dworca był inż. Zygmunt Kłopocki z Biura Projektów Kolejowych w Poznaniu. Obecne, zachodnie skrzydło dworca, oddane do użytku 24 lutego 1977 roku, miało być zajmowane przez PKS. Część dla PKP miała zostać wybudowana po rozbiórce starego dworca. W trakcie prac rozbiórkowych, wycofano jednak fundusze na budowę wschodniej części, wskutek czego najpierw wstrzymano, a później anulowano dalsze prace nad rozbudową budynku. Wschodnia część dworca została w posiadaniu PKP, a PKS pozostał w swoim dawnym budynku przy ulicy Grunwaldzkiej 4, w lewobrzeżnej, starej części Konina.
W zachodniej części dworca znajduje się kasa biletowa spółki PKP Intercity, Punkt Obsługi Klienta Kolei Wielkopolskich, kasa biletowa PKS Konin oraz niewielkie punkty handlowo-usługowe. Na zewnątrz, przy wschodnim wejściu do budynku znajduje się automat biletowy sprzedający bilety na pociągi Kolei Wielkopolskich, Przewozów Regionalnych i PKP Intercity, a we wschodnim skrzydle niewielka kawiarnia i restauracja serwująca dania azjatyckie.
Perony.
Na stacji znajdowały się trzy niskokrawędziowe perony. Pierwszy z nich był peronem bocznym, jednokrawędziowym znajdującym się przy torze nr 4. Peron drugi był peronem wyspowym, dwukrawędziowym znajdującym się między torami 1 i 2. Perony pierwszy i drugi znajdują się na linii nr 3. Nieczynny peron trzeci również był peronem wyspowym, dwukrawędziowym znajdującym się w ciągu nieczynnej dla ruchu pasażerskiego linii nr 388 przy torach nr 19 i 21. Wszystkie perony mają nawierzchnię utwardzoną. Dojście do peronu 1 i 2 możliwe jest poprzez przejście przez podziemny tunel. Długość peronów 1 i 2 wynosi 410 (po modernizacji aktualnie 400 metrów.). Po wykonanej modernizacji stacji kolejowej perony 1 i 2 mają długość 400 metrów i wysokość 0,76 metra, o nawierzchni utwardzonej, z zamontowanymi wiatami, systemem informacji pasażerskiej i ławkami.
Lokomotywownia i wagonownia.
W latach 1941–1943 stację w Koninie znacznie rozbudowano – na zachód od budynku dworca powstała wielostanowiskowa czołowa parowozownia, wagonownia, stanowisko nawęglania lokomotyw, obrotnica kolejowa, wieża ciśnień, nastawnie i stacje transformatorowe. Na początku lat 50. XX wieku wagonownię przemianowano na lokomotywownię II klasy, rozebraną ostatecznie w 2008 roku. Wagonownia mieściła się budynku wybudowanym jeszcze przez Niemców i pracowała do 2003. Posiadała kilka torów zadaszonych, tokarnię do obróbki zestawów kołowych, kuźnię, malarnię, stolarnię oraz część socjalną dla pracowników. Na terenie tym znajdowały się również budynki z zapleczem warsztatowym, magazyny i pomieszczenia dla administracji. W wagonowni naprawiano wagony towarowe, a w latach 90. także wagony osobowe, piętrowe. W tym samym czasie, po dokonanej reorganizacji na kolei, lokalizacja wagonowni skupiała w sobie wszystkie służby kolejowe – wagonownię, lokomotywownię i samochodownię. Po zamknięciu działalności pracownicy zostali przeniesieni do Zakładu Taboru w Poznaniu, a później do poznańskiego oddziału PKP Cargo. Przez kilka lat budynek stał niezagospodarowany. Od 2011 roku teren byłej wagonowni stanowi siedzibę firmy Torpol, w związku z czym wagonownia została wyremontowana i zmodernizowana. Odnowiono warsztaty, a także gruntownie zmodernizowano pomieszczenia socjalne.
Wieże ciśnień.
Na stacji w Koninie znajdują się dwie wieże ciśnień. Pierwsza, z lat 20. XX wieku, znajduje się w bezpośrednim sąsiedztwie budynku dworca. Jest to ośmiokątna wieża o konstrukcji żelbetonowej. Wysokość wraz z iglicą wynosi 30,17 m, a szerokość u podstawy – 9,44 m. Wieża w dwóch koncentrycznych zbiornikach mieściła 200 m³ wody. Od lat 70. nieużywana, w latach 1977–1994 mieściła "Biuro Wystaw Artystycznych", przemianowane później na galerię sztuki współczesnej "Wieża Ciśnień".
Druga wieża została wybudowana przez Niemców w latach 1941–1942 około 1500 metrów na zachód od obecnego budynku dworca, w pobliżu nieistniejącej parowozowni. Jest to żelbetonowa konstrukcja oparta na rzucie dwunastokąta foremnego. Wysokość wynosi 35 metrów, natomiast szerokość jest równa 15,7 m. Pojedynczy zbiornik wodny o pojemności 500 m³, zajmujący dwa z sześciu pięter wieży, znajduje się 25 metrów nad poziomem gruntu. Wieża stale używana była do czasu wycofania parowozów z konińskiej stacji, czyli do 1978 roku. Do 1996 roku używana sporadycznie do uzupełniania wody w parowozach ciągnących okolicznościowe pociągi. Wieża, choć w stanie ogólnym dobrym, niszczeje. Ze względu na znaczną wysokość, wykorzystywana jest jako stacja bazowa telefonii komórkowej czy Internetu przesyłanego drogą radiową.
Ruch pociągów.
Pociągi regionalne.
Stacja Konin jest jedną ze stacji początkowych i końcowych na linii kolejowej nr 3 (tabela nr 300) dla pociągów regionalnych. Od 2013 zatrzymują się na niej wszystkie pociągi osobowe Kolei Wielkopolskich relacji Poznań Główny – Konin – Kłodawa – Kutno. Od czerwca 2017 roku do 15 lipca 2018 roku, w związku z modernizacją linii kolejowej nr 3, ruch pociągów spółki Koleje Wielkopolskie na odcinku Września – Konin został całkowicie zastąpiony zastępczą komunikacją autobusową. Wybrane autobusy kursowały także do stacji Poznań Główny.
Na odcinku Konin – Kutno pociągi osobowe kursowały normalnie do dnia 15 lipca 2018 roku. Od tego dnia pociągi zastąpiła zastępcza komunikacja autobusowa, aż do czerwca 2019 roku.
Pociągi dalekobieżne.
Z konińskiego dworca do czerwca 2017 roku odjeżdżały dalekobieżne pociągi spółki PKP Intercity: TLK, IC do wielu większych miast w Polsce oraz poza granice kraju – pociągi EuroCity. W związku z całkowitym zamknięciem dla ruchu odcinka Września – Konin, pozostawiono 1 parę pociągów TLK "Bzura" kursującą do stacji Warszawa Wschodnia, pozostałe skierowano objazdami przez Babiak, Piotrków Kujawski i Inowrocław Rąbinek na Magistralę Węglową. Zmniejszona także została liczba pociągów, wyznaczono także dodatkowe postoje w Gniezno dla pociągów EuroCity oraz Inowrocław Rąbinek, Piotrków Kujawski, Babiak, dla TLK i wybranych składów IC. Dla pociągów TLK i IC, dotychczas kursujących między Kutnem a Koninem zostały uruchomione 4 pary połączeń zastępczej komunikacji autobusowej. Komunikacja zastępcza obowiązywała do 15 lipca 2018 roku także na odcinku Konin – Słupca dla pociągu TLK Bzura.
Komunikacja z dworcem.
Około 50 metrów na zachód od budynku dworca znajduje się autobusowe centrum przesiadkowe obsługiwane przez MZK Konin (Dworzec PKP) i PKS Konin (Konin, Dworzec Kolejowy). Z przystanków PKS korzystają przede wszystkim przewoźnicy międzymiastowi, natomiast przystanki MZK Konin użytkowane są głównie przez przewoźników lokalnych oraz prywatnych, obsługujący wybrane połączenia międzymiastowe. 100 metrów na wschód od dworca znajduje się terminal, z którego krajowi i międzynarodowi przewoźnicy obsługują autokarowe połączenia międzynarodowe do Europy Zachodniej.

</doc>
<doc id="463002" url="https://pl.wikipedia.org/wiki?curid=463002" title="Pielęgniczka Agassiza">
Pielęgniczka Agassiza

Pielęgniczka Agassiza ("Apistogramma agassizii") - słodkowodna ryba akwariowa z rodziny pielęgnicowatych.
Występowanie.
Brazylia, Peru, (rzeki: Amazonka i Ukajali), Boliwia
Charakterystyka.
Samce szarobłękitnozielone, dolna część ciała lekko pomarańczowa. Płetwy odbytowa i grzbietowa są zaostrzone na końcach. Ogon samca ma lancetowaty kształt. Wzdłuż ciała ciągnie się ciemny pas. Samica w czasie tarła przyjmuje intensywnie żółty odcień z czarnym paskiem od mordki do ogona..
Samiec dorasta do 8 cm, samica do 4 cm długości
Warunki hodowlane.
Pielęgniczki Agassiza są z reguły polecane zaawansowanym akwarystom. Należy trzymać gromadkę ryb. Akwarium powinno być dobrze zarośnięte roślinami, ryby muszą mieć kryjówki pod korzeniami lub w łupinach orzechów kokosowych. Woda musi być krystalicznie przeźroczysta.
Pielęgniczki Agassiza prowadzą ze sobą "pojedynki" - nie są one niebezpieczne, ryby nie czynią sobie podczas nich krzywdy.
Rozmnażanie.
Ryba jajorodna. Do rozmnażania wymagają wody miękkiej i lekko kwaśnej w dobrze zarośniętym zbiorniku z kryjówkami. Samica obiera terytorium wokół kryjówki, w której dochodzi do tarła. Larwy wykluwają się po ok. 2-3 dniach. Samica w okresie opieki nad potomstwem staje się bardzo agresywna.

</doc>
<doc id="463003" url="https://pl.wikipedia.org/wiki?curid=463003" title="WinRAR">
WinRAR

WinRAR (nazwa pochodzi od słów "Windows Roshal Archive") – program shareware do kompresji i archiwizacji danych, który tworzy archiwa z rozszerzeniem *.RAR. Dodatkowo WinRAR obsługuje inne rodzaje archiwów, między innymi popularne pliki *.ZIP, które potrafi tworzyć i rozpakowywać. Program oferuje graficzne środowisko pracy, obsługuje technikę „przeciągnij i upuść” oraz zawiera integrację z menu kontekstowym, może tworzyć archiwa chronione hasłem i zabezpieczać tym samym dane poufne (używa do tego szyfrowania AES-128, natomiast od wersji 5.x stosuje szyfrowanie AES-256). Potrafi również tworzyć archiwa samorozpakowujące się, wieloczęściowe oraz dodawać dane naprawcze. Wersja 3.50 była pierwszą wersją programu, w której integracja z menu kontekstowym obsługiwała architekturę 64-bitową.
Wersja 4.0 WinRARa wymaga już do działania systemu Windows 2000 lub nowszego. Wersje dla DOS i Pocket PC (darmowy PocketRAR) nie są już rozwijane – ich produkcja zakończyła się wraz z wersją 3.93.
W wersji 4.20 WinRARa zarzucono obsługę systemu Windows 2000.
Pierwsza wersja programu powstała w marcu 1993 roku (pod nazwą RAR 0.1), a 22 kwietnia 1995 narzędzie wydano w wersji 1.54b jako program dla Windowsa 3.x. Stanowi alternatywę dla programu WinZip, który również był rozwijany i stosowany w latach 90.
W Chinach narzędzie jest dostępne bezpłatnie do użytku osobistego (od 2015 roku).
Program oferuje 40-dniowy okres próbny, po upłynięciu którego wyświetla użytkownikowi komunikat proszący o nabycie licencji.
Obsługiwane formaty.
Źródła: .

</doc>
<doc id="463004" url="https://pl.wikipedia.org/wiki?curid=463004" title="Pięć Cywilizowanych Narodów">
Pięć Cywilizowanych Narodów

Pięć Cywilizowanych Narodów ( lub Pięć Cywilizowanych Plemion, ang. ) – pięć plemion indiańskich z południowego wschodu Stanów Zjednoczonych, które na przełomie XVIII w. i XIX w. najbardziej upodobniły się do przedstawicieli cywilizacji zachodniej.
Pięć Cywilizowanych Narodów tworzyły plemiona:
Plemiona nazwano „cywilizowanymi”, ponieważ – dążąc do pokojowej koegzystencji ze swoimi białymi sąsiadami z Południowego Wschodu – przejęły one wiele europejskich zwyczajów i norm, w tym sposoby gospodarowania (rolnictwo, hodowla, rzemiosło, handel), sprawowania rządów i sądów, szkoły i druk (w tym własne pismo, opracowane przez Sekwoję, religię i obyczaje). Adaptacja ta była tak skuteczna, iż gospodarka indiańskich sąsiadów stała się uciążliwą konkurencją dla rosnącej liczby białych mieszkańców południowego wschodu USA, coraz intensywniej poszukujących nowych terenów pod osadnictwo i rynków zbytu dla swoich produktów.
Amerykańska ustawa o przesiedleniu Indian z 1830 roku zmusiła te plemiona (mimo sprzeciwu Sądu Najwyższego USA) do porzucenia prosperujących osiedli we wschodnich stanach USA i przesiedlenia się na tereny na zachód od rzeki Missisipi, na tzw. Terytorium Indiańskie (obecnie stan Oklahoma). Najbardziej znanym i tragicznym epizodem tego przesiedlenia był tzw. „Szlak Łez Czirokezów”, ciężki marsz niemal całego plemienia z Georgii na Zachód, podczas którego zmarło około 4 tys. (czyli blisko 1/4) jego uczestników. Ponieważ większość Indian była przeciwna przesiedleniom (choć nie wszyscy), nie obyło się bez prób zbrojnego przeciwstawienia się białym najeźdźcom, protestów dyplomatycznych w Waszyngtonie, ucieczek niewielkich grup w bardziej niedostępne tereny i różnych form biernego oporu. Część Indian powróciła też po latach na swoje dawne tereny na Wschodzie.
Na Terytorium Indiańskim przesiedlone plemiona musiały od nowa zorganizować całe życie społeczne i gospodarcze. Podjęły, w znacznym stopniu skuteczną, próbę adaptacji do zupełnie innych warunków przyrodniczych i geograficznych, ponownego zjednoczenia wielu rozproszonych i skłóconych ze względu na przesiedlenie grup oraz ułożenia sobie stosunków z sąsiednimi plemionami (także przesiedlonymi w te same rejony, lub żyjącymi tam już wcześniej). W obronie swojej niezależności i nowej ojczyzny, na początku XX w. przywódcy Pięciu Cywilizowanych Narodów próbowali nawet doprowadzić – nieskutecznie – do przekształcenia zagrożonego likwidacją Terytorium Indiańskiego w nowy stan USA, zwany „Stanem Sekwoi” (ang. "Sequoyah State").
Mimo postępującej w kolejnych dziesięcioleciach kolonizacji Zachodu i stopniowego redukowania Terytorium Indiańskiego na rzecz białych osadników (zakończonej utworzeniem stanu Oklahoma w 1907 roku) Pięć Cywilizowanych Narodów zachowało znaczną autonomię polityczną, ekonomiczną i kulturową. Wielu Czirokezów, Czikasawów, Czoktawów, Krików i Seminoli jest zarazem przykładem stosunkowo dobrej adaptacji (i czasem asymilacji) tubylczych Amerykanów w społeczeństwie amerykańskim.
Współcześnie wielu Amerykanów tubylczego pochodzenia, członków Pięciu Cywilizowanych Narodów, nadal mieszka w rezerwatach i skupiających Amerykanów tubylczego pochodzenia społecznościach w Oklahomie oraz stanach wschodnich, utrzymując dawne więzi plemienne i kulturowe.

</doc>
<doc id="463005" url="https://pl.wikipedia.org/wiki?curid=463005" title="Wasteland">
Wasteland



</doc>
<doc id="463007" url="https://pl.wikipedia.org/wiki?curid=463007" title="Pięć Cywilizowanych Plemion">
Pięć Cywilizowanych Plemion



</doc>
<doc id="463009" url="https://pl.wikipedia.org/wiki?curid=463009" title="Alfonsina Storni">
Alfonsina Storni

Alfonsina Storni (ur. 29 maja 1892, w Sala Capriasca w Szwajcarii, zm. 25 października 1938 koło Mar del Plata, w Argentynie) – była jedną z najważniejszych argentyńskich poetek z czasów modernizmu.

</doc>
<doc id="463014" url="https://pl.wikipedia.org/wiki?curid=463014" title="Rada Etyki Mediów">
Rada Etyki Mediów

Rada Etyki Mediów – polska organizacja powstała 29 marca 1995 z inicjatywy Stowarzyszenia Dziennikarzy Polskich, na mocy Karty Etycznej Mediów, zajmująca się opiniowaniem zachowań dziennikarzy oraz innych spraw istotnych dla mediów i ludzi związanych zawodowo z mediami. Jej założeniem jest pilnowanie przestrzegania zasad etycznych przez media.
Historia.
Rada Etyki Mediów została utworzona w 1995 roku, gdy przedstawiciele stowarzyszeń i organizacji dziennikarskich, stacji radiowych i telewizyjnych utworzyli Konferencję Mediów Polskich. 29 marca 1995 roku w Domu Dziennikarza w Warszawie przy ul. Foksal odbyła się publiczna prezentacja Karty Etycznej Mediów. Pomiędzy 2011 a 2013 rokiem m.in. TVP i Polskie Radio wystąpiły z Konferencji. W 2013 roku Konferencja Mediów Polskich została zlikwidowana.
W roku 2015 utworzone zostało Stowarzyszenie Konferencja Mediów Polskich (SKMP), które zostało zarejestrowane w KRS. Jego statutowym zadaniem jest wybór i zapewnienie sprawnego działania Rady Etyki Mediów. Obecna Rada Etyki Mediów została powołana w 2015 roku przez Stowarzyszenie Konferencja Mediów Polskich utworzone z organizacji, które pozostały w Konferencji Mediów Polskich (w kształcie z 1995 roku). SDP ani oficjalnie reprezentujący media publiczne nie uczestniczą w jej pracach. Członkowie Rady są wybierani w głosowaniu tajnym większością bezwzględną obecnych prawidłowo zawiadomionych o wyborze Rady.
W czerwcu 2019 roku Stowarzyszenie Konferencja Mediów Polskich na walnym zebraniu członków wybrało Radę Etyki Mediów na ósmą kadencję w latach 2019–2022, a jej skład został poszerzony w związku z przystąpieniem do SKMP nowych podmiotów: stowarzyszenia Towarzystwo Dziennikarskie oraz Stowarzyszenia Dziennikarzy i Twórców Radia Publicznego.
Interwencje Rady Etyki Mediów.
W 2002 roku Rada Etyki Mediów (REM), wraz z organizacją Forum Młodych PiS, złożyła doniesienie do prokuratury w sprawie obrazy Jana Pawła II jako głowy państwa przez Jerzego Urbana w związku z publikacją w „Nie” artykułu „Obwoźne sado-maso”.
Rada Etyki Mediów negatywnie zaopiniowała zasadność nałożenia 22 marca 2006 roku półmilionowej kary na Telewizję Polsat za program Kuby Wojewódzkiego wyemitowany 26 lutego tego samego roku, w którym zaproszona Kazimiera Szczuka, kpiła (zdaniem wielu widzów skarżących się do Krajowej Rady Radiofonii i Telewizji) z niepełnosprawnej redaktorki Radia Maryja – Magdaleny Buczek.
Rada Etyki Mediów skrytykowała Radio Maryja za dopuszczanie do wygłaszania na antenie antysemickich poglądów. Była to reakcja na wypowiedź prof. Bogusława Wolniewicza z 31 stycznia 2009 roku podczas audycji nadawanej na żywo.
W lutym 2019 roku Rada uznała, że w ocenianych przez nią materiałach o Pawle Adamowiczu naruszono zasady Karty Etycznej Mediów. Do oświadczenia REM odniósł się krytycznie szef Telewizyjnej Agencji Informacyjnej Jarosław Olechowski.
Skład Rady.
IV kadencja.
10 marca 2004 wybrano członków IV kadencji Rady Etyki Mediów w składzie:
V kadencja.
Nominacje na członków Rady Etyki Mediów V kadencji zostały wręczone 14 listopada 2008 w siedzibie Stowarzyszenia Dziennikarzy Polskich:
VI kadencja.
Konferencja Mediów Polskich 6 kwietnia 2011 wybrała Radę Etyki Mediów w składzie:
VII kadencja.
Konferencja Mediów Polskich 24 czerwca 2015 wybrała Radę Etyki Mediów w składzie:
VIII kadencja.
Rada Etyki Mediów w kadencji 2019–2022:

</doc>
<doc id="463016" url="https://pl.wikipedia.org/wiki?curid=463016" title="Michel d’Ornano">
Michel d’Ornano

Michel d’Ornano (ur. 12 lipca 1924 w Paryżu, zm. 1991 w Garches) – francuski hrabia, polityk, działacz kulturalny i przemysłowiec.
Potomek Bonapartów, Sampiero Corso, marszałków Francji Alfonsa d’Ornano, Jana Baptysty d’Ornano, i małżonków Filipa Antoniego d’Ornano i Marii Walewskiej, syn hrabiego Wilhelma ("Guillaume", 1898–1985) i Elżbiety Michalskiej z Podzamcza koło Świdnika, a więc pół-Polak, Ornano pobierał nauki w Lycée Carnot i na wydziale prawa paryskiej Sorbony oraz zaczął swą karierę polityczną w 1962 r. jako mer normandzkiego miasta Deauville (1962–1977), w okolicach którego rodzice posiadali swe majątki. W dalszej karierze na stopniu regionalnym był prezydentem regionu Calvados (1979–1991) i także prezydentem Rady Dolnej Normandii (1983–1986). Region zawdzięcza mu połączenie pociągiem turbinowym z Paryża przez Caen do Cherbourga, konstrukcję autostrady przez Normandię oraz, w dziedzinie kultury, stworzenie festiwalu filmów amerykańskich w Deauville.
Zwany „niekoronowanym księciem Normandii” Ornano i jego klan rządzili regionem przez 30 lat. Po ustąpieniu ze stanowiska mera Deauville w 1977 r. Ornano umieścił na nim swą żonę Annę z markizów de Contades. Po jego śmierci w roku 1991 (zmarł potrącony przez samochód) jego zastępczyni Nicole Ameline została deputowaną regionu, a żona Anna objęła prezydenturę regionu Calvados.
Bliski przyjaciel prezydenta Republiki Giscard d’Estainga, Ornano pełnił przez całą jego kadencję różne funkcje ministerialne, m.in. ministra Przemysłu, Kultury i Sztuki i Środowiska.
Wystawiony w 1976 r. jako kandydat Niezależnych Republikanów na mera Paryża, przegrał wybory w swym okręgu wyborczym, zwyciężony przez listę socjalistów z Lionelem Jospinem na czele. W czasie kampanii wyborczej musiał też walczyć z Chirakiem, kandydatem innego odłamu prawicy.
Od lat 70. zaprzyjaźniony z magnatem prasowym Hersantem, Ornano był wiceprezesem jego koncernu prasowego "Socpresse" i jako taki został w roku 1989, po przejęciu przez Socpresse większości akcji paru gazet polskich, wysłany do Warszawy jako odpowiedzialny wydawca „Rzeczpospolitej”. Współpraca Ornana z redaktorem naczelnym Dariuszem Fikusem nie układała się źle, ale wkrótce Socpresse sprzedała swe udziały innemu koncernowi i misja Ornana w Warszawie zakończyła się.
Wraz z bratem Hubertem i ojcem Wilhelmem Ornano założył w 1946 r. fabryki kosmetyków Jean d’Albret-Orlane, które do dziś są w posiadaniu rodziny (obecnie: Sisley SA).
Z Anną de Contades (ur. 7 grudnia 1936), poślubioną 17 września 1960, miał dwoje dzieci: Katarzynę ("Catherine", ur. 2 października 1967) i Jana Wilhelma ("Jean-Guillaume", ur. 27 lutego 1969). Po jego śmierci ufundowano nagrodę literacko-filmową "Prix Michel d’Ornano", przyznawaną autorom scenariusza, po raz pierwszy użytego przy realizacji filmu (4500 euro) oraz dystrybutorowi tego filmu (12 000 euro). Jego imieniem nazwano ulice ("Avenue Michel d’Ornano"), stadiony i hale sportowe we wszystkich większych miastach Normandii.

</doc>
<doc id="463017" url="https://pl.wikipedia.org/wiki?curid=463017" title="Diecezja pomorsko-wielkopolska">
Diecezja pomorsko-wielkopolska

Diecezja pomorsko-wielkopolska – diecezja Kościoła Ewangelicko-Augsburskiego w RP. Diecezja liczy 18 parafii obsługiwanych przez 15 duchownych. Siedzibą władz diecezjalnych jest Sopot.
Władze.
Zwierzchnicy diecezji pomorsko-wielkopolskiej Kościoła Ewangelicko-Augsburskiego w RP

</doc>
<doc id="463018" url="https://pl.wikipedia.org/wiki?curid=463018" title="Seimaden">
Seimaden

 - manga autorstwa Yō Higuri. Pierwszy raz została wydana w Japonii w 1994 roku przez wydawnictwo Kadokawa Shoten Publishing. Seria składa się z 10 tomów.
W Polsce seria została wydana nakładem wydawnictwa Waneko. 

</doc>
<doc id="463027" url="https://pl.wikipedia.org/wiki?curid=463027" title="Xubuntu">
Xubuntu

Xubuntu – dystrybucja Linuksa oparta na Ubuntu oraz środowisku graficznym Xfce, zoptymalizowana dla słabszych komputerów. Pierwsza oficjalna wersja pojawiła się 1 czerwca 2006 i tak jak pozostałe wydania Ubuntu jest ona wydaniem LTS (z ang. "Long Term Support").
Instalacja.
Do czasu wydania Xubuntu 6.06, dystrybucję można było łatwo zainstalować na istniejący system Ubuntu 5.10 lub 6.06 dzięki instrukcji zamieszczonej na stronach Wiki firmy Canonical (opis w języku angielskim). Obecnie dostępne są obrazy bootowalnych płyt z niezależnym instalatorem systemu. Lista mirrorów z obrazami w formacie .iso dostępna jest na stronie Xubuntu. Dystrybucja Xubuntu typu Desktop uruchamia w pełni funkcjonalny system jako Live CD udostępniając opcję instalacji na dysk twardy w tym samym trybie graficznym. Instalator pozwala też łatwo dokonywać zmian w tablicy partycji.
Podstawowe programy Xubuntu.
Tuż po instalacji system wyposażony jest w:

</doc>
<doc id="463030" url="https://pl.wikipedia.org/wiki?curid=463030" title="Anton Fokker">
Anton Fokker

Anton Herman Gerard (Anthony) Fokker (ur. 6 kwietnia 1890 w Blitar w Holenderskich Indiach Wschodnich, zm. 23 grudnia 1939 w Nowym Jorku w USA) – holenderski pionier lotnictwa, konstruktor i producent samolotów. W 1925 skonstruował pierwszy trójsilnikowy samolot pasażerski.
W 1911 skonstruował swój pierwszy samolot "de Spin" („Pająk”). Ta konstrukcja wkrótce zakończyła swój żywot na drzewie, jednakże w kolejnych wersjach Spina Fokker poprawiał wady konstrukcji i udoskonalał swój projekt. Właśnie w drugiej wersji Spina Anthony Fokker zdobył licencję pilota. W 1912 otworzył swoje pierwsze przedsiębiorstwo lotnicze w Niemczech w niewielkiej miejscowości pod Berlinem. Zaprojektował również synchronizator karabinu maszynowego.
Po zakończeniu I wojny światowej Traktat wersalski narzucił na Niemcy szereg ograniczeń związanych z rozwojem lotnictwa. Fokker przeniósł się więc do Holandii, gdzie w 1919 r. założył w Amsterdamie nowe przedsiębiorstwo o firmie Fokker i zainteresował się bardziej samolotami cywilnymi. Wkrótce wyemigrował do Stanów Zjednoczonych, gdzie w 1922 r. uzyskał obywatelstwo amerykańskie i otworzył amerykańską filię swego przedsiębiorstwa pod nazwą Atlantic Aircraft.
W 1927 r. A. Fokker ożenił się w Nowym Jorku z Violet Austman, która zmarła w niewyjaśnionych do końca okolicznościach, na skutek upadku w jednym z hoteli dwa lata później.
Zmarł w Nowym Jorku na zapalenie opon mózgowo-rdzeniowych w wieku 49 lat. W 1940 r. jego prochy zostały przewiezione do Driehuis, gdzie zostały pochowane w grobowcu rodzinnym.

</doc>
<doc id="463033" url="https://pl.wikipedia.org/wiki?curid=463033" title="Ikarus 411">
Ikarus 411

Ikarus 411 – 11-metrowy, niskopodłogowy autobus z fabryki Ikarusa. Wyróżnia go brak tylnej szyby, mimo pionowo ustawionego silnika. Do Polski trafiły 4 z zaledwie sześciu wyprodukowanych sztuk (po dwa autobusy do Warszawy i Bielska-Białej).
Historia modelu.
Oprócz wersji podstawowej powstawały odmiany. Wersja Ikarus 411.08 była produkowana z zakładach Ikarusa od 1995 roku, a montowana w zakładach montażowych MZA Warszawa. Ikarus 411.08 był jednym z pierwszych autobusów niskopodłogowych, przystosowanym do przewozu osób niepełnosprawnych w Warszawie w 1995 roku.
Warszawskie Ikarusy 411 zostały w 2007 r. wycofane z eksploatacji z powodu braku części zamiennych. Obecnie jeden z nich – posiadający przed skreśleniem ze stanu MZA Warszawa numer taborowy 6530 – należy do Klubu Miłośników Komunikacji Miejskiej w Warszawie i dzięki staraniom tej organizacji został zarejestrowany jako pojazd historyczny. Autobus przeszedł remont przywracający go do dawnej świetności zorganizowany i przeprowadzony przez KMKM. Wóz dostał numer taborowy 6550.

</doc>
<doc id="463037" url="https://pl.wikipedia.org/wiki?curid=463037" title="Neuma">
Neuma



</doc>
<doc id="463040" url="https://pl.wikipedia.org/wiki?curid=463040" title="Kanon (prawo kanoniczne)">
Kanon (prawo kanoniczne)

Kanon (łac. "canon" – reguła, prawidło, przepis, z gr. κανών – miara, zasada, wzorzec) – przepis (artykuł) prawa kościelnego, lub artykuł w orzeczeniu dogmatycznym Kościoła.
Sens i zastosowanie.
Określenie "kanon" było używane przez starożytnych Greków i Rzymian m.in. w sensie prawnym, lecz w znaczeniu bardziej ogólnym, jako "reguła", "prawidło", niż νόμως – "lex". W Nowym Testamencie słowo κανών występuje m.in. w Liście do Galatów 6, 16, jako zasada postępowania, której mają trzymać się chrześcijanie, w oparciu wyłącznie o Jezusa Chrystusa. Dlatego na łacinę zostało przetłumaczone w Biblii jako "regula". Określenie to posłużyło zatem św. Pawłowi Apostołowi do wyrażenia konkretnych wskazań życiowych, użyte w tym
kontekście odnosi się do nowości życia w Chrystusie i związanego z tym postępowania, które zjednuje wiernemu pokój i miłosierdzie.
Chrześcijanie posłużyli się określeniem "kanon", gdy powszechnym określeniem prawnej reguły postępowania było "lex", gdyż chcieli pokazać, iż mają
swoje własne prawo przez siebie stanowione, niezależne od jakiejkolwiek władzy zewnętrznej, którego są zobowiązani przestrzegać. Określenie to jest szersze, gdyż „odnosi się do zobowiązującej rzeczywistości wykraczającej poza ludzkie stanowienia”. "Kanon" określa to, co najważniejsze, stanowi kryterium przynależności do Kościoła oraz rozsądzania spraw wynikających z przyjęcia wiary i jej życiowych konsekwencji. Dlatego też kanon łączył w sobie określenie tego, co istotne dla wiary ("canones fidei"), życia moralnego ("canones morum") i kościelnej dyscypliny ("canones disciplinae"). Użycie terminu "kanon" w sprawach dyscyplinarnych wskazywało na ich odniesienie do prawd wiary, zatem ich nieprzestrzeganie skutkowało wyłączeniem z Kościoła.
Dlatego zarówno orzeczenia dyscyplinarne, jak i dogmatyczne, począwszy od IV wieku, zostały nazwane kanonami. Tak określa je już synod w Elwirze, synod w Ancyrze i pierwszy sobór powszechny w Nicei. Wynikający z tego termin "prawo kanoniczne" został z biegiem czasu, w wyniku centralizacji, synonimem całości norm prawnych regulujących dyscyplinę kościelnej społeczności.

</doc>
<doc id="463045" url="https://pl.wikipedia.org/wiki?curid=463045" title="Jane Birkin">
Jane Birkin

Jane Mallory Birkin (ur. 14 grudnia 1946 w Londynie) – brytyjska aktorka i piosenkarka. Od końca lat 60. mieszka we Francji i tworzy głównie w języku francuskim.
Życiorys.
Wczesne lata.
Urodziła się w Marylebone w środkowym Londynie jako córka angielskiej aktorki Judy Campbell (1916–2004) i Davida Birkina (1914-1991), komandora podporucznika Królewskiej Marynarki Wojennej i szpiega podczas II wojny światowej. Jej starszy brat Andrew Birkin (ur. 1945) został scenarzystą i reżyserem. Uczęszczała do Upper Chine School na wyspie Wight. Uczyła się aktorstwa w londyńskiej Kensington Academy.
Kariera.
17 września 1964 roku, jako 18-latka zadebiutowała na scenie w spektaklu Grahama Greene’a "Carving a Statue" z Ralphem Richardsonem. Rok później została zaproszona do Passion Flower Hotel, gdzie poznała angielskiego kompozytora Johna Barry’ego, za którego 16 października 1965 wyszła za mąż. Mieli córkę Kate Barry (ur. 8 kwietnia 1967; 10 grudnia 2013 wypadła z okna swojego apartamentu w Paryżu), która została fotografką i projektantką mody. Małżeństwo przetrwało do roku 1968.
Karierę filmową rozpoczęła w latach 60. Pierwszą kinową rolą była dziewczyna na motorowerze w komedii Richarda Lestera "Sposób na kobiety" ("Po The Knack...and How to Get It", 1965) z Michaelem Crawfordem. Przełomem okazał się występ w roli jednej z modelek fotografowanych przez głównego bohatera (David Hemmings) w kontrowersyjnym dramacie Michelangela Antonioniego "Powiększenie" ("Blow-Up", 1966) u boku Sarah Miles i Vanessy Redgrave. W psychodelicznym filmie "Wonderwall" (1968) z Jackiem MacGowranem wystąpiła jako modelka Penny Lane.
W 1968 wyjechała do Francji, starając się o główną rolę w "Sloganie", którą otrzymała, mimo że nie znała języka francuskiego. Na planie satyrycznego melodramatu "Slogan" ("L’amour et l’amour", 1968) poznała starszego od siebie o 18 lat francuskiego piosenkarza Serge’a Gainsbourga. W 1969 zaśpiewali razem skandalizującą miłosną piosenkę „Je t'aime... moi non plus”. Piosenka, ze względu na swoje seksualne podteksty, została zakazana w wielu krajach, co tylko przydało sławy obojgu artystom. 21 lipca 1971 urodziła się ich córka Charlotte Lucy, aktorka i piosenkarka.
W 1973 pojawiła się ponownie na ekranach kin jako kochanka Brigitte Bardot w dramacie Rogera Vadima "Gdyby Don Juan był kobietą". W 1975 zagrała główną rolę kelnerki Johnny w dramacie "Kocha, nie kocha" ("Je t’aime... moi non plus") wyreżyserowanym przez Gainsbourga, z którym się rozstała w roku 1980. Gainsbourg zmarł w 1991 wskutek zawału serca.
Zagrała w ponad 80 filmach, jednak jej role nie spotkały się z wielkim aplauzem krytyków. Była trzykrotnie nominowana do nagrody Cezara; w 1985 za główną rolę w "La Pirate", w 1987 – za główną rolę w filmie "Kobieta mego życia" i w 1992 – za drugoplanową rolę w "Pięknej złośnicy". Z większą przychylnością spotkała się jej twórczość muzyczna. Wydała 15 albumów, śpiewając charakterystycznym, nieco dziecięcym głosem, przypominającym szept, z ciągle wyraźnym angielskim akcentem.
W latach 1980–1991 była związana z francuskim reżyserem Jakiem Doillonem, z którym ma córkę Lou Doillon (ur. 4 września 1982). Spotykała się także z francuskim pisarzem Olivierem Rolinem.
Odznaczona została m.in. Orderem Imperium Brytyjskiego IV klasy (OBE) oraz francuskim Narodowym Orderem Zasługi ("Ordre National du Mérite").
Jej nazwisko stało się popularne również z powodu przypadkowego spotkania z Jeanem-Louisem Dumasem jako prezesem francuskiego domu mody „Hermès” podczas wspólnego lotu samolotem. Z szafki bagażowej wypadła wtedy zawartość słomkowego koszyka aktorki, co zainicjowało między Birkin a Dumasem dyskusję na temat idealnej skórzanej torby na "weekend". Owocem dyskusji był projekt damskiej torebki „Birkin”.
Przewodniczyła jury sekcji „Un Certain Regard” na 53. MFF w Cannes (2000).

</doc>
<doc id="463046" url="https://pl.wikipedia.org/wiki?curid=463046" title="Diecezja żmudzka">
Diecezja żmudzka

Diecezja żmudzka – historyczna diecezja Kościoła rzymskokatolickiego obejmująca swoją jurysdykcją obszar Żmudzi.
Historia.
Po sprotestantyzowaniu diecezji kurlandzkiej w latach 1639–1685 biskupi żmudzcy wykonywali jurysdykcję także nad jej terytorium:
Biskup żmudzki jako członek senatu I Rzeczypospolitej – senator duchowny zasiadał za biskupem przemyskim, a przed biskupem chełmińskim.

</doc>
<doc id="463053" url="https://pl.wikipedia.org/wiki?curid=463053" title="Troglodyta">
Troglodyta

Słowo troglodyta posiada kilka znaczeń:
Zobacz też: 

</doc>
<doc id="463058" url="https://pl.wikipedia.org/wiki?curid=463058" title="Jan Chojnacki (dziennikarz)">
Jan Chojnacki (dziennikarz)

Jan Chojnacki (ur. 24 sierpnia 1948) – polski dziennikarz muzyczny, popularyzator i miłośnik bluesa. Ukończył studia magisterskie na wydziale handlu zagranicznego SGPiS. Członek Akademii Fonograficznej ZPAV.
Życiorys.
W latach 1975–2020 prowadził w programie III Polskiego Radia cykl audycji „Bielszy odcień bluesa”. W drugiej połowie lat osiemdziesiątych prowadził, wspólnie z Wojciechem Mannem na antenie TVP2 jedyny wówczas program poświęcony muzyce rockowej "Non Stop Kolor", był również związany z programem „Nie tylko dla orłów”. W roku 2000 był jednym z prowadzących audycję „Pół perfekcyjnej płyty”.
W latach 1994–1999 był sekretarzem jury w konkursie piosenki Eurowizji.
W 1995 r. koordynował nagranie albumu „Tribute to Eric Clapton”, a w 2008 r. był współproducentem albumu „Hey Jimi – Polskie gitary grają Hendrixa”.
W lipcu 2005 r. założył Internetowe Radio Baobab, w którym prowadzi liczne audycje (m.in. Blues Corner, Blues bigos), od 2020 r. także "Bielszy odcień bluesa". Od września 2006 r. do 2009 r. razem z Wojciechem Mannem, Grzegorzem Wasowskim, Antonim Piekutem i Moniką Makowską współtworzył audycję „Tanie granie” nadawaną w niedziele między 10:00 a 12:00 w Trójce. Był członkiem Akademii Muzycznej Trójki.
W 2020 r. odszedł z pracy w PR3, kilka dni po rezygnacji Wojciecha Manna. Następnie związał się z Radiem Nowy Świat, prowadząc audycje „Dzieci bluesa” oraz „Strumień zdumień”.

</doc>
<doc id="463062" url="https://pl.wikipedia.org/wiki?curid=463062" title="Kapitał (Marx)">
Kapitał (Marx)

Kapitał. Krytyka ekonomii politycznej () – główne dzieło Karla Marksa, w którym dał on wykład podstaw swych poglądów ekonomicznych i zaznaczył główne rysy krytyki współczesnego mu społeczeństwa oraz kapitalistycznego sposobu produkcji i jego następstw.
"Kapitał" jest podzielony na trzy tomy: tom pierwszy – "Proces wytwarzania kapitału", tom drugi – "Proces cyrkulacji kapitału", tom trzeci – "Proces produkcji kapitalistycznej jako całość".
Pierwszy tom wydany został w Hamburgu w 1867 r. Marks planował wydanie kolejnych tomów "Kapitału", lecz nie pozwoliła mu na to choroba. Drugi i trzeci tom dzieła zostały opracowane na podstawie pozostawionych przez Marksa notatek oraz wydane już po śmierci autora przez Friedricha Engelsa, pod nazwiskiem Marksa. Ukazanie się drugiego i trzeciego tomu nastąpiło odpowiednio w latach 1885 i 1894.
Jako tom czwarty jest niekiedy traktowane dzieło pt. "Teorie wartości dodatkowej" (niem. "Theorien über den Mehrwert"), wydane już po śmierci Marksa.
Streszczenie tomów I-III.
Tom pierwszy: Proces wytwarzania kapitału.
Jest to jedyny tom wydany za życia Marksa w 1867 roku. Księga składa się z dwudziestu pięciu rozdziałów podzielonych na siedem działów: towar i pieniądz, przemiana pieniądza w kapitał, wytwarzanie wartości dodatkowej bezwzględnej, wytwarzanie wartości dodatkowej względnej, wytwarzanie wartości dodatkowej bezwzględnej i względnej, płaca robocza, proces akumulacji kapitału. Tom pierwszy wychodząc od podstawowej jednostki w produkcji kapitalistycznej „towaru” omawia proces pozyskiwania w produkcji nadwyżek powstałych jako efekt nieopłaconego czasu pracy robotników, czyli „wartości dodatkowej” która przybiera w procesie akumulacji postać kapitału. Proces akumulacji kapitału jest opisany nie tylko jako zjawisko gospodarcze, ale i społeczne oraz polityczne. Opisane są nie tylko takie zjawiska jak zależność zysku od wyzysku, znaczenia i dynamiki bezrobocia w kapitalizmie, czynniki wpływające na wielkość ceny płacy roboczej, ale i społeczne warunki akumulacji kapitału, takie jak regulacje prawa pracy, kondycja życia robotników czy historyczne przesłanki i warunki produkcji kapitalistycznej (takie jak kolonializm czy wywłaszczenie chłopów).
Dział pierwszy: towar i pieniądz.
W dziale pierwszym Marks omawia podstawową komórkę społeczeństwa kapitalistycznego, czyli „towar” oraz przedstawia swoją słynną uwagę na temat „fetyszystycznego charakteru towaru”. Marks jednocześnie przedstawia w tym i kolejnych rozdziałach swoją teorię wartości.
Towar jest czymś, co zaspokaja potrzeby ludzkie, elementarną jednostką w kapitalistycznej formie produkcji. Towar ma wartość użytkową (materialna podstawa wartości) wynikającą z tego, czym on jest (z jego własności). Urzeczywistnia się ona przez użycie lub spożycie danego towaru. Posiada on także wartość wymienną (wielkość wartości) opartą na relacji wartości użytkowych wymienianych towarów. Prostą formą takiej wartości wymiennej może być wymiana barterowa 5 jednostek towaru X na 1 jednostkę towaru Y, jednak barter wcale nie jest modelem ani dla procesu wymiany, ani dla rozwoju formy wartości w gospodarce towarowej. Dla Marksa społeczny charakter produkcji i wymiany poprzedza każdą jednostkową wymianę i indywidualny proces produkcji, a więc wymiana barterowa jest raczej zjawiskiem pochodnym wobec społecznego procesu wymiany oraz norm, które ustalają reguły obowiązujące w tym procesie.
Wartość wymienna w swojej abstrakcyjnej formie może przybrać formę uniwersalnego ekwiwalentu, czyli pieniądza, w którym wyrażane są wszystkie wartości wymienne wszystkich towarów. Wartość wymienna tych towarów ma swój wyraz w postaci ceny. Jednak pieniądz nie jest źródłem możliwości powstania takiej uniwersalnej wartości wymiennej: jest nim uspołecznienie produkcji, dzięki któremu dla wszystkich towarów istnieje „społecznie niezbędny czas pracy”, czyli uśredniony czas niezbędny dla wytworzenia danego towaru w danym społeczeństwie. Tak rozumiana wartość wymienna jest bardzo złożoną konstrukcją społeczną i zależy nie tylko od technologicznego procesu produkcji, ale również od warunków społecznych i politycznych, w których odbywa się produkcja i wymiana: praw, obyczajów, norm, praktyk, poziomu technologii, form podziału pracy, systemu władzy i wielu innych. Towarem, który przede wszystkim interesuje Marksa, jest „siła robocza”, czyli praca wykonywana przez pracownicę lub pracownika najemnego za płacę roboczą. Siła robocza jest towarem, który nabywa się na rynku (rynku pracy), by użyć go w procesie produkcji w zestandaryzowanej i uśrednionej formie. Każda praca jest konkretna, wykonywana przez określoną jednostkę, być może w sposób nieco odmienny, jednak jej rezultat jest bardzo zbliżony lub zupełnie identyczny z tym, jaki osiągają inne jednostki. Formą pracy, która interesuje kapitalistów wytwarzających towary na masową skalę w celu osiągnięcia zysków, jest „praca abstrakcyjna”, czyli jej uśredniona i zestandaryzowana forma w której różnice jednostkowe zanikają (z perspektywy kapitalisty, czyli z perspektywy wydatkowania siły roboczej w produkcji kapitalistycznej).
Fragment „Fetyszystyczny charakter towaru i jego tajemnica” dotyczy właśnie kwestii wartości wymiennej, pracy abstrakcyjnej i procesu wytwarzania wartości w kapitalizmie. Towar jest mającym cenę materialnym produktem pracy zaspokajającym potrzeby, jednak ponieważ jest jednocześnie nośnikiem wartości wymiennej:
i dalej:
Towar stanowi zawsze cząstkę nie tylko materialnej pracy społecznej, ale i stosunków społecznych społeczeństwa kapitalistycznego – ten kontrast między jego prostą formą zaspokajającą prostą potrzebę, np. głód, a jego symbolicznym ładunkiem treści i relacji społecznych sprawia, że realizuje on również szereg potrzeb i pragnień, których oczywiście ze względu na swoją wartość użytkową nigdy by zaspokoić nie mógł np. potrzebę akceptacji, prestiżu, realizacji i wiele innych. W zasadzie towary powinny w kapitalizmie zaspokajać wszystkie możliwe potrzeby w fetyszystycznie postrzeganej formie wartości wymiennej towarów ponieważ każda niezaspokojona potrzeba to potencjalny nowy rynek, a zatem niewykorzystana możliwość zysku. Wartość wymienna jako forma istnienia towarów pokazuje, że gospodarka kapitalistyczna jest w równym stopniu procesem technologicznym, co procesem kulturowym, społecznym i politycznym: ma to swoje odzwierciedlenie w samych towarach. Fetyszyzm towarowy to przekonanie, że to towary są źródłem tych relacji i treści, a nie jedynie ich wyrazem. Ludzie dążą do nabywania określonych towarów, by posiąść nie tylko określone wartości użytkowe, ale i przede wszystkim fetyszystycznie rozumiane (opacznie rozumiane) źródło treści symbolicznych i relacji społecznych. Fetyszyzm dotyczy w kapitalizmie nie tylko towarów, ale i procesu produkcji oraz samego kapitału. Jest procesem odwrócenia relacji przyczynowych, np. uznaje się, że to kapitał tworzy pracę, a nie praca kapitał. Trzeba też w tym miejscu zaznaczyć, że nie jest to prosta relacja deterministycznego warunkowania przyczynowego, ale bardzo złożony proces historyczny (być może trafniejszym przybliżeniem było określenie go jako dynamicznie rozwijających się form sprzężeń zwrotnych), zatem to stwierdzenie jedynie oddaje główną myśl Marksa, że to praca wywarza kapitał, nie odwrotnie. Marks nie był myślicielem prostego i redukcyjnego determinizmu przyczynowego, czyli tzw. "ekonomizmu". Proces fetyszystycznego postrzegania i przeżywania społecznych stosunków produkcji w kapitalizmie nie wynika z głupoty czy naiwności członkiń i członków społeczeństwa, ale jest najpotężniejszą iluzją, którą system ten generuje z konieczności i której zdemaskowanie było celem Marksa. Fragment ten często wskazuje się jako kluczowy dla sformułowania marksistowskiej teorii ideologii.
W rozdziale drugim i trzecim Marks rozwija dalej teorię wartości, omawiając genealogię pojęcia pieniądza w kapitalizmie i jednocześnie rozwijając teorię wartości opartą na pracy.
Dział drugi: przemiana pieniądza w kapitał.
W dziale drugim omówiona zostaje przemiana pieniądza w kapitał mająca wyraz w ogólnym wzorze akumulacji kapitału: P-T-P’ (P – pieniądz, T – towary, np. środki produkcji i praca, P’ – więcej pieniędzy). Wzór ten jest z perspektywy Marksa wewnętrznie sprzeczny ponieważ jednocześnie zakłada ekwiwalentną wymianę gdzie pieniądz jest tylko środkiem płatniczym T-P-T gdy kupowane są towary niezbędne do procesu produkcji po swoich rynkowych cenach i jednocześnie nieekwiwalentną wymianę w efekcie której powstaje P’, czyli nadwyżka w postaci „wartości dodatkowej”. Marks formułuje tu fundamentalny dla swojej krytyki kapitalizmu problem: skąd się bierze P’, tzn. wartość dodatkowa? Kapitał może powstawać tylko w procesie w którym powstaje nadwyżka w postaci wartości dodatkowej. Stąd pytanie: czy nadwyżka musi brać się z nieekwiwalentnej wymiany? Czy nie mogłaby być po prostu wynikiem wysokiej produktywności pracy zapewnionej przez nowoczesne maszyny i podział pracy – w efekcie czego kapitalista, jako posiadacz maszyn i zarządca, miałby pełne prawo do nadwyżek?
Marks, w wysoce abstrakcyjnym rozumowaniu logicznym przeprowadzonym na formie wartości wymiennej, wykazuje tu sprzeczność ogólnego wzoru akumulacji kapitalistycznej. Zaczyna swój wywód od przedstawienia samego problemu: klasyczna ekonomia polityczna przedstawia proces produkcji jako proces ekwiwalentnej wymiany gdzie posiadacz środków produkcji wymienia się swoim towarem (płacą roboczą), a robotnicy swoim (siłą roboczą) jako wartościami użytkowymi. Jednak prawda jest taka, że zachodzi tu wymiana wartości wymiennych: pieniądza na możliwość dysponowania pracą robotników. Jest to ekwiwalentna wymiana na rynku (w procesie cyrkulacji), a zatem: kapitał (pamiętając, że jest wynikiem akumulacji nadwyżek) nie pochodzi z procesu cyrkulacji towarów (z konieczności). Sam kapitał przemysłowy, handlowy czy lichwiarski nie wytwarza nigdy wartości w procesie cyrkulacji, a jedynie ją przenosi lub zawłaszcza, a zatem proces cyrkulacji sam w sobie jest grą o sumie zerowej.
Rozumowanie Marksa ma następującą postać:
Wnioski 1 i 2 są sprzeczne logicznie. Wartość dodatkowa musi powstawać w procesie cyrkulacji ponieważ tylko tam w ogóle możliwe jest funkcjonowanie społecznie konstruowanej wartości wymiennej, jednocześnie nie może pochodzić z procesu cyrkulacji ponieważ jest to proces o sumie zerowej, czyli taki w którym towary są wymieniane po swojej wartości, czyli zachodzi sprawiedliwa i ekwiwalentna wymiana. Konkurencja zarówno między robotnikami, jak i kapitalistami dotyczy tylko tego, jaką część całości wartości w cyrkulacji przypadnie poszczególnym jednostkom. Ani ekwiwalentna, ani nieekwiwalentna wymiana (nieuczciwa wymiana czy kradzież) zachodząca w ramach procesu cyrkulacji nie tłumaczy powstania w systemie nadwyżek (wartości dodatkowej), a proces akumulacji kapitalistycznej z konieczności takie nadwyżki zakłada (na nich opiera się wzrost niezbędny dla akumulacji, bez której w ogóle nie można mówić o kapitalizmie).
Wniosek ostateczny jest taki, że wartość dodatkowa nie pochodzi z procesu cyrkulacji, ale z procesu produkcji, który zostaje w klasycznej ekonomii politycznej przedstawiony zdaniem Marksa w zmistyfikowany i niespójny sposób jako jednocześnie proces czysto techniczny (wymiana wartości użytkowych) oraz proces odbywający się wyłącznie w sferze cyrkulacji.
Sprzeczność ta jest funkcjonalna względem procesu akumulacji i stanowi istotę rozwoju akumulacji kapitalistycznej: siła robocza stanowi ucieleśnienie i realną podstawę tej sprzeczności, gdyż jest towarem, który wytwarza więcej wartości niż kosztuje jego reprodukcja. Łączy w sobie ekwiwalentną wymianę i źródło nadwyżek w procesie akumulacji: to w jaki sposób funkcjonuje zarówno w procesie wymiany, jak i produkcji stanowi podstawę funkcjonowania akumulacji kapitalistycznej. Poza pracą niezbędną dla reprodukcji samego pracownika (kapitalista dąży do tego by płaca robocza była maksymalnie zbliżona do minimum niezbędnego do utrzymania potencjału robotnika do danej pracy), robotnik jest zdolny również wykonywać pracę dodatkową – nieopłaconą będącą źródłem wartości dodatkowej. Fundamentalnym społecznym warunkiem zaistnienia kapitalistycznej formy produkcji jest zaistnienie w dużej ilości tego wyjątkowego towaru jakim jest siła robocza, a więc „wolnego” robotnika. Robotnik czy robotnica otrzymuje „ekwiwalentną” płacę oscylującą wokół egzystencjalnego minimum stwarzającą pozór sprawiedliwego i opartego na prawie społeczeństwa oraz nie otrzymuje udziału w nadwyżce produkowanej przez siebie i całą klasę pracującą. Tylko razem te dwie cechy, będące czystym wyrazem sprzeczności kapitalistycznego sposobu produkcji, mogą funkcjonować, bez pozoru sprawiedliwości niemożliwy jest wyzysk, bez wyzysku nie ma sensu stwarzać pozorów sprawiedliwości, bez reprodukcji życia klasy pracującej nie ma zysków i akumulacji opartych na wyzysku, bez wyzysku i akumulacji nie ma żadnych podstaw, by dbać o reprodukcję życia klasy pracującej. Jest to żywa i funkcjonalna względem procesu akumulacji sprzeczność. Oznacza to, że przemiany społeczeństwa kapitalistycznego odbywają się w obrębie tych dwóch zjawisk. Np. wybory polityczne sprawiają, że wyzysk staje się mniejszy lub większy czy warunki pracy lepsze lub gorsze, nigdy jednak nie rozwiązuje się sprzeczności, ponieważ bez niej nie jest możliwe funkcjonowanie społeczeństwa jako społeczeństwa kapitalistycznego.
Niemiecki teoretyk wyróżnia dwa podstawowe warunki występowania „wolnej” siły roboczej kluczowej dla procesu akumulacji kapitału:
Dział trzeci: wytwarzanie wartości dodatkowej bezwzględnej.
W dziale trzecim Marks omawia proces wytwarzania wartości dodatkowej bezwzględnej. Celem produkcji kapitalistycznej nie jest produkcja towarów czy zaspokajanie potrzeb członków społeczeństwa kapitalistycznego (wartości użytkowych), ale nieskończony proces pomnażania wartości dodatkowej. Wartość dodatkowa jest wynikiem różnicy między wartością siły roboczej i wartością wytwarzaną przez tę siłę roboczą. Kapitalista wykorzystuje zatem różnicę między wartością użytkową i wymienną siły roboczej. Wytwarzanie wartości dodatkowej bezwzględnej opiera się na wydłużaniu czasu pracy w celu maksymalizacji ilości wartości dodatkowej wytworzonej w czasie nieopłaconej pracy.
Aby zdać sprawę z tego podstawowego sposobu wytwarzania wartości dodatkowej, a więc podstawy akumulacji kapitalistycznej, Marks wprowadza rozróżnienie na kapitał stały i kapitał zmienny. Kapitał stały – materiały surowcowe, materiały pomocnicze i środki pracy (narzędzia, maszyny, fabryki etc.). Ich wartość jest przenoszona na towar i w nim zachowywana. Kapitał zmienny – siła robocza, która w procesie produkcji odtwarza swój własny ekwiwalent w formie płacy roboczej i produkuje wartość dodatkową, która ulega zmianom stąd "zmienny" kapitał (rosnący). Stosunek tych dwóch form kapitału (które nie były jasno rozróżniane przez Smitha i Ricardo) określa stopień wyzysku siły roboczej. Siła robocza na którą został wyłożony kapitał zmienny przenosi na produkt wartość kapitału zmiennego, wytwarza wartość niezbędną do jej opłacenia oraz wartość dodatkową. Mierzenie ilościowe czasu pracy pozwala ująć matematycznie zjawisko wyzysku, który stanowi stosunek pracy nieopłaconej do opłaconej, czyli dodatkowego czasu pracy do czasu niezbędnego, by opłacić i utrzymać zdolność robotników do pracy. Stosunek ten zostaje określony jako stopa wyzysku.
Dział czwarty: wytwarzanie wartości dodatkowej względnej.
W dziale czwartym Marks omawia wytwarzanie wartości dodatkowej względnej, czyli form intensyfikacji procesu wytwarzania wartości dodatkowej bezwzględnej. Zwiększanie wartości dodatkowej bezwzględnej odbywa się poprzez wydłużanie czasu pracy, natomiast wartości dodatkowej względnej – przez zwiększanie czasu pracy dodatkowej względem pracy niezbędnej poprzez ulepszenie środków lub metody pracy. Można to zrobić poprzez: a) obniżenie kosztów życia (reprodukcji) siły roboczej, sam rozwój gałęzi przemysłu odpowiedzialnego za środki utrzymania, powodując obniżenie kosztów reprodukcji pracowników np. wysokość czynszów czy obniżanie cen żywności, b) zwiększenie wydajności pracy tak, że zwiększa się ilość towarów wytworzonych w tym samym czasie pracy, co powoduje, że można produkować taniej niż społecznie niezbędny czas pracy to przewiduje (osiągając ponadprzeciętny zysk), c) spotęgowanie pracy, czyli zintensyfikowanie jej przez naukowo opracowane procesy techniczne i społeczne. Zwiększanie wartości dodatkowej względnej jest procesem rozwoju sił wytwórczych, który wyróżnia kapitalizm, nie jest to jednak neutralny proces gospodarczy czy technologiczny, ma on klasowy wymiar społeczny, kulturowy, polityczny i gospodarczy.
Dział ten zawiera trzy rozdziały omawiające szczegółowo społeczne podstawy rozwoju sił wytwórczych w kapitalizmie: kooperację społeczną, podział pracy i rozwój manufaktury w kapitalizmie oraz rozwój wielkiego przemysłu korzystającego z maszyn. Ponieważ rozwój sił wytwórczych w kapitalizmie jest podporządkowany imperatywowi maksymalizacji zysków usprawnienia produkcji, paradoksalnie prowadzi on do przedłużenia dnia roboczego do jego fizycznego maksimum (wartość dodatkowa bezwzględna) oraz jego zwielokrotnienia w procesie intensyfikacji pracy, np. przemysł maszynowy osadzony w nowoczesnej infrastrukturze z dostępem do taniej siły roboczej w jeden dzień wytwarza tyle, co „tradycyjni wytwórcy” społeczeństw niekapitalistycznych w miesiąc czy rok. Rozwój kapitalistycznego sposobu produkcji jednocześnie oznacza stopniową anihilację tradycyjnych społeczeństw i charakterystycznych dla nich sposobów produkcji i organizacji społecznej. W zdecydowanej większości to uciekająca z rozpadającej się niekapitalistycznej struktury społecznej ludność wiejska zasila szeregi proletariatu, dlatego też w kapitalizmie dążeniom do emancypacji towarzyszy równie silna tendencja do „powrotu” do romantyzowanych i postrzeganych już z nowoczesnej perspektywy „starych dobrych czasów” sprzed rozwoju kapitalizmu. Stopniowe rozprzestrzenianie się kapitalizmu na całym świecie prowadzi do nasilenia kolonializmu oraz wytworzenia obok globalnego rynku oraz światowego podziału pracy, a także podziału na kraje wysoko uprzemysłowione i kraje podporządkowane wytwarzające surowe materiały.
Dział piąty: wytwarzanie wartości dodatkowej bezwzględnej i względnej.
W dziale piątym powyższe procesy są omówione jako występujące łącznie w procesie akumulacji kapitalistycznej, który nie tylko stanowi proces wyzysku pracownic i pracowników w miejscu pracy, ale i całkowite podporządkowanie społecznych przesłanek tego procesu (całości życia społecznego, w tym procesów wymykających się analizie procesu wytwarzania wartości takich jak praca reprodukcyjna, np. praca opiekuńcza). Marks przedstawia tu „prawa” rządzące wartością siły roboczej oraz wytwarzaniem wartości dodatkowej, a także przedstawia sformułowania pojęcia „stopy wartości dodatkowej”. Końcowy wniosek z tej analizy brzmi:
Dział szósty: płaca robocza.
W dziale szóstym Marks omawia procesy odpowiadające za kształtowanie się płacy roboczej, czyli przekształcenia wartości siły roboczej (jej ceny) w płacę roboczą. Przedstawia analizę form wyzysku na materiałach dostępnych w jego czasach, dotyczących gospodarki i społeczeństwa angielskiego (wgląd ten Marks zawdzięczał w dużym stopniu Engelsowi).
Dział siódmy: proces akumulacji kapitału.
W dziale siódmym i ostatnim przedstawiony zostaje w całościowym charakterze proces akumulacji kapitału jako proces produkcji i reprodukcji społeczeństwa kapitalistycznego. Produkcja i konsumpcja są podporządkowane procesowi akumulacji, a zatem nie zachodzi tu „reprodukcja prosta” (mająca na celu zaspokojenie potrzeb konsumpcyjnych społeczeństwa) tylko „reprodukcja rozszerzona”, czyli taka, która w każdym kolejnym cyklu ulega rozszerzeniu, zwiększając ilość wytwarzanej wartości dodatkowej bezwzględnej i względnej. Marks, mając na celu rozbrojenie obecnej w klasycznej ekonomii politycznej niejasności, skrywającej sprzeczność kapitalistycznego sposobu produkcji (funkcjonalną sprzeczność o której była mowa w dziale drugim), dzieli skład kapitału na: organiczny – dotyczący stosunku wartości i techniczny – dotyczący stosunku środków produkcji do pracy. W kapitalizmie techniczne i społeczne warunki pracy są podporządkowane procesowi wywarzania wartości. Marks poświęca wiele uwagi rozróżnieniu tych aspektów i przedstawieniu, w jaki sposób są one ze sobą złączone poprzez ukazanie historycznej specyfiki kapitalistycznego sposobu produkcji.
Sformułowane tu ogólne prawo akumulacji kapitalistycznej głosi, że niemożliwe jest takie zmniejszenie stopy bądź taki wzrost ceny pracy, który mógłby zagrozić reprodukcji stosunków kapitalistycznych (byłoby to rozwiązanie ogólnej sprzeczności kapitalistycznego sposobu produkcji). Kapitalizm nie opiera się zatem na swobodzie zawierania kontraktów na wolnym rynku, nieprawdą jest, że pracownice i pracownicy mają swobodę wyboru między różnymi kapitalistami, a kapitaliści ze względu na konkurencję mają swobodę działania w obrębie produkcji kapitalistycznej. Wręcz przeciwnie, proces urynkowienia i podporządkowania życia społecznego akumulacji kapitału opiera się na przymusie uczestniczenia w nim i braku realnej alternatywy. Zgodnie z tym prawem, tylko gdy dostatecznie duża część ludności znajduje się stale w sytuacji „wolnego” pracownika najemnego, system ten może funkcjonować. Jednocześnie posługując się pojęciami składu kapitału, Marks omawia tu wątki rozwinięte w drugim i trzecim tomie „Kapitału”, dotyczące dynamiki rozwoju systemu kapitalistycznego (z których najsłynniejszym wątkiem jest „spadkowa tendencja stopy zysku” omówiona w trzecim tomie). Ten niezbędny warunek produkcji kapitalistycznej zostaje określony jako konieczność istnienia „rezerwowej armii pracy”, czyli utrzymywania się form przeludnienia i bezrobocia:
Korelacja wzrostu gospodarczego i wzrostu pauperyzacji klasy robotniczej jest określona przez Marksa: "absolutnym, ogólnym prawem akumulacji kapitalistycznej." Jest to jedna z najbardziej kontrowersyjnych tez „Kapitału”, kwestionowanych i dyskutowanych po dziś dzień.
Opierając się na tym wniosku, Marks krytykuje zawartą w klasycznej ekonomii politycznej teorię „akumulacji pierwotnej”, zgodnie z którą kapitalizm powstał w wyniku nagromadzenia kapitału przez „pionierów kapitalizmu”, tj. oszczędnych i pomysłowych burżua zwalczających feudalizm. Zdaniem Marksa proces ten nie był wynikiem rozwoju „zaczątków kapitalizmu”, istniejących potencjalnie od niepamiętnych czasów, „czekających” na warunki w których mogłyby się rozwinąć. Takie wyjaśnienie jest teleologiczne, czyli takie, w którym przyszłość określa celowo przeszłość, zakładając ukrytą ideologiczną "quasi"-mitologiczną, "quasi"-religijną przesłankę, że obecne społeczeństwo jest wynikiem jakieś planu, który przekracza całą historię ludzkości (ponieważ „z góry” narzucał jej ostateczny cel: rozwój społeczeństwa kapitalistycznego jako celu całej historii ludzkości). Wyjaśnienia tego typu są "de facto" oparte na schemacie błędnego koła: zakładają to, co ma zostać udowodnione. By uniknąć tego typu wyjaśnienia, Marks stwierdza (odwołując się do przykładu rozwoju Anglii), że kapitalizm rozwinął się w warunkach społeczeństwa niekapitalistycznego, a jego początkowa faza była fazą demontażu tego społeczeństwa.
Rozwój kapitalizmu był przemianą społeczeństwa feudalnego i wiązał się z:
Historyczny proces rozkładu struktury społeczeństwa feudalnego, ustanawiający strukturę społeczeństwa kapitalistycznego, nie miał żadnego z góry określonego celu, do którego z konieczności dążył. Historia nie ma innych celów niż te, które wyznaczają sami ludzie; nie ma nadnaturalnych, a zatem metafizycznych celów, którymi mogłyby posłużyć się nauki historyczne jako fundamentem dla struktury wyjaśnień teleologicznych. Kapitalizm pojawił się jako realizacja pewnej historycznie określonej możliwości w obrębie społeczeństwa feudalnego. Marks określa taki niekonieczny (nieteleologiczny) rozwój historyczny jako „historyczną tendencję” od wywłaszczenia własności prywatnej opartej na własnej pracy do akumulacji kapitału zakładającego zwiększenie podziału pracy i rozwój środków produkcji.
Jednocześnie pojawia się tutaj "implicite" – jak w całym „Kapitale” – heglowska logika jako pewna metoda rozumowania, pozwalająca pomyśleć różnicę i radykalną nowość bez popadania w teleologię. Problem funkcjonowania logiki heglowskiej w późnej myśli Marksa, słynne „stawianie jej z głowy na nogi”, jest złożonym zagadnieniem omawianym przez teoretyczki i teoretyków po dziś dzień. Przykładem takiego rozumowania może być obecny w tym dziale schemat rozwoju dziejów.
Rozwój ten dokonuje się od powszechnej indywidualności do indywidualności wyrażonej w powszechności:
Pytanie, czy tego typu proces musi być rozumiany jako proces teleologiczny, czy może być postulatem lub ideą komunistyczną, stanowi kwestię otwartą. Lektura „Kapitału” nie przynosi tu rozstrzygających odpowiedzi, gdyż Marks ogranicza swoje przewidywania dotyczące przyszłości do marginalnych uwag bez wagi teoretycznej, dotyczących „społeczeństwa przyszłości”, oraz diagnoz dotyczących historycznych tendencji (hipotez naukowych podlegających krytyce i rewizji).
Tom drugi: proces cyrkulacji kapitału.
Tom drugi został przygotowany przez Engelsa na podstawie notatek Marksa. Został opublikowany w 1885 roku. Księga składa się z dwudziestu jeden rozdziałów podzielonych na trzy działy: 1) metamorfozy kapitału i ich ruch okrężny, 2) obrót kapitału oraz 3) reprodukcja i cyrkulacja globalnego kapitału społecznego. Jak pisze Marks:
Księga druga podejmuje problematykę tego, jak proces realizacji wartości dodatkowej (np. w uproszeniu procesy sprzedaży czy konsumpcji towarów) konstytuuje funkcjonowanie rynku w kapitalizmie. Tak jak pierwszy tom dotyczył głównie relacji między robotnikiem i kapitalistą przemysłowym, tak tom drugi dotyczy przede wszystkim relacji między posiadaczami kapitału pieniężnego (finansowego), kupcami (kapitałem handlowym) oraz inwestorami. Marks, zamiast wyjść od gry popytu i podaży na rynku, opisuje fazy cyrkulacji kapitału społecznego, czyli uspołecznionej produkcji kapitalistycznej (takiej, w której różne przedsiębiorstwa kapitalistyczne działają we wzajemnie powiązanym systemie produkcji: konkurencji i kooperacji).
Dział pierwszy: metamorfozy kapitału i ich ruch okrężny.
W dziale pierwszym opisuje ruch okrężny kapitału, czyli tzw. „metamorfozy kapitału”: nabycie środków produkcji na rynku, produkcję (powstanie wartości dodatkowej) i sprzedaż wyprodukowanych towarów na rynku (realizacja wartości). Produkcja kapitalistyczna, zdaniem Marksa, nie jest regulowana przez popyt i podaż na towary, tylko przez sam proces akumulacji, skalę produkcji i konieczność jej rozszerzania (popyt i podaż są wyrazami tego procesu). Proces produkcji kapitalistycznej jest określony przez maksymalizację wartości dodatkowej i możliwość przemiany tej wartości w kapitał.
Dział drugi: obrót kapitału.
W dziale drugim opisuje obrót kapitału, czyli cykliczny proces periodyczny, określany przez czas obiegu oraz czas produkcji. By wyjaśnić ten proces, analizuje rozróżnienie na kapitał stały i kapitał obrotowy. Marks omawia i krytykuje poglądy Quesnaya, Smitha i Ricardo, którzy także posługiwali się tym rozróżnieniem, jednak nie w celu wyjaśnienia procesu wytwarzania wartości. Zdaniem Marksa Smith uznawał, że to, czy kapitał jest stały, czy zmienny, zależy od jego udziału w procesie cyrkulacji. Ricardo natomiast – zdaniem Marksa – w sprzeczności z założeniami jego własnej teorii wartości, uznaje, że kapitał stały to środki pracy, natomiast obrotowy to fundusze wyłożone na płace robocze, mistyfikując fakt, że kapitał zmienny ulega w procesie produkcji zwiększeniu (choć teoria Marksa bazuje na tej teorii najmocniej). Proces obrotu kapitału Marks wiąże z wyzyskiem, a ten ze składem kapitału produkcyjnego, przeciwstawiając się zatem klasycznej ekonomii politycznej, w której rozróżnienie to było mało istotnym określeniem sposobu cyrkulacji kapitału. Z tej perspektywy zagadnienie obrotu kapitału dotyczy problemów: okresu roboczego, czasu produkcji oraz czasu obiegu.
Dział trzeci: reprodukcja i cyrkulacja globalnego kapitału społecznego.
W dziale trzecim Marks omawia proces reprodukcji i cyrkulacji globalnego kapitału społecznego. Kapitał społeczny, czyli połączony ruch wszystkich kapitałów indywidualnych, obejmuje zarówno cyrkulację kapitału, jak i cyrkulację towarów. Omawia tu poglądy klasyków ekonomii politycznej: fizjokratów, Ricarda i przede wszystkim Smitha. Według Marksa w poglądach Smitha, naukowych i precyzyjnie wyrażonych, zostaje przedstawiony w najczystszy sposób fundamentalny problem ekonomii politycznej, pytanie, co stanowi podstawę rozwoju społeczeństwa kapitalistycznego. Odpowiedzią na ten problem dla Marksa była jego teoria wartości dodatkowej: to jej wytwarzanie w procesie kapitalistycznej produkcji, opartej na wyzysku robotników, stanowi realną podstawę rozwoju społeczeństw kapitalistycznych; należy zatem zrozumieć jej ruch i obrót.
Dla Smitha w społeczeństwie kapitalistycznym istnieją trzy fundamentalne źródła dochodu i formy wartości wymiennej: zysk, płaca i renta. Wszystkie trzy wchodzą w skład ceny towarów wytworzonych w produkcji kapitalistycznej: Smith, przekształcając dochody z różnych części składowych wartości towaru w źródła wartości, otwiera drogę do wulgarnej ekonomii, gdzie to kapitalista "de facto" wytwarza wartość dodatkową, ukrywając jednocześnie fakt, że zostaje ona wytworzona przez robotnika w nieopłaconym czasie pracy. Klasy ludzi osiągających dochód w postaci zysku czy renty są utożsamiane z wytwórcami wzrostu, natomiast robotnicy – z ludźmi dysponującymi swoim dochodem w postaci płacy roboczej, czyli funkcjonującymi jedynie jako pracownicy i konsumenci.
Marks omawia także w tym dziale proces reprodukcji kapitału społecznego w formie: reprodukcji prostej i reprodukcji rozszerzonej. Aby omówić ten proces, Marks posługuje się rozróżnieniem na działy produkcji: dział pierwszy produkcji środków produkcji oraz drugi produkcji środków konsumpcji. Marks, rozważając dynamikę cyklów produkcji w prostej formie, czyli takiej, która ma na celu jedynie reprodukcję stanu obecnego (czyli ma "de facto" na celu jedynie zaspokojenie konsumpcji danego społeczeństwa), dochodzi do wniosku, że produkcja kapitalistyczna z natury jest zawsze rozszerzona; produkcja prosta jest "de facto" zahamowaną produkcją rozszerzoną, a więc specjalnym przypadkiem (głębokiej stagnacji, a nie normy).
Tom trzeci: proces produkcji kapitalistycznej jako całość.
Tom trzeci został przygotowany przez Engelsa na podstawie notatek Marksa i wydany w 1894 roku. Księga składa się z czterdziestu ośmiu rozdziałów, podzielonych na siedem działów:
Ostatni dział ostatniego tomu kapitału miał niejako wykazać błędność podstawowego założenia klasycznej ekonomii politycznej, zawarte już w przedmowach do dzieł Smitha "Badań nad naturą i przyczynami bogactwa narodów" oraz Ricarda "Zasad ekonomii politycznej i opodatkowania", dotyczącą trzech źródeł bogactwa społecznego: zysku, renty i płacy. Jest to najdłuższy i najbardziej szkicowy w charakterze tom „Kapitału”.
Dział pierwszy: przemiana wartości dodatkowej w zysk i stopy wartości dodatkowej w stopę zysku.
Jak w pierwszym i drugim tomie kapitału Marks wykazywał mistyfikację źródła wartości, tak tu Marks chce wykazać mistyfikację, zachodzącą w procesie produkcji i cyrkulacji, ukrywającą różnicę między ceną towaru a jego rzeczywistą wartością (fetyszyzację już nie towarów, ale i samych procesów społecznych):
W konsekwencji omawiając relację między stopą zysku a stopą wartości dodatkowej Marks dochodzi do wniosku, że:
Dział drugi: przemiana zysku w zysk przeciętny.
W dziale drugim zajmuje się relacją wytwarzania wartości dodatkowej w kapitale społecznym i kształtowania się zysku przeciętnego wśród kapitalistów różnych sektorów gospodarki. Marks omawia tu znaczenie konkurencji, kosztów produkcji i cen rynkowych towarów, znaczenia popytu i podaży dla procesu wytwarzania wartości dodatkowej. Społeczny i klasowy charakter produkcji i rynku w kapitalizmie wynika z tego, że wartość dodatkowa jest "de facto" redystrybuowana na rynku, choć wytwarzana przez pracę dodatkową w zakładach kapitalistycznych. Dla kapitalistów wartość użytkowa towarów sama w sobie, zarówno w wymiarze jednostkowym, jak i ogólnym, nie jest żadnym przedmiotem zainteresowania, jedynym celem produkcji jest zawłaszczanie wartości dodatkowej, przez co jest obojętne, co produkuje i w której gałęzi produkcji umieszcza swoje kapitały. W tym znaczeniu „prawdziwym” kapitalistą nie jest wcale właściciel fabryki produkującej od pokoleń ubrania, tylko kapitalista abstrakcyjny, posiadający udziały w bardzo wielu zupełnie mu obojętnych personalnie przedsiębiorstwach: inwestor, spekulant czy bankier. Ponieważ kapitalista podąża za najwyższą stopą wartości dodatkowej jego kapitały migrują do sektorów i regionów świata, gdzie jest ona najwyższa. Przez taką migrację dokonuje się wyrównanie przeciętnego zysku, gdyż, gdy zbyt wiele kapitału napływa do danego sektora, jego wysokie zyski z czasem podlegają uśrednieniu. Przeciętny zysk pokrywa się z przeciętną wartością dodatkową (a ta zależy od stopy wyzysku). Procesy te odpowiadają za jedność klasową kapitalistów, którzy, choć indywidualnie muszą ze sobą konkurować, to jednak w procesie wymiany i produkcji występują jako klasa niczym „prawdziwy związek masonów”. Choć dla kapitalistów obojętne jest co produkują, nie są im obojętne społeczne warunki produkcji kapitalistycznej:
Dział trzeci: prawo zniżkowej tendencji stopy zysku.
W dziale trzecim, zwykle najczęściej omawianym dziale trzeciego tomu, przedstawiona jest historyczna tendencja dążenia do stagnacji kapitalistycznego sposobu produkcji, czyli: prawo zniżkowej tendencji stopy zysku. Jego sformułowanie w „Kapitale” brzmi:
jednak:
Rzeczywiście prawo zniżkowej tendencji stopy zysku nie oznacza, że kapitalizm musi załamać się, prowadząc do krachu, tylko że w długiej perspektywie historycznej kapitalizm dąży do ciągłego wzrostu, odznaczającego się coraz silniejszą tendencją do stagnacji. Ogólna i absolutna ilość zysku stale rośnie, jednak stopa zysku jest coraz mniejsza, dążąc do stagnacji. Marks wymienia także przyczyny przeciwdziałające, czyli kontrtendencje: obniżanie płacy roboczej, tanienie środków produkcji (tańsza ich produkcja i dewaluacja już istniejących), względne przeludnienie i handel zagraniczny oraz wzrost kapitału akcyjnego. Jednocześnie te same procesy, które w krótkiej perspektywie powodują zahamowanie zniżkowej tendencji stopy zysku, w dłuższej perspektywie powodują pogłębienie tej tendencji. Marks nazywa tego typu procesy sprzecznościami, obecnymi wewnątrz kapitalistycznego procesu produkcji, ponieważ procesy te jednocześnie prowadzą do rozwoju kapitalizmu i przeniesienia jego ograniczeń na wyższy poziom. Gdy procesy te nie mogą ustabilizować gospodarki kapitalistycznej następuje kryzys:
W konsekwencji ponieważ sprzeczności te są immanentne dla kapitalistycznego sposobu produkcji:
Sam kapitalizm jest zatem skazany na chroniczne, cykliczne i niemożliwe do uniknięcia kryzysy, spowodowane tym, że kapitalizm nie jest systemem, którego funkcjonowanie jest dyktowane społecznymi potrzebami, ale koniecznością osiągania zysku i jego maksymalizacją.
Dział czwarty: przemiana kapitału towarowego i kapitału pieniężnego w kapitał towarowo-handlowy i pieniężno-handlowy (kapitał kupiecki).
W dziale czwartym Marks omawia funkcję i znaczenie kapitału kupieckiego (handlowego) w procesie produkcji kapitalistycznej. Dla Marksa kapitał kupiecki nie wytwarza wartości, jest jednak, podobnie jak kapitał finansowy, zupełnie niezbędny w tymże procesie. Pośrednio pełni bardzo ważne funkcje, przez które rośnie stopa zysku i możliwe jest rozszerzanie produkcji, przyczynia się mianowicie do skrócenia czasu cyrkulacji, rozszerzenia rynków, rozszerzenia produkcji, skraca czas obiegu kapitału i zmniejsza część kapitału, która musi zostawać cały czas w cyrkulacji. Kapitał kupiecki jest zainteresowany osiąganiem zysku handlowego, czyli pochodzącego z nieekwiwalentnej wymiany „kupowania tanio i sprzedawania drogo”. Ponieważ pole jego aktywności daleko przekracza możliwości i zasięg działania kapitału przemysłowego, ten drugi zwykle ulega podporządkowaniu temu pierwszemu. Merkantyliści, zdaniem Marksa, ponieważ żyli w epoce rozwoju tej formy kapitału, często błędnie rozciągali jego właściwości na cały kapitał uznając, że forma zysku handlowego jest powszechną formą zysku, a organizacja społeczna sprzyjająca kapitałowi handlowemu jest tożsama z organizacją samego społeczeństwa kapitalistycznego.
Dział piąty: podział zysku na procent i zysk przedsiębiorcy. Kapitał przynoszący procent. (ciąg dalszy).
W dziale piątym omówiona zostaje funkcja kapitału finansowego: rola pieniądza, kredytu i procentu w procesie produkcji kapitalistycznej. Kapitał przynoszący procent (kapitał finansowy) jest najbardziej abstrakcyjną i uzewnętrznioną formą kapitału, jednocześnie najbardziej sfetyszyzowaną. Fetyszyzm jako zjawisko immanentne dla społeczeństwa kapitalistycznego nie dotyczy tylko towarów, ale przede wszystkim samego kapitału: kapitał finansowy wydaje się tworzyć coś z niczego, funkcjonować jako ruch samopomnażającej się wartości.
Marks przedstawia tu zjawisko uspołecznienia kapitału w kapitalizmie za pomocą abstrakcyjnej własności, która w czasach Marksa za pośrednictwem instytucji „towarzystw akcyjnych” powoduje ogromne rozszerzenie zasięgu i skali produkcji kapitalistycznej oraz zanikanie czysto indywidualnego posiadania kapitału. Za pośrednictwem akcji i wspólnego posiadania połączonych przedsiębiorstw kapitalistycznych dochodzi do uspołecznienia własności wśród samych kapitalistów. Poszczególni kapitaliści są tylko posiadaczami abstrakcyjnych udziałów w uspołecznionej produkcji:
To z tej formy własności muszą wywłaszczyć kapitalistów proletariusze, by przekształcić kapitalizm w społeczeństwo komunistyczne:
Marks nie określa jakimi środkami ma się to dokonać. Jego zdaniem państwo w społeczeństwie kapitalistycznym będzie z czasem pełniło coraz silniejszą rolę w procesie reprodukcji kapitału, wspierając klasę kapitalistów, a kapitał finansowy będzie stanowił czynnik gwałtownego i kryzysogennego przyspieszenia:
Marks w powyższym fragmencie stwierdza, że los ludzkości w okresie rozwiniętego kapitalizmu jest określony przez pewne sprzeczne tendencje, a wynik rozwoju tych tendencji nie jest zdeterminowany. Kapitalizm stwarza pierwszy raz w historii ludzkości szansę stworzenia społeczeństwa komunistycznego: takiego, gdzie proces produkcji i reprodukcji społecznej jest kontrolowany przez samych producentów.
W tym sensie kapitał finansowy ten, choć pełni bardzo ważne funkcje (wyrównywanie stopy zysku wśród kapitalistów, zmniejszenie kosztów cyrkulacji kapitału, ogranicza konieczność posiadania rezerw finansowych) i stanowi najbardziej ogólną (abstrakcyjną) postać kapitału integrującą różne sektory gospodarki kapitalistycznej i rynki, to w stosunku do procesu wytwarzania wartości dodatkowej (produkcji opartej na wyzysku) stanowi on tylko udział (w formie nazywanej przez Marksa „procentem”) w już wytworzonej wartości. Z powodu fetyszystycznego rozumienia kapitału postrzega się kapitał finansowy jako przyczynę, a nie formę i wynik uspołecznienia produkcji. Ze względu na to odwrócenie funkcji kapitału finansowego w procesie wytwarzania wartości Marks mówi o „kapitale fikcyjnym”. Pojęcie „fikcyjności” może być tu mylące, gdyż sugeruje, że kapitaliści uznają procesy fikcyjne za przyczyny procesów rzeczywistych, jednak owa „fikcja” ma "stricte" polityczny i klasowy wymiar: pozwala na zawłaszczenie całego bogactwa społecznego. Dlatego też fetyszyzm, osiągający w kapitale finansowym swoją najwyższą formę, nie jest po prostu błędem czy iluzją, ale konieczną ze względu na cel zawłaszczania bogactwa społecznego formą organizacji społecznej.
Marks przewidywał, że wraz ze wzrostem sektora finansowego nastąpi zjawisko określane jako „zniżkowa tendencja stopy procentowej” (zysków z kapitału finansowego, zysku jako „procentu”), wynikającej z dwóch zjawisk: wzrastającej liczby rentierów żyjących z procentów od produkcji, w której nie biorą udziału, oraz wzrastającej akumulacji całego bogactwa społecznego w postaci kapitału pieniężnego. Prowadzi to do separacji kapitału w takiej abstrakcyjnej i bezproduktywnej formie od procesu społecznej reprodukcji, stanowiącego realną podstawę dynamiki rozwoju gospodarek kapitalistycznych. W efekcie mamy tu do czynienia, nie jak można by się spodziewać po obiegowych interpretacjach teorii Marksa, do zaostrzania się bezpośredniego konfliktu klasowego między robotnikami a kapitalistami, tylko do jego pełnej mistyfikacji. Proces walk klasowych w rozwiniętym kapitalizmie przybiera w zmistyfikowanej formie postać konfliktu między kapitałem finansowym a kapitałem rzeczywiście istniejącym w procesie produkcji:
Kapitał przynoszący procent jest kapitałem jako własność, ale nie funkcjonuje jako kapitał w procesie produkcji. W tym sensie jest „fikcyjny”. Gdy stopa zysku jest dana, to kapitalista produkcyjny wcale nie widzi jako swojego głównego oponenta robotników, których poziom płac jest określony przez przeciętną stopę zysku, ale właśnie w kapitale przynoszącym procent, ponieważ to właśnie poziom stopy procentowej określa w takim wypadku wysokość jego zysku. Ze względu na tę zależność kapitaliści tego rodzaju uważają zysk za "wynagrodzenie" za swoją pracę i nadzór nad produkcją, postrzegając siebie jako pracowników najemnych kapitału finansowego. Nie jest to zgodne z realną sytuacją: walka między kapitalistami, obok konkurencji jako walki o kontrolę rynków, jest walką o dystrybucję wartości w obrębie klasy kapitalistów.
Kapitalizm odkrywa tutaj swoją prawdziwą naturę: produkcja i reprodukcja społeczna, życie i dobrobyt całych społeczeństw, a nawet proces wytwarzania zysku w przedsiębiorstwach kapitalistycznych są podporządkowane procesowi wytwarzania zysku jako procentu – najbardziej abstrakcyjnej formy samopomnażania wartości.
Dział szósty: przemiana zysku dodatkowego w rentę gruntową.
W dziale szóstym Marks omawia swoją teorię renty gruntowej oraz przemiany zysku dodatkowego w rentę gruntową, czyli swoją teorię renty różniczkowej, funkcjonującej w kapitalistycznie zorganizowanym sektorze przemysłu rolniczego oraz wydobywczego. Porównując swoją teorię z teorią Ricarda, Marks podkreśla znaczenie renty ze względu na sposób, w jaki wywiera ona wpływ na dwa kluczowe dla produkcji kapitalistycznej czynniki: produkcję żywności oraz produkcję paliw (wówczas właściwie wyłącznie produktów górnictwa). W XIX wiecznym kapitalizmie podstawową formą paliwa był węgiel, którego cena, ze względu na jego udział w produkcji i dystrybucji towarów – podobnie jak jest dziś w wypadku ropy, – wpływała ostatecznie na ceny wszystkich towarów. Marks uznawał, że renta w kapitalizmie ma postać renty różniczkowej ponieważ:
Nie powstaje ona po prostu jako wynik wzrostu produkcyjności tych sektorów, w których bezpośrednio pobiera się rentę (wzrostu produkcyjności rolnictwa czy wzrostu produkcyjności w ogóle przez zastosowanie sił przyrody np. w maszynie parowej), ale dzięki zwiększeniu produktywności tych kapitalistów, którzy osiągają ponadprzeciętny zysk przy użyciu „zmonopolizowanych sił przyrody”. Renta, jej źródło i wysokość, jest określana przez to, jaka jest wysokość zysków we wszystkich innych sektorach gospodarki.
Dział siódmy: dochody i ich źródła.
W dziale siódmym i ostatnim, bardzo szkicowym, aczkolwiek syntetycznym zakończeniu, Marks podsumowuje, w jaki sposób jego dzieło demaskuje podstawowe założenie klasycznej ekonomii politycznej, że trzy wielkie kategorie źródeł dochodu (zysk, renta i płaca robocza) są jednocześnie źródłami wartości. Założenie to określa jako „formułę trójjedni”, zgodnie z którą badanie przyczyn bogactwa narodów, czyli rządzące wytwarzaniem produktu krajowego czy globalnego, dotyczy praw podziału produktu społecznego między klasy. Jest to, zdaniem Marksa, ideologiczna fikcja, twierdzi, że dobrobyt nowoczesnych społeczeństw, czyli jak to określił Smith „bogactwo narodów”, pochodzi z wyzysku pracy (nieopłaconej pracy dodatkowej) w produkcyjnych sektorach gospodarki. Zysk, na którym bazuje gospodarka kapitalistyczna, jest przejmowany przez abstrakcyjny kapitał jako procent, przez rentierów jako renta, uzależniona zysków kapitału produkcyjnego, i dystrybuowany wśród klasy pracującej jako płaca robocza, będąca częścią reprodukcji kapitału. Życie większości społeczeństwa jest tylko elementem reprodukcji kapitału społecznego i jemu podporządkowane. Z doświadczenia i świadomości klasy kapitalistów, żyjących i funkcjonujących jako kapitaliści dzięki procentowi, wywodzi się wyobrażenie kapitału jako cudownej siły, która sama się pomnaża ("pieniądz rodzi pieniądz"). Zysk jest efektem wyzysku, a kapitał nie jest, podobnie jak ziemia i praca, "quasi-"naturalną i odwieczną kategorią, tylko określoną historyczne formą produkcji. Kapitalizm jest nie tylko systemem gospodarczym, ale i społecznym, jego naczelne cele nie są czysto gospodarcze (dobrobyt czy maksymalizacja zysków), ale społeczne:
Kapitalistyczny sposób produkcji jest formą reprodukcji społeczeństwa kapitalistycznego opartego na antagonistycznych stosunkach, w których jedna klasa zawłaszcza pracę dodatkową drugiej. Jednak to nie procesowi wyzysku, a społecznej kooperacji i rozwojowi sił wytwórczych zawdzięcza się bogactwo społeczne. Marks jednocześnie podkreśla, że samo istnienie pracy dodatkowej nie musi być czymś złym i zgodnie ze swoimi modernistycznymi i postępowymi poglądami uważa, że nadwyżki społeczne wytwarzane przez tę pracę w kapitalizmie mogą być podstawą nieantagonistycznego w klasowym rozumieniu społeczeństwa przyszłości, tzn. takiego społeczeństwa, gdzie antagonizmy nie mają społecznego i klasowego wymiaru, tylko np. wyłącznie indywidualny. W rozdziale czterdziestym ósmym pojawia się słynne rozróżnienie na „królestwo konieczności” i „królestwo wolności”. Za pomocą tej metafory Marks chce wykazać różnicę między dwoma aspektami każdego społeczeństwa oraz między społeczeństwami kapitalistycznym i postkapitalistycznym (tj. komunistycznym). Kapitalizm, jako że opiera się na wyzysku, systematycznie rozszerza królestwo konieczności. Cały wzrost gospodarczy i rozwój społeczny jest podporządkowany procesowi akumulacji kapitału. Królestwo wolności jest wobec tego w coraz większym stopniu zarezerwowane tylko dla wybranej grupy, żyjącej z zysku jako procentu, nie jest zatem "prawdziwą" wolnością. Królestwo wolności we właściwym rozumieniu to sfera rzeczywistości, gdzie ludzka praca zostaje podporządkowana celom ludzkości (władzy społecznej i bezklasowej), jej rozwojowi i dobrobytowi powszechnemu. Twierdzenie to można interpretować co najmniej na dwa sposoby: "realistyczny", w którym praca służy rozwojowi ludzkości, a nie procesowi akumulacji dla akumulacji oraz "utopistyczny", w którym nastanie „królestwa wolności” oznacza koniec pracy i ustanie jakichkolwiek konfliktów.
Tekst kończy się rozdziałem pięćdziesiątym drugim pod tytułem „klasy”, który ma zaledwie dwie strony długości. Marks stawia tutaj pytanie z przecięcia dziedzin socjologii, ekonomii i polityki: "Co tworzy klasę?" Ponieważ wyprowadził krytykę poglądu, zgodnie z którym klasy konstytuuje źródło i poziom dochodu, czyli jego forma i wielkość (który jest wciąż niezwykle popularnym ujęciem klas), stawia on pytanie o stosunki społeczne konstytuujące klasy społeczeństwa kapitalistycznego (kapitalizm jako zjawisko społeczne). Całość „Kapitału” stanowi poniekąd na to pytanie odpowiedź. Jednakże Marksowi nie starczyło czasu na stworzenie teorii klas. Rozdział urywa się na tej samej stronie, na której ów problem zostaje postawiony.
Polskie przekłady.
Pierwszy polski przekład pierwszego tomu "Kapitału" autorstwa Stanisława Krusińskiego, Kazimierza Pławińskiego, Mieczysława Brzezińskiego, Ludwika Krzywickiego, Kazimierza Puchewicza oraz Józefa Siemaszki wydał Erazm Łukasz Kasprowicz w Lipsku w 1884 (drukiem G. Uszmana w Weimarze). Było to tłumaczenie na podstawie francuskiego przekładu Josepha Roya (przejrzanego i zredagowanego przez Marksa) drugiego niemieckiego wydania oraz na podstawie trzeciego niemieckiego wydania. Jak piszą tłumacze:
Wydanie drugie w przekładzie Jerzego Herynga, Mieczysława Kwiatkowskiego, Henryka Gustawa Lauera i Ludwika Selena ukazało się nakładem Spółdzielni Wydawniczej „Książka” w latach 1926–1933. Powstało ono na podstawie tzw. "Volksausgabe", uwzględniającego "szereg wstawek z francuskiego wydania, oraz z pośmiertnych papierów Marksa", ale bez zniemczeń cytatów i wyrażeń obcych (szczególnie francuskich i angielskich), które tłumaczone były z języków oryginalnych zgodnie z zasadą "nie wolno tłumaczyć z tłumaczenia".
Wydanie trzecie oparte na wcześniejszym przekładzie Herynga i in. przeredagowali Paweł Hoffman, Edward Lipiński i Bronisław Minc według niemieckiego wydania "Kapitału", opracowanego przez Instytut Marksa, Engelsa i Lenina przy Komitecie Centralnym Wszechzwiązkowej Komunistycznej Partii (bolszewików) (KC WKP(b)) w Moskwie w 1932, poprawionego wedle późniejszej redakcji dokonanej tamże, a pochodzącej z 1949.

</doc>
<doc id="463063" url="https://pl.wikipedia.org/wiki?curid=463063" title="Jerzy Jankowski">
Jerzy Jankowski

Jerzy Jankowski, pseud. "Jerzy Szum", "Yeży Yankowski" (ur. 1887 w Wilnie, zm. 1941 w Kojranach) – polski poeta i publicysta, pionier futuryzmu w poezji polskiej.
Podczas rewolucji 1905 był w Łodzi agitatorem PPS. Lata pierwszej wojny światowej spędził w Moskwie, gdzie zetknął się z futuryzmem rosyjskim. Pierwsze wiersze futurystyczne Jankowskiego zostały opublikowane w różnych czasopismach w 1914 roku. W 1919 roku powrócił do Wilna, a następnie w końcu kwietnia tego roku, po zajęciu Wilna przez Wojsko Polskie, wyjechał do Warszawy. W 1919 roku opublikował w Warszawie nakładem Wydawnictwa Futuryzm Polski (Drukarnia Literacka) swój tom poezji zatytułowany "Tram wpopszek ulicy. Skruty prozy i poemy". Na okładce tomu imię i nazwisko autora zapisano jako Yeży Yankowski.
Od roku 1921 cierpiał na zaburzenia psychiczne poprzedzone okresem alkoholizmu, co zmusiło go do wycofania się z życia publicznego; do końca życia przebywał w zakładzie psychiatrycznym w Wilnie. Zmarł w wyniku akcji T4 podczas trwającej od 24 czerwca 1941 okupacji niemieckiej Wilna.
Jerzy Jankowski w swojej twórczości wyrażał fascynację miastem i rozwojem techniki, stosował ortografię fonetyczną, sięgał do tworzywa mowy potocznej i języka ulicy. Wydany przez Jerzego Jankowskiego tom poezji zawierał oprócz wierszy futurystycznych także pozostałe dzieła z całego jego dorobku twórczego (m.in. utwory powstające od roku 1906 inspirowane nurtami w liryce modernistycznej np. symbolizmem, czy felietony). Przed publikacją tomu wiersze pierwszego polskiego futurysty ukazywały się na łamach różnych gazet, przed I wojną światową pisywał też o futuryzmie włoskim i rosyjskim.

</doc>
<doc id="463065" url="https://pl.wikipedia.org/wiki?curid=463065" title="Stanisław Czerczesow">
Stanisław Czerczesow

Stanisław Sałamowicz Czerczesow (, , "Czerczesty Sałamy fyrt Stanisław"; ur. 2 września 1963 w Ałagirze, Osetia Północna) – rosyjski piłkarz, trener i działacz piłkarski, pochodzenia osetyjskiego.
Wychowanek Spartaka Ordżonikidze. Większość kariery spędził w Spartaku Moskwa, z którym zdobył łącznie cztery tytuły mistrza kraju oraz dotarł do ćwierćfinału Pucharu Mistrzów. Z reprezentacjami ZSRR, WNP i Rosji, w barwach których rozegrał łącznie 49 meczów, brał udział w mundialach 1994 i 2002 oraz Euro 1992 i 1996. Na wszystkich tych turniejach (oprócz Mundialu 2002, na który pojechał jako trzeci bramkarz) występował naprzemiennie z Dmitrijem Charinem, z którym w latach 90. rywalizował o miejsce w pierwszym składzie kadry. Po zakończeniu piłkarskiej kariery, rozpoczął pracę szkoleniową. Od lipca do listopada 2004 prowadził austriacki drugoligowy klub FC Kufstein. Następnie, od listopada 2004 do maja 2006 prowadził austriacki Wacker Tirol. W czerwcu 2006 powrócił do Spartaka Moskwa; początkowo pracował jako dyrektor sportowy, a od czerwca 2007 do sierpnia 2008, jako pierwszy trener. Następnie był trenerem takich drużyn jak Żemczużyna Soczi, Terek Grozny, Amkar Perm, Dinamo Moskwa oraz Legia Warszawa, z którą zdobył mistrzostwo i Puchar Polski.
11 sierpnia 2016 objął stanowisko selekcjonera reprezentacji Rosji. Prowadził "Sborną" w Pucharze Konfederacji 2017, a także dotarł z nią do ćwierćfinału Mistrzostw Świata 2018. Poprowadził również reprezentację w eliminacjach Mistrzostw Europy 2020, do których drużyna rosyjska zakwalifikowała się.
Kariera piłkarska.
Sportową przygodę rozpoczynał na początku lat 80. w Spartaku Ordżonikidze. Od 1984 (z przerwą na sezon 1988, kiedy bronił barw Lokomotiwu Moskwa) był bramkarzem Spartaku Moskwa, w którym łącznie grał przez jedenaście sezonów, zdobywając dwa razy mistrzostwo ZSRR i dwa razy mistrzostwo Rosji. Pierwszym bramkarzem moskiewskiego zespołu został dopiero w sezonie 1989, wcześniej przez kilka lat był zmiennikiem Rinata Dasajewa.
W reprezentacji Związku Radzieckiego zadebiutował w 1990, a po rozpadzie ZSRR grał w drużynie narodowej Rosji, w której przez całe lata 90. rywalizował o pozycję pierwszego bramkarza z Dmitrijem Charinem. Oleg Romancew, który był wówczas selekcjonerem kadry, długo nie mógł się zdecydować, który z nich powinien grać w podstawowej jedenastce. W czasie Mundialu 1994 dwa mecze rozegrał Charin, a raz na boisko wybiegł Czerczesow, zaś dwa lata później, na Euro 1996, było odwrotnie. W 1995 Czerczesow z Dynamem Drezno spadł z pierwszej ligi niemieckiej i powrócił na krótko do Spartaka.
W przerwie zimowej sezonu 1995/1996 przeniósł się do austriackiego Tirolu Innsbruck. W sezonie 2000/2001, w wieku trzydziestu ośmiu lat, został wybrany najlepszym bramkarzem ligi, a Tirol zdobył mistrzostwo kraju. Mimo iż od dwu lat nie występował już w reprezentacji, selekcjoner Romancew powołał go na Mistrzostwa Świata 2002. Kiedy w 2002 Tirol został zdegradowany do III ligi za brak płynności finansowej, Czerczesow powrócił do Spartaka, w którego barwach w sezonie 2002 występował jeszcze w Lidze Mistrzów. W tym samym roku zakończył karierę sportową. Miał wówczas 39 lat.
W reprezentacji Związku Radzieckiego i Wspólnoty Niepodległych Państw od 1990 do 1992 rozegrał 10 meczów. Był rezerwowym na Euro 1992. W reprezentacji Rosji od 1992 do 2000 roku rozegrał 39 meczów – start na Mundialu 1994 (faza grupowa, jeden mecz) i Euro 1996 (faza grupowa, dwa mecze), ponadto był rezerwowym na Mundialu 2002.
Kariera trenera i działacza.
Od lipca do listopada 2004 prowadził drugoligowy klub austriacki FC Kufstein. 9 listopada 2004 został szkoleniowcem pierwszoligowego FC Wacker Tirol. Pracował w nim do maja 2006.
Później powrócił do ojczyzny. W Spartaku Moskwa od czerwca 2006 pełnił obowiązki dyrektora sportowego. Dokładnie rok później zmienił Władimira Fiedotowa na stanowisku pierwszego trenera. W sierpniu 2008 został zdymisjonowany. 6 października 2015 został trenerem Legii Warszawa. Co ciekawe 6 grudnia 1995, Czerczesow wystąpił w barwach Spartaka Moskwa w meczu przeciw Legii, w Lidze Mistrzów, w sezonie 1995/1996. W pierwszym sezonie swojej pracy szkoleniowej w Legii zdobył z warszawskim zespołem krajowy dublet, uświetniając tym samym jubileusz 100-lecia istnienia klubu. 2 maja 2016 prowadzona przez niego ekipa pokonała w finale na Stadionie Narodowym w Warszawie 1:0 Lecha Poznań i sięgnęła po Puchar Polski, a niespełna dwa tygodnie później zdobyła Mistrzostwo Polski (odrabiając z nawiązką 10 punktową stratę do lidera). Były to pierwsze trofea w trenerskiej karierze Rosjanina. 31 maja 2016 roku, za porozumieniem stron, rozwiązał swój kontrakt z Legią Warszawa. 11 sierpnia 2016 został selekcjonerem reprezentacji Rosji. Reprezentacja pod jego wodzą awansowała do ćwierćfinału Mistrzostw Świata w Piłce Nożnej w 2018 roku, pokonując w 1/8 finału reprezentację Hiszpanii; w ćwierćfinale natomiast przegrała w serii rzutów karnych z Chorwacją. Po występie reprezentacji na Euro 2020, 8 lipca 2021, przestał pełnić funkcję selekcjonera reprezentacji Rosji. 20 grudnia został trenerem Ferencvárosi TC.
Statystyki kariery.
Trenerskie.
"Aktualne na 20 lutego 2022."
Sukcesy.
Piłkarz.
Spartak Moskwa
Tirol Innsbruck
Trener.
Legia Warszawa
Reprezentacja Rosji

</doc>
<doc id="463066" url="https://pl.wikipedia.org/wiki?curid=463066" title="Je t’aime... moi non plus">
Je t’aime... moi non plus

Je t'aime... moi non plus – francuska piosenka napisana w 1966 przez francuskiego autora tekstów i kompozytora Serge'a Gainsbourga.
Historia piosenki.
Pierwotnie utwór pojawił się we francuskim filmie „Les Coeurs Verts” (1966), jako wersja instrumentalna – pt. „Scène de bal” – wykonywana przez Michela Colombiera.
Piosenka powstała na życzenie Brigitte Bardot, która poprosiła Gainsbourga o napisanie „najbardziej romantycznej piosenki, jaką tylko można by sobie wyobrazić”. Początkowo Gainsbourg nagrał piosenkę z Bardot, ale jej ówczesny mąż Gunter Sachs nie zgodził się na jej upublicznienie. Zamiast z Bardot, Gainsbourg zaśpiewał ją w 1969 ze swoją ówczesną kochanką, brytyjską piosenkarką Jane Birkin, której ta piosenka otworzyła drogę do kariery we Francji.
Kontrowersje.
Piosenka powstała w okresie szczytowym rewolucji seksualnej. Wywołała liczne kontrowersje, głównie ze względu na pojawiające się w niej podteksty seksualne, a także sposób jej wykonania (m.in. westchnienia Birkin przypominające dźwięki kobiecego orgazmu). W piosence znajdują się m.in. następujące stwierdzenia:
Choć piosenka odniosła spory sukces w całej Europie, to jej nadawania zabroniono w kilku krajach kontynentu, m.in. w Hiszpanii, Islandii, Jugosławii, Szwecji, Włoszech oraz Wielkiej Brytanii. 
W 1976 Serge Gainsbourg nakręcił film pod tym samym tytułem, w którym również wystąpiła Jane Birkin.

</doc>
<doc id="463068" url="https://pl.wikipedia.org/wiki?curid=463068" title="Sagem MyW-7">
Sagem MyW-7



</doc>
<doc id="463072" url="https://pl.wikipedia.org/wiki?curid=463072" title="Roksolanie">
Roksolanie



</doc>
<doc id="463073" url="https://pl.wikipedia.org/wiki?curid=463073" title="Radio Baobab">
Radio Baobab

Radio Baobab – polskie radio internetowe założone na początku lipca 2005 roku przez Jana Chojnackiego. Na antenie rozgłośni dominuje muzyka blues - i hardrockowa.
Z radiostacją przez lata współpracowali m.in. Wojciech Mann, Krzysztof Materna, Antoni Piekut, Marek Kondrat oraz członkowie grupy Blues Flowers.
Do nadawania strumieniowego wykorzystywany jest format Ogg Vorbis. Od lata 2009 także format MP3.

</doc>
<doc id="463074" url="https://pl.wikipedia.org/wiki?curid=463074" title="Roh Moo-hyun">
Roh Moo-hyun

Roh Moo-hyun (No Mu Hion), (kor. 노무현, ur. 1 września 1946 w Gimhae w prowincji Gyeongsang Południowy, zm. 23 maja 2009 w Yangsan) – polityk Korei Południowej, prezydent Republiki Korei od 25 lutego 2003 do 25 lutego 2008. 
W latach 80. XX wieku, będąc jeszcze na studiach, uczestniczył w ruchu demokratycznej opozycji i aktywnie protestował przeciwko dyktaturze wojskowej gen. Chun Doo-hwana. W okresie prezydentury podtrzymywał słoneczną politykę zbliżenia z Koreą Północną.
W 2004 prezydent Aleksander Kwaśniewski odznaczył go Orderem Orła Białego.
Śmierć.
23 maja 2009 w czasie wędrówki w górach popełnił samobójstwo, skacząc w przepaść o głębokości 20–30 metrów. Były szef jego kancelarii, Mun Jae-in, poinformował, iż były prezydent zostawił krótki list pożegnalny dla członków swojej rodziny. Jego treść została opublikowana i wskazuje, iż głównym motywem odebrania sobie życia była choroba, która – jak napisał w swym pożegnaniu – sprawiała, iż nie mógł już czytać ani pisać i stawał się tylko obciążeniem dla innych. Wielu komentatorów wiązało jednak jego śmierć z zarzutami o korupcję wysuwanymi wobec niego i członków jego rodziny. 

</doc>
<doc id="463075" url="https://pl.wikipedia.org/wiki?curid=463075" title="Jak rosną kwiaty w pani ogródku?">
Jak rosną kwiaty w pani ogródku?



</doc>
<doc id="463076" url="https://pl.wikipedia.org/wiki?curid=463076" title="Wata szklana">
Wata szklana



</doc>
<doc id="463077" url="https://pl.wikipedia.org/wiki?curid=463077" title="Związek Komunistów">
Związek Komunistów

Związek Komunistów – tajna organizacja propagandy komunistycznej, utworzona w 1847 r. przez Karola Marksa i Fryderyka Engelsa z przekształcenia chrześcijańsko-socjalistycznego Związku Sprawiedliwych. Ideologia ZK została przedstawiona w "Manifeście Komunistycznym" (1848). Związek działał m.in. w Niemczech, Anglii, Belgii, Francji i Szwajcarii i zrzeszał członków z wielu krajów (m.in. z Polski) czym podkreślał międzynarodowy charakter ruchu robotniczego. Członkowie ZK wzięli czynny udział w niemieckiej Wiośnie Ludów postulując zjednoczenie Niemiec i ustanowienie republiki demokratycznej (co miało otworzyć drogę do rewolucji komunistycznej). Po klęsce rewolucji w 1850 r. doszło do rozłamu w Związku na frakcję umiarkowaną (Marks, Engels) i radykalną (August Willich, Karl Schapper). W 1852 r. organizacja została rozbita przez policję pruską (koloński proces komunistów).

</doc>
<doc id="463079" url="https://pl.wikipedia.org/wiki?curid=463079" title="Jerzy Kordowicz">
Jerzy Kordowicz

Jerzy Kordowicz (ur. 17 listopada 1943 w Wilnie) – polski dziennikarz radiowy, publicysta, realizator i reżyser dźwięku, popularyzator muzyki elektronicznej.
Jerzy Kordowicz od II połowy lat 70. XX w. popularyzuje w audycjach radiowych twórczość muzyków posługujących się instrumentami elektronicznymi. W jego programach debiutowały dziesiątki polskich twórców tego nurtu. Uznawany jest za najważniejszy krajowy autorytet w dziedzinie popularnej muzyki elektronicznej.
Życiorys.
Młodość.
Jerzy Kordowicz po maturze rozpoczął studia na Wydziale Łączności Politechniki Warszawskiej wkrótce przemianowanym na Wydział Elektroniki. Jego kolegą z roku był Tadeusz Sznuk. Kordowicz uczestniczył w organizacji kulturalnego życia studenckiego, był członkiem zespołu muzycznego Kaskady, dla którego też komponował. Nie ukończywszy studiów został powołany do odbycia dwuletniej służby wojskowej w kompanii łączności. Tam założył zespół muzyczny akompaniujący grupie poetyckiej. Po ukończeniu służby podjął w 1968 staż w Polskim Radiu (PR) na stanowisku operatora dźwięku. Pracował m.in. w studiach, gdzie realizowano słuchowiska Teatru Polskiego Radia, uczestniczył w nagraniach audycji dla wszystkich programów PR w obiektach przy ul. Myśliwieckiej.
Lata 70..
W 1971 Jerzy Kordowicz etatowo związał się z Programem III Polskiego Radia, gdzie Andrzej Korman, ówczesny kierownik redakcji muzycznej anteny, zaproponował mu stanowisko montażysty muzycznego. Niemal od początku pracy w "Trójce" jego rola w redakcji daleko wykroczyła poza techniczne obowiązki montażysty. Współtworzył z Grzegorzem Wasowskim i Markiem Dalbą satyryczny "Samouczek" pojawiający się na antenie w "Ilustrowanym Tygodniku Rozrywkowym (ITR)". Marek Gaszyński powierzył mu realizację niedzielnego cyklu "Przeboje na start". Pisał zapowiedzi dla dyżurnych spikerów, montował nagrania piosenek użyczane przez ambasadę USA, ówcześnie jedno ze źródeł aktualnej muzyki rozrywkowej zza "żelaznej kurtyny" na antenie stacji. W 1974 audycja "Historia jednego przeboju," której był realizatorem i współautorem, została uhonorowana nagrodą Premio Ondas. Zmotywowany sukcesem podjął studia na Wydziale Reżyserii Muzycznej Państwowej Wyższej Szkoły Muzycznej w Warszawie. Promotorem jego dyplomu był prof. Antoni Karużas. Równolegle do pracy redakcyjnej zajmował się oprawą muzyczną różnych form radiowych. Ilustrował słuchowiska Teatru PR oraz wiele programów macierzystej anteny. Był m.in. pomysłodawcą formy sygnału czołówkowego magazynu satyrycznego "60 minut na godzinę" i jego oprawy dźwiękowej, formy kolażu dźwiękowego wspomnianego "Samouczka" oraz ilustracji "ITR-u" i późniejszego "Ilustrowanego Magazynu Autorów".
W połowie lat 70. zaczął się krystalizować profil redakcyjnej aktywności Kordowicza jako dziennikarza i prezentera radiowego. Z twórcami związanymi ze Studiem Eksperymentalnym Polskiego Radia prowadził audycje dotyczące muzyki elektronicznej. Z Krzysztofem Szlifirskim stworzył cykl "Instrumenty elektryczne i elektronowe", z Eugeniuszem Rudnikiem – serię audycji "Fantazja elektryczna". Od początku 1977 rozpoczęła się na antenie programu III emisja cotygodniowego "Studia nagrań", autorskiej audycji Jerzego Kordowicza, której bezpośrednią kontynuacją jest "Studio el-muzyki", z późniejszymi przerwami nadal emitowane. Magazyn wypełniała twórczość artystów dokonujących elektronicznych transkrypcji muzyki poważnej takich jak Isao Tomita czy Walter Carlos; zespołów rockowych w których muzyce instrumenty klawiszowe zaczęły stanowić o charakterze brzmienia, m.in. Emerson, Lake and Palmer, Pink Floyd czy The Alan Parsons Project; wreszcie solistów i grupy których twórczość zaczęła od niedawna definiować popularne użycie określenia "muzyka elektroniczna", takich jak: Tangerine Dream, Klaus Schulze, Kraftwerk, Vangelis, Jean-Michel Jarre, Kitaro, Brian Eno. Do wprowadzenia stanu wojennego i zawieszenia emisji radia prezentował też muzykę tworzoną za pomocą instrumentów elektronicznych w audycjach: "Muzykobranie", "Między snem, a dniem" i "Muzyczna poczta UKF".
Lata 80..
Pierwsze wydanie "Studia nagrań" po wznowieniu nadawania "Trójki" zostało wyemitowane 5 kwietnia 1982. Kordowicz zaczął też prowadzić na zmianę z innymi redaktorami muzyczne wieczornonocne wydania "Zapraszamy do Trójki" i nadawaną również o tej porze autorską "Elektroniczną fantazję". W latach 80. do zagranicznego repertuaru "Studia nagrań" zaczęła dołączać twórczość krajowych wykonawców. W 1982 w pierwszym wrześniowym wydaniu Kordowicz zaprezentował anonimową muzykę, po emisji zapytał słuchaczy o jej autorstwo. W kolejnym wydaniu prezentującym dalszy ciąg muzyki odpowiedziom sugerującym któregoś z wykonawców zagranicznych przysłuchiwał się gość audycji, debiutujący jako solista Marek Biliński, autor nagrań roboczo nazwanych "Muzyką na syntezatory" lub "Elektroniczną suitą w 6 częściach". Słuchacze zostali poproszeni o zaproponowanie tytułów całości i poszczególnych utworów. Po miesiącu i wyborze najlepszej propozycji przez muzyka w "Studiu nagrań" zostały ponownie wyemitowane fragmenty zatytułowanego już "Ogrodu króla świtu". Solowy debiut Bilińskiego wydała w kolejnym roku wytwórnia Wifon z notą okładkową Kordowicza. W maju 1983 na 2 lata przed pierwszym wydawnictwem fonograficznym w audycji po raz pierwszy pojawiła się muzyka Władysława Komendarka, w repertuarze "Studia nagrań" obecni byli Czesław Niemen i Józef Skrzek. W kolejnych latach sukcesywnie pojawiali się m.in.: Igor Czerniawski, Krzysztof Kacperski (klawiszowiec zespołu Wanda i Banda), EQ, Omni, Sławomir Łosowski, Mikołaj Hertel, Orkiestra Ósmego Dnia i Jan A. P. Kaczmarek, Wojciech Olszak, Laboratorium i Janusz Grzywacz, Electronic Division, Krzysztof Sadowski, Krzysztof Duda, Krzysztof Kobyliński, Tadeusz Grabowski, Marek Pluciński, Jacek Bąk i Andrzej Rejman. W latach 80. w "Studiu nagrań" zaczęły się też pojawiać informacje dotyczące rynku instrumentów elektronicznych, relacje z targów muzycznych i wystaw sprzętu, omówienia nowych syntezatorów, sekwencerów i samplerów. Jako eksperci w tej dziedzinie w audycjach gościli m.in. Krzysztof Bem, Wojciech Karolak, Janusz Popławski i Tadeusz Jaśkiewicz. "Studio nagrań" informowało też o pierwszych inicjatywach rodzących się z rosnącej popularności muzyki elektronicznej, takich jak Klub Miłośników Muzyki Elektronicznej i Medytacyjnej (KMMEiM) przy warszawskim Ośrodku Kultury Ochoty, którego organizator, muzyk Artur Lasoń opowiadał w audycjach o jego działalności. W nocnych programach pojawiły się monograficzne cykle prezentujące dyskografie takich artystów jak Klaus Schulze i Tangerine Dream. W tym okresie Kordowicz był kierownikiem Redakcji Muzyki Rozrywkowej i Jazzowej Programu III PR. W 1986 jego następcą na tym stanowisku został Paweł Sztompke. Jako współtwórca nadawanej od tego roku satyrycznej audycji "Nie tylko dla orłów" udzielał głosu bohaterom jej skeczów, m.in. "Gandalfowi" z "Doradztwa intymnego", był też autorem kolażowej, nawiązującej w estetyce do wcześniejszego "Samouczka", oprawy muzycznej całego magazynu. Równolegle do obecności na macierzystej antenie od kwietnia 1982 do końca lipca miał cotygodniową audycję "Klasycy syntezatorów" w programie IV PR. Od października 1983 jego audycja o takim samym tytule pojawiała się raz na 2 tygodnie w programie II PR. Pod koniec marca 1985 magazyn zmienił tytuł na "Muzykę na syntezatory" i stał się tygodnikiem, by na początku listopada 1986 przekazać czas emisji red. Jerzemu Jopowi i jego audycji z muzyką elektroniczną w pasmie "Słuchajmy razem".
Poza obecnością na antenie w tym okresie Kordowicz kontynuował działalność jako ilustrator Teatru PR. Rozpoczął również współpracę w tej dziedzinie z wytwórnią Tonpress, dla której tworzył oprawy muzyczne baśni dla dzieci wydawanych na płytach gramofonowych. Na życzenie Juliusza Owidzkiego, ówczesnego szefa Teatru PR, zadebiutował też jako reżyser słuchowiskiem "Balet w radiu" wg tekstu Woody'ego Allena ze Stanisławą Celińską, Markiem Kondratem i Grzegorzem Wasowskim w obsadzie.
W 1983 po raz pierwszy zagrali w Polsce koncerty Klaus Schulze i grupa Tangerine Dream, znani krajowemu audytorium głównie z audycji Kordowicza. On sam został zaproszony przez Pagart, krajowego organizatora tras koncertowych, do zapowiadania występów. Na przełomie 1983/84 jako producent uczestniczył Kopenhadze w nagraniu płyty "Nothing's Sacred" międzynarodowego zespołu Prince Scandal. Do współpracy zaprosił go Paul Sedkowski, pochodzący z Polski lider zespołu, za radą Wojciecha Zamorskiego, pracującego ówcześnie w "Trójce". W kraju popularność zdobyła pochodząca z płyty piosenka "September Song", która trafiła na Radiową listę przebojów Programu I, osiągając dwukrotnie 1. pozycję w zestawieniu utworów zagranicznych (notowania 130 i 132 z 29 września i 13 października 1984), i Listę Przebojów Rozgłośni Harcerskiej. Kordowicz nie mógł osobiście zapowiadać zimowego tournee Tangerine Dream ponieważ w Danii kończyła się właśnie realizacja płyty "Nothing's Sacred". Wprowadzenie zostało nagrane i było odtwarzane przed rozpoczęciem koncertów trasy. Fragment tej zapowiedzi otwiera album zespołu "Poland – The Warsaw Concert" dokumentujący koncerty z 10 grudnia 1983 w hali Torwaru. Muzycy, którym spodobała się barwa "radiowego głosu" prezentera, zdecydowali się umieścić ją na albumie wydanym przez wytwórnię Jive Records i w kraju – Tonpress w 1984.
W latach 80. Jerzy Kordowicz zaczął być uznawany za główny autorytet w dziedzinie popularnej muzyki elektronicznej. W Jazz Forum i Non Stopie publikował recenzje płyt i koncertów, w Audio hi-fi Video – recenzje i testy sprzętu audio. Wytwórnie płytowe umieszczały na okładkach nagrań przygotowane przez niego noty wydawnicze.
Lata 90..
Na przełomie lat 80. i 90. Jerzy Kordowicz wypromował stworzone przez siebie pojęcie "el-muzyka w"ydzielające z nurtu muzyki elektronicznej tę twórczość, która przestała być studyjnym eksperymentem a, po pojawieniu się Minimooga i innych instrumentów elektronicznych dostępnych szerszemu gronu twórców, znalazła miejsce w popkulturze. Uważał, że pojęcie "rock elektroniczny" zawęża opis niejednorodnego gatunku, definiowanego przez dominujący warsztat pracy twórcy a nie – styl muzyczny. Podczas jednego z wydań "Studia nagrań" poddał neologizm osądowi zaproszonych gości, Czesława Niemena i Marka Bilińskiego, spotykając się z ich życzliwą reakcją. Od przełomu marca i kwietnia 1991 po 800. wydaniu program kontynuował swoją obecność na antenie "Trójki" jako "Studio el-muzyki".
Czas po transformacji ustrojowej spowodował m.in. dużą dostępność zachodnich instrumentów elektronicznych. Ten fakt i dotychczasowa popularność muzyki na nich tworzonej, wytworzona w dużej mierze przez audycje Jerzego Kordowicza, zainspirowały wielu słuchaczy do podjęcia samodzielnych prób twórczych. Od początku lat 90. "sztandarowemu" magazynowi Kordowicza w "Trójce" zaczęła towarzyszyć cotygodniowa audycja – plebiscyt "Top TLEN – Trójkowa Lista Elektronicznych Nagrań". Audycja miała bardziej charakter zbioru propozycji, niż regularnej listy przebojów, wyniki podsumowywane były raz do roku. Niemal od początku okazało się, że słuchacze szczególnie chętnie głosują na muzykę polskich twórców, co ośmielało kolejnych do przysyłania Kordowiczowi swoich niewydanych jeszcze kompozycji. Nastąpił wysyp radiowych debiutów, natychmiast ocenianych głosami słuchaczy "Top TLENu". W tym okresie w audycjach Kordowicza pojawiła się muzyka, często po raz pierwszy emitowana na antenie ogólnopolskiej, którą tworzyli m.in. Konrad Kucz, Daniel Bloom, Aquavoice (Tadeusz Łuczejko), Kayanis, Marek Szulen, Robert Kanaan, Thomas Gruberski, Piotr Grinholc, Jarosław Degórski, Key Follow, KiK (Dariusz Kaliński i Tomasz Kubiak), Bookovsky, Remote Spaces (Krzysztof Horn i Konrad Jakrzewski), Odyssey (Tomasz Pauszek) i Polaris (Jakub Kmieć). Częstym gościem audycji był Ziemowit Poniatowski, wywodzący się ze środowiska KMMEiM założyciel firmy Generator, dystrybutora wydawnictw fonograficznych i organizatora imprez, który opowiadał o zagranicznych nowościach wydawniczych. Na początku lat 90. nocne pasmo programu III PR zyskało wspólną nazwę "Trójki pod księżycem", audycje Jerzego Kordowicza emitowane o tej porze przybrały nazwę "El-Trójka pod księżycem". Po rozpoczęciu emisji całodobowej stacji w 1995 przez pewien czas były to 6-godzinne maratony trwające od północy do 6 nad ranem. W tym okresie częstotliwość nocnych audycji z muzyką elektroniczną zmniejszyła się jednak do jednej na miesiąc.
Poza anteną "Trójki" Kordowicz w latach 90. publikował artykuły dotyczące muzyki elektronicznej w czasopismach Muzyk FCM, Brzmienia i Music News. Nie powiodła się próba wprowadzenia tej tematyki do telewizji. Program "Wizje el-muzyki", przygotowany przy współpracy Generatora pozostał tylko odcinkiem pilotowym, wyemitowanym 22 marca 1995 w programie 2 Telewizji Polskiej (TVP). Nie był to jednak jedyny kontakt z medium wizyjnym, Kordowicz skomponował i nagrał tła dźwiękowe do kilkunastu odcinków programu satyrycznego "Magazynio", Krzysztofa Jaroszyńskiego i Stefana Friedmanna, emitowanego w programie 1 TVP. Prowadził w tej dekadzie wiele imprez koncertowych, m.in. Zloty Elektronicznych Fanatyków ZEF organizowane w Piszu. Od 1999 prowadził też co roku koncerty Międzynarodowych Prezentacji Muzycznych Ambient, organizowanych przez Tadeusza Łuczejkę w Gorlickim Centrum Kultury.
Nowy wiek.
Początek XXI wieku był niekorzystnym czasem dla obecności Jerzego Kordowicza na antenie "Trójki". Od połowy lutego 2001 "Top TLEN" został włączony do "Studia el-muzyki", nowa godzinna audycja została nazwana "Studio TLEN". Niebawem po objęciu stanowiska dyrektora anteny przez Witolda Laskowskiego audycje Kordowicza, ówczesnego przewodniczącego koła Syndykatu Dziennikarzy Polskich w redakcji, zniknęły z ramówki "Trójki". Ostatnie "Studio TLEN" zostało wyemitowane 10 a "El-Trójka pod księżycem" – 12 marca 2002. Po protestach słuchaczy i liście otwartym czołowych polskich twórców muzyki elektronicznej do Krajowej Rady Radiofonii i Telewizji i Ryszarda Miazka, ówczesnego prezesa PR, Kordowicz wrócił na antenę w sierpniu ale tylko z "El-Trójką pod księżycem", raz w miesiącu, od 2 do 4 nad ranem w pasmie "Nocna Polska". Taka sytuacja trwała niemal do końca dekady. W międzyczasie w 2004 Kordowicz przeszedł na wcześniejszą emeryturę, kontynuował jednak współpracę z programem III PR. Dwa lata po objęciu szefostwa anteny przez Krzysztofa Skowrońskiego, 11 kwietnia 2008, audycja wróciła do częstotliwości cotygodniowej i nazwy "Studio el-muzyki". Nadawana też była odtąd od północy do 2. W tym okresie znaczące były debiuty w programie muzyki Przemysława Rudzia w 2009, jeszcze przed publikacją pierwszej płyty w rozpoczynającym rok później działalność wydawniczą Generatorze oraz grupy Endorphine. Z końcem czerwca 2010 audycja kolejny raz zniknęła z ramówki "Trójki", tym razem na 6 lat. Protest słuchaczy, pisma do ówczesnej dyrektor anteny Magdaleny Jethon od czołowych polskich twórców muzyki elektronicznej, wspartych przez Jean-Michela Jarre'a i Holgera Czukaya, zawiadomionych przez fanów, nie dały tym razem efektu.
Po odejściu z programu III PR Kordowicz nie zaprzestał dotychczasowej aktywności. W grudniu był prelegentem i panelistą podczas konferencji WEFCON 2010 organizowanej przez środowisko twórców związanych z Warsaw Electronic Festivalem w warszawskiej Zachęcie. Od maja do września 2011 jedyny raz w karierze pojawił się jako prezenter programu w medium innym niż nadawca publiczny. Prowadził sobotnią i niedzielną audycję "Tragarze syntezatorów" wydawaną pod patronatem Narodowego Centrum Kultury w internetowym Radiu Wnet założonym przez Skowrońskiego, który również wcześniej rozstał się z "Trójką".
Tak jak wcześniej, w XXI wieku Kordowicz prowadził również wiele wydarzeń koncertowych. Kontynuował współpracę z gorlickim festiwalem Ambient (do 2015), w 2008 i 2009 zapowiadał też koncerty festiwalu The Day of Electronic Music w Cekcynie. 13 listopada 2008 w warszawskiej bazylice oo. Salezjanów zapowiadał występ duetu Klaus Schulze i Lisa Gerrard. Był pomysłodawcą, dyrektorem artystycznym i prowadził koncerty festiwalu Music Wave – Szczecin Live towarzyszącego w latach 2009-2011 Międzynarodowemu Festiwalowi Ogni Sztucznych „Pyromagic” w Szczecinie. Rok po roku występy m.in. Józefa Skrzeka, Władysława Komendarka, Krzysztofa Horna, Electronic Revival, Medusy, Machine Brothers, Daniela Blooma, Wolframa Der Spyry i Roksany Wikaluk, Marka Bilińskiego, Aquavoice, Polarisa, Steve'a Schroydera, Sławomira Łosowskiego, Tomasza Ostrowskiego oraz Jarosława Degórskiego przeplatane pokazami pirotechnicznymi miały stutysięczną widownię zgromadzoną na Wałach Chrobrego. Razem z Arturem Lasoniem Kordowicz był 14 grudnia 2013 honorowym gościem koncertu Józefa Skrzeka, Konrada Kucza i Marka Plucińskiego w 25. rocznicę ich wspólnego występu zorganizowanego przez KMMEiM w Ośrodku Kultury Ochoty. 4 czerwca 2014, nawiązując do nagrania z 1983, zapowiadał koncert Tangerine Dream w hali Arena Ursynów. Występ grupy okazał się być ostatnim w Polsce, w którym wystąpił jej lider i założyciel, Edgar Froese, zmarły w następnym roku.
Z inicjatywy Adama Hlebowicza, który w kwietniu 2016 został nowym dyrektorem pogramu III PR, Jerzy Kordowicz został zaproszony do powrotu do redakcji. Zaproponował wznowienie "Top TLENu" promującego wyłącznie muzykę polską, ostatecznie zdecydowano, że repertuar audycji będzie mieszany. W czerwcu 2016 wznowił współpracę z rozgłośnią, ponownie prowadząc "Studio el-muzyki".
Rodzina.
Jest synem Wiktora Kordowicza (1904-1982), nauczyciela, działacza społecznego i historyka ruchu ludowego. Jego siostrą jest Muriel Kordowicz (1949), tłumaczka z języków byłej Jugosławii i poetka. Jego córkami są: Małgorzata, pierwsza polska rabinka, Maria, doktor nauk psychologicznych i Monika, producentka muzyczna i estradowa, w różnych okresach menadżerka Justyny Steczkowskiej, Nataszy Urbańskiej, Beaty Kozidrak i Dody.
Znaczenie.
Jerzy Kordowicz w pierwszym okresie swojej pracy dziennikarza muzycznego samodzielnie rozpropagował w kraju nowy i nabierający popularności w zachodniej popkulturze nurt muzyki tworzonej za pomocą instrumentów elektronicznych. Jego audycje radiowe były inspiracją do podjęcia analogicznej twórczości przez rodzimych artystów i początkowo jedynym miejscem ich publikacji. Swoją działalnością zbudował audytorium, popularność gatunku, stale dostarczając informacji o jego rozwoju, kierunkach w których podąża. Uważany jest za "ojca chrzestnego" środowiska muzyków elektronicznych i grona miłośników ich twórczości. W radiofonii był inspiratorem debiutów antenowych Tomasza Beksińskiego i Jana Zagozdy. Jako nauczyciela radiowego rzemiosła i mentora przywołują go młodsi redakcyjni koledzy: Janusz Deblessem, Wojciech Ossowski i Roman Rogowiecki.

</doc>
<doc id="463083" url="https://pl.wikipedia.org/wiki?curid=463083" title="Anna (ujednoznacznienie)">
Anna (ujednoznacznienie)



</doc>
<doc id="463086" url="https://pl.wikipedia.org/wiki?curid=463086" title="Nicole Richie">
Nicole Richie

Nicole Richie (właściwie Nicole Camille Escovedo, ur. 21 września 1981 w Berkeley, w Kalifornii) – piosenkarka i aktorka amerykańska.
Edukacja.
Nicole jako dziecko uczyła się grać na wiolonczeli, gitarze, skrzypcach i pianinie. W 1985 roku zaczęła edukację w prestiżowej szkole The Buckley, gdzie poznała takie sławy jak Paris Hilton czy Kimberly Stewart. Następnie uczęszczała do Montclar College Preparatory School oraz University of Arizona, gdzie studiowała sztukę i media.
Rodzina.
Jej biologicznymi rodzicami są były członek zespołu grającego z Lionelem Richie – Peter Escovedo oraz asystentka Lionela. Nicole w wieku trzech lat została nieformalnie adoptowana przez Lionela Richie i jego żonę Brendę Harvey-Richie. Sześć lat później adopcja została sformalizowana. Nicole do tej pory utrzymuje kontakty z biologiczną matką. Jej ojcem chrzestnym był Michael Jackson.
Życie.
W 2003 roku telewizja Fox wyprodukowała program typu reality show "The Simple Life" z udziałem Nicole i jej ówczesnej przyjaciółki Paris Hilton. W 2006 roku została wydana książka obyczajowa autorstwa Nicole Richie "The Truth About Diamonds", występują w niej wątki zaczerpnięte z życia Richie.
11 stycznia 2008 roku w Los Angeles w Cedars-Sinai Medical Center urodziła córkę, która otrzymała imiona: Harlow Winter Kate. Ojcem jest partner Nicole, Joel Madden członek zespołu Good Charlotte. 9 września 2009 przyszło na świat ich drugie dziecko – syn Sparrow James Midnight. 11 grudnia 2010 Nicole wzięła ślub z Joelem Maddenem. Ceremonia odbyła się w rezydencji ojca Nicole, Lionela Richie w Beverly Hills.

</doc>
<doc id="463089" url="https://pl.wikipedia.org/wiki?curid=463089" title="1977 w literaturze">
1977 w literaturze



</doc>
<doc id="463090" url="https://pl.wikipedia.org/wiki?curid=463090" title="Hador">
Hador

Postacie ze stworzonej przez J.R.R. Tolkiena mitologii Śródziemia:

</doc>
<doc id="463096" url="https://pl.wikipedia.org/wiki?curid=463096" title="1976 w literaturze">
1976 w literaturze



</doc>
<doc id="463106" url="https://pl.wikipedia.org/wiki?curid=463106" title="Gorzuchów Kłodzki">
Gorzuchów Kłodzki

Gorzuchów Kłodzki – przystanek osobowy na 7,6 kilometrze linii kolejowej nr 286 Kłodzko – Wałbrzych, położona w Gorzuchowie, w Dolinie Ścinawki, w powiecie kłodzkim. Dawniej stacja, obecnie funkcjonuje jako przystanek i ładownia, budynek stacji został zaadaptowany do celów mieszkalnych.
W roku 2017 przystanek obsługiwał 0–9 pasażerów na dobę.
Od 13 grudnia 2020 przystanek na żądanie.
Szlaki turystyczne.
 Gorzuchów – Suszyna - Raszków - Wambierzyce

</doc>
<doc id="463108" url="https://pl.wikipedia.org/wiki?curid=463108" title="1974 w literaturze">
1974 w literaturze



</doc>
<doc id="463110" url="https://pl.wikipedia.org/wiki?curid=463110" title="Hador Lórindol">
Hador Lórindol



</doc>
<doc id="463111" url="https://pl.wikipedia.org/wiki?curid=463111" title="Hador Lorindol">
Hador Lorindol



</doc>
<doc id="463114" url="https://pl.wikipedia.org/wiki?curid=463114" title="James Gandolfini">
James Gandolfini

James Joseph Gandolfini (ur. 18 września 1961 w Westwood, zm. 19 czerwca 2013 w Rzymie) – amerykański aktor, trzykrotny zdobywca nagrody Emmy za rolę Tony’ego Soprano w serialu "Rodzina Soprano". Grał on tam włosko-amerykańskiego bossa mafii, starającego się pogodzić swoje życie rodzinne z interesami. Zagrał także w filmach "Osiem milimetrów", "Prawdziwy romans", "Mexican" i "Dorwać małego".
Życiorys.
Wczesne lata.
Gandolfini urodził się w Westwood, New Jersey we włosko-amerykańskiej rodzinie. Jego matka, Joan, była kelnerką, a ojciec, Michael Gandolfini, dozorcą. Miał jedną siostrę, Johannę. Dorastał w Park Ridge, tam ukończył szkołę średnią. Następnie dostał się na Uniwersytet Rutgersa. Gandolfini był także DJ-em w nocnym klubie "Melody Bar" w New Brunswick, New Jersey.
Kariera.
Do kilku znaczących ról jakie zagrał zaliczają się rola Virgila w thrillerze romantycznym "Prawdziwy romans", w którym wcielił się w rolę brutalnego gangstera. W 1994 roku zagrał w filmie "Na granicy ryzyka". Pojawił się także w obrazie "Pod presją", ponownie jako gangster.
Kolejne dwa lata były pracowite. Na początek wystąpił "Karmazynowym przypływie" gdzie grał u boku Gene’a Hackmana i Denzela Washingtona. Następnie zagrał jeszcze z tymi aktorami w innych filmach; z Washingtonem w thrillerze "W sieci zła" w 1998 roku, a z Hackmanem w komedii "Mexican" w 2001 roku. W 1995 roku można go było zobaczyć jeszcze w filmie "Dorwać małego".
W filmie "Osiem milimetrów" z 1999 roku wcielił się w postać Eddiego Poole, pobitego na śmierć przez Toma Wellesa (granego przez Nicolasa Cage’a). Inne charakterystyczne role to m.in. sprzedawcy w filmie "Człowiek, którego nie było", wroga Roberta Redforda w "Ostatnim bastionie" oraz rola homoseksualnego mordercy w filmie "Mexican".
Najbardziej rozpoznawaną rolą Gandolfiniego jest postać Tony’ego Soprano w serialu "Rodzina Soprano", w której gra bossa mafii i ojca amerykańskiej rodziny. Dzięki roli w serialu otrzymał trzy nagrody Emmy dla najlepszego aktora.
Życie osobiste.
Gandolfini był żonaty z Marcy Wudarski, lecz rozwiódł się z nią w 2002 roku. Z tego związku miał syna (ur. 2000 r.). 
W 2008 ożenił się z Deborah Lin, z którą miał córkę (ur. w październiku 2012). 
W wolnym czasie lubił grać na trąbce i saksofonie.
W dniu 4 maja 2006 Gandolfini miał wypadek na skuterze Vespa – potrąciła go taksówka. Musiał przejść operację kolana, co opóźniło premierę ostatnich odcinków serialu "Rodzina Soprano".
Aktor zmarł 19 czerwca 2013 podczas wakacji we Włoszech. Prawdopodobnie miał zawał serca.

</doc>
<doc id="463116" url="https://pl.wikipedia.org/wiki?curid=463116" title="1973 w literaturze">
1973 w literaturze



</doc>
<doc id="463124" url="https://pl.wikipedia.org/wiki?curid=463124" title="Ikarus 405">
Ikarus 405

Ikarus 405 – 7-metrowy węgierski midibus z fabryki Ikarusa.
Opis.
Ikarus 405 jest siedmiometrowym, w średniopodłogowym (gdyż przy wejściach posiada po jednym stopniu) autobusem miejskim. Był on dostarczany i produkowany w latach 1994 – 1996. Do "czterysta-piątki" został zamontowany silnik marki Pherkins Phaser (model 135T) o mocy 137 KM. Skrzynia biegów była produkcji znanej marki Voith (model Midimat BRA 12.5). W tym modelu silnik został zamontowany pionowo, lecz nie przeszkodziło to w zamontowaniu tylnej szyby. W całym pojeździe mogą być zamontowane dwie pary drzwi. Pierwsze mogą być jedno- lub dwuskrzydłowe, przy czym podwójne są węższe od drugich drzwi mających szerokość 1,2 metra. Obie osie są produkcji firmy RABA. Dzięki swojej budowie pojazd może osiągnąć prędkość 76 km/h. Na życzenie klienta jest montowana również klimatyzacja przestrzeni pasażerskiej.
Konstrukcja.
Specyfikacja silnika i skrzyni biegów
Silnik: PERKINS 135TI Phaser EURO 2 z bezpośrednim wtryskiem ; rzędowy czterocylindrowy silnik wysokoprężny ; dostępna opcja, chłodzony powietrzem
Skrzynia biegów: Voith Midiman BRA 12,5 hydrodynamicza przekładnia hydrokinetycza, hydrauliczny retarder, 3 +1 stopień
Obecnie w Polsce są 2 Ikarusy 405.01 zachowane jako zabytkowe:
Produkcja i eksploatacja.
W latach 1994-1996 wyprodukowano 107 sztuk modelu 405, z czego 90 na zamówienie przedsiębiorstwa komunikacji miejskiej (BKV Budapesti Közlekedési Zrt.) w Budapeszcie. Do Polski trafiło 7 sztuk (2 sztuki do Bielska-Białej oraz 5 sztuk do Warszawy).
Autobusy są eksploatowane liniowo na Węgrzech oraz w Polsce.

</doc>
<doc id="463127" url="https://pl.wikipedia.org/wiki?curid=463127" title="1972 w literaturze">
1972 w literaturze



</doc>
<doc id="463129" url="https://pl.wikipedia.org/wiki?curid=463129" title="Kalendarium powstania warszawskiego – 14 września">
Kalendarium powstania warszawskiego – 14 września

14 września, czwartek.
Rozpoczęło się natarcie niemieckie na Górny Czerniaków. Nieprzyjaciel zmusił powstańców do odwrotu z ulicy Czerniakowskiej i odskoku na ulicę Zagórną. W tym samym czasie Niemcy zajęli również ulicę Przemysłową i jej okolice. Blisko 400 cywilów zostało wyciągniętych z piwnic i spędzonych do Portu Czerniakowskiego, gdzie Niemcy zamordowali większość młodych mężczyzn. Zginął m.in. kierownik portu, Feliks Słoczyński. Resztę ludności Niemcy pognali ulicą Łazienkowską ku Agrykoli.
Nocą na Czerniaków przeprawili się pierwsi zwiadowcy z 1 Armii Wojska Polskiego.
Po dwugodzinnym przygotowaniu artyleryjskim, wspierani przez czołgi Niemcy zaatakowali z dwóch stron powstańcze pozycje na Marymoncie. Wobec przewagi wroga wykrwawione oddziały powstańcze były zmuszone wycofać się na Żoliborz. W zajętych przez siebie kwartałach Niemcy wymordowali około 500 cywilów, jak również rannych i personel z powstańczego szpitala przy ulicy Rudzkiej 4.
Polskie Radio nadało odezwę PKWN w Lublinie, która była odbierana także w Warszawie. Można w niej było usłyszeć m.in., iż rzekomo: "Chwila wyzwolenia jest bliska. Kończą się Wasze męki i cierpienia. Niemcy drogo zapłacą za krew przelaną i ruiny Warszawy" i w zakończeniu: "Pomoc nadchodzi! Wytężcie wszystkie siły." W rzeczywistości „wyzwolenie”, czyli wejście armii sowieckiej do pustego i zburzonego miasta, nastąpiło 17 stycznia 1945.
Niemiecka obrona przeciwlotnicza strąciła nad parkiem Skaryszewskim samolot Consolidated B-24 Liberator ze 178 dywizjonu RAF. Maszyna wpadła do Jeziorka Kamionkowskiego, zginęli wszyscy poza jednym członkiem załogi.
Tego dnia został ciężko ranny Jerzy Zborowski (ps. „Jeremi”). Później został schwytany i zamordowany przez Niemców w nieznanych okolicznościach. Podczas niemieckiego bombardowania Szpitala Ujazdowskiego zginął generał WP Mikołaj Majewski. W rejonie ul. Szarej poległ 19-letni kapral pchor. Zdzisław Wasserberger. Na Czerniakowie zginęli m.in. Jerzy Niedzielski, Jan Kozubek, Alicja Czerwińska i Irena Schirtładze, zaś pod ruinami Poselstwa Chińskiego na Czerniakowie zginęli byli więźniowie Gęsiówki Dawid Goldman i Józef Filar. W szpitalu powstańczym zmarła łączniczka Bożenna Rażniewska.

</doc>
<doc id="463130" url="https://pl.wikipedia.org/wiki?curid=463130" title="Kanał Białomorsko-Bałtycki">
Kanał Białomorsko-Bałtycki

Kanał Białomorsko-Bałtycki (ros. "Беломорско-Балтийский канал"), popularnie nazywany Biełomorkanał – kanał zbudowany przez nieopłacanych więźniów politycznych ZSRR. Budowany w latach 1930–1933, łączący Morze Bałtyckie i Morze Białe.
Historia Kanału Białomorskiego.
Zbudowany w ciągu zaledwie 20 miesięcy kanał miał mieć długość 227 km, z czego 37 km trzeba było wykuć w skalnym podłożu. Zaplanowano 19 śluz, 49 tam, 15 zapór. Na rozkaz Stalina wszystko należało zbudować szybko (w ciągu 20 miesięcy) i tanio – zamiast stali i żelbetu używając drewna oraz opierając się na pracy więźniów obozów koncentracyjnych Gułagu. Przez dwadzieścia jeden miesięcy przy budowie kanału pracowało ok. 170 tys. więźniów i "specprzesiedleńców". Racje żywnościowe były głodowe.
Stalin uczestniczył w otwarciu kanału 1 maja 1933. Praca tysięcy więźniów nie przyniosła wyników planowanych – kanał okazał się zbyt płytki (3,5 m głębokości), by przerzucać nim duże okręty wojenne z Bałtyku na Morze Białe, a stąd w razie potrzeby przez Ocean Arktyczny na Pacyfik. Z tego powodu kanał był używany dla celów gospodarczych – w praktyce do spławu drewna.
Długość kanału wynosi 227 kilometrów. Dzięki 19 śluzom kanał pokonuje różnicę wysokości 103 m najpierw w górę, a następnie 95 m w dół, do jeziora Onega.
Wykopano 2,5 miliona metrów sześciennych skalnego gruzu, 21 milionów metrów sześciennych ziemi. Budowniczymi kanału była armia skazańców, przede wszystkim chłopów podlegających tzw. "rozkułaczaniu" w dobie kolektywizacji, więźniów politycznych oraz potomków szlachty, oficerów i inteligencji. Pośród nich znaleźli się m.in. przyszły akademik Dmitrij Lichaczow, śpiewaczka Lidia Rusłanowa oraz wielu innych, w tym inżynierowie starej szkoły nie potrafiący przystosować się do „socjalistycznego systemu gospodarowania”.
W historię kanału wpisali się główni budowniczowie – inż. N.I. Chrustaliew, jego zastępca K.A. Wierzbicki, O.W. Wiaziemski (autor unikalnej konstrukcji śluzy nr 11, która, choć drewniano-ziemna, działała aż do remontu w 2010 roku), K.M. Zubrik, prof. W.N. Masłow, którzy z braku metalu zbudowali drewniane wrota śluzy, niemające odpowiednika nigdzie na świecie. Kanał powstał w warunkach braku odpowiednich materiałów, maszyn i mechanizmów – wszystko zostało wykonane ręcznie przez robotników. Czekiści, narzucając morderczo krótki termin ukończenia budowy, nie zapewnili techniki, zaopatrzenia, odzieży roboczej ani ochronnej. Jedynym „sprzętem” jakim dysponowano na początku budowy była taczka, potem samodzielnie zbudowane dźwigi. Brakowało łopat i siekier. Kolejka wąskotorowa pojawiła się dopiero w późniejszej fazie przedsięwzięcia.
Prace rozpoczęto bez gotowego projektu. Na rozkaz kopano szybko i tanio, co ograniczyło głębokość kanału do 3 m (obecnie powiększonej do 4 m), sprawiając, że stał się niedostosowany do potrzeb dużych jednostek. Nadmierny pośpiech powodował awarie i wypadki. Naruszenie zasad technologii i przedwczesne napełnienie śluzy nr 12, której wrota nie wytrzymały parcia wody, spowodowały konieczność powtórnego wykonania części prac. Od końca 1932 roku roboty trwały nieustannie 24 godziny na dobę; pracowano na 2–3 zmiany. Dla podniesienia ducha pracujących więźniów grała nawet orkiestra – również złożona z więźniów.
W maju 1933 roku kanałem przeszły pierwsze jednostki – pogłębiarka i parostatek „Czekista”. 27 czerwca podpisano akt przyjęcia nowej drogi wodnej do eksploatacji, a 2 sierpnia wyszło postanowienie SowNarKomu o otwarciu kanału i nadaniu mu imienia Stalina. Inwestycja miała być przede wszystkim demonstracją siły i sprawności władzy sowieckiej wobec własnych obywateli, nie zaś służyć praktycznym celom ekonomicznym czy choćby politycznym. W dobie polityki GPU stawianie zadań gospodarczych i terminów ich realizacji nieliczących się z rzeczywistością, a podporządkowanych jedynie celom partyjnej propagandy, było zjawiskiem powszechnym.
W roku 1974 Sołżenicyn napisał, że przy budowie kanału zginęło 250 tys. ludzi – jeden człowiek na metr wybudowanego kanału. Taka też wersja przyjmowana jest niekiedy na Zachodzie. Najnowsze publikacje jednak przytaczają mniejsze liczby. Według Anne Applebaum liczba zmarłych przy budowie mogła sięgnąć 25 tys. osób. Liczba ta nie obejmuje zwolnionych z uwagi na choroby lub wypadki, którzy zmarli wkrótce potem. Iwan Czuchin, pułkownik milicji i dziennikarz, mający dostęp do dokumentów źródłowych, w książce "Kanałoarmiejcy " mówi o 50 tys. ludzi. W innych dokumentach pojawia się liczba 84 504 osób. Część ofiar zginęła w wypadkach, część zamordowano, część zaś rozstrzelano. Statystyki nie obejmują jednakże wolnych budowniczych zmarłych śmiercią naturalną, w wyniku choroby, podczas transportu lub w trakcie późniejszego odbywania wyroku w łagrach.
Locja kanału.
Kanał łączy Morze Białe z jeziorem Onega. Jego długość wynosi 227 kilometrów, ma 19 śluz, pokonuje wzniesienie 103 m najpierw w górę, potem 95 m w dół. Przejście jachtem zajmuje około 3 dni. Można płynąć w tempie ekspresowym też nocą, bowiem wszystkie śluzy są czynne 24 godziny na dobę, a ważniejsze znaki nawigacyjne pokazują światła. Kanał biegnie środkiem tajgi. W miasteczkach położonych nad brzegami jezior są keje i możliwość zaopatrzenia się w lokalnym sklepie w najpotrzebniejsze towary.
Drogę wodną stanowi sieć połączonych śluzami jezior, tylko miejscami płynie się przekopanym kanałem szerokości ok. 40 m. Na niektórych jeziorach można postawić żagle, trzeba się jednak nastawić na częste używanie silnika. Śluzy często dwukomorowe, pokonujące nieraz po paręnaście metrów różnicy, są szerokie (około 20 m). Śluzowanie nie trwa dłużej niż 10–15 min.
Rosyjskie znaki żeglugi śródlądowej nieznacznie różnią się od polskich znaków śródlądowych: strona lewa jest czarna, a prawa czerwona, natomiast znaki kardynalne są biało-czarne. Na każdym jeziorze jest dokładnie oznaczony farwater.
Na kanale obowiązuje zakaz fotografowania. Na jacht obowiązkowo zabiera się pilota. Jeden pilot prowadzi z Biełomorska do Pietrozawodska, gdzie następuje zmiana na drugiego pilota, który prowadzi do Petersburga. Wraz z pilotem na jacht obowiązkowo należy zabrać radiotelefon UKF z rosyjskimi częstotliwościami śródlądowymi, potrzebne mapy jezior, oraz dokładny atlas kanału. Płynąc kanałem mija się zaledwie jeden zwodzony wiadukt kolejowy w okolicy Biełomorska, a brak innych instalacji nad kanałem (nisko wiszące kable, mosty) umożliwia rejs z podniesionym masztem, dopiero na rzekach Świr i Newie napotyka się na liczne mosty, które jednak również są podnoszone.
Przypuszczalne wymiary minimalne śluz to 135 m długości, 14,3 m szerokości, 4 m głębokości.
Ruch na kanale.
Kanał Białomorsko-Bałtycki stanowił istotny element śródlądowych dróg wodnych ZSRR, pozwalając na tani, a przy tym stosunkowo szybki transport ładunków masowych z północy kraju, np. w 1964 r. statek „Bałtyk-18” z ładunkiem apatytów z Półwyspu Kolskiego przepłynął do Baku trasą Morze Barentsa – Morze Białe – Kanał Białomorsko-Bałtycki – Kanał Wołżańsko-Bałtycki – rzeka Wołga – Morze Kaspijskie w 15 dni. Obliczono, że koszt transportu wypadł o 30% taniej niż koleją. W 1985 r. ruch na kanale wyniósł 7,3 miliona ton. Utrzymywał się na tym poziomie przez następnych pięć lat, potem się zmniejszył. We wczesnych latach XXI wieku wielkości te zaczęły znów rosnąć, lecz pozostają ciągle niskie w porównaniu do wartości szczytowych, np. 283 400 ton w 2001, lub 314 600 ton w 2002.
Dziś kanał pozwala przewozić głównie ciężkie lub pokaźnych rozmiarów towary z zagłębi przemysłowych Rosji na Morze Białe, a następnie na statkach morskich do północnych portów syberyjskich. Przykładowo, w lecie 2007 spora część wyposażenia Rosnieftu – koncernu eksploatującego złoża ropy naftowej i gazu pola Wankor na Syberii – została dostarczona przez statek "Amur-1516" z Dzierżyńska nad Oką poprzez Kanał Wołżańsko-Bałtycki i przez Kanał Białomorski do Archangielska, a stamtąd przez oceaniczny statek "Kapitan Danilkin" do Dudinki nad Jenisejem.

</doc>
<doc id="463132" url="https://pl.wikipedia.org/wiki?curid=463132" title="1971 w literaturze">
1971 w literaturze



</doc>
<doc id="463133" url="https://pl.wikipedia.org/wiki?curid=463133" title="Omar Troussier">
Omar Troussier



</doc>
<doc id="463137" url="https://pl.wikipedia.org/wiki?curid=463137" title="Eglantina Banks">
Eglantina Banks



</doc>
<doc id="463139" url="https://pl.wikipedia.org/wiki?curid=463139" title="Sucha Beskidzka (stacja kolejowa)">
Sucha Beskidzka (stacja kolejowa)

Sucha Beskidzka – stacja kolejowa w Suchej Beskidzkiej w województwie małopolskim. Według klasyfikacji PKP ma kategorię dworca turystycznego.
W roku 2021 stacja obsługiwała 150–199 pasażerów na dobę.
Historia.
Galicyjska Kolej Transwersalna została otwarta w dniu 16 grudnia 1884 roku&lt;ref name="SK-01/1995"&gt;&lt;/ref&gt;. Linia kolejowa do Kalwarii Zebrzydowskiej została otwarta 22 grudnia 1884 roku. W miejscowości została wybudowana parowozownia. Po drugiej wojnie światowej w parowozowni stacjonowały górskie parowozy OKz32 kursujące z pociągami pasażerskimi na linii zakopiańskiej&lt;ref name="ŚK 04/1997"&gt;&lt;/ref&gt;. Po zelektryfikowaniu szlaku do Zakopanego w lokomotywowni stacjonowały elektryczne zespoły trakcyjne EN71 wyprodukowane do kursowania na liniach górskich&lt;ref name="ŚK 04/2003"&gt;&lt;/ref&gt;. We wrześniu 2008 roku w miejscowości została zorganizowana parowozjada&lt;ref name="SK-10/2008"&gt;&lt;/ref&gt;.

</doc>
<doc id="463141" url="https://pl.wikipedia.org/wiki?curid=463141" title="Willem Ruys">
Willem Ruys

Willem Ruys (ur. 25 sierpnia 1894 w Rotterdamie, zm. 15 sierpnia 1942 w Goirle), holenderski armator.
W 1917 wyjechał do Holenderskich Indii Wschodnich. Tam, jak też w Australii, Japonii i Stanach Zjednoczonych zdobywał praktykę w spedycji morskiej. Po powrocie do kraju w 1919 założył w Rotterdamie firmę "Wm. Ruys &amp; Zonen", której nazwę zmieniono później na "Rotterdamsche Lloyd" a w 1947 na "Koninklijke Rotterdamsche Lloyd". Po wybuchu II wojny światowej i ustąpieniu ojca i wuja ze stanowisk w zarządzie w 1940 został prezesem firmy. Aresztowany przez Niemców został przez nich zamordowany 15 sierpnia 1942.
Jego imieniem ochrzczono zwodowany 1 lipca 1946 liniowiec, który w styczniu 1965 przemianowano na MS Achille Lauro.

</doc>
<doc id="463143" url="https://pl.wikipedia.org/wiki?curid=463143" title="New Echota">
New Echota

New Echota – historyczna stolica Narodu Czirokezów (ang. "Cherokee Nation"), plemienia północnoamerykańskich Indian z Południowego Wschodu USA z początków XIX w. Opuszczona po kilkunastu latach na skutek presji białych osadników ze stanu Georgia na ziemie Indian i przymusowego wysiedlenia Pięciu Cywilizowanych Narodów na Terytorium Indiańskie. Od połowy XX w. park historyczny w stanie Georgia w USA.
Obecny park stanowy i historyczny New Echota jest częścią dawnych ziem plemienia Czirokezów, na których ok. 1819 roku, u zbiegu rzek Coosawattee i Conasauga (które tworzą tam rzekę Oostanaula) oraz nad Town Creek, powstało – na miejscu wcześniejszych wiosek – ich główne, przez kolejne kilkanaście lat, osiedle. Woda była bowiem nie tylko ważnym bogactwem naturalnym i podstawą czirokeskiego rolnictwa i hodowli, ale także ważnym elementem plemiennych wierzeń i obrzędów.
O ile nazwy wiosek istniejących wcześniej w tym samym miejscu nie zachowały się, to uważa się, że „New Echota” oznaczało „Nowe Miasto”, a nazwa ta została nadana osiedlu przez czirokeskich osadników, przybyłych ze wschodu w poszukiwaniu nowych terenów łowieckich i rolniczych ("Chota" to nazwa dwóch innych ówczesnych wsi czirokeskich, położonych w Georgii i Tennessee). Biali nazywali tę okolicę New Town ("Nowe Miasto") lub Fork Ferry ("Prom w widłach (rzek)"), a Czirokezi – Gensagi (być może tak nazywała się starsza wioska w tym miejscu).
Od 1823 roku New Echota stało się miejscem narad wodzów plemienia, a jego centralne położenie sprawiło, że 12 listopada 1825 roku zostało oficjalnie ogłoszone stolicą Narodu Czirokezów. Rada plemienna zatwierdziła wówczas projekt budowy piętrowego domu spotkań Rady, budynku Sądu Plemiennego, a później także siedziby redakcji gazety "Cherokee Phoenix", drukowanej sylabicznym alfabetem, który opracował jeden z najbardziej znanych później Czirokezów, Sekwoja. Jednak uchwalona w 1830 roku przez Kongres USA "Ustawa o przesiedleniu Indian" (ang. "Indian Removal Act") położyła kres niedługiemu okresowi względnej pomyślności Pięciu Cywilizowanych Narodów, w tym Czirokezów i ich nowej stolicy.
W 1832 roku, na mocy szóstej loterii ziemskiej stanu Georgia, ziemie Czirokezów zostały udostępnione pod osadnictwo białych. Problem polegał na tym, że Naród Czirokezów nigdy nie zrzekł się formalnie swoich ziem na rzecz państwa. Dlatego przez kolejne 6 lat obejmowanie nowych działek przez białych osadników odbywało się pod brutalną nierzadko osłoną oddziałów milicji Georgii. W 1834 roku New Echota niemal opustoszała, a spotkania Rady przeniesiono do Red Clay w dzisiejszym stanie Tennessee.
W 1835 roku niewielka grupa Czirokezów, znana jako "Ridgeites" albo "Treaty Party" (Frakcja Traktatowa), w domu należącym niegdyś do twórcy czirokeskiej gazety Eliasa Boudinot podpisała z przedstawicielami władz USA niekorzystny dla całego plemienia traktat z New Echota. W 1838 roku armia USA, pod dowództwem Winfielda Scotta, rozpoczęła przymusowe wysiedlanie Czirokezów z Georgii, a w forcie na terenie dawnego New Echota utworzono placówkę przesiedleńczą, zwaną też Fort Winfield Scott (lub Fort New Echota), w której gromadzono indiańskich jeńców z okolicznych terenów.
Po wysiedleniu Czirokezów na Terytorium Indiańskie ich krótkotrwała stolica pozostawała praktycznie opuszczona przez ponad 100 lat. Użytkowano tylko pojedyncze domy, w tym największy, należący niegdyś do misjonarza Samuela Worcestera. W połowie XX w. teren ten przekazano władzom stanowym z myślą o jego ochronie, a od 1954 roku w New Echota rozpoczęły się prace wykopaliskowe. Archeologowie Larsen i Caldwell, obok typowych znalezisk, odszukali także dużą część czcionek używanych kiedyś do drukowania "Cherokee Phoenix" oraz szczątki wielu budynków. W 1957 roku zapadła decyzja o rekonstrukcji New Echota i utworzeniu Parku Stanowego Georgii (ang. "Georgia State Park").
Dziś dla zwiedzających otwarte są m.in. Dom Rady, gdzie uchwalano prawa narodu Czirokezów, i Sąd Najwyższy, gdzie prawa te wcielano w życie, a także budynek redakcji i drukarni "Cherokee Phoenix" – pierwszej indiańskiej gazety w Ameryce Północnej, którą Elias Boudinot pisał, a biały drukarz drukował czcionką wynalezioną przez metyskiego Czirokeza Sekwoję. Nieopodal stoi dom Samuela Worcestera, misjonarza i doradcy Czirokezów w ciężkich dla nich czasach. Po New Echota znowu spacerują ludzie, w tym oprowadzający turystów indiańscy przewodnicy.

</doc>
<doc id="463144" url="https://pl.wikipedia.org/wiki?curid=463144" title="1970 w literaturze">
1970 w literaturze



</doc>
<doc id="463145" url="https://pl.wikipedia.org/wiki?curid=463145" title="Lorraine Bracco">
Lorraine Bracco

Lorraine Bracco (ur. 2 października 1954 w Nowym Jorku) – amerykańska aktorka pochodzenia włosko-angielskiego, znana przede wszystkim z roli dr Jennifer Melfi w serialu "Rodzina Soprano".
Za rolę Karen Hill w filmie "Chłopcy z ferajny" została w roku 1990 nominowana do Oscara w kategorii „aktorka w roli drugoplanowej”.
Bracco urodziła się w Brooklynie, a dorastała w Hicksville na nowojorskiej wyspie Long Island.
W tamtejszej szkole podstawowej zdobyła tytuł „najbrzydszej dziewczyny w 6. klasie”. W 1974 roku w wieku 20 lat przeniosła się do Francji, gdzie została modelką Jean-Paula Gaultiera. W Europie zagrała też swoje pierwsze role filmowe (m.in. w znanym też w Polsce serialu "Komisarz Moulin"). W latach 80. wróciła do USA.
Biegle mówi po francusku i włosku. 
Jej pierwszym mężem był Daniel Guerard, z którym ma córkę Margaux. Następnie Lorraine była żoną Harvey Keitela, a później Edwarda Jamesa Olmosa. Bracco wszczęła pięcioletni bój w sądzie o przyznanie jej prawa do opieki nad jej córką Stellą z małżeństwa z Keitelem. Koszty procesu, który zakończył się w 1999 roku, przyczyniły się do jej bankructwa. W marcu 2002 roku rozwiodła się z Olmosem. Po kolejnym nieudanym związku Bracco spotyka się z Jasonem Cipollą.
Odzyskała stabilność finansową dzięki sukcesowi "Rodziny Soprano".

</doc>
<doc id="463147" url="https://pl.wikipedia.org/wiki?curid=463147" title="Eddie Clarke">
Eddie Clarke

Eddie Clarke, właśc. Edward Clarke (ur. 5 października 1950 w Londynie, zm. 10 stycznia 2018 tamże) – brytyjski gitarzysta i wokalista, znany z występów w rockowych grupach muzycznych The Bitter End, Curtis Knight, Motörhead i Fastway. Znany również ze współpracy z Philem Taylorem.
W 2004 roku muzyk został sklasyfikowany na 43. miejscu listy 100 najlepszych gitarzystów heavymetalowych wszech czasów według magazynu Guitar World.

</doc>
<doc id="463150" url="https://pl.wikipedia.org/wiki?curid=463150" title="Yōmei">
Yōmei

 – 31. cesarz Japonii według tradycyjnego porządku dziedziczenia.
Yōmei panował w latach 585–587.
Imię.
W japońskiej kronice "Nihon-shoki" występował jako "Tachibana-no-Toyohi-no-Mikoto" (jap. 橘豊日尊). Za życia, do czasu objęcia tronu, nazywano go księciem Ōe-no-Miko (jap. 大兄皇子, dosł. "następca tronu"), a jako cesarz: Ikebe-no-Miko (jap. 池辺皇子). Imię Yōmei (jap. 用明) zostało nadane mu pośmiertnie.
Życiorys.
Yōmei był czwartym synem cesarza Kinmei, jego matką była Soga-no-Kitashime, żona Kinmei. We wczesnym dzieciństwie w wyniku sukcesji ojca zastąpił jego starszy brat, Bidatsu. Następnym w kolejce do cesarskiego tronu był właśnie Yōmei, który objął go po śmierci Bidatsu 14 września 585.
W 586 oficjalnie poślubił swoją przyrodnią siostrę (z drugiej żony Kinmei), księżniczkę Hashihito, z którą był już w związku od kilku lat. Księżniczka powiła mu pięciu synów, w tym księcia Shōtoku. Oprócz niej miał również trzy oficjalne konkubiny.
Dwaj bardzo wpływowi działacze na dworze poprzedniego cesarza Bidatsu, Mononobe-no-Moriya oraz Soga-no-Imako, zachowali swoje stanowiska podczas panowania Yōmei dlatego, że jak się później okazało jeden z nich (Soga-no-Imako) był dalszym kuzynem Yōmei.
Yōmei był pierwszym cesarzem wyznającym buddyzm. Wspierał jego rozprzestrzenianie i fundował nowe świątynie oraz miejsca kultu buddyjskiego, co nie podobało się dworowi cesarskiemu wyznającemu tradycyjną religię Japonii – shintō (buddyzm na wyspach japońskich był wówczas nowością) – który stanowczo sprzeciwił się ustanowieniu przez Yōmei buddyzmu jako religii państwowej. Wspomniany wcześniej Mononobe-no-Moriya, gorliwy wyznawca shintō, uknuł spisek z bratem Yōmei, księciem Anahobe, mający na celu wyeliminowanie Yōmei, który w jego wyniku został zamordowany w 587. Oficjalnym powodem śmierci była choroba cesarza. Po pogrzebie Yōmei, Mononobe bezskutecznie zabiegał na dworze cesarskim o intronizację Anahobe, która dałaby mu pełnię władzy.
Mauzoleum cesarza Yōmei znajduje się w Osaka. Nazywa się ono "Kawachi no Shinaga no hara no misasagi".

</doc>
<doc id="463152" url="https://pl.wikipedia.org/wiki?curid=463152" title="Michel Wieviorka">
Michel Wieviorka

Michel Wieviorka (ur. 23 sierpnia 1946 w Paryżu) – socjolog francuski.
Michel Wieviorka jest profesorem (directeur d'études) w École des hautes études en sciences sociales (EHESS) w Paryżu i dyrektorem "Centre d'analyse et d'intervention sociologiques" (związanym z EHESS/CNRS), założonego w 1981 przez Alaina Touraine.
Jego badania dotyczą pojęć takich jak konflikt, terroryzm, przemoc, rasizm, ruch społeczny oraz antysemityzm.

</doc>
<doc id="463156" url="https://pl.wikipedia.org/wiki?curid=463156" title="John Heard">
John Heard

John Matthew Heard Jr. (ur. 7 marca 1946 w Waszyngtonie, zm. 21 lipca 2017 w Palo Alto) − amerykański aktor. Wystąpił w wielu udanych filmach, w tym "Ludzie-koty" (1982), "Po godzinach" (1985), "Wariatki" (1988) i "Przesyłka" (1989). Zagrał także rolę Petera McCallistera, ojca tytułowego bohatera Kevina McCallistera (Macaulay Culkin) w komedii "Kevin sam w domu" (1990) i sequelu "Kevin sam w Nowym Jorku" (1992).
W 1999 był nominowany do Nagrody Emmy za rolę detektywa Vina Makaziana w serialu HBO "Rodzina Soprano" (1999–2006).
Życiorys.
Wczesne lata.
Urodził się w Waszyngtonie jako syn Helen (z domu Sperling), aktorki grającej w teatrze społeczności, i Johna Hearda, pracownika w biurze Sekretarza Obrony. Wychowywany był w wierze katolickiej.
Uczęszczał do Gonzaga College High School, Clark University w Worcester w stanie Massachusetts, Katolickiego Uniwersytetu Ameryki w Waszyngtonie. Dorastał wraz z dwiema siostrami, którą jedną z nich była Cordis, również aktorka. Miał brata Matthew, który zmarł w 1975.
Kariera.
Karierę rozpoczął w połowie lat 70., grając w szeregu off-Broadwayowych przedstawień. W 1977 jako Micah w dramacie o wojnie wietnamskiej "G.R. Point" otrzymał nagrody Obie i Theatre World. W 1980 rola Cassio w tragedii Williama Szekspira "Otello" i występ w przedstawieniu "Split" z Brooke Adams przyniósł mu nagrodę Obie. Grał również na Broadwayu jako David Carson, Lord Cumulus w sztuce Stuarta Gordona "Warp" (1973), tytułowy duński książę i Gildenstern w "Hamlecie" (1975-1976) Szekspira, Henry Hirsch w "Total Abandon" (1983) z Richardem Dreyfussem i pan Caller w "Szklanej menażerii" (1983-1984) Tennessee Williamsa.
Po raz pierwszy wystąpił na małym ekranie jako Pan Harvie w telewizyjnym dramacie wojennym NBC "Valley Forge" (1975) na podstawie powieści Maxwella Andersona u boku Richarda Baseharta. Następnie zagrał w trzech melodramatach: "Między wersami" ("Between the Lines", 1977), nominowanym do nagrody na 27. Festiwalu Filmowym w Berlinie, "Pierwsza miłość" ("First Love", 1977) i "Rush It" (1977) oraz dwóch dramatach - "Na podwórku" ("On The Yard", 1978) i "Bicie serca" ("Heart Beat", 1980). W miniserialu "Szkarłatna litera" (1979) z Meg Foster pojawił się jako wielebny Arthur Dimmesdale.
W latach 80. przerzucił się głównie na występy w filmach. Pod koniec tych lat wystąpił w komedii "Duży" (1988) z Tomem Hanksem i w "Beaches" (1988). Zagrał główne role m.in. w: "Sposobie Cuttera" (1981), "Ludziach-kotach" (1982) i "C.H.U.D." (1984). Pojawił się na drugim planie w produkcjach: "Po godzinach" (1985), "Przebudzenia" (1990), "Raport Pelikana" (1993), "Na linii ognia" (1993), "187" (1997), "Oczy węża" (1998).
W 1999 otrzymał nominację do nagrody Emmy za gościnną rolę w serialu "Rodzina Soprano". Aktor zagrał skorumpowanego policjanta z New Jersey – Vina Makaziana. W 2000 Ed Harris jako reżyser, zaangażował go do roli Tony’ego Smitha w "Pollocku" – filmowej biografii malarza. Występował gościnnie m.in. w: "Rekinado" (2013), "Klient", "Skazany na śmierć", "", "Ekipa", "Gliniarze z Southland", "Współczesna rodzina", "Elementary".
Życie prywatne.
25 sierpnia 1979 ożenił się z aktorką Margot Kidder, lecz po sześciu dniach byli w separacji. Rozwiedli się 26 grudnia 1980.
Miał syna, Johna Matthew „Jacka” Hearda III (ur. 1987) z byłą dziewczyną Melissą Leo. W 1991 został aresztowany i oskarżony o napad na Leo. W 1997 uznano go za winnego prześladowania w domu Leo w Baltimore w stanie Maryland, ale został oczyszczony z zarzutów w związku z jego prześladowaniami ich syna w szkole.
Poza Kidder, był także żonaty z Sharon Heard i Laną Pritchard. Sharon i Heard mieli dwoje dzieci: syna Maxa (zmarłego w grudniu 2016) i córkę Annikę. Heard i Pritchard wzięli ślub 24 maja 2010 roku w Los Angeles i rozwiedli się po siedmiu miesiącach trwania ich małżeństwa.
Śmierć.
21 lipca 2017 Heard został znaleziony martwy przez personel hotelu w Palo Alto w stanie Kalifornia, gdzie dochodził do zdrowia w związku z przebytym 3 dni przed śmiercią zabiegiem chirurgicznym w Szpitalu Uniwersyteckim w Stanford. Zmarł na zawał serca. Jego śmierć została potwierdzona przez Biuro Ekspertów Hrabstwa Santa Clara.

</doc>
<doc id="463157" url="https://pl.wikipedia.org/wiki?curid=463157" title="Nowe Południe">
Nowe Południe

W polityce amerykańskiej, zwłaszcza w latach 70. XX wieku, funkcjonował termin Nowego Południa (ang. New South). Odnosi się on przede wszystkim do pewnej generacji polityków, która doszła wówczas w tej części kraju do władzy i zapoczątkowała pewne reformy.
W latach 60., mimo ogólnej "rewolucji" politycznej i obyczajowej w kraju, Południe, a zwłaszcza Głębokie Południe, postrzegane było przez bardzo wielu jako ostoja konserwatyzmu i rasizmu. Wszak był to region, w którym segregacja rasowa legalnie funkcjonowała do 1964 roku, co doprowadzało do głębokich konfliktów z rządem federalnym. Tłumiono bezlitośnie zamieszki na tym tle, a Afroamerykanie byli w rażący sposób dyskryminowani w prawie wszystkich dziedzinach życia (nie mieli praktycznie prawa głosu, gdyż "ścinano" ich na egzaminach dla wyborców, sądy traktowały ich znacznie surowiej). Tu też osławiona rewolucja obyczajowa i społeczna dotarła relatywnie najpóźniej.
Za pierwszego przedstawiciela "Nowych Południowców" uważany jest Albert Brewer, który pełnił funkcję gubernatora Alabamy w latach 1968-1971. Nadmienić należy, iż Brewer nie został na to stanowisko nigdy wybrany. Po nagłej śmierci gubernator Lurleen Wallace został, z racji pełnienia funkcji jej zastępcy, zaprzysiężony na okres wygaśnięcia mandatu. Jednak fakt stał się faktem i były gubernator, mąż Lurleen, George Wallace, który dotychczas w oczach wielu nadal "władał" stanem, utracił ową władzę.
Brewer był pierwszym południowym gubernatorem, który mimo istnego wrzenia na tle rasowym, rozpoczął poważne kroki w celu integracji, realizując pewne postanowienia, podjęte przez jednego z jego poprzedników Jima Folsoma seniora. Przypłacił to jednak klęską w walce o własny wybór w roku 1970, kiedy władze odzyskał Wallace.
Jednakże w tym też roku do władzy doszła grupa stosunkowo młodych polityków, tak jak Brewer związanych z Partią Demokratyczną. Byli nimi Reubin Askew na Florydzie, Dale Bumpers w Arkansas, Jimmy Carter w Georgii oraz John C. West w Karolinie Południowej. Kontynuowali oni politykę na gruncie rasowym oraz społecznym, choć część z nich popierała karę śmierci, ogólne wówczas znoszoną w kraju. Wtedy też utrwaliła się nazwa "Nowego Południa". Carter został w roku 1976 wybrany prezydentem. Ostatnim przedstawicielem tej generacji był wybrany po raz pierwszy w roku 1978 Bill Clinton z Arkansas, który też został prezydentem w roku 1992, po czym wybrano go ponownie 1996. Był on w ogóle najmłodszym gubernatorem w historii USA. Tak więc wśród prezydentów było dwóch Nowych Południowców.
Dziś Południe jest znowu uznawane za najbardziej konserwatywny region kraju, co jest faktem, aczkolwiek w na ogół zgodnej opinii reform, poczynionych przez tę generację polityków, nie można zanegować.
W powieści i filmie "Barwy kampanii" gubernatorzy Jack Stanton i Freddie Picker są "Nowymi Południowcami".

</doc>
<doc id="463162" url="https://pl.wikipedia.org/wiki?curid=463162" title="CoNP">
CoNP



</doc>
<doc id="463164" url="https://pl.wikipedia.org/wiki?curid=463164" title="Problem CoNP zupełny">
Problem CoNP zupełny



</doc>
<doc id="463166" url="https://pl.wikipedia.org/wiki?curid=463166" title="Kalendarium powstania warszawskiego – 16 września">
Kalendarium powstania warszawskiego – 16 września

16 września, sobota.
Zrzuty broni lotnictwa sowieckiego na Śródmieście, Mokotów i Żoliborz. Lądowanie na Solcu ok. 300 uzbrojonych żołnierzy. Nie udało się przerzucić większego desantu zza Wisły.
Śródmieście pod ciężkim ogniem artyleryjskim. Zniszczenie bombardowaniem domów na Marszałkowskiej, Koszykowej, Wilczej i Kruczej, także zawalenie się lokalu kina "Hollywood" w którym przetrzymywani byli jeńcy. Od bomb swoich współrodaków zginęło 100 Niemców.
Wycofanie się oddziałów powstańczych z części dolnego Żoliborza, terenów zakładu firmy Opel, pozostając jedynie w jej hali targowej. 
Po ciężkich walkach w nocy z 15 na 16 września oddziały polskie wycofały się z Sielc na Górny Mokotów.
Poległa sanitariuszka Lidia Daniszewska, Jolanta Morońska, żołnierz pułku "Baszta" Bolesław Pawłowicz, harcmistrz podporucznik Jerzy Pepłowski, kapral podchorąży Zbigniew Ocepski, ppor. Tadeusz Schiffers, sierż. Włodzimierz Cegłowski. W rejonie ul. Okrąg na Czerniakowie zginęła sanitariuszka batalionu "Zośka" Alicja Gołod-Gołębiowska i kapitan Wojska Polskiego Eugeniusz Romański pośmiertnie odznaczony Orderem Virtuti Militari i trzykrotnie Krzyżem Walecznych.

</doc>
<doc id="463169" url="https://pl.wikipedia.org/wiki?curid=463169" title="Problem NP trudny">
Problem NP trudny



</doc>
<doc id="463170" url="https://pl.wikipedia.org/wiki?curid=463170" title="Problem NP zupełny">
Problem NP zupełny



</doc>
<doc id="463171" url="https://pl.wikipedia.org/wiki?curid=463171" title="Son (muzyka)">
Son (muzyka)

Son – latynoamerykański gatunek muzyczny.
Muzyka son narodziła się na wyspie Hispaniola w XVI w. z połączenia muzyki hiszpańskiej z afrykańskimi rytmami plemion Bantu i Arara. Najstarszym znanym utworem tego gatunku jest "Son de la Má Teodora" powstały ok. 1570 w Santiago de Cuba. Największą popularność muzyka son zyskała w drugiej połowie XIX w. w kubańskiej prowincji Oriente.
Współcześni artyści śpiewający son to między innymi Buena Vista Social Club, Compay Segundo i Ibrahim Ferrer.

</doc>
<doc id="463175" url="https://pl.wikipedia.org/wiki?curid=463175" title="École des hautes études en sciences sociales">
École des hautes études en sciences sociales

École des hautes études en sciences sociales ("Szkoła Zaawansowanych Badań w Naukach Społecznych", EHESS) – wiodąca francuska uczelnia wyższa z siedzibą w Paryżu.
EHESS powstała w 1975 przez odłączenie się sekcji szóstej od École pratique des hautes études. Kształci ona przyszłych naukowców w następujących dziedzinach: historia, socjologia, ekonomia, antropologia, demografia, geografia, archeologia, psychologia, lingwistyka, filozofia, prawo, matematyka (zwłaszcza stosowana w naukach społecznych). Dewizą uczelni jest interdyscyplinarność.
W wyniku procesu bolońskiego, uczelnia obecnie przyjmuje studentów z dyplomem licencjata na dwuletnie studia magisterskie ("master"), po których można podjąć studia doktoranckie. Dyplomy wielu dziedzin są współtworzone wraz z innymi uczelniami, takimi jak École normale supérieure, École des Ponts ParisTech, École polytechnique, Institut Télécom, itp.

</doc>
<doc id="463177" url="https://pl.wikipedia.org/wiki?curid=463177" title="Bagietka (pieczywo)">
Bagietka (pieczywo)

Bagietka – popularna nazwa długiego i cienkiego pieczywa, zwanego też "bułką paryską" albo "francuską". Standardowa bagietka ma 5–6 cm szerokości, 3–4 cm grubości i ok. 1 m długości.
Bagietka uznawana jest za jeden z symboli Francji, a zwłaszcza Paryża. W dużej mierze zawdzięcza to przepisom z 1920 roku, zakazującym pracy piekarni w godzinach nocnych od 22:00 do 4:00. Jedynym pieczywem, które można było zdążyć wyprodukować dla klientów były właśnie bagietki.
Bagietki używane są najczęściej do robienia kanapek. We Francji bardzo często stanowią podstawę śniadania, kiedy to podawane są wraz z masłem i konfiturami albo moczone są w kawie lub kakao, serwowanych w małych miseczkach.
Skórka bagietki jest chrupiąca i złocista, podczas gdy jej wnętrze jest białe i miękkie, a po ściśnięciu powraca do pierwotnego kształtu (jest to jedno z kryteriów oceny jakości bagietki). Bagietki nieco szybciej niż inne pieczywa robią się czerstwe.

</doc>
<doc id="463178" url="https://pl.wikipedia.org/wiki?curid=463178" title="Problem silnie NP zupełny">
Problem silnie NP zupełny



</doc>
<doc id="463180" url="https://pl.wikipedia.org/wiki?curid=463180" title="Bagietka (przyrząd)">
Bagietka (przyrząd)

Bagietka – sprzęt laboratoryjny o kształcie prostego pręta szklanego, czasami zakończonego z jednej strony małą rączką, a z drugiej małą łopatką.
Bagietka to tani sprzęt ogólnego użytku, który stosuje się w laboratorium do wielu celów, m.in.:

</doc>
<doc id="463181" url="https://pl.wikipedia.org/wiki?curid=463181" title="Kalendarium powstania warszawskiego – 1 października">
Kalendarium powstania warszawskiego – 1 października

1 października, niedziela.
Tymczasowe zawieszenie broni i ewakuacja 8 tys. osób (większość to kobiety i dzieci). Ogólnie ludność pomimo niezwykle ciężkich warunków chce pozostać w mieście tak długo jak Armia Krajowa. Według obliczeń von dem Bacha stolicę miało opuścić w dniach 1 i 2 października, ok. 200-250 tys. osób, tymczasem wyszło ok. 3-4%.
Z mówionej relacji podchorążego Edmunda Baranowskiego, żołnierza baonu „Miotła”:
"Rozejm trwa do późnych godzin wieczornych. Mówi się również o tym, że jesteśmy już w przededniu kapitulacji. Ale kiedy zapadł zmrok po godzinie 20 rozpoczyna się kanonada niemiecka."

</doc>
<doc id="463184" url="https://pl.wikipedia.org/wiki?curid=463184" title="Keto (córka Pontosa)">
Keto (córka Pontosa)

Keto (gr. Ketṓ, łac. Caeto, Ceto) – w mitologii greckiej bogini morska.
Uchodziła za córkę Pontosa i Gai oraz za siostrę Nereusa, Taumasa i Forkosa. Z Forkosem (swoim bratem i mężem) spłodziła smoka Ladona i Forkidy – graje (Dejno, Enyo, Pefredo), gorgony (Euriale, Steno, Meduza) oraz Skyllę, Echidnę i Toosę.
Imieniem bogini nazwano jedną z planetoid – (65489) Ceto.

</doc>
<doc id="463187" url="https://pl.wikipedia.org/wiki?curid=463187" title="Twierdzenie o czterech kolorach">
Twierdzenie o czterech kolorach



</doc>
<doc id="463189" url="https://pl.wikipedia.org/wiki?curid=463189" title="Kalendarium powstania warszawskiego – 20 września">
Kalendarium powstania warszawskiego – 20 września

20 września, środa.
Wycofanie dużej części sił polskich z Solca (Powiśla Czerniakowskiego). Bronili go żołnierze Zgrupowania „Kryska”, „Radosława”, batalionów „Zośka” i „Parasol”. Część powstańców, wraz z żołnierzami 1. Armii Wojska Polskiego, przeprawiło się łodziami na Pragę. Natomiast ok. 200 AK-owców, w większości rannych, ze zgrupowania „Radosław” (d-ca ppłk. Jan Mazurkiewicz, ps. „Radosław”) w nocy z 19 na 20 września ewakuowało się kanałami na Mokotów. Dowództwo nad oddziałami powstańczymi na Czerniakowie objął kpt. Ryszard Białous ps. „Jerzy”, dowódca batalionu „Zośka” i pułku „Broda 53”.
Trwały zaciekłe walki przy ulicy Wilanowskiej. Ze zdobytych domów SS-mani Dirlewangera spędzili około 1000 osób do magazynów „Społem” przy ulicy Czerniakowskiej. Tam rozstrzelali wszystkich młodych mężczyzn i kobiety, którzy w ich ocenie mogli brać udział w powstaniu. Zginęła wówczas m.in. łączniczka Maria Cetys ps. „Szympans” .
W rejonie Frascati ciężko ranny został łącznik kompanii Bradla z baonu AK „Miłosz”, kpr. Zbigniew Kruszewski, ps. Jowisz.
Zginął Witold Modelski – najmłodszy kapral czasu wojny odznaczony Krzyżem Walecznych. Poległ NN Białorusin, strzelec o pseudonimie „Miszka”, który zbiegł z niewoli niemieckiej i walczył po stronie polskiej w II kompanii plutonu AL/PAL batalionu „Tur” w Zgrupowaniu „Kryska”. Na Czerniakowie polegli harcmistrz, podporucznik Wiesław Krajewski oraz Maria Zielonka – dowódca plutonu w oddziale „Dysk”. Po 20 września zginął por. Jerzy Szypowski – dowódca I kompanii Zgrupowania „Leśnik”.

</doc>
<doc id="463191" url="https://pl.wikipedia.org/wiki?curid=463191" title="Flaga stanowa Idaho">
Flaga stanowa Idaho

Flaga stanowa Idaho została wprowadzona w 1907. Błękit oznacza przynależność do Unii, a przedstawiona na niej kobieta symbolizuje emancypację. Jej atrybuty czapka frygijska i waga są symbolami sprawiedliwości. Górnik reprezentuje główny zawód w tym stanie. Rolnik przy orce, rolnictwo, sosna – leśnictwa, a rogi obfitości reprezentują sadownictwo. Głowa wapiti – faunę.
Wprowadzona w 1907 roku, formalnie ustanowiona 15 marca 1927 roku. Proporcje 26:33.

</doc>
<doc id="463203" url="https://pl.wikipedia.org/wiki?curid=463203" title="Pieczęć stanowa Idaho">
Pieczęć stanowa Idaho

Pieczęć stanowa Idaho przedstawia kobietę symbolizującą emancypację. Jej atrybuty czapka frygijska i waga – sprawiedliwość. Górnik reprezentuje główny zawód w tym stanie. Rolnik przy orce, rolnictwo, sosna – leśnictwo, a rogi obfitości reprezentują sadownictwo. Głowa wapiti – faunę.
Dewiza stanu "Esto perpetua" (pol. Niech trwa wiecznie).
Pieczęć przyjęta w 1891 roku.

</doc>
<doc id="463215" url="https://pl.wikipedia.org/wiki?curid=463215" title="Ihor Woźniak">
Ihor Woźniak

Ihor Woźniak (ukr. Ігор Михайлович Возьняк, ur. 3 sierpnia 1952 w Lipicach) – arcybiskup lwowski Ukraińskiego Kościoła greckokatolickiego od 2005. Od 10 lutego do 27 marca 2011 był administratorem Ukraińskiego Kościoła Greckokatolickiego po rezygnacji kardynała Lubomyra Huzara.
Urodzony we wsi Lipice (Łypyci) nad Dniestrem, w rejonie mikołajowskim obwodu lwowskiego. Pochodził z nauczycielskiej rodziny. Po ukończeniu szkoły średniej zdobył wykształcenie techniczne i pracował w fabryce. W latach 1970-1972 odbywał służbę wojskową na terenie Kazachstanu.
W 1973 wstąpił do zakonu redemptorystów we Lwowie, których gałąź sprowadzona w 1911 przez metropolitę Szeptyckiego z Belgii przyjęła obrządek bizantyński. W 1977 przeniesiony do Winnicy, gdzie w 1980 potajemnie otrzymał święcenia kapłańskie. Pracował przy Kościele rzymskokatolickim, co dawało mu możliwość niesienia kapłańskiej posługi wiernym zdelegalizowanej Cerkwi unickiej. Od 1989 prowadził działalność duszpasterską przy kościele katedralnym w Tarnopolu.
W latach 1990-1996 był protoihumenem (prowincjałem) redemptorystów. 5 lipca 2001 synod biskupów UKGK obrał go biskupem pomocniczym arcybiskupstwa większego lwowskiego, a 17 lutego 2002 otrzymał sakrę biskupią.
Po przeniesieniu siedziby zwierzchnika UKGK ze Lwowa do Kijowa 29 sierpnia 2005 arcybiskup większy Lubomir kardynał Huzar mianował biskupa administratorem arcybiskupstwa lwowskiego, które tym samym utraciło rangę arcybiskupstwa większego, przynależnego siedzibom niektórych zwierzchników katolickich Kościołów wschodnich. 10 listopada 2005 podczas uroczystości w lwowskim soborze (katedrze) św. Jura władyka otrzymał tytuł arcybiskupa lwowskiego.
13 października 2007 r. uczestniczył w odsłonięciu pomnika Stepana Bandery we Lwowie.

</doc>
<doc id="463217" url="https://pl.wikipedia.org/wiki?curid=463217" title="Flaga stanowa Kansas">
Flaga stanowa Kansas

Flagę tę, ale bez napisu, ustanowiono 23 marca 1927 roku. Słonecznik jest narodowym kwiatem stanu. Heraldyczna chusta pod nim symbolizuje zakup Luizjany przez USA, którą symbolizuje błękitny kolor. Trzydzieści cztery gwiazdy oznaczają, że Kansas był trzydziestym czwartym stanem przyjętym do Unii. Nad nimi widnieje stanowa dewiza "Przez trudności do gwiazd". Oracz symbolizuje rolnictwo stanowiące podstawę przyszłego dobrobytu, a parowiec jest symbolem handlu. Przeszłość stanu przedstawia chata osadnika, wozy ciągnące przez prerię na zachód oraz stado uciekających bizonów i ścigający je Indianie na koniach.
Przyjęta 30 czerwca 1963 roku. Proporcje 3:5.

</doc>
<doc id="463218" url="https://pl.wikipedia.org/wiki?curid=463218" title="Świnicka Przełęcz">
Świnicka Przełęcz

Świnicka Przełęcz (, , ) – położona na wysokości 2051 m przełęcz między Pośrednią Turnią a Świnicą w Tatrach Wysokich. Nazwa pochodzi od Świnicy (2301 m). Szczyty te i Świnicka Przełęcz leżą w grani głównej Tatr, którą biegnie granica polsko-słowacka. Po słowackiej stronie stoki opadają do Doliny Walentkowej. Po polskiej, północnej stronie pod Świnicką Przełęczą znajduje się Świnicka Kotlinka – górna część Doliny Gąsienicowej. W żlebie znajdującym się na dnie tej kotliny bardzo długo zalega śnieg, w niektórych latach nawet do połowy sierpnia. W małym żlebku poniżej przełęczy znajduje się niewielkie źródełko.
Świnicka Przełęcz stanowi ważny dostęp do Świnicy. Jest węzłem szlaków łączących Świnicę z Kasprowym Wierchem oraz z Zielonym Stawem Gąsienicowym. W latach 1890–1924 istniał tutaj przytulony do skał niewielki schron dla turystów (4 × 3 m). Biwakowali tutaj turyści wspinający się na Świnicę, na przełęczy pozostawiali swoje rzeczy i jedli obiad przy ognisku (gałęzie kosodrzewiny na ognisko wynosili przewodnicy). W 1902 opracowano projekt kolei zębnicowej na Liliowe i Świnicką Przełęcz. Budził on wielkie protesty obrońców przyrody i z korzyścią dla przyrody Tatr nie doszło do jego realizacji.

</doc>
<doc id="463221" url="https://pl.wikipedia.org/wiki?curid=463221" title="Kalendarium powstania warszawskiego – 30 lipca">
Kalendarium powstania warszawskiego – 30 lipca

30 lipca, niedziela.
Wicepremier i Delegat Rządu na Kraj J. Jankowski spotkał się z władzami Stronnictwa Pracy – krajowym prezesem tej partii – J. Chacińskim i przewodniczącym RJN J. Braunem. Poinformował ich o rychłym wybuchu powstania. Chaciński gwałtownie protestował, a Braun zauważył, że żołnierze nie mają broni.
"Warszawa drży w posadach od ryku dział. Wojska sowieckie nacierają gwałtownie i zbliżają się do Pragi. Nadchodzą, aby przynieść nam wolność. Niemcy wyparci z Pragi będą usiłowali bronić się w Warszawie. Zechcą zniszczyć wszystko. W Białymstoku burzyli wszystko przez sześć dni. Wymordowali tysiące naszych braci. Uczyńmy, co tylko w naszej mocy, by nie zdołali powtórzyć tego samego w Warszawie. Ludu Warszawy! Do broni! Niech cała ludność stanie murem wokół Krajowej Rady Narodowej, wokół warszawskiej Armii Podziemnej. Uderzcie na Niemców! Udaremnijcie ich plany zburzenia budowli publicznych. Pomóżcie Czerwonej Armii w przeprawie przez Wisłę. Przysyłajcie wiadomości, pokazujcie drogi. Milion ludności Warszawy niech stanie się milionem żołnierzy, którzy wypędzą niemieckich najeźdźców i zdobędą wolność!"
Audycja ta była niemalże dokładnym powtórzeniem apelu Związku Patriotów Polskich z dnia 29 lipca nadawanym przez radio moskiewskie.

</doc>
<doc id="463222" url="https://pl.wikipedia.org/wiki?curid=463222" title="Sejm Czterech Ziem">
Sejm Czterech Ziem

Sejm Czterech Ziem, Sejm Czterech Ziemstw (, "Wa‘ad Arba‘ Aracot"), pierwotnie Sejm Trzech Krajów ("Waad Szalosz Medinot") lub Sejm Trzech Ziem ("Waad Szalosz Aracot") – centralny organ samorządu Żydów Korony Królestwa Polskiego I Rzeczypospolitej istniejący w latach 1580–1764.
Nazwa.
Powstał jako miejsce spotkań Żydów trzech głównych kahałów Rzeczypospolitej. Nazywał się wtedy Sejmem Trzech Krajów lub Trzech Ziem. Pod koniec XVI w. zmienił nazwę na Sejm Czterech Ziem. Były na nim obecne przedstawicielstwa kahałów Małopolski, Wielkopolski, Litwy i Rusi.
W 1623 wyodrębnił i uniezależnił się Sejm Żydów Litwy. Sejm Czterech Ziem utrzymał nazwę, a reprezentowanymi ziemiami stały się Małopolska (ze stolicą w Krakowie), Wielkopolska (Poznań), Ruś (Lwów) i Wołyń (Ostróg).
Używanie przez Żydów nazwy „sejm” było negatywnie oceniane przez szlachtę. W 1756 i 1764 sejmik województwa lubelskiego domagał się jej zmiany, ponieważ w odróżnieniu od sejmików i sejmów szlacheckich, stanowiących instytucje demokracji szlacheckiej, Sejm Czterech Ziem był niewybieralną reprezentacją żydowskiej oligarchii.
Kompetencje.
Początkowo jego kompetencje nie były uregulowane. Był on wtedy organizacją podobną do zjazdów żydowskich w Europie Zachodniej. Obradował, podobnie jak centralny sąd rabiniczny, w Lublinie, przy okazji odbywania się jarmarków lubelskich.
W 1581 „starsi żydowscy” otrzymali od sejmu kompetencje fiskalne – mieli zbierać pogłówne od wszystkich Żydów i przekazywać zebrane kwoty podskarbim koronnym i litewskim. Sejm nie określił, w jaki sposób starsi mieli realizować ten obowiązek. Przypuszcza się, że do tego powołali Sejm Czterech Ziem. Został on stabilną organizacją ze stałym finansowaniem i odróżnił się od żydowskich samorządów z innych krajów Europy.
Ściągał wyższe kwoty niż te wymagane przez władze Rzeczypospolitej, a nadwyżkę przeznaczał na własne cele. Przy tym wiedza o jego działalności nie była powszechna. Nie prowadzono scentralizowanej dokumentacji.
Pierwotnie składał się z siedemdziesięciu delegatów kahałów. Obradował zazwyczaj dwa razy do roku w czasie jarmarków w Lublinie i Jarosławiu. Później stał się ciałem samorządowym, miejscem gdzie rozstrzygano sprawy sporne pomiędzy kahałami, uzgadniano wspólne działanie przeciwko zagrożeniom żydowskiej autonomii. Obradom Sejmu w latach 1581–1764 przewodniczyli rabini Kalisza.
W 1764 sejm konwokacyjny zlikwidował Sejm Czterech Ziem, który nie był w stanie uporać się ze ściąganiem podatków od Żydów.

</doc>
<doc id="463223" url="https://pl.wikipedia.org/wiki?curid=463223" title="Generator Marksa">
Generator Marksa



</doc>
<doc id="463224" url="https://pl.wikipedia.org/wiki?curid=463224" title="Pieczęć stanowa Kansas">
Pieczęć stanowa Kansas

Trzydzieści cztery gwiazdy oznaczają, że Kansas był trzydziestym czwartym stanem przyjętym do Unii. Nad nimi widnieje stanowa dewiza "Przez trudności do gwiazd". Oracz symbolizuje rolnictwo stanowiące podstawę przyszłego dobrobytu, a parowiec jest symbolem handlu. Przeszłość stanu przedstawia chata osadnika, wozy ciągnące przez prerię na zachód oraz stado uciekających bizonów i ścigający je Indianie na koniach.

</doc>
<doc id="463226" url="https://pl.wikipedia.org/wiki?curid=463226" title="Jarmark">
Jarmark

Jarmark (niem. "Jahrmarkt" – "targ doroczny") – rodzaj targu średniowiecznego o znaczeniu ponadlokalnym, będącego centrum wymiany towarów handlu dalekosiężnego.
Historia.
W średniowieczu była to jedna z podstawowych form wolnego handlu, głównie hurtowego. Jarmarki organizowano corocznie w stałych terminach, najczęściej przy okazji święta kościelnego. Przywileje świeckie i kościelne gwarantowały kupcom bezpieczeństwo osobiste i nienaruszalność mienia ("pokój jarmarczny, pokój królewski, pax Dei"), a miejscowe władze miały obowiązek ograniczyć na czas jarmarku cechowy monopol sprzedaży i nadzorować prawidłowość dokonywanych transakcji (miary, wagi, ceny). Jarmarki trwały od 1–2 dni do 2 tygodni. Niekiedy na jarmarkach czas ten dzielono na terminy wystawiania towarów, zawierania umów i rozliczania zobowiązań. Masowy napływ na jarmarki kupców i klientów przyczyniał się do rozkwitu miast jarmarcznych. Od początku XII wieku funkcjonowały jarmarki, na których wymieniano towary z Bliskiego Wschodu oraz zachodniej i północnej części Europy. Najpopularniejsze były jarmarki szampańskie. Jarmarki pełniły również rolę wystaw i giełd towarowych, a transakcje oparte były głównie na kredycie. Rozwijały się rozmaite formy zobowiązań i spółek handlowych. W XVI wieku wraz z rozwojem komunikacji i pojawieniem się nowych form handlu rola jarmarków znacząco się zmniejszyła.
W Polsce.
W Polsce jarmarki upowszechniły się w XIII wieku w Gdańsku i we Wrocławiu, a w wiekach późniejszych we Lwowie, Łucku, Grodnie, Wilnie (głównie produkty leśne); Jarosławiu, Kłecku (sukna), Przemyślu, Przeworsku (woły); Krakowie, Sandomierzu, Kazimierzu Dolnym, Płocku, Toruniu (zboża) i Lublinie (wina węgierskie, zboża, woły).
Na jarmarkach skupowano towary wywożone masowo (szlakami wodnymi i lądowymi) na zachód Europy (zboża, futra, woły, produkty leśne, len). Z zachodniej Europy przywożono sukno, wyroby metalowe, korzenie, wino, dobra luksusowe.
Współcześnie nieliczne istniejące nadal jarmarki mają miejscowy zasięg lub stanowią rodzaj festynu (Jarmark św. Dominika w Gdańsku, Jarmark Jagielloński w Lublinie lub coroczny jarmark odbywający się 15 sierpnia w Skotnikach).
W potocznej polszczyźnie nazwy "targ" i "jarmark" używane są zamiennie.

</doc>
<doc id="463227" url="https://pl.wikipedia.org/wiki?curid=463227" title="Ruchome schody">
Ruchome schody



</doc>
<doc id="463229" url="https://pl.wikipedia.org/wiki?curid=463229" title="1939 w literaturze">
1939 w literaturze



</doc>
<doc id="463230" url="https://pl.wikipedia.org/wiki?curid=463230" title="William Ayache">
William Ayache

William Ayache (ur. 10 stycznia 1961 w Algierze) – francuski piłkarz i trener piłkarski. W reprezentacji Francji rozegrał 20 meczów, w 1986 roku w jej barwach wywalczył III miejsce w mistrzostwach świata.
Kariera piłkarska.
Od 1979 do 1986 roku był podstawowym obrońcą FC Nantes, z którym dwukrotnie triumfował w rozgrywkach o mistrzostwo kraju. W tym czasie (w 1983 roku) zadebiutował w reprezentacji Francji, ale nie znalazł się w kadrze na Euro 1984. Dwa lata później był podstawowym zawodnikiem drużyny, która, prowadzona przez jego dawnego opiekuna z reprezentacji olimpijskiej Henri Michela, na Mundialu wywalczyła III miejsce.
Przygodę z reprezentacją zakończył w 1988 roku po tym jak tracił miejsce w składzie kolejnych klubów, które zresztą w tamtym czasie zmieniał nader często.
Wysoką formę odzyskał w pierwszej połowie lat 90. w AS Cannes, w którego barwach grał przez 4 lata i, w którym w 1996 roku zakończył piłkarską karierę.
Sukcesy sportowe.
W reprezentacji Francji od 1983 do 1988 roku rozegrał 20 meczów – III miejsce na Mistrzostwach Świata 1986.
W Ligue 1 rozegrał 347 meczów i strzelił 5 bramek.
Kariera szkoleniowa.
Najpierw krótko prowadził pierwszą drużynę AS Cannes, a później od 1996 do 2000 roku był asystentem swojego kolegi z reprezentacji Francji Luisa Fernándeza w Athletic Bilbao.

</doc>
<doc id="463231" url="https://pl.wikipedia.org/wiki?curid=463231" title="Korona rangowa">
Korona rangowa

Korona rangowa – element herbu rycerskiego i szlacheckiego. Umieszczana pierwotnie zwykle na hełmie (zobacz: korona heraldyczna) jest jedną z heraldycznych oznak godności. Początkowo w XII–XIV w. korona umieszczana była tylko nad herbami królów i książąt. Później także nad herbami pozostałej arystokracji i zwykłej szlachty. Od końca XVI wieku najczęściej umieszczana bezpośrednio nad tarczą, zaś hełmy z klejnotami były umieszczane powyżej bądź pomijane. W przypadku koron zamkniętych, mitry lub korony królewskiej hełmy powyżej korony nie były umieszczane. W heraldyce napoleońskiej zamiast koron rangowych wprowadzono czapki (birety), zbliżone nieco wyglądem do mitry książęcej. Może ozdabiać jedynie herby nadane przez udzielnego monarchę. W heraldyce polskiej, w przeciwieństwie do zasad heraldycznych wielu innych krajów stanowi, umieszczana na hełmie, konieczny element herbu szlacheckiego.
Korony francuskie.
Korony herbowe według rangi.
Korony specjalne.
Korony lojalistów.
Specjalny typ koron, niebędących w zasadzie koronami rangowymi, gdyż niezwiązany z żadnym tytułem ani godnością, przysługuje kanadyjskim potomkom lojalistów, stojącym po stronie brytyjskiej korony w czasie amerykańskiej rewolucji. Te honorowe odznaki ustanowił w 1989 Robertt Watt, naczelny herold Kanady, przy okazji zjazdu "United Empire Loyalists", organizacji zrzeszającej potomków lojalistów.
Te honorowe udostojnienia herbu, dla podkreślenia, że nie są oznakami tytułu umieszczane są zwykle nad zawojem, stanowiąc jakby część klejnotu. Bywają także umieszczane jako godło w tarczy.
Są dwa typy tych koron: wojskowa (ang.: "Loyalist military coronet"), dla potomków członków brytyjskich regimentów, i cywilna (ang. "Loyalist civil coronet"), dla potomków cywilnych lojalistów. Umieszczone nad hełmem mają kolor złoty (jako godło dowolny, często czerwony), stanowią obręcz ozdobioną stylizowanymi liśćmi klonu i dębu na przemian, a w koronie militarnej dodatkowo skrzyżowanymi mieczami.

</doc>
<doc id="463232" url="https://pl.wikipedia.org/wiki?curid=463232" title="Flaga stanowa Kentucky">
Flaga stanowa Kentucky

Flaga stanowa Kentucky - przyjęta 26 marca 1918 roku. Proporcje 10:19.
Błękit symbolizuje przynależność do Unii. W centrum płata jest pieczęć stanu, ustanowiona w 1792 roku. Nad nią jest nazwa stanu, a pod nią gałązki nawłoci, narodowego kwiatu Kentucky. Dwóch mężczyzn obejmującyh się wyraża stanową dewizę "Zjednoczeni wytrwamy, podzieleni padniemy".

</doc>
<doc id="463236" url="https://pl.wikipedia.org/wiki?curid=463236" title="Władyka">
Władyka

Władyka – w dawnej Polsce pan, władca, zwierzchnik; obecnie najczęściej tytuł honorowy biskupów, arcybiskupów i metropolitów w Kościołach prawosławnych (używany w językach słowiańskich). W teokratycznej Czarnogórze (do 1852) przez kilka wieków władykowie byli jednocześnie politycznymi władcami państwa.

</doc>
<doc id="463239" url="https://pl.wikipedia.org/wiki?curid=463239" title="Pieczęć stanowa Kentucky">
Pieczęć stanowa Kentucky

Pieczęć stanowa Kentucky – jeden z symboli amerykańskiego stanu Kentucky.
Historia.
Podczas drugiego posiedzenia Zgromadzenia Ogólnego Kentucky, 20 grudnia 1792 uchwalono następującą uchwałę:
Według Johna Browna pierwotnie pieczęć miała przedstawiać „dwóch przyjaciół, ubranych w stroje myśliwskie, z prawymi rękami splecionymi oraz z lewymi, spoczywającymi na ramionach”. Złotnik z Lexington, David Humphreis jako pierwszy wyrył pieczęć, za co otrzymał 12 funtów szterlingów. Pieczęć ta uległa spaleniu w pożarze budynku stanowego Kapitolu w 1814 roku.
Ponieważ opis przyjęty przez Zgromadzenie Ogólne Kentucky nie informował, jak powinni wyglądać „dwaj przyjaciele” ani jak powinni się obejmować, po zniszczeniu oryginału powstało kilka wariantów pieczęci. Niechętni sugerowali, że twórcy nowych wersji pieczęci celowo ukazali nienaturalne pozy stojących mężczyzn, aby zasugerować, że dwaj przyjaciele byli pijani po wypiciu burbona.
W 1857 roku anonimowy artysta otrzymał zlecenie namalowania pieczęci poszczególnych stanów w siedzibie Izby Reprezentantów Kongresu USA. Projekt owego artysty przedstawiał dwóch mężczyzn, przy czym pierwszy ubrany był w buty z koziej skóry oraz w kapelusz, natomiast drugi w strój wizytowy. W artykule z 1952 roku w „"The Courier-Journal"” stwierdzono, że mężczyźni „stali, jakby każdy zaskoczył drugiego swoim gestem”. 
W 1962 roku Zgromadzenie Ogólne stanu Kentucky doprecyzowało wygląd pieczęci.
Obecnie obowiązująca pieczęć została zaprojektowana przez artystę i byłego burmistrza Hazard, Nana Gormana.
Symbolika.
Powszechnie uważa się, że mężczyzna po lewej to Daniel Boone, natomiast po prawej – Henry Clay. Oficjalnie jednak uznano, że mężczyźni symbolizują wszystkich mieszkańców stanu, a nie konkretne osoby. Motto "United we stand, divided we fall" pochodzi z amerykańskiej pieśni patriotycznej z czasów wojny o niepodległość Stanów Zjednoczonych, „The Liberty Song”.

</doc>
<doc id="463240" url="https://pl.wikipedia.org/wiki?curid=463240" title="Infest">
Infest

Infest – drugi album studyjny amerykańskiego zespołu Papa Roach wydany 25 kwietnia 2000. 
Płyta dostała się na dwudzieste miejsce najlepiej sprzedających się albumów roku 2000. Według danych z kwietnia 2002 album sprzedał się w nakładzie 3,164,840 egzemplarzy na terenie Stanów Zjednoczonych.

</doc>
<doc id="463243" url="https://pl.wikipedia.org/wiki?curid=463243" title="Filip I wołogoski">
Filip I wołogoski

Filip I, zwany "Pobożnym" (ur. 14/15 lipca 1515 w Szczecinie, zm. 14 lutego 1560 w Wołogoszczy) – syn Jerzego I, księcia pomorskiego, szczecińskiego i wołogoskiego oraz Amelii reńskiej.
Życie i panowanie.
Był drugim dzieckiem i zarazem drugim synem (najstarszym, który dożył wieku dojrzałego) księcia Jerzego I i Amelii reńskiej. Imię otrzymał po ojcu matki, palatynie reńskim Filipie Wittelsbachu, z którego gościny korzystał podczas studiów w Heidelbergu. Po śmierci ojca w 1531 stał się współwładcą księstwa pomorskiego u boku swego stryja Barnima IX Pobożnego.
W wyniku podziału księstwa, do którego doszło 21 października 1532, został księciem wołogoskim panującym nad ziemiami na zachód od Odry i na Rugii. Dodatkowo w 1541 przyłączył do swego władztwa ziemie między Tywą a Odrą, Gryfino oraz komturię swobnicką.
13 grudnia 1534 podczas obrad sejmu ziemskiego w Trzebiatowie – Filip I i Barnim IX wprowadzili luteranizm na Pomorzu Zachodnim, jako religię państwową. Zmiana religii (konwersja), mimo sprzeciwu większości obradujących, nastąpiła na skutek decyzji jaką podjęli książęta pomorscy, którzy skorzystali z przysługujących im przywilejów. Reformacja na Pomorzu Zachodnim przewidywała m.in. sekularyzację dóbr kościelnych oraz utworzenie Pomorskiego Kościoła Ewangelickiego.
W ślad za sojuszem pomorsko-saskim z 1535 doszło w roku następnym do ślubu Filipa I, z córką elektora saskiego. Najpierw, 26 lutego 1536 doszło do wymiany obrączek i ślubu cywilnego, natomiast w dniu następnym, tj. 27 lutego w Torgau została odprawiona przez Marcina Lutra uroczysta msza ślubna.
W 1537 przystąpił do związku szmalkaldzkiego, który od 27 lutego 1537 zrzeszał protestanckich książąt przeciw katolickiemu cesarzowi Karolowi V Habsburgowi. Wraz z Barnimem IX został w późniejszym czasie oskarżony przez cesarza o zdradę, która została wybaczona dzięki wstawiennictwu króla polskiego Zygmunta Starego.
W czasie swojego panowania w księstwie wołogoskim zreorganizował zarządzanie dobrami książęcymi, dzięki czemu powiększył znacznie dochody państwa i wzmocnił obronność kraju (przebudował m.in. zamek we Wkryujściu). Dbał również o rozwój nauki. Zorganizował m.in. bibliotekę na zamku w Wołogoszczy oraz przyczynił się do utworzenia Pedagogium w Szczecinie.
Książę Filip zmarł 14 lutego 1560 w Wołogoszczy, w wieku 45 lat. Został pochowany tamże 21 lutego, w kościele parafialnym pod wezwaniem św. Piotra. Jego księstwo odziedziczyli dwaj najstarsi synowie, tj. Jan Fryderyk i Bogusław XIII. Do czasu uzyskania wieku sprawnego pozostawali pod opieką m.in. Barnima IX Pobożnego.
Rodzina.
Filip I wołogoski był żonaty z Marią, córką Jana, elektora saskiego i Małgorzaty (Anhalt). Z małżeństwa pochodziło liczne potomstwo:
Źródła współczesne przypisywały Filipowi I i Marii saskiej również syna Filipa II i Zofię, jednak literatura przedmiotu podważa ich istnienie. Za domniemanego nieślubnego syna Filipa I uchodzi Ludwik, pan na Putbus (ur. 1549, zm. 10 sierpnia 1594), syn Jerzego I i Anny Katarzyny, hrabianki Hohenstein na Vierraden, nieznane są jednak okoliczności, w jakich mogłoby dojść do bliższego związku pomiędzy księciem wołogoskim a Anną Katarzyną.

</doc>
<doc id="463244" url="https://pl.wikipedia.org/wiki?curid=463244" title="Reprezentacja Polski w koszykówce kobiet">
Reprezentacja Polski w koszykówce kobiet

Reprezentacja Polski w koszykówce kobiet (zwyczajowo zwana również: "reprezentacją narodową", "kadrą narodową", "drużyną narodową") – zespół koszykarski, reprezentujący Rzeczpospolitą Polską w meczach i sportowych imprezach międzynarodowych, powoływanym przez selekcjonera, w którym występować mogą wszystkie zawodniczki posiadające obywatelstwo polskie, niezależnie od wieku. Za jej funkcjonowanie odpowiedzialny jest Polski Związek Koszykówki ("PZKosz."). Kobiety zajmują obecnie 28. miejsce w rankingu FIBA.

</doc>
<doc id="463247" url="https://pl.wikipedia.org/wiki?curid=463247" title="Wartość szczytowa przebiegu">
Wartość szczytowa przebiegu



</doc>
<doc id="463249" url="https://pl.wikipedia.org/wiki?curid=463249" title="Kościół ewangelicko-augsburski">
Kościół ewangelicko-augsburski

Kościół ewangelicko-augsburski, Kościół ewangelicki wyznania augsburskiego – określenie Kościoła luterańskiego odwołującego się w swej nazwie do "Wyznania augsburskiego".

</doc>
<doc id="463251" url="https://pl.wikipedia.org/wiki?curid=463251" title="Kalendarium powstania warszawskiego – 11 września">
Kalendarium powstania warszawskiego – 11 września

11 września, poniedziałek.
Walki 47. armii radzieckiej na przedpolach Pragi. W nocy odbyło się przeprawienie przez Wisłę dwóch łączniczek AL w celu przekazania informacji o komunistach walczących w powstaniu i nawiązania łączności z PKWNem. Huk artyleryjski nadchodzący z Pragi, starcia lotnictwa niemieckiego z sowieckim, przekonało dowództwo Komendy Głównej AK o słuszności kontynuacji walki. Próby nieprzyjaciela celem wyparcia powstańców z Czerniakowa i Dolnego Mokotowa. Port Czerniakowski pozostał w polskich rękach.
W Śródmieściu następuje odbiór zrzutów alianckich z bronią i środkami medycznymi poprawia nastrój.
W szpitalu na Mokotowskiej 55 umarł, z ran odniesionych 9 września, mjr Gustaw Billewicz, dowódca zgrupowania AK „Sosna”. Na ul. Solec od wybuchu bomby zginął Marek Józef Dołęga-Zakrzewski, inżynier, Komendant Portu Czerniakowskiego.

</doc>
<doc id="463252" url="https://pl.wikipedia.org/wiki?curid=463252" title="Dannebrog (wieś)">
Dannebrog (wieś)

Dannebrog – wieś w Stanach Zjednoczonych, w stanie Nebraska, w hrabstwie Howard.

</doc>
<doc id="463253" url="https://pl.wikipedia.org/wiki?curid=463253" title="Napster">
Napster

Napster – aplikacja pozwalająca na wyszukiwanie, zakup oraz pobieranie plików mp3. Pracuje na porcie 8888. Posiada wbudowany czat, który umożliwia komunikację pomiędzy jego użytkownikami. Napster działa na zasadzie udostępniania przez każdego z użytkowników plików mp3, dzięki czemu tworzy się ogromna baza utworów. Obecnie jest około 600 tys. plików o łącznej objętości ponad 2500 GB. Został napisany przez 19-letniego studenta Shawna Fanninga oraz Seana Parkera, niemal natychmiast po premierze (czerwiec 1999) zdobył ogromną popularność, na początku głównie wśród studentów. Pierwotnie był darmową aplikacją, jak typowe oprogramowanie P2P. Z czasem, pod naciskiem wytwórni fonograficznych, przekształcił się w obecną, płatną postać.
W roku 2000 perkusista zespołu Metallica, Lars Ulrich, wytoczył proces Napsterowi za udostępnienie piosenki „I Disappear” przed jej premierą.

</doc>
<doc id="463257" url="https://pl.wikipedia.org/wiki?curid=463257" title="Flaga stanowa Maryland">
Flaga stanowa Maryland

Flaga stanowa Maryland jest jedyną flagą heraldyczną w USA. Powstała poprzez połączenie herbów dwóch rodów angielskich, Calvert i Crossland. Sir George Calvert otrzymał herb w 1622 roku, a w 1634 roku jego synowie założyli kolonię Maryland. Tworząc jej herb, połączyli herb ojczysty Calvert z herbem swej prababki z rodu Crossland.
Do czasów wojny secesyjnej Maryland nie miał oficjalnej flagi, natomiast były w użyciu rozpoznawalne jako symbol stanu flagi czarno-złote, oparte na herbie Calvert, w układzie takim jak obecnie w I i IV ćwiartce flagi stanowej. Flagi opartej na godle Crossland, takiej jak w II i III ćwiartce obecnej flagi stanowej używali pochodzący z Maryland zwolennicy Konfederacji, walczący w armii Roberta E. Lee w Wirginii Zachodniej.
Po zakończeniu wojny secesyjnej postanowiono utworzyć symbol jednoczący na nowo mieszkańców stanu. Połączono zatem obydwie flagi. Flaga złożona z czterech ćwiartek znana jest od co najmniej 1880 roku. Według niektórych źródeł pierwotnie porządek ćwiartek był odmienny, tj. barwy herbu Calvert występowały w ćwiartkach II i III a barwy herbu Crossland w I i IV.
Obecnie obowiązujący wzór flagi został przyjęty jako flaga stanowa Maryland 9 marca 1904 roku. Proporcje 2:3.

</doc>
<doc id="463258" url="https://pl.wikipedia.org/wiki?curid=463258" title="Międzynarodowy Port Lotniczy im. Ignacego Jana Paderewskiego w Bydgoszczy">
Międzynarodowy Port Lotniczy im. Ignacego Jana Paderewskiego w Bydgoszczy



</doc>
<doc id="463259" url="https://pl.wikipedia.org/wiki?curid=463259" title="Port Lotniczy im. Ignacego Jana Paderewskiego w Bydgoszczy">
Port Lotniczy im. Ignacego Jana Paderewskiego w Bydgoszczy



</doc>
<doc id="463260" url="https://pl.wikipedia.org/wiki?curid=463260" title="Pielęgniczka">
Pielęgniczka

Pielęgniczka – nazwa (obiegowa i handlowa, stosowana m.in. przez miłośników akwarystyki) gatunków małych ryb z rodziny pielęgnicowatych, pochodzących z Ameryki Południowej i Afryki, z wyjątkiem jezior Wielkiego Rowu Afrykańskiego. Najbardziej rozpowszechnione wśród akwarystów są pielęgniczki z rodzaju "Apistogramma", "Mikrogeophagus" oraz "Pelvicachromis". 
Pielęgniczki zamieszkują drobne zbiorniki do których należą rzeczki śródleśne lub strumienie na sawannie, czy też rowy i stawy. W okresie rozrodu samice tych gatunków stają się agresywne, nie bojąc się nawet większych osobników

</doc>
<doc id="463261" url="https://pl.wikipedia.org/wiki?curid=463261" title="Port Lotniczy im. Ignacego Jana Paderewskiego">
Port Lotniczy im. Ignacego Jana Paderewskiego



</doc>
<doc id="463262" url="https://pl.wikipedia.org/wiki?curid=463262" title="Wartość maksymalna przebiegu">
Wartość maksymalna przebiegu

Wartość maksymalna przebiegu (zwana również wartością szczytową) jest zdefiniowana jako najwyższa wartość chwilowa amplitudy dowolnego przebiegu czasowego.
Dla przebiegów okresowych, zmiennych okresowo, wartość maksymalna jest wartością najwyższą dla jednego okresu. Wartość maksymalna jest często używana w analizie obwodów elektrycznych i elektronicznych.

</doc>
<doc id="463263" url="https://pl.wikipedia.org/wiki?curid=463263" title="Wartość minimalna">
Wartość minimalna



</doc>
<doc id="463264" url="https://pl.wikipedia.org/wiki?curid=463264" title="1938 w literaturze">
1938 w literaturze



</doc>
<doc id="463266" url="https://pl.wikipedia.org/wiki?curid=463266" title="Wartość maksymalna">
Wartość maksymalna



</doc>
<doc id="463267" url="https://pl.wikipedia.org/wiki?curid=463267" title="Wartość szczytowa">
Wartość szczytowa



</doc>
<doc id="463269" url="https://pl.wikipedia.org/wiki?curid=463269" title="Mauro Picotto">
Mauro Picotto

Mauro Picotto (ur. 25 grudnia 1966 w Cavour) – włoski DJ.
Swoją zawodową przygodę z muzyką rozpoczął albumem "Iguana" w 1999 roku. Obecnie Picotto tworzy ze swoim uczniem R. Ferrim, który także ma już na koncie hit - "Alchemist" z dwupłytowego albumu "Meganite complitation", który składa się z krążka mistrza i krążka ucznia. 
Picotto jest DJ-em docenianym na świecie, zajmuje czołowe miejsca w rankingach DJ-skich.

</doc>
<doc id="463270" url="https://pl.wikipedia.org/wiki?curid=463270" title="1937 w literaturze">
1937 w literaturze



</doc>
<doc id="463271" url="https://pl.wikipedia.org/wiki?curid=463271" title="Apistogramma">
Apistogramma

Apistogramma – rodzaj słodkowodnych ryb okoniokształtnych z rodziny pielęgnicowatych (Cichlidae). Występują w Ameryce Południowej. Często hodowane w akwariach. W literaturze określane są nazwą pielęgniczki.
Klasyfikacja.
Gatunki zaliczane do tego rodzaju:

</doc>
<doc id="463272" url="https://pl.wikipedia.org/wiki?curid=463272" title="Wartość minimalna przebiegu">
Wartość minimalna przebiegu

Wartość minimalna przebiegu jest zdefiniowana jako najniższa wartość chwilowa amplitudy dowolnego przebiegu czasowego.
Dla przebiegów okresowych zmiennych okresowo wartość minimalna jest wartością najniższą dla jednego okresu. Wartość minimalna jest czasem używana w analizie obwodów elektrycznych i elektronicznych.

</doc>
<doc id="463275" url="https://pl.wikipedia.org/wiki?curid=463275" title="Ronald Venetiaan">
Ronald Venetiaan

Ronald Runaldo Venetiaan (ur. 18 czerwca 1936 w Paramaribo) – surinamski matematyk, polityk, prezydent Surinamu w latach 1991-1996 oraz 2000-2010.
Pierwszy raz został wybrany prezydentem 16 września 1991 i był nim do 15 września 1996, kiedy na stanowisku tym zastąpił go Jules Wijdenbosch. W 2000 wygrał wybory po raz drugi, zdobywając 37 z 51 głosów i od 12 sierpnia 2000 sprawował urząd prezydenta Surinamu. W 2005 rozpoczęła się jego trzecia kadencja. W wyborach prezydenckich w 2010 nie ubiegał się o kolejną kadencję. 12 sierpnia 2010 na stanowisku szefa państwa zastąpił go Dési Bouterse. 
W wyborach parlamentarnych w maju 2010 zdobył mandat deputowanego, który objął po ustąpieniu ze stanowiska prezydenta. 

</doc>
<doc id="463277" url="https://pl.wikipedia.org/wiki?curid=463277" title="OpenMPT">
OpenMPT

OpenMPT (początkowo jako ModPlug Tracker) – tracker napisany przez Oliviera Lapicque’a dla systemu operacyjnego Windows.
Początkowo rozwijany był jako wtyczka do przeglądarek internetowych umożliwiający odtwarzanie modułów muzycznych (plików stworzonych na przykład w programach IT, XM, czy też S3M). Z czasem z tej wtyczki rozwinął się także ModPlug Player.
Najbardziej charakterystyczną cechą OpenMPT, zwłaszcza gdy porównać go z innymi programami tej klasy, jest jego prosty interfejs oparty na standardowych elementach systemu Windows. Dzięki temu jest on popularnym wyborem wśród początkujących twórców muzyki trackerowej, podczas gdy bardziej doświadczeni wybierają programy takie jak Renoise i Skale Tracker, które swym wyglądem przypominają klasycznego FastTrackera II.
Wśród obsługiwanych przez OpenMPT formatów można znaleźć między innymi pliki IT (Impulse Tracker), XM (FastTracker Extended Module), MOD and S3M (Screamtracker), DLS, SF2 (Soundfont) i wiele innych.
W grudniu 1999 Olivier Lapicque wysłał odpowiedzialne za odtwarzanie dźwięku fragmenty kodu źródłowego do Kenton Varda, by ten wzbogacił linuksowy odtwarzacz dźwięku XMMS o obsługę modułów muzycznych. Kod został udostępniony na zasadach licencji GPL, a następnie jako własność publiczna. Co więcej, wydzielono z niego osobną bibliotekę programistyczną, "libmodplug".
Z powodu braku czasu autor tego programu na początku 2004 roku zrezygnował z jego dalszego rozwijania, udostępniając jego kod na zasadach GNU General Public License.
OpenMPT.
Rozwój trackera został przejęty przez społeczność, a nazwę programu zmieniono na OpenMPT. W 2009 roku zmieniono też jego licencję na BSD. OpenMPT wspiera wtyczki VST, posiada własny format modułów MPTM, a począwszy od wydania 1.23 jest dostępny również w wersji 64-bitowej.

</doc>
<doc id="463279" url="https://pl.wikipedia.org/wiki?curid=463279" title="Kalendarium powstania warszawskiego – 6 września">
Kalendarium powstania warszawskiego – 6 września

6 września, środa.
Niemcy przystępują do ostatecznego szturmu na Powiśle, uderzając z trzech stron (od północy, południa i wschodu) na powstańcze pozycje. Natarciu towarzyszą naloty i ostrzał artyleryjski. Uszkodzenie Biblioteki Krasińskich i gmachu Konserwatorium. Niemcy ostrzeliwują szpital przy ulicy Pierackiego 3 (dziś Foksal), w którym spłonęło żywcem około 80 rannych.
Wobec przygniatającej przewagi wroga siły powstańcze wycofują się z Powiśla na ulice Warecką i Chmielną. W trakcie ewakuacji powstańcza żandarmeria samowolnie rozstrzeliwuje przy ulicy Pierackiego około 40 uwięzionych volksdeutschów.
Mieszkańcy Powiśla są wśród mordów i gwałtów wypędzani ze swych domów, po czym gromadzeni przy ulicy Browarnej i przez Ogród Saski gnani na Wolę, a następnie do obozu w Pruszkowie.
W ręce Niemców wpadają powstańcze szpitale na Powiślu. Przy ulicy Tamka 3 (piwnice firmy Alfa-Laval) SS-mani mordują 11 ciężko rannych AK-owców oraz ich kapelana, o. Michała Czartoryskiego. Przy pobliskiej barykadzie rozstrzeliwują 30 polskich cywilów.
Z depeszy Bora-Komorowskiego do Londynu:
"Sytuacja osiąga swój punkt kulminacyjny. Ludność cywilna przeżywa kryzys, który może mieć zasadniczy wpływ na oddziały walczące. Przyczyny kryzysu: coraz silniejsze i zupełnie bezkarne ostrzeliwanie i burzenie miasta, świadomość, że npl" [nieprzyjaciel] "dąży do zniszczenia całego obszaru na wzór Starówki, bezterminowe przedłużanie się walki, coraz mniejsze porcje głodowe dla pogorzelców i szybkie wyczerpywanie się żywności dla pozostałych, wielka śmiertelność wśród niemowląt, agitacja czynników wrogich, brak wody i elektryczności we wszystkich dzielnicach. (...) Amunicja jest na wyczerpaniu. (...) Na szybkie opanowanie Warszawy przez Sowiety nie liczymy."

</doc>
<doc id="463280" url="https://pl.wikipedia.org/wiki?curid=463280" title="IBM POWER">
IBM POWER

POWER – model programowy (architektura) procesora klasy RISC zaprojektowany przez IBM. Nazwa ta jest akronimem angielskiego "Performance Optimization With Enhanced RISC". Architektura POWER została użyta jako podstawa ("i pozostaje z nią w znacznym stopniu zgodna") do stworzenia architektury PowerPC użytej w mikroprocesorach komputerów Apple Macintosh, serwerach i superkomputerach firmy IBM oraz w układach służących do budowy systemów wbudowanych.
Procesory te osiągają częstotliwości taktowania rzędu 5 GHz.

</doc>
<doc id="463281" url="https://pl.wikipedia.org/wiki?curid=463281" title="1936 w literaturze">
1936 w literaturze



</doc>
<doc id="463284" url="https://pl.wikipedia.org/wiki?curid=463284" title="Abigail Spears">
Abigail Spears

Abigail Spears (ur. 12 lipca 1981 w Valley Center) – amerykańska tenisistka, zwyciężczyni Australian Open 2017 w grze mieszanej.
Kariera tenisowa.
Ma 175 cm wzrostu przy wadze około 76 kg. Jest tenisistką praworęczną z oburęcznym backhandem. Od października 2000 roku posiada status profesjonalny. Mieszka w San Diego.
W karierze zawodowej wygrała dwadzieścia jeden turniejów deblowych z cyklu WTA. W ramach imprez ITF odniosła osiem triumfów singlowych i dwadzieścia jeden deblowych.
Trenowana jest przez Larry’ego Willensa. Grę w tenisa rozpoczęła w wieku siedmiu i pół roku. Nikt z jej rodziny wcześniej nie uprawiał tego sportu. Jej ojciec jest z zawodu informatykiem, mama ma na imię Margo. Ma starszą siostrę Ali, która mieszkała w Teksasie.
W listopadzie 2019 roku Amerykanka została tymczasowo zawieszona przez ITF za stosowanie środków dopingujących. W lutym 2020 ogłoszono decyzję, zgodnie z którą Spears została zdyskwalifikowana na 22 miesiące, zaliczając okres tymczasowego zawieszenia.

</doc>
<doc id="463286" url="https://pl.wikipedia.org/wiki?curid=463286" title="Kalendarium powstania warszawskiego – 22 września">
Kalendarium powstania warszawskiego – 22 września

22 września, piątek.
Lotnictwo i artyleria sowiecka ostrzeliwuje punkty obsadzone przez Niemców: Dworzec Gdański, Cytadelę, lotnisko na Bielanach.
Niezłomna obrona brzegu Wisły w rejonie Solca przez m.in. żołnierzy oddziału batalionu "Zośka" dowodzonego przez kpt. Ryszarda Białousa, przenoszenie rannych celem przeprawy, zgromadzenie ludności cywilnej. Całkowita ewakuacja nie udaje się, przetransportowano łodziami 94 osoby, niektórzy przepłynęli samodzielnie.
Sowieci organizują nad Warszawą zrzuty żywności, które jednak nie mają większego znaczenia dla pomocy potrzebującym.
Z meldunku sztabu 1. Frontu Białoruskiego:"Z północnym (żoliborskim) rejonem utrzymywana jest stała łączność radiowa za pośrednictwem 2. polskiej dywizji piechoty. Zgodnie z żądaniami powstańców artyleria 2. polskiej dywizji piechoty prowadziła w ciągu dnia ogień przeciwko stanowiskom nieprzyjaciela."
Upada powstańcza reduta "Magnet" na ul. Belwederskiej.
Najprawdopodobniej tego dnia, podczas ewakuacji na prawy brzeg Wisły, ginie kpt. Cezary Nowodworski.
Z relacji Andrzeja Wolskiego ps. "Jur":
"Podczas jednego ze szturmów niemieckich ginie "Jerzyk""' (Jerzy Weil). "Jesteśmy śmiertelnie zmęczeni. Podzieliliśmy służbę na trzech. Walka trwa całą dobę. Trzeba czuwać cały czas. Nasz cudowny maxim ratuje nas w czasie nocnych ataków. Jego długie serie nie pozwalają zbliżyć się atakującym. Załoga cekaemu z troską spogląda na szybko malejący zapas pocisków."
Stefan Jędrychowski i Stefan Wierbłowski na rozkaz Mołotowa opracowują "Tezy dla propagandy o powstaniu warszawskim". Zostają mu doręczone już 25 września. Stwierdzono w nich między innymi, że:
Gwardia Ludowa, a następnie Armia Ludowa były jedynymi organizacjami, które walczyły z Niemcami, a powstanie warszawskie nie było wywołane koniecznością wojenną, lecz w interesie "reakcyjnych elementów".
Rokossowski wydaje rozkaz o przejściu do defensywy. Polacy odbierają sowieckie zrzuty żywności, które jednak nie rozwiązują problemu żywnościowego.

</doc>
<doc id="463287" url="https://pl.wikipedia.org/wiki?curid=463287" title="Modplug Tracker">
Modplug Tracker



</doc>
<doc id="463288" url="https://pl.wikipedia.org/wiki?curid=463288" title="Jules Wijdenbosch">
Jules Wijdenbosch

Jules Albert Wijdenbosch (ur. 2 maja 1941 w Paramaribo) – polityk surinamski, członek Partii Narodowo-Demokratycznej (Nationale Democratische Partij), prezydent Surinamu w latach 1996–2000, premier Surinamu w latach 1987–1988, wiceprezydent Surinamu od stycznia 1991 do września 1991.

</doc>
<doc id="463293" url="https://pl.wikipedia.org/wiki?curid=463293" title="1935 w literaturze">
1935 w literaturze



</doc>
<doc id="463295" url="https://pl.wikipedia.org/wiki?curid=463295" title="Herb Norwegii">
Herb Norwegii

Herb Norwegii – jeden z najstarszych symboli państwowych w Europie. Został zaczerpnięty z osobistego herbu rodziny królewskiej.
W 1280 roku król Erik Magnusson dodał koronę i srebrny topór do lwa. Ten topór jest symbolem męczeństwa świętego Olafa i został użyty do zabicia go w bitwie pod Stiklestad w 1030 roku.
Wzór norweskiego herbu państwowego był zmieniany dosyć często przez heraldyków. Topór był kilkakrotnie zmieniany (najczęściej zmieniano wielkość topora, który w pewnym okresie został zmieniony na halabardę). Obecny wzór herbu został przyjęty 20 maja 1992.

</doc>
<doc id="463297" url="https://pl.wikipedia.org/wiki?curid=463297" title="Jelena Janković">
Jelena Janković

Jelena Janković, wym. , srp Јелена Јанковић (ur. 28 lutego 1985 w Belgradzie) – serbska tenisistka, finalistka US Open 2008 w grze pojedynczej, mistrzyni Wimbledonu 2007 w grze mieszanej, reprezentantka Serbii (dawniej Serbii i Czarnogóry) w Pucharze Federacji, olimpijka z Aten (2004), była liderka rankingu WTA Tour.
Wychowanka Tenisowej Szkoły Nicka Bollettieriego w Bradenton na Florydzie, obecnie mieszka ponownie w Belgradzie. Jest zawodniczką praworęczną z oburęcznym backhandem. Posiada status profesjonalny.
W 2001 wygrała juniorski Australian Open 2001. Trzy lata później została wybrana Sportowcem Roku w Serbii i Czarnogórze.
Kariera.
2000-2002.
W 2000 roku zagrała w swoich pierwszych turniejach rangi ITF, między innymi w Filadelfii i w Clearwater. Po wygraniu juniorskiego Australian Open 2001 w styczniu i otrzymaniu „dzikiej karty”, zadebiutowała w marcu w zawodowym turnieju Pacific Life Open w Indian Wells. Przegrała w drugiej rundzie z Silvią Fariną Elią. Tego samego roku zaczęła reprezentować Serbię i Czarnogórę w Pucharze Federacji (później Serbię).
W marcu 2002 przeszła eliminacje kwalifikacyjne do imprezy w Scottsdale, a w I rundzie głównego turnieju przegrała z Barbarą Schett 3:6, 6:7. W lipcu po raz pierwszy w karierze osiągnęła ćwierćfinał zawodowej imprezy w Stanfordzie, przegrywając 5:7, 3:6 z Kim Clijsters. Próbowała również swoich sił w eliminacjach kwalifikacyjnych US Open 2002, lecz została wyeliminowana już w pierwszej rundzie.
2003-2004.
Kolejny sezon rozpoczęła od udanych kwalifikacji w Australian Open 2003. W swoim wielkoszlemowym debiucie doszła do II rundy, ulegając tam Amandzie Coetzer. Kilka kolejnych występów zakończyła na pierwszej rundzie. Dopiero w Budapeszcie osiągnęła ćwierćfinał. W drugiej rundzie najwyżej rozstawiona Iva Majoli poddała mecz przeciwko Janković walkowerem. Nie przeszła eliminacji do dwóch kolejnych turniejów wielkoszlemowych w Paryżu i Londynie. Wygrała turniej rangi ITF w Dubaju. 20 października 2003 po raz pierwszy została sklasyfikowana wśród stu najlepszych tenisistek świata, na pozycji dziewięćdziesiątej.
Po słabych występach w Gold Coast i Sydney, niespodziewanie pokonała w pierwszej rundzie Australian Open 2004 Jelenę Diemientjewą, ale było to jej ostatnie singlowe zwycięstwo w tej edycji turnieju. W II rundzie przegrała bowiem z Jill Craybas. W turnieju w Miami wygrała z Manuelą Maleewą. Przegrała później z Tatianą Golovin. W maju wygrała swój pierwszy zawodowy turniej w Budapeszcie. W finale wygrała z Martiną Suchą. Występowała w wielu turniejach, ale w żadnym nie osiągała spektakularnych wyników. Tuż przed Wimbledonem, w ’s-Hertogenbosch, ograła w drugiej rundzie Nadię Pietrową. Po tym turnieju po raz pierwszy została sklasyfikowana w pierwszej pięćdziesiątce rankingu kobiet. Po raz drugi pokonała Pietrową w Filderstadt. W Linz odniosła dwa cenne zwycięstwa nad Wierą Zwonariową i Patty Schnyder. Na koniec sezonu była już jedną z trzydziestu najlepszych tenisistek w rankingu WTA.
2005.
2005 rozpoczęła od ćwierćfinału w Auckland, przegranego z Marion Bartoli. Miesiąc później osiągnęła finał turnieju zawodowego w Dubaju, w którym uległa Lindsay Davenport. Po drodze pokonała Serenę Williams (nieco szczęśliwie dla Janković, Williams skreczowała). Kolejnym sukcesem był półfinał w Berlinie, a później także finał w Birmingham, przegrany z Mariją Szarapową. Osiągnęła ćwierćfinały w turniejach w Stanfordzie i Cincinnati oraz finał turnieju w Seulu, przegrany z Nicole Vaidišovą. Poprawiła pozycję rankingową na siedemnastą.
2006.
Przegrała z kwalifikantką Olhą Sawczuk w II rundzie Australian Open. Przez bardzo długi czas, bo już od końcówki sezonu 2005, przestała istnieć na światowych kortach. Przegrywała kolejne turnieje w pierwszych rundach, wypadając z czołowej trzydziestki rankingu WTA. Przełom nastąpił w Rzymie, gdzie doszła do ćwierćfinału. Później osiągnęła półfinał w Strasburgu, III rundę French Open 2006 i turnieju w Birmingham, ćwierćfinał turnieju w ’s-Hertogenbosch, IV rundę Wimbledonu 2006 (wygrała tam z Venus Williams) i ćwierćfinał turnieju w Cincinnati. Zwieńczeniem jej wzrastającej formy był finał turnieju w Los Angeles, który przegrała z Jeleną Diemientjewą. Odnotowała wspaniały występ na US Open 2006, dochodząc do półfinału i pokonując Nicole Vaidišovą, Swietłana Kuzniecową i Jelenę Diemientjewą, ulegając w trzech setach Justine Henin-Hardenne. Po tym sukcesie dotarła jeszcze do półfinałów turniejów w Kantonie i w Pekinie, do ćwierćfinałów turniejów w Stuttgarcie, Linz i Québec, w ostatnim którym skreczowała w meczu z Olgą Puczkową.
2007.
Początek 2007 to wygrany turniej w Auckland, gdzie pokonała w finale Wierę Zwonariową. Tydzień później osiągnęła finał w turnieju w Sydney, w którym przegrała z Kim Clijsters, po drodze wygrywając z Martiną Hingis, Samanthą Stosur, Amélie Mauresmo i Nicole Vaidišovą. Wyniki te pozwoliły jej zająć przed wielkoszlemowym Australian Open 2007 pozycję liderki rankingu „Champions Race”.
Na Australian Open uległa w IV rundzie późniejszej mistrzyni, Serenie Williams. Przegrała w ćwierćfinale w turnieju w Tokio z Aną Ivanović. Z powodu kontuzji kostki zmuszona była poddać mecz półfinałowy w Dubaju przeciwko Amélie Mauresmo. W poprzedniej rundzie wyeliminowała Martinę Hingis. W Dosze doszła do półfinału, ulegając Justine Henin. Na turniejach amerykańskich osiągnęła czwartą rundę Pacific Life Open, trzecią rundę turnieju w Miami i zwycięstwo w turnieju w Charleston, po którym awansowała na siódme miejsce. W Warszawie przegrała w półfinale z Justine Henin. Podczas turnieju w Berlinie wygrała z Peng Shuai i Anabel Mediną Garrigues. Przegrała w ćwierćfinale po zaciętym boju z Justine Henin wynikiem 6:3, 4:6, 4:6. Po tej imprezie awansowała na 5. pozycję w rankingu WTA. Następnie wygrała turniej w Rzymie po łatwym pojedynku finałowym ze Swietłaną Kuzniecową. Po półfinale French Open 2007 awansowała na najwyższą w karierze pozycję, trzecią. Tydzień później odniosła piąte w swojej karierze zwycięstwo w turnieju WTA. W finale turnieju DFS Classic pokonała Mariję Szarapową 4:6, 6:3, 7:5. Tydzień później przegrała w finale Ordina Open z Anną Czakwetadze 6:7, 6:3, 3:6.
Mimo obiecujących wyników na trawie, niewiele zdziałała w singlu na wielkoszlemowym Wimbledonie 2007, gdzie wygrała mistrzostwo w miksie w parze z Jamie Murray przeciwko parze Alicia Molik/Jonas Björkman.
W czwartej rundzie singla na Wimbledonie poniosła porażkę z Marion Bartoli. Wcześniej pokonała Anne Keothavong, Jarmilę Gajdošovą i Lucie Šafářovą.
W US Open 2007 dotarła do ćwierćfinału singla, gdzie przegrała z Venus Williams. W poprzednich rundach pokonała: Jarmilę Gajdošovą, Wolhę Hawarcową, Alizé Cornet i Sybille Bammer.
We wrześniu w turnieju China Open 2007 dotarła do finału, gdzie uległa Ágnes Szávay 7:6, 5:7, 2:6. W półfinale pokonała powracającą do tenisa po narodzinach dziecka Amerykankę Lindsay Davenport 6:3, 7:5. W Porsche Tennis Grand Prix 2007 w Stuttgarcie osiągnęła półfinał, przegrywając z Justine Henin. Jej forma uległa załamaniu: w dwóch kolejnych startach odpadała już w pierwszych spotkaniach. Na zakończenie sezonu wystąpiła w Sony Ericsson Championships, gdzie została pokonana we wszystkich trzech spotkaniach grupowych. W jednym z tych meczów, przeciwko Marion Bartoli, skreczowała z powodu choroby wirusowej, utrudniającej oddychanie.
2008.
W przerwie pomiędzy sezonami 2007 i 2008 przeszła operację nosa. Większość czasu spędziła na rekonwalescencji i odbudowywaniu formy.
Na przełomie grudnia i stycznia razem z Novakiem Đokoviciem wzięła udział w rozgrywkach Pucharu Hopmana w Perth. Tam nabawiła się przykrej kontuzji nogi, która zmusiła ją do poddania trzech meczów singlowych. Mimo to Serbia znalazła się w finale. Tam jednak przegrała ze Stanami Zjednoczonymi. Janković straciła punkty rankingowe, ponieważ grając w Perth nie broniła tytułu z Auckland, wywalczonego przed rokiem.
Pojawiła się natomiast w Sydney, gdzie w 2007 była w finale. Po wygranej z Tatianą Golovin została pokonana przez Nicole Vaidisovą. Utraciła 3. miejsce w klasyfikacji WTA na rzecz Any Ivanović.
W Melbourne, eliminując po drodze m.in. Serenę Williams, dotarła do półfinału Australian Open, gdzie przegrała z Mariją Szarapową 3:6, 1:6. W Qatar Total Open dotarła do ćwierćfinału, gdzie przegrała z Chinką Li Na 3:6, 4:6. Rozstawiona z numerem jeden w Canara Bank Bangalore Open, odpadła w ćwierćfinale turnieju. Pokonała ją Yan Zi 3:6, 6:3, 3:5.
Następnie odpadła w półfinale Pacific Life Open, przegrywając z Aną Ivanović 6:7, 3:6. W turnieju w Miami doszła do finału, w którym uległa Serenie Williams, przegrywając 6:1, 5:7, 6:3 odzyskując 3. miejsce w rankingu. W Charleston, rozstawiona z numerem jeden, odpadła w ćwierćfinale turnieju Family Circle Cup po porażce z Wierą Zwonariową 2:6, 6:3, 2:6.
Już w pierwszym turnieju na europejskich kortach ziemnych, w Berlinie, po pokonaniu Peng Shuai i Marii Kirilenko doszła do ćwierćfinału, gdzie przegrała z Jeleną Diemientjewą. W kolejnym tygodniu w ukochanym mieście – Rzymie obroniła wywalczony przed rokiem tytuł odnosząc tym samym szóste w karierze zwycięstwo w turnieju WTA, pokonując m.in. Venus Williams i Alizé Cornet.
Na francuskim turnieju wielkoszlemowym Roland Garros doszła do półfinału, pokonując po drodze m.in. Agnieszkę Radwańską. Uległa rodaczce Anie Ivanović 4:6 6:3 4:6 w meczu o pierwsze miejsce rankingu WTA.
Następnie udała się na londyński turniej Wimbledon, gdzie, podobnie jak przed rokiem, doszła do czwartej rundy. Została wyeliminowana przez Tajkę Tamarine Tanasugarn wynikiem 3:6 2:6.
Miesiąc później wzięła udział w turnieju East West Bank Classic w Los Angeles mimo kontuzji lewego kolana, której nabawiła się na Wimbledonie. Rozstawiona była z numerem 1, w I rundzie miała więc wolny los. W drugiej pokonała Amerykankę Vanię King 7:5 6:2, w trzeciej Węgierkę Melindę Czink, a w ćwierćfinale Rosjankę Nadię Pietrową 7:5 6:4. W półfinale odpadła w meczu z kolejną Rosjanką Dinarą Safiną. Pierwszego seta przegrała 6:7(3), drugiego natomiast 1:6. Obroniła tym samym punkty z zeszłego roku, nie skorzystała jednak z okazji wyprzedzenia swojej rodaczki Any Ivanović w rankingu WTA, co niechybnie nastąpiłoby, gdyby Janković wygrała cały turniej, ponieważ Ivanović nie przyjechała bronić tytułu, który wywalczyła w Los Angeles rok wcześniej.
Szansę miała też w turnieju Rogers Cup w Montrealu, jednak przegrała w meczu o półfinał ze Słowaczką Dominiką Cibulkovą 5:7 2:6. We wcześniejszych rundach pokonała Aleksandrę Wozniak i Stéphanie Dubois. Na turnieju była rozstawiona z dwójką.
11 sierpnia, wyprzedzając swoją rodaczkę Anę Ivanović, Janković została nową liderką rankingu WTA – 18. w historii. W tym samym tygodniu wzięła udział w igrzyskach olimpijskich w Pekinie, gdzie przegrała w ćwierćfinale z Dinarą Safiną 2:6, 7:5, 3:6. Ten dość słaby występ sprawił, że w następnym tygodniu powróciła na drugą pozycję rankingu.
Wielkoszlemowe US Open było jednym z jej największych dotychczasowych sukcesów w karierze – w Nowym Jorku osiągnęła bowiem swój pierwszy finał wielkoszlemowy. Przegrała go z Sereną Williams 4:6, 5:7. Wcześniej wygrała z Coco Vandeweghe, Sofią Arvidsson, Zheng Jie, Caroline Wozniacki, w ćwierćfinale pokonała Sybille Bammer 6:1, 6:4, natomiast w półfinale tegoroczną złotą medalistkę Jelenę Diemientjewą 6:4, 6:4.
Później wzięła udział w turnieju Toray Pan Pacific Open rozgrywanym w Tokio, jednakże odpadła już w ćwierćfinale po meczu ze Swietłaną Kuzniecową, który zakończył się wynikiem 6:2, 5:7, 5:7. Sukces odniosła tydzień później na turnieju China Open w Pekinie. W finale zrewanżowała się Kuzniecowej za porażkę w Tokio. Pokonała ją 6:3, 6:2. Zdobyła tym samym swój siódmy tytuł w karierze.
Po zwycięstwie w Chinach wzięła udział w Porsche Tennis Grand Prix w Stuttgarcie. Wygrała, w finale pokonując Nadię Pietrową 6:3 6:4. Wcześniej, po dramatycznym meczu pokonała Venus Williams. Mecz zakończył się wynikiem 6:7 7:5 6:2.
Tydzień później Janković wystartowała w turnieju Kremlin Cup w Moskwie. W finale pokonała Wierę Zwonariową. Odnotowała tym samym fantastyczną serię trzech wygranych turniejów z rzędu. Po turnieju w Stuttgarcie powróciła na fotel liderki WTA.
Doskonała passa Jeleny zakończyła się na turnieju w Zurychu. Nowa liderka uległa w drugiej rundzie Włoszce Flavii Pennecie.
W kończących sezon zawodach Sony Ericsson Championships w Katarze, Janković zameldowała się w półfinale. W spotkaniach grupowych pokonała Anę Ivanović oraz Swietłanę Kuzniecową, w ostatnim meczu ulegając Zwonariowej. W półfinale przegrała z późniejszą triumfatorką, Venus Williams 2:6 6:2 3:6. Wcześniej zapewniła sobie pozycję nr. 1 w obu rankingach WTA.
2010.
Jelena zaczęła od turnieju w Sydney, gdzie od razu odpadła w I rundzie przegrywając z Ágnes Szávay 7:5, 1:6, 5:7. W Australian Open przegrała w III rundzie z niżej notowaną Aloną Bondarenko 2:6, 3:6. W Dubaju I rundę miała wolną w II wygrała z Aravane Rezaï, ale w III przegrała 3:6, 2:6 z Wierą Zwonariewą. Następnie broniła tytułu w turnieju Andalucia Tennis Experience, ale będąc rozstawioną z 1 odpadła w I rundzie. W Indian Wells przełamała się i wygrała swój 12 tytuł pokonując w finale Caroline Wozniacki 6:2, 6:4. Następnie w turnieju w Miami doszła do IV rundy gdzie przegrała z Samanthą Stosur 1:6, 6:7. W turnieju w Stuttgarcie doszła do ćwierćfinału w którym ostatecznie przegrała po znakomitej walce z Justine Henin. Turniej w Rzymie był również bardzo dobry w wykonaniu Jeleny, ponieważ przegrała dopiero w finale z Hiszpanką María José Martínez Sánchez 6:7, 5:7.
Na kortach Rolanda Garrosa osiągnęła swój trzeci półfinał we French Open przegrywając z Samanthą Stosur. Po turnieju w Paryżu awansowała na 3. miejsce w rankingu WTA. Na turnieju wimbledońskim w IV rundzie w meczu z Wierą Zwonariową musiała skreczować z powodu kontuzji. Po turnieju w Londynie została wiceliderką rankingu WTA.
2011.
W 2011 roku miał miejsce regres formy tej zawodniczki. Zaliczyła jeden finał w turnieju Western &amp; Southern Open w Cincinnati, gdzie przegrała 6:4, 6:7(3), 3:6 z Mariją Szarapową. Ponadto w turniejach wielkoszlemowych osiągnęła jedynie 4. rundę we French Open. W pozostałych trzech turniejach tej rangi odpadała we wcześniejsze fazie (w pierwszej, drugiej i trzeciej rundzie).
2012.
W roku 2012 Janković doszła do 4. rundy w turnieju Australian Open, do 2. rundy we French Open, zaś w Londynie przegrała swój pierwszy mecz. Na igrzyskach olimpijskich w Londynie przegrała pierwsze spotkanie z Sereną Williams 3:6, 1:6. W tym sezonie osiągnęła dwa finały turniejowe – w Birmingham oraz w Dallas.
2013.
Sezon 2013 Janković rozpoczęła od turnieju w Sydney, gdzie wygrała z Tamirą Paszek, natomiast w drugiej rundzie uległa Robervie Vinci. Na Australian Open doszła do trzeciej rundy, wygrywając z Johanną Larsson i Marią João Koehler. W kolejnym meczu przegrała z rodaczką Aną Ivanović. W Dosze Serbka przegrała w pierwszej rundzie z Monicą Niculescu. Na turnieju w Bogocie, rozstawiona z pierwszym numerem, wygrywała kolejno z Julią Cohen, Marianą Duque Mariño, Aleksandrą Cadanțu i Karin Knapp. W ostatnim pojedynku turnieju pokonała Paulę Ormaecheę wynikiem 6:1, 6:2. W Indian Wells osiągnęła drugą rundę, a w Miami półfinał zawodów. Następnie awansowała do finału zawodów w Charleston, gdzie uległa Serenie Williams 6:3, 0:6, 2:6.
W Stuttgarcie pokonała w pierwszej rundzie Samanthę Stosur dwa razy do czterech gemów, by następnie ulec Sabine Lisicki 7:6(3), 7:5. W grze podwójnej awansowała do ćwierćfinału. W Madrycie przegrała w pierwszej rundzie gry pojedynczej z Chanelle Scheepers 6:7(1), 6:3, 6:3, natomiast w grze podwójnej osiągnęła drugą rundę. W Rzymie zanotowała ćwierćfinały w obu konkurencjach, w singlu przegrywając z Simoną Halep 6:4, 0:6, 7:5. Na French Open osiągnęła ćwierćfinał, ulegając w nim Marii Szarapowej 6:0, 4:6, 3:6. W deblu przegrała w trzecim meczu, a w mikście dotarła do drugiej rundy. W zawodach w Norymberdze, jako najwyżej rozstawiona, osiągnęła półfinał, w której przegrała z Andreą Petković 4:6, 3:6. Na Wimbledonie uległa w drugiej rundzie rodaczce, Wiesnie Dołonc w dwóch setach. W grze podwójnej natomiast awansowała do ćwierćfinału, w którym uległa późniejszym triumfatorkom turnieju.
W Carlsbadzie Serbka wygrała jeden mecz w singlu i dwa spotkania w deblu. W Toronto zanotowała trzecią rundę singla, a w grze podwójnej razem z Katariną Srebotnik odniosły triumf. Półfinał singla osiągnęła w Cincinnati. Na US Open przegrała w czwartej rundzie z Li Na. Jedno spotkanie mniej wygrała w deblu.
W Tokio Janković przegrała w meczu trzeciej rundy singla i ćwierćfinale gry podwójnej. W Pekinie awansowała do finału, w którym uległa Serenie Williams 2:6, 2:6. W turnieju WTA Tour Championships osiągnęła półfinał.
2014.
Na rozpoczęcie sezonu 2014 Janković osiągnęła półfinał w Brisbane. Na Australian Open przegrała w czwartej rundzie z Simoną Halep. Półfinał w grze pojedynczej i ćwierćfinał w grze podwójnej odniosła w Dosze. W Dubaju przegrała w spotkaniu ćwierćfinałowym. W zawodach w Indian Wells Serbka osiągnęła fazę ćwierćfinałową, natomiast w Miami przegrała w swoim pierwszym meczu.
Dwa ćwierćfinały zaliczyła w Charleston. W Bogocie Janković awansowała do finału, w którym uległa Caroline Garcii 3:6, 4:6. Półfinały w obu konkurencjach udało się jej wywalczyć w Stuttgarcie. Także półfinał zanotowała w Rzymie. We French Open awansowała do czwartej rundy, w której uległa Sarze Errani, natomiast do trzeciej rundy doszła w grze podwójnej.
Okres gry na kortach trawiastych rozpoczęła od porażek w pierwszej rundzie w singlu i deblu w turnieju w Eastbourne. Takie same rezultaty odniosła na Wimbledonie w konkurencjach gry pojedynczej i podwójnej.
W Montrealu Janković wygrała po jednym meczu w singlu i deblu. W grze pojedynczej w Cincinnati awansowała do ćwierćfinału, w którym uległa Serenie Williams 1:6, 3:6, zaś w grze podwójnej przegrała w pierwszym spotkaniu. W US Open Serbka zanotowała czwartą rundę singla i trzecią debla.
Okres gry w Azji rozpoczęła od półfinału debla i drugiej rundy singla w Tokio. Również drugą rundę gry pojedynczej osiągnęła w Wuhanie, a w Pekinie odpadła w pierwszym meczu. Sezon zakończyła drugą rundą w Tiencinie.
2015.
Janković rozpoczęła nowy sezon od porażki w pierwszej rundzie singla i ćwierćfinale debla w Brisbane. Pierwszą rundę zaliczyła także podczas Australian Open, zarówno w singlu, jak i w deblu. W Dubaju wygrała po jednym meczu w obu konkurencjach. Ten sam wynik w grze pojedynczej powtórzyła w Dosze. Do pierwszego finału w sezonie Serbka awansowała w Indian Wells. Przegrała w nim z Simoną Halep 6:2, 5:7, 4:6. W deblu przegrała w pierwszej rundzie. W Miami udział w grze pojedynczej i podwójnej zakończyła na drugiej rundzie.
W kwietniu Serbka zagrała w Charleston, docierając do 3. rundy, oddając walkowerem mecz z Danką Kovinić, natomiast w Rzymie również odpadła po dwóch wygranych pojedynkach. W połowie maja Serbka doszła do ćwierćfinału, a w nim przegrała, kreczując w drugim secie rywalizacji ze Sloane Stephens. Udział we French Open zakończyła na pierwszej rundzie – tym razem jej pogromczynią okazała się tenisistka z kwalifikacji, Sesił Karatanczewa.
Okres gry na kortach trawiastych Janković rozpoczęła od zawodów w ’s-Hertogenbosch, gdzie w półfinale uległa Belindzie Bencic w dwóch setach, sama wcześniej wygrywając z rywalkami w ten sam sposób. W zawodach debla osiągnęła finał, razem z Anastasiją Pawluczenkową przegrywając w meczu mistrzowskim z deblem Asia Muhammad–Laura Siegemund 3:6, 5:7. W Birmingham wygrała dwa spotkania, a w trzeciej rundzie przegrała z późniejszą zwyciężczynią, Angelique Kerber. Na Wimbledonie pokonywała kolejno Rosjanki Jelenę Wiesninę i Jewgieniję Rodinę, obrończynię tytułu, Petrę Kvitovą, by w czwartej rundzie przegrać z Agnieszką Radwańską.
W Stambule w pierwszej rundzie uległa Urszuli Radwańskiej. W grze podwójnej osiągnęła kolejny finał – tym razem wspólnie z Çağlą Büyükakçay nie sprostały Darji Gawriłowej i Elinie Switolinie, przegrywając 7:5, 1:6, 4–10. Podczas cyklu US Open Series Serbka wystąpiła w Toronto, gdzie w drugiej rundzie przegrała z Halep. Następnie dotarła do ćwierćfinału w Cincinnati, pokonując m.in. Madison Keys i Karolínę Plíškovą, by ponownie przegrać z Rumunką, tym razem w półfinale. Na US Open przegrała w pierwszym pojedynku z występującą z dziką kartą Océane Dodin.
Janković okres gry na kortach w Azji rozpoczęła od występu w Kantonie, odnosząc przy tym końcowy triumf, pokonawszy w finale Denisę Allertovą 6:2, 6:0. Z turnieju rangi WTA Premier 5 w Wuhanie Serbka odpadła w drugiej rundzie, a z zawodów rangi WTA Premier Mandatory w Pekinie – w pierwszej. Niedługo potem Serbka wygrała turniej w Hongkongu, pokonując 3:6, 7:6(4), 6:1 Angelique Kerber w decydującym pojedynku.
Po powrocie do Europy Janković dotarła do ćwierćfinału zawodów w Luksemburgu, gdzie została pokonana w ćwierćfinale przez późniejszą triumfatorkę Misaki Doi. W kończących sezon zawodach w WTA Elite Trophy w Zhuhai Serbka w grupie wygrała z Sarą Errani 6:4, 7:5 oraz przegrała z Karolíną Plíškovą 4:6, 6:3, 2:6, dzięki czemu zajęła w grupie drugie miejsce, co nie pozwoliło jej awansować do półfinału.
Sezon zakończyła na 21. miejscu w rankingu singlowym WTA Tour.
Życie prywatne.
Związana z Mlađanem Jankoviciem, piłkarzem wodnym z Czarnogóry. Jej trenerem jest Hiszpan Ricardo Sánchez. Do tenisa zachęcił ją starszy brat, Marko. Jelena jest absolwentką Uniwersytetu Megatrend w Belgradzie na kierunku ekonomia – zawiesiła jednak studia w 2006 roku, będąc na trzecim roku. W 2007 roku została ambasadorem Serbii UNICEF-u. Rodzice, Snežana i Veselin są ekonomistami. Jako dziecko grała na fortepianie. Ulubione miasto to Rzym.

</doc>
<doc id="463298" url="https://pl.wikipedia.org/wiki?curid=463298" title="Fall Out Boy">
Fall Out Boy

Fall Out Boy – amerykański kwartet grający muzykę pop punk, wywodzący się z chicagowskiej sceny undergroundowej i pochodzący z Wilmette w stanie Illinois.
Kariera.
Początki.
Zanim doszło do założenia Fall Out Boy, jego członkowie zdążyli się już dość dobrze poznać – wszyscy bowiem mieli za sobą epizody w chicagowskich, głównie hardcorowych zespołach muzycznych i zdarzało się, że przez krótki okres grywali ze sobą w tych samych zespołach. Pomysłodawcami oraz założycielami zespołu są dwaj starzy przyjaciele, Joe Trohman i Pete Wentz. Obaj współpracowali niegdyś w Arma Angelus (Pete Wentz był liderem i wokalistą tego zespołu, Joe Trohman grał w nim przez pewien czas na basie). To oni postanowili w 2001 roku, by wykorzystać swoje doświadczenie ze sceny hardcorowej i stworzyć nowy projekt, który będzie miał jednak bardziej pozytywne brzmienie. Pete Wentz zabrał się więc za pisanie bardziej popowych utworów. Tymczasem Joe Trohman przyjął do zespołu Patricka Stumpa, którego spotkał pewien czas wcześniej w kawiarni (Patrick Stump, który został mianowany wokalistą Fall Out Boy, grał wcześniej w kilku mniej znanych zespołach na swojej uczelni, tyle, że na perkusji).
Jeszcze w 2001 muzycy nagrali pierwsze demo, odbył się też wtedy ich pierwszy show. Wówczas anonimowi, na kolejnym swoim występie zapytali publiczność o propozycje nazwy dla swojego projektu. Traf chciał, że najgłośniej zareagował na to pytanie fan popularnej kreskówki The Simpsons, który krzyknął „Fallout Boy!” (imię jednego z drugoplanowych bohaterów). Kapela skorzystała z pomysłu – nie wiedząc, iż jest to odniesienie do kreskówki, nazwali siebie Fall Out Boy. Takim sposobem zespół osiągnął solidne podstawy – czas było wypłynąć na szersze wody. Udało się to w maju 2002, kiedy to na rynku znalazł się pierwszy EP Fall Out Boy, nagrany – wspólnie z kapelą Project Rocket – w studiu Uprising Records. Ta sama wytwórnia wydała pierwszy pełnometrażowy album zespołu – Fall Out Boy’s Evening Out With Your Girlfriend – w styczniu 2003 roku. Roku, który okazał się przełomowym w karierze członków kapeli.
Rok 2003.
W chwili trafienia pierwszego albumu do ogólnej sprzedaży, Fall Out Boy był już zakontraktowany z inną wytwórnią – florydzką Fueled by Ramen, która musiała najpierw siłować się pewien czas z Island Records, by wywalczyć względy członków Fall Out Boy i przekonać ich do współpracy. Zespół z Illinois zyskiwał coraz lepszą markę. Niebawem został również rozwiązany ostatni problem personalny – od dłuższego czasu zespół miał problemy z dobraniem właściwego perkusisty, ci, z których usług korzystano próbnie, nie spisywali się najlepiej, zaś Patrick Stump czuł się już na wokalu dostatecznie dobrze i nie było sensu zmieniać jego roli w kapeli. Dlatego też zaproszono do współpracy Andy’ego Hurleya; zresztą nieprzypadkowo jego, gdyż doskonale znał go Pete Wentz– wcześniej grali razem w metalcore’owym Racetraitor; do tego Andy grał na bębnach w Project Rocket, gdy ci tworzyli z Fall Out Boy wspomniany wspólny EP. Wykrystalizował się więc ostateczny skład zespołu.
Pierwszych kilka tygodni roku członkowie spędzili w studiu nagraniowym, tworząc materiał do nowej płyty, która wyszła na rynek już 4 miesiące po poprzednim krążku. Take This to Your Grave – bo tak nazywa się drugi album Fall Out Boy – zebrał bardzo pozytywne recenzje. Kapela ruszyła w pierwszy poważny tour i co najważniejsze – zainteresowały się nią media (FUSE, MTVu), które zaczęły puszczać ich pierwsze teledyski. 280 koncertów w 2003 roku pozwoliły zespołowi osiągnąć stałą grupę fanów w całej Ameryce. Z początku większym zainteresowaniem ludzi cieszyły się kapele, które odbywały tour razem z Fall Out Boy (Less Than Jake, The All-American Rejects, Yellowcard), jednak role zaczęły się szybko zmieniać. Sam lider zespołu – Pete Wentz – powiedział, że jesień tamtego roku była czasem, w którym „zaczynał rozumieć, że tych kilkuset fanów przychodzi specjalnie dla nich”. Pod koniec roku stacja MTV nagrała o Fall Out Boy odcinek „You Hear It First” (popularny, promujący nowe zespoły program), zwracając na tę kapelę oczy całego już świata. Ostatnim akcentem tych dwunastu miesięcy było podpisanie umowy z Island Records (co było też udanym zwieńczeniem roku dla owej wytwórni, która długo walczyła o ten kontrakt).
Fall Out Boy Mania (2004–2006).
Pierwsze miesiące następnego roku zespół spędził na trasie koncertowej, która przebiegała również przez Europę. W maju 2004 kapela wydała My Heart Will Always Be the B-Side to My Tongue – drugi (tym razem akustyczny) EP, połączony z materiałem DVD. Tym ostatnim sprawili swoim fanom niemałą radość – zawiera on swoistą historię kapeli; choć krótką, niezwykle barwną. Wydawcą wspomnianego EP jest jeszcze Fueled by Ramen – to ostatni akcent współpracy FOB’a z tą wytwórnią (FOB’a jako kapeli, gdyż Pete prowadził w późniejszym czasie prywatne interesy z tą kompanią). Następne miesiące przyniosły kolejne pojedyncze utwory, w tym nagranie demowe „Dance Dance”, którym Fall Out Boy zaskarbił sobie sympatię kolejnych fanów i mediów. Maj kolejnego roku (można więc powiedzieć, że w tym miesiącu każdego roku zawsze się coś działo) przyniósł długo oczekiwany album From Under the Cork Tree – lecz również wielki sukces kapeli z Illinois. Dość powiedzieć, że pierwsze 70 tysięcy kopii sprzedało się już w pierwszym tygodniu. Słuchacze w rekordowym tempie zaczęli również kupować wcześniejsze nagrania zespołu (tego samego maja 2005 remasterowana została pierwsza płyta, „Fall Out Boy’s Evening Out With Your Girlfriend”, zaś „Take This To Your Grave” osiągnął status Złotej Płyty).
Same „From Under the Cork Tree” szybko wskoczyło na 9 miejsce w najbardziej prestiżowym amerykańskim rankingu sprzedawanych płyt – Billboard 200. Album dwukrotnie zyskał status Platynowej Płyty, zaś singel „Sugar, We’re Goin Down” był – według stacji MTV2 – najlepszym klipem roku, plasując się na wszelkich ważniejszych listach w pierwszej dziesiątce. Top 10 bardziej uznanych notowań osiągnął również bez problemu następny singel Fall Out Boy – wspomniany „Dance Dance”. To najbardziej rozpoznawalny utwór tej kapeli, który przyniósł jej wielkie grono kolejnych fanów i który wykreował zbyt błędne spojrzenie świata na ten zespół – gdyż „Dance Dance” to znacznie bardziej komercyjne przedsięwzięcie, niż jakiekolwiek inne, związane z twórczością zespołu. Za członkami kapeli, wywodzącymi się ze sceny undergroundowej, zaczęły stać coraz poważniejsze pieniądze. Pete założył własną wytwórnię, Decaydance Records (zależną od Fueled by Ramen) oraz własną linię odzieżową (Clandestine Industries), zaś Patrick zaczął dorabiać jako producent, promując nowe zespoły. W 2006 roku, pod którego znakiem stała wielka (krajowa oraz zagraniczna) trasa koncertowa FOB’a, zespół ten został wybrany przez Grammy jednym z najlepszych nowych artystów na rynku (nominacja do nagrody), zdobył także kolejne wyróżnienie MTV (nagroda publiczności), a także prestiżową statuetkę Kerrang!, kolejną dla klipu do „Sugar, We’re Goin Down”. Wielokrotne występy na najważniejszych muzycznych galach, udziały w popularnych, amerykańskich wieczornych programach sprawiły, że na zespół z przedmieść Chicago nastąpiła swoista mania, która nie ominęła również Polski.
Plany (2007).
Na początku lutego 2007 roku wyszła, również na polski rynek, płyta Infinity on High – jest ona przełomowa pod wieloma względami. Pierwsze utwory, dostępne już do wysłuchania, a które się znajdą na tym krążku, zdradzają zmianę stylu Fall Out Boy. Jak sami muzycy mówią: „są to piosenki R&amp;B, które staraliśmy się przerobić na punk”. W pracę nad nową płytą kapeli zaangażowani zostali m.in. znani raperzy Jay-Z oraz Kanye West.
Płyta jest istotna również z innego względu, stanowi ona bowiem protest zespołu z powodu tego, co dzieje się na rynku pop-punkowym; stanowi też odpowiedź na pytanie, jak zmienili się sami członkowie kapeli. Nowe piosenki, mimo że różne brzmieniowo, zdradzają, że wewnątrz to wciąż ci sami ludzie.
Folie à Deux (2008).
W listopadzie 2008 roku na rynek weszła nowa płyta – Folie à Deux. W przeciwieństwie do poprzednich albumów, płyta ta charakteryzuje się bardziej popowym brzmieniem. Nie oznacza to jednak, że „FOB” zupełnie odeszli od swoich rockowych korzeni. Rockowy klimat zespołu podtrzymuje choćby utwór „West Coast Smokers”. Na płycie można usłyszeć również inne znane głosy, gościnnie wystąpił m.in. Brendon Urie z Panic! At The Disco.
i nieokreślona przerwa „hiatus” (2009).
Kompilacja zatytułowana Believers Never Die – Greatest Hits została wydana 17 listopada 2009. Zawiera single grupy, jak i 2 nowe piosenki. Jedna z nowych piosenek to nowa wersja „Alpha Dog”, utworu wydanego poprzednio jako demo na taśmie Welcome to the New Administration. Okładka płyty, zaprojektowana przez Daniela Dangera przedstawia dwa przytulające się szkielety; szkielety to odniesienie do przypadku z Mantui (Włochy) gdzie znaleziono pochowane razem zamknięte w uścisku. Znajdują się tam także liczne odniesienia do historii grupy oraz jej poprzednich dzieł.
20 listopada 2009, czwórka członków zespołu oświadczyła, że muszą odpocząć, robiąc nieokreśloną przerwę w działalności grupy. „Nie znamy przyszłości Fall Out Boy!” – stwierdzili członkowie. Basista i autor tekstów Pete Wentz powiedział, że prawdziwy powód to jego małżeństwo z piosenkarką Ashlee Simpson, które stało się przeszkodą dla funkcjonowania grupy. Dodał: „Myślę, że świat potrzebuje trochę mniej Pete’a Wentza”.
Nieoficjalny rozpad (2010).
1 lutego 2010 basista Pete Wentz napisał w serwisie Twitter: „Nie rozumiecie? Przerwa będzie wieczna aż nie staniecie się samotni albo starzy. Ja nie planuję jednego ani drugiego. Nie wyobrażam sobie ponownego grania w FOB. Coś musiałoby się zmienić w mojej głowie lub moim sercu... nie w portfelu”.
2 lutego 2010 Spin Magazine wydał wywiad z wokalistą Patrickiem Stumpem, który odpowiada na Tweety Pete’a Wentza słowami: „Nie jestem teraz w Fall Out Boy. Ale w ten czy inny sposób, zespół zawsze będzie obecny... Czy będziemy grali razem, czy nie, nie wiem. Jeśli tak, to zrobimy to ze słusznych powodów. Jeśli nie, to też będzie ze słusznych powodów”. Stump mówił także Spin.com, że skupia się na swojej przyszłej karierze solowej.
Później tego samego dnia perkusista Andy Hurley napisał na Twitterze: „Ja też odchodzę”. Gitarzysta Joe Trohman napisał w odpowiedzi „Dobra, ja też odchodzę”.
Wentz podsumował to wszystko na swoim blogu, pisząc: „nie znam przyszłości Fall Out Boy. Żenującym byłoby mówić jedno, gdy potem przyszłość narzuci coś innego. O ile wiem zespół ma przerwę (nikt nie chce powiedzieć słowa na “h” [hiatus-przerwa]). Skoro nie mam solowego projektu, nadal nie mogę przewidzieć czy kiedyś jeszcze zagram w grupie. Nie przez moje osobiste relacje, skoro jako Fall Out Boy oddaliliśmy się od siebie. W tym oświadczeniu chciałbym napisać, że istnieje możliwość, że FOB zagra znów beze mnie albo będę jego częścią, jeśli każdy będzie tego samego zdania. To nie jest niczyja wina i nie ma żadnej niechęci w tej decyzji. czuję, że jako fani powinniście to wiedzieć. Nie ma tutaj konkretnego powodu. Side-projecty albo zespoły są wspierane przez wszystkich członków zespołu. Sam jestem największym fanem FOB i jeśli to nasze dziedzictwo, to niech tak będzie. Jestem z tego dumny”.
Reaktywacja zespołu (2013).
4 lutego 2013 roku Fall Out Boy znów stało się zespołem gdy ukazał się ich nowy singiel „My Songs Know What You Did In The Dark (Light Em Up)” i napisali że ich przyszłość zaczyna się od nowa. Pracują nad nowym albumem Save Rock'N'Roll. Jakiś czas później zespół ruszył w trasę koncertową, po całym świecie, promującą nową płytę FOB. Na niektórych koncertach będzie można oprócz wcześniej wymienionej grupy zobaczyć między innymi Panic! at the Disco.
Członkowie zespołu.
Byli członkowie

</doc>
<doc id="463300" url="https://pl.wikipedia.org/wiki?curid=463300" title="1934 w literaturze">
1934 w literaturze



</doc>
<doc id="463303" url="https://pl.wikipedia.org/wiki?curid=463303" title="William Murdoch">
William Murdoch

William McMaster Murdoch (ur. 28 lutego 1873 w Dalbeattie, zm. 15 kwietnia 1912 na Oceanie Atlantyckim) – brytyjski marynarz, pierwszy oficer na statku „Titanic”, porucznik Royal Naval Reserve.
Życiorys.
Urodził się w rodzinie o bogatej tradycji żeglarskiej. Jego ojciec, Samuel Murdoch, był kapitanem i przyjaźnił się z pisarzem Josephem Conradem.
W 1887 William ukończył szkołę średnią i rozpoczął praktykę marynarską na statku „Charles Cosworth” należącym do armatora William Joyce &amp; Coy. W 1891 uzyskał patent drugiego oficera. W 1899, podczas wojny burskiej, został mianowany porucznikiem Royal Naval Reserve. W 1900 rozpoczął pracę dla White Star Line na statkach „Medic” i „Runic” obsługujących linię Liverpool – Sydney, a w 1903 podjął służbę, jako drugi oficer, na parowcu „Arabic” pływającym na prestiżowej linii z Liverpoolu do Nowego Jorku, wiodącej przez niebezpieczne wody północnego Atlantyku. Podczas jednego z rejsów, zmieniając rozkazy pierwszego oficera, zapobiegł zderzeniu „Arabica” z żaglowcem. Od 1904 pełnił funkcję drugiego oficera na największych statkach White Star Line, m.in. „Celtic”, „Oceanic”, „Cedric” i „Adriatic”, na którym był już pierwszym oficerem.
W 1907 poślubił Adę Florence Banks, którą poznał w 1903 na pokładzie „Medica”.
W maju 1911 Murdoch zaciągnął się, w randze pierwszego oficera, na statek „Olympic”, którym dowodził kapitan Edward Smith, a następnie został przeniesiony na „Titanica”.
Na pokład „Titanica” wsiadł w Belfaście. Pierwotnie miał być głównym oficerem, ale kapitan Edward Smith wyznaczył na to stanowisko Henry’ego Wilde’a, co spowodowało, że Murdoch został niejako zdegradowany do stopnia pierwszego oficera.
W momencie kolizji Titanica z górą lodową, 14 kwietnia 1912, pełnił służbę na mostku kapitańskim. Po odebraniu meldunku o górze lodowej na kursie statku natychmiast podjął decyzję i wydał sternikowi Robertowi Hitchensowi rozkaz „Ostro na sterburtę”, a do maszynowni „Cała wstecz” próbując ominąć przeszkodę. Mimo tego nie udało się uniknąć kolizji z potężną górą lodową. Według niektórych wydanie takiego rozkazu było błędem, gdyż ster szybciej reaguje przy większej prędkości. Idealnym wyjściem z sytuacji, w jakiej znalazł się Murdoch 14 kwietnia 1912 było wydanie następujących rozkazów: albo tylko „Cała wstecz” lub tylko „Ostro na sterburtę”. Według bardziej prawdopodobnej wersji, Murdoch podjął właściwą decyzję i robił, co mógł, by uniknąć zagłady statku. Był odpowiedzialny za ewakuację pasażerów na prawej burcie statku. Utrzymuje się, że uratował więcej ludzi niż prowadzący ewakuację na lewej burcie drugi oficer Charles Lightoller, gdyż inaczej zinterpretował rozkaz kapitana: nie „Wyłącznie kobiety i dzieci”, a „Kobiety i dzieci najpierw”. Przyczyniło się to też do sprawniejszej ewakuacji pasażerów.
Pokazane w filmie "Titanic" Jamesa Camerona samobójstwo Murdocha (w tej roli wystąpił Ewan Stewart) nie jest prawdą, podobnie jak wzięcie przez niego łapówki od jednego z pasażerów. Ostatni raz widziany był na pokładzie przy próbie opuszczenia na wodę składanej szalupy ratunkowej. Najprawdopodobniej zginął próbując ratować innych pasażerów. Jego ciało nigdy nie zostało znalezione.
W Dalbeattie, jego rodzinnym mieście, został odsłonięty pomnik ku jego czci.

</doc>
<doc id="463304" url="https://pl.wikipedia.org/wiki?curid=463304" title="FTTX">
FTTX

FTTX (Fiber-to-the x) – szerokopasmowy system telekomunikacyjny, oferujący takie usługi jak:
Medium transmisyjnym są kable światłowodowe. Usługa kierowana jest zarówno do małych, średnich firm jak i do użytkowników domowych. FTTX nie jest nową technologią, jej odmiana FTTH dla użytkownika domowego była dostępna już w latach 90. XX wieku. 

</doc>
<doc id="463308" url="https://pl.wikipedia.org/wiki?curid=463308" title="Księstwo łowickie">
Księstwo łowickie

Księstwo Łowickie (łac. "Ducatus Loviciensis") – XVII-XVIII wieczna, historyczna nazwa ziem leżących wokół dwóch miast Łowicza oraz Skierniewic stanowiących uposażenie biskupstwa gnieźnieńskiego.
Nazwa.
W Polsce przedrozbiorowej nazwa "księstwo łowickie" była używana jako nazwa zwyczajowa dóbr arcybiskupów gnieźnieńskich. Stała się nazwą urzędową po nadaniu jej przez cara Aleksandra I, który stworzył "księstwo łowickie" i nadał tytuł "księżnej łowickiej" żonie swojego brata, wielkiego księcia Konstantego.
Nazwa zwyczajowa.
Zwyczajowa nazwa "księstwo" na określenie dóbr arcybiskupich w okolicach Łowicza była uzasadniona historycznie i językowo. Uzasadnienie historyczne wynikało z roli państwowej arcybiskupów gnieźnieńskich, do których zwracano się niekiedy "książę", a językowe z etymologii i użycia polskiego słowa "książę". Po pierwsze, arcybiskup gnieźnieński, nie będąc monarchą, pełnił w okresie bezkrólewia ważną rolę państwową interrexa, czyli zastępował głowę państwa do koronacji następnego władcy. Po drugie, użycie słowa "książę" dla określenia osoby pełniącej taką rolę mogło być uzasadnione polskim źródłosłowem tego tytułu. Słowo "książę" w języku polskim jest używane na określenie różnych pojęć, którym w niektórych językach europejskich odpowiadają terminy wywodzące się od łacińskich słów princeps i dux, wobec czego nie ma jednego tłumaczenia tego słowa na inne języki, co może prowadzić do nieporozumień. Jednak użycie tytułu "książę", gdy tak zwrócił się do arcybiskupa król Kazimierz Wielki w trakcie jego sporu z księciem mazowieckim Siemowitem III, nie oznaczało utworzenia "księstwa łowickiego", a król nie nadawał arcybiskupowi tytułu "księcia łowickiego". Spór dotyczył kasztelanii łowickiej, a król, zwracając się tak, grzecznościowo podkreślał ważną rolę arcybiskupa w państwie i fakt, że dobra te zostały arcybiskupom gnieźnieńskim nadane w związku z tą rolą państwową.
Skoro więc biskup gnieźnieński mógł być określany jako "książę", a nadano mu dobra ziemskie w okolicach Łowicza, to w potocznym użyciu mogło się pojawić zwyczajowe określenie "księstwo łowickie" na określenie "kasztelanii łowickiej" i przyległych terenów. Jednak pierwsze udokumentowane użycie terminu "księstwo łowickie" pojawiło się dopiero w roku 1739 po łacinie w formie "Ducatus Lovicensis". Nie było to nadanie tytułu książęcego, ale wyłącznie użycie tej nazwy w inwentarzu dóbr arcybiskupstwa (łac. "Inventarium Ducatus Lovicensis"). Pochodzenie nazwy "księstwa łowickiego" jest więc inne niż nazwy Księstwo Siewierskie. Łączy je tylko to, że obydwa były "księstwami biskupimi", ale z innych powodów. W tym drugim przypadku biskup krakowski odkupił istniejące już znacznie wcześniej samodzielne księstwo.
Nazwa urzędowa.
Nazwa "Księstwo łowickie" i tytuł "księżnej łowickiej" zostały w roku 1820 nadane urzędowo przez Aleksandra I, który w roku 1815 na mocy postanowień Kongresu Wiedeńskiego został królem Polski i przejął te tereny, określane od 1795 jako własność rządowa. Po utworzeniu księstwa, Joannie Grudzińskiej, żonie wielkiego księcia Konstantego, nadano tytuł księżnej łowickiej. Z uwagi na to, że jednym ze ślubów, które wzięła z Konstantym był ślub katolicki, a między prawosławiem i katolicyzmem trwał wielowiekowy konflikt, nie mogła ona zostać wielką księżną kraju prawosławnego. Konstanty był pierwszy w kolejności dziedziczenia tytułu cesarskiego po Aleksandrze I, według zasad, ustanowionych dnia 5 (16) kwietnia 1797 roku przez Pawła I. Zgodnie z tą kolejnością, Joanna mogłaby - w razie śmierci Aleksandra I - stać się żoną cara, czyli Cesarzową Wszechrusi. W zależności od dalszego rozwoju wydarzeń mogłaby nawet objąć rządy w roli samodzielnej władczyni Rosji. Mogłaby, gdyby nie to, że te same zasady ustalania kolejności dziedziczenia wykluczały jednak objęcie tronu przez tych spadkobierców, którzy nie wyznawali wyłącznie wiary prawosławnej. Ślub katolicki mógłby więc być uznany za przeszkodę, chociaż z drugiej strony, Aleksander I miał możliwość wprowadzenia zmian w przepisach wprowadzonych przez swojego ojca. Wybrana została inna możliwość. Utworzenie księstwa łowickiego pomogło zapobiec powstaniu zapowiadającego się problemu dynastycznego. Konstanty dwukrotnie, w roku 1823 i w roku 1825, zrezygnował z praw do tronu rosyjskiego.
Zasięg terytorialny.
Terytorium księstwa zmieniało się w czasie. W XVI wieku księstwo łowickie obejmowało dwa miasta oraz 116 wsi.
Dekretem cesarskim z dnia 9 lipca 1822 r. wydanym w Petersburgu określono granice zewnętrzne księstwa. Należały do niego również folwark i grunty po dawnym zamku łowickim, niektóre grunty pod Łowiczem, a w Skierniewicach pałac, ogród i folwark. Dodatkowym nadaniem carskim z 1829 roku majętność ta zwiększyła się o ekonomie Skierniewice, Głuchów, Bąków, Jeziorko i Kompina.
W 1842 roku księstwo łowickie obejmowało swoim zasięgiem 69498 morg, a na jego terytorium znajdowały się dwa miasta oraz ok. 200 wsi, w których w sumie mieszkało ok. 50 tysięcy mieszkańców. W jego granicach znajdowały się dwa miasta Łowicz oraz Skierniewice, miasteczko Iłów z przyległymi wsiami, w powiecie łowickim dobra: Chruśle, Rybi oraz Trzcianka, w pow. rawskim Wólka Krosnowska.
Historia.
Pierwotnie księstwo stanowiło kompleks dóbr arcybiskupów gnieźnieńskich rozciągający się wokół Łowicza, potwierdzony już w 1136 roku jako uposażenie arcybiskupstwa gnieźnieńskiego. Własność ta pomnażana była nadaniami królewskimi i sejmowymi.
W 1795 r., po III rozbiorze Polski, księstwo łowickie zostało przejęte przez rząd pruski, następnie Napoleona (1806), który przekazał je jako donację dla marszałka Francji Louisa Davouta (1807). W 1815 r. stało się własnością rządową Królestwa Polskiego, a w 1820 r. zostało nadane przez cara Aleksandra wielkiemu księciu Konstantemu i jego żonie Joannie Grudzińskiej (księżnej łowickiej), którzy przeprowadzili tam oczynszowanie chłopów, przyczyniając się do ich względnej zamożności.
Od 1838 r. do I wojny światowej księstwo pozostawało bezpośrednią własnością carów, którzy często urządzali w okolicy wielkie polowania. W tym celu decyzją cara na terenie księstwa utworzono zwierzyniec oraz bażantarnię, w których hodowano zwierzynę łowną. Pod koniec XIX wieku w zwierzyńcu tym przebywało ok. 500 danieli oraz 30 jeleni, a także ok. 500 sztuk bażantów.

</doc>
<doc id="463309" url="https://pl.wikipedia.org/wiki?curid=463309" title="Barbara Bukowska">
Barbara Bukowska

Barbara Letka z domu Bukowska (ur. 18 sierpnia 1981 w Czechowicach-Dziedzicach) – polska judoczka. 
Życiorys.
Brązowa medalistka mistrzostw Europy w 2003 w Düsseldorfie, wielokrotna uczestniczka mistrzostw Europy i mistrzostw świata, czternastokrotna medalistka Mistrzostw Polski, w tym pięciokrotna złota medalistka mistrzostw Polski Seniorek, od 2005 roku zawodniczka WKS Śląsk Wrocław. 18 czerwca 2005 wyszła za mąż za zapaśnika Marcina Letkiego. Była reprezentantką Wojskowego Zespołu Sportowego we Wrocławiu w stopniu starszy szeregowy. 
W 2007 roku zdobyła dwa brązowe medale podczas 4. Światowych Wojskowych Igrzysk Sportowych w Indiach, jeden w drużynie, a drugi indywidualnie. W 2009 roku zakończyła karierę sportową.

</doc>
<doc id="463311" url="https://pl.wikipedia.org/wiki?curid=463311" title="Kościelne oznaki godności">
Kościelne oznaki godności



</doc>
<doc id="463313" url="https://pl.wikipedia.org/wiki?curid=463313" title="Kalendarium powstania warszawskiego – 18 września">
Kalendarium powstania warszawskiego – 18 września

18 września, poniedziałek.
Przeprawa zza Wisły na Powiśle Czerniakowskie 63 żołnierzy 9. pułku dowodzonych przez mjr Stanisława Łatyszonka. Ewakuacja pontonami na brzeg Pragi chorych i ciężko rannych.
Tego dnia wykonana została misja „Frantic” czyli przylot nad Warszawę 110 bombowców amerykańskich. Miały one przynieść istotną pomoc, jednak zdecydowanie spóźnioną. Dokonały zrzutów, których większa ilość spadła na tereny kontrolowane przez nieprzyjaciela. Powstańcy przejęli ok. 16 ton ładunków, co wynosiło prawie 20% całości zrzutów.
Bombardowanie ulic: Wilanowskiej i Okrąg. Strata całej Czerniakowskiej. W trakcie walki Niemcy podpalają posesję przy ulicy Solec 41, w której znajdował się powstańczy szpital. Nieprzyjaciel nie pozwala ewakuować rannych, otwierając ogień do idących im z pomocą sanitariuszek. W płomieniach lub od niemieckich kul ginie ok. 60 rannych i kilka sanitariuszek.
Z raportu gen. Nicolausa von Vormanna, dowódcy 9. Armii niemieckiej, do gen. Hansa Reinhardta, dowódcy armii „Środek”:
W załączniku dołączonym do raportu generał uściślił straty na 8951 zabitych i rannych od początku powstania.
Tego dnia Niemcy wysadzili w powietrze Stację Pomp Rzecznych przy ul. Czerniakowskiej.

</doc>
<doc id="463314" url="https://pl.wikipedia.org/wiki?curid=463314" title="Flaga stanowa Maine">
Flaga stanowa Maine

Flaga stanowa Maine – flaga stanowa przyjęta w 1909, jeden z symboli stanu Maine. Flaga składa się z godła pieczęci stanowej na niebieskim tle w tym samym odcieniu, który został użyty na fladze Stanów Zjednoczonych.
W sondażu przeprowadzonym w 2001 przez North American Vexillological Association, amerykańską organizacją weksylologiczną, flaga stanowa Maine znalazła się na 60. miejscu wśród 72 flag stanów i terytoriów zależnych USA oraz prowincji Kanady, które oceniano w skali od 0 do 10. Organizacja zwróciła uwagę, iż większość flag stanowych USA zawiera godło pieczęci stanowej, co wpłynęło niekorzystnie na ich wynik w sondażu.

</doc>
<doc id="463315" url="https://pl.wikipedia.org/wiki?curid=463315" title="María Sánchez Lorenzo">
María Sánchez Lorenzo

María Antonia Sánchez Lorenzo (ur. 7 listopada 1977 w Salamance) – hiszpańska tenisistka, reprezentantka kraju w Fed Cup, olimpijka z Aten (2004).
Ojciec nauczył ją tej gry, gdy miała osiem lat. Lubi grać na twardych kortach, najlepiej uderza z forhendu. Rodzice mają imiona Francisco i María Antonina. Jej rodzeństwo: brat Carlos i siostra Marta są studentami.
Kariera tenisowa.
Zawodową tenisistką była w latach 1994–2006.
Wygrała jeden tytuł singlowy w karierze o randze WTA Tour, w 1999 roku w Knokke-Heist. W cyklu rozgrywek ITF triumfowała w dziewięciu imprezach singlowych i jednej deblowej.
W latach 1995–1999, 2003–2006 reprezentowała Hiszpanię w Fed Cup zwyciężając w trzech meczach z dziesięciu rozegranych.
Lorenzo raz zagrała na igrzyskach olimpijskich, w Atenach (2004), ponosząc porażkę w pierwszej rundzie gry pojedynczej ze Słowenką Katariną Srebotnik.
W rankingu gry pojedynczej Lorenzo najwyżej była na 33. miejscu (5 kwietnia 2004), a w klasyfikacji gry podwójnej na 78. pozycji (19 czerwca 2006).
Zwycięstwa singlowe w cyklu ITF:

</doc>
<doc id="463317" url="https://pl.wikipedia.org/wiki?curid=463317" title="Pieczęć stanowa Maine">
Pieczęć stanowa Maine

Głównym godłem pieczęci Maine jest sosna wejmutka. Przypomina o przydomku: "Stan sosny". Siedzący pod nią łoś symbolizuje rozległe, czyste lasy. Woda oznacza morze. Farmer, trzymający kosę, reprezentuje rolnictwo, a marynarz wsparty na kotwicy jest symbolem handlu i rybołówstwa. Gwiazda i stanowa dewiza, "Kieruję" (Dirigo), symbolizuje fakt, że Gwiazda Polarna zawsze była gwiazdą przewodnią żeglarzy, traperów i osadników.

</doc>
<doc id="463318" url="https://pl.wikipedia.org/wiki?curid=463318" title="1932 w literaturze">
1932 w literaturze



</doc>
<doc id="463319" url="https://pl.wikipedia.org/wiki?curid=463319" title="Lina Krasnorucka">
Lina Krasnorucka

Lina Władimirowna Krasnorucka, ros. Лина Красноруцкая (ur. 29 kwietnia 1984 w Obnińsku) – rosyjska tenisistka, reprezentantka w Pucharze Federacji.
Kariera tenisowa.
Była liderką rankingu juniorskiego i w 1999 wygrała grę pojedynczą juniorek US Open. W tym samym roku rozpoczęła oficjalnie karierę zawodową. W cyklu WTA Tour debiutowała w 1999 na turnieju w Luksemburgu, dochodząc do półfinału po zwycięstwach nad wyżej notowanymi rywalkami Magdaleną Maleewą i Silvią Fariną Elią. Obie przeciwniczki prowadziły wysoko (Maleewa 6:3, 5:2, Farina Elia 6:0, 3:1), ale Krasnorucka odwracała losy spotkań; w półfinale Rosjanka sama nie wykorzystała prowadzenia 7:5, 3:0 z Belgijką Dominique Van Roost, przegrywając w trzech setach.
W 2001 awansowała do czołowej setki rankingu. Jako jedna z najmłodszych zawodniczek w historii doszła do ćwierćfinału wielkoszlemowego French Open, pokonując m.in. Francuzkę Nathalie Tauziat, a przegrywając z Justine Henin. Była także w IV rundzie Wimbledonu. Od 2002 rozpoczęły się jej kłopoty zdrowotne – w Australian Open po wycofaniu Sereny Williams zajęła miejsce Amerykanki w drabince rozstawienia, ale sama skreczowała na początku pierwszego pojedynku z Conchitą Martínez. Kontuzja wykluczyła ją z gry na pół roku, w efekcie spadła w rankingu na koniec drugiej setki. Jesienią 2002 doszła do półfinału turnieju w Pattaya.
Sezon 2003 był najlepszy w dotychczasowej karierze Krasnoruckiej. Osiągnęła ćwierćfinał turnieju "Pan Pacific" w Tokio, przegrywając z Monicą Seles, której zrewanżowała się wkrótce w Doha (pierwsze zwycięstwo nad rywalką z czołowej dziesiątki rankingu). Latem 2003 doszła do finału prestiżowego turnieju "Canadian Open" (zaliczanego do kategorii "Tier I"), gdzie pokonała m.in. nową liderkę rankingu Kim Clijsters (w finale przegrała z Henin-Hardenne). W listopadzie 2003 zajmowała najwyższą w karierze pozycję w rankingu światowym – nr 26. Kolejne problemy zdrowotne uniemożliwiły jej starty wiosną i latem 2004 (zdołała zagrać w turniejach na kortach trawiastych, dochodząc m.in. do półfinału w 's-Hertogenbosch), w sezonie 2005 z życia turniejowego wykluczyła ją ciąża. Zawodniczka nie wyklucza powrotu do tenisa w 2006, ale rozważa także zakończenie kariery sportowej. W czasie przymusowych przerw zajmowała się komentowaniem tenisa w telewizji rosyjskiej.
Jedyne dotychczas zwycięstwo turniejowe Krasnorucka odniosła w deblu, w Hertogenbosch w 2003. Partnerowała jej rodaczka Jelena Diemientjewa. Kilka tygodni później Rosjanki osiągnęły także półfinał Wimbledonu, eliminując m.in. siostry Williams. Pod koniec 2003 Krasnorucka zajmowała 23. miejsce w klasyfikacji gry podwójnej. W US Open 2003 doszła do finału gry mieszanej w parze z Kanadyjczykiem Danielem Nestorem, przegrywając z Bobem Bryanem i Katariną Srebotnik w trzech setach (ostatni zakończony tie-breakiem) i nie wykorzystując trzech piłek meczowych. W 2001 była w składzie rosyjskiej reprezentacji w Pucharze Federacji.
Praworęczna zawodniczka, z bekhendem oburęcznym, w czasie aktywnej kariery przy wzroście 174 cm ważyła około 59 kg. Mieszka w rodzinnym Obnińsku.

</doc>
<doc id="463321" url="https://pl.wikipedia.org/wiki?curid=463321" title="Bawarowie">
Bawarowie

Bawarowie (inaczej Bajuwarowie) – jeden z ludów germańskich, zamieszkujący od V w. tereny dzisiejszej Bawarii, czyli obszary dawniejszych rzymskich prowincji Noricum i wschodniej Recji.
Według jednej z teorii wcześniej byli znani jako Markomanowie i zamieszkiwali Kotlinę Czeską, czyli Boiohaemum. Według innej teorii do powstania Bawarów przyczyniło się kilka ludów zasiedlających od strony Czech obszar rzymskiej prowincji Recja II ("Raetia Secunda"), w tym podkreśla się rolę Turyngów i części Longobardów.
Władzę książęcą sprawowała dynastia Agilolfingów, która próbowała utrzymać niezależność wobec Franków, m.in. dzięki związkom z Longobardami. Pierwszym znanym władcą był Garibald I (Heribald I), panujący w latach 548(?)–590. Zamierzenia mające na celu zachowanie suwerenności zakończyły się fiaskiem w 788 roku, gdy Tassilo III zmuszony był przekazać władzę Karolowi Wielkiemu. Rekompensatą za to była możliwość ekspansji osadniczej na wschód od Anizy (w związku z likwidacją państwa Awarów).
Po tym, gdy w VIII wieku weszli w skład państwa Franków, później w wyniku traktatu w Verdun w 843 roku włączono ich do dziedziny Ludwika Niemieckiego, która rozciągała się mniej więcej między Łabą a Renem. W 907 roku władzę przejęła miejscowa dynastia Luitpoldingów (907–947 i krótko 983–985). W roku 911 kraina Bajuwarów stała się Bawarią – jednym z pięciu księstw, na które podzieliło się to państwo (oprócz niej powstały jeszcze Saksonia, Szwabia, Frankonia i Lotaryngia). W 948 roku władcą został przedstawiciel dynastii saskiej Henryk I Ludolfing, który pojął za żonę córkę Arnulfa, władcy z dynastii Luidpoldingów.
Kultura materialna Bajuwarów nie odbiegała od innych ówczesnych ludów germańskich. Wyróżniało ich częste stosowanie krótkiego miecza (sax), a w stroju kobiecym zwłaszcza w wieku VII duże znaczenie miały ozdoby głowy, a w męskim okuć pasa z przedstawieniami twarzy ludzkiej (znane i u Alamanów).
Czołową postacią życia kulturalnego Bajuwarów w VIII w. jest biskup , autor żywotów św. Korbiniana i św. Emmerama.

</doc>
<doc id="463322" url="https://pl.wikipedia.org/wiki?curid=463322" title="Historia Poznania 1806–1815">
Historia Poznania 1806–1815

Nowa sytuacja polityczna.
Klęska Prus oraz wkroczenie Francuzów do Berlina, sprawiły, że realnym stało się odzyskanie przez Polskę niepodległości, szczególnie, że Napoleon Bonaparte sprzyjał Polakom jako naturalnym przeciwnikom państwa Pruskiego. Korzystając z kryzysu monarchii Hohenzollernów cesarz wysłał do Wielkopolski gen. Jana Henryka Dąbrowskiego i Józefa Wybickiego. Ich zadaniem oprócz zorganizowania władz tymczasowych w ogarniętych chaosem Prusach Południowych było zorganizowanie regularnej armii liczącej 20-30 tys. żołnierzy.
Na wieść o zbliżającej się armii francuskiej, w nocy z 1 na 2 listopada 1806, wojska pruskie, a wraz z nimi część wyższych urzędników, zwłaszcza Kamery i Rejencji wycofała się, zaś 3 listopada do miasta wkroczyła entuzjastycznie witana awangarda armii Napoleona. W związku z tym wytworzyła się luka, którą szybko zapełniły istniejące dotąd jako gabinet cieni władze tymczasowe na czele z Dąbrowskim i Wybickim.
Działania władz tymczasowych.
Nowa rzeczywistość polityczna nie pociągnęła za sobą gwałtownych zmian administracyjnych. Dąbrowski i Wybicki dążyli do zapobieżenia anarchii i walkom utrzymując dotychczasową strukturę władzy. Kamerę zastąpiła złożona z wielkopolskich możnych Komisja Wojewódzka. Zmieniono także wyższych urzędników miejskich. Jeszcze w listopadzie prezydentem został Dominik Kotecki, który pełnił już tę funkcję w I Rzeczypospolitej, zaś dyrektorem policji został Kazimierz Czochorn. Tymczasem urzędnicy niższego szczebla pozostali na swoich stanowiskach. Wymiany aparatu administracyjnego dokonywano stopniowo, a dotychczasowi urzędnicy mogli zachować swoje stanowiska pod warunkiem złożenia przysięgi wierności nowym władzom.
Nowy ustrój.
Powołana w styczniu 1807 r. Komisja Rządząca dokonała kolejnych zmian we władzach miasta. Korzystając z przedrozbiorowej "Ustawy o miastach" z kwietnia 1791 miasto podzielono na 3 wydziały, w których wybrano po 15 przedstawicieli. Zgromadzenie tych 45 przedstawicieli wybrało następnie 9 rajców. Nowa rada składała się niemal wyłącznie z Polaków. Jedynym przedstawicielem niemieckiej mniejszości był Tatzler, który objął urząd wiceprzewodniczącego rady miasta, a następnie także dyrektora policji.
Kolejne zmiany wprowadziła Konstytucja Księstwa Warszawskiego z 22 lipca 1807 r. Zmienił się przede wszystkim status mieszczan. Wzorowana na francuskiej, nowa ustawa zasadnicza nadała mieszczanom wolność osobistą i zrównała ich prawnie ze szlachtą. Tę sprawę głębiej regulował obowiązujący również w Księstwie Kodeks Napoleona, który wprowadził między innymi pełną swobodę handlu. Mieszczanie mogli odtąd uczestniczyć w pracach Sejmu na równi ze szlachtą. Co prawda ich przedstawicieli nie nazywano posłami a deputowanymi gmin, a i obór odbywał się nie na sejmiku a na odrębnych zgromadzeniach, jednak ich prawa i obowiązki pozostawały identyczne. Te same rady gmin, które wybierały deputowanych obierały również podwójną liczbę, czyli w przypadku Poznania 60, kandydatów na rajców, spośród których właściwego wyboru dokonywał król. W obradach zgromadzenia uczestniczyli posiadacze nieruchomości w mieście, oraz, co było nowością, przedstawiciele niektórych zawodów w tym inteligencja i wojskowi.
Konstytucja Księstwa ustanowiła również nowy ustrój władz miejskich. W przypadku Poznania miastem miał kierować prezydent mianowany przez króla, a podlegający prefektowi Departamentu Poznańskiego. Pomocą prezydentowi miało służyć trzech ławników i trzech dyrektorów policji. Ograniczono również poważnie funkcję rady miejskiej. Regulujący jej funkcję dekret z 10 lutego 1809 r., w którym zadania rady ograniczono do układania i kontroli realizacji budżetu miasta. Mogła ona, co prawda, zajmować się również innymi problemami gospodarczymi, ale utrudnione to zostało poprzez odgórne ustalenie, że rada zbiera się jedynie podczas trzech stałych, sześciodniowych posiedzeń w roku rozpoczynających się 1 kwietnia, 1 października i 1 grudnia. Na początku każdej sesji wybierano nowego przewodniczącego i sekretarza rady. Połowa członków rady wymieniana była co dwa lata.
Pierwszym prezydentem Poznania mianowanym przez króla został Milewski, lecz jeszcze w 1807 zastąpił do Bernard Rosse (zatwierdzony przez króla w 1808). W 1813 prezydentem został zaś Szymon Wroniecki.
Zasady dotyczące zgromadzeń gminnych uchwalono 19 grudnia 1807 r., zaś pierwsze takie zgromadzenie w Poznaniu, który stanowił jedną gminę, odbyło się 10 lutego 1809 r. w poznańskiej farze. Obradom przewodniczył doktor medycyny Rutter. Na tym zgromadzeniu, na wniosek prezydenta Rossego, wybrano deputowanego do sejmu Piotra Stremlera. Kolejne zgromadzenie miało miały miejsce w lutym 1811; dokonano na nim, zgodnie z prawem, wymiany połowy deputowanych. Ostatnie zgromadzenie miało miejsce 20 lipca 1812, kiedy to Poznań przystąpił do konfederacji mającej na celu połączenie wszystkich zaborów.
Ograniczeniu uległy natomiast prawa mniejszości żydowskiej. Co prawda z punktu widzenia Konstytucji nie różniły się one od praw innych wyznań, jednak dekret z 17 października 1808 r. zawiesił prawa obywatelskie tej mniejszości. Teoretycznie okres ten miał sprawdzić zdolności asymilacyjne tej grupy społecznej, jednak odizolowanie jej od życia politycznego przyniosło odwrotny skutek, a bogatszą warstwę Żydów nastawiło wręcz proprusko, gdyż w okresie Prus Południowych posiadała ona najszersze jak dotąd uprawnienia.
Pobyt Napoleona.
Począwszy od listopada 1806 aż do lutego 1807 Poznań leżał na trasie przemarszów licznych oddziałów wojskowych, a podczas kampanii pomorskiej 1807 r. otoczono tu opieką ponad 8 tys. rannych. Ponadto miasto stanowiło punkt zborny dla formujących się pułków polskich. Wszystko to obciążało miasto kwaterunkami i obowiązkowymi usługami na rzecz armii, dodatkowo opłacano nadal pochodzące z pruskich czasów podatki. Mimo to mieszczanie ochoczo wspierali sojusznicze armie. Przykładowo w pierwszych dniach przeprowadzono zbiórkę, która przyniosła 600 talarów.
Wraz z oddziałami w mieście zjawiali się wyżsi dowódcy, m.in. marszałkowie Louis Nicolas Davout i Joachim Murat. W końcu, 27 listopada do miasta wjechał sam Napoleon Bonaparte ze swoim sztabem. Z tej okazji miasto było co noc oświetlane pochodniami, a każdego wieczoru odbywały się liczne bale i przyjęcia. Cesarz na swoją siedzibę wybrał kolegium pojezuickie. Licznie przybywała wówczas do miasta szlachta, z jednej strony zwołana na pospolite ruszenie, a z drugiej chcąca zapewnić cesarza o swoim oddaniu. Również w Poznaniu, 10 grudnia 1806 r. cesarz przyjął delegację Elektoratu Hanoweru. Napoleon opuścił Poznań 12 grudnia 1806.
Przez następne miesiące Poznań nadal stanowił miejsce postoju oddziałów zmierzających na wschód, aż do podpisania traktatu tylżyckiego 7 lipca 1807 r.
Sytuacja gospodarcza.
Poznań pod względem gospodarczym zasadniczo się nie zmienił w okresie Księstwa Warszawskiego. Nadal stanowił siedzibę władz, tym razem departamentu, w tym prefekta. Umieszczono tu siedziby sądów karnego i cywilnego. Administracja zaczęła ulegać stopniowej polonizacji dzięki mianowaniu na kolejne stanowiska absolwentów Szkoły Głównej i Administracji w Warszawie uzupełnianej przez absolwentów poznańskiego gimnazjum.
Miasto nadal też stanowiło ważny węzeł komunikacyjny. Przebiegał tędy szlak z Warszawy do Drezna, które stanowiło siedzibę księcia warszawskiego a zarazem króla saskiego, a także droga do Berlina i dalej na zachód do Francji, tędy też kierował się główny szlak z Europy Zachodniej do Rosji.
Strategiczne położenie miasta sprawiło, że stacjonował w nim zawsze silny garnizon polski lub francuski, a najczęściej oba. Z jednej strony oddziały stanowiły poważne obciążenie dla budżetu, z drugiej natomiast strony, wraz z licznymi urzędnikami sprzyjały rozwojowi rzemiosła i handlu detalicznego, zwłaszcza towarami luksusowymi. Rozwijały się również usługi, zwłaszcza liczne kafeterie wzorowane na podobnych lokalach we Francji. Również dzięki nim rzemieślnicy znajdowali zbyt na swoje towary na rynku lokalnym. Zmalało natomiast, już i tak ograniczone, znaczenie cechów, gdyż aby prowadzić działalność produkcyjną wystarczyło wykupić w urzędzie odpowiednie świadectwo.
Podupadł natomiast handel hurtowy. Zakaz wywozu zboża, który wydano w celu zapewnienia aprowizacji wojsku, a także cła wwozowe wprowadzone przez Prusy w 1811 r. sprawiły, że prężny niegdyś eksport płodów rolnych niemal zamarł. W handlu dalekosiężnym ograniczenie stanowiła blokada kontynentalna. W związku z nią 28 stycznia 1811 w Poznaniu zniszczono dużą ilość angielskich towarów. Po pokoju w Tylży odnowiono natomiast kontakty z Rosją. Dotyczyło to szczególnie handlu suknem, którego co prawda w Poznaniu nie wytwarzano, jednak to tu dokonywano znacznej ilości transakcji dotyczących tego towaru.
W związku z taką sytuacją, handel detaliczny, którym zajmowali się głównie polscy kupcy pozostawał pomimo działań wojennych na stałym poziomie, podczas gdy doszło do upadku handlu hurtowego, będącego głównie zajęciem bogatych Żydów.
Zastój natomiast panował w przemyśle i budownictwie. Pomimo sprzyjających warunków w mieście przez cały okres Księstwa Warszawskiego nie powstała ani jedna manufaktura lub fabryka. Nie zbudowano też ani jednego budynku użyteczności publicznej ani nawet domu mieszkalnego. Jedyną znaczną inwestycją w infrastrukturę było zbudowanie mostu Chwaliszewskiego, gdyż wymagały tego potrzeby armii.
Obciążenia na rzecz wojska sprawiły, że finanse miasta zostały mocno nadszarpnięte. Liczne podatki nakładane przez administrację w celu utrzymania regularnych oddziałów, oraz bezpośrednie świadczenia w postaci kwaterunku i zaopatrzenia sprawiły, że pod koniec istnienia Księstwa dług miejskiej kasy wzrósł do 137 126 talarów.
Ludność.
Liczba mieszkańców w całym okresie Księstwa wzrosła jedynie nieznacznie. W 1815 zameldowanych było w Poznaniu 23 854 osoby. Dokonała się jednak pewna zmiana w stosunkach narodowościowych. Przede wszystkim w porównaniu z wiekami poprzednimi zmalała liczba ludności żydowskiej. Miały na to wpływ zarówno czynniki ekonomiczne jak i ograniczenie praw obywatelskich. Pomimo burzliwych czasów taką stabilizację można jednak uznać za oznakę siły organizmu miejskiego.
Edukacja i życie kulturalne.
Życie naukowe i kulturalne w mieście toczyło się nadal, jednak wojenna zawierucha osłabiła jego intensywność. Z sześciu szkół elementarnych działały dwie, jednak poznańskie gimnazjum nadal kształciło młodzież, głównie polską. Z gimnazjum związany był też Tomasz Szumski, który podtrzymywał tradycje wydawnicze, a także prowadził bibliotekę.
Do miasta przyjeżdżał również co roku Wojciech Bogusławski ze swoją trupą zapewniając obywatelom styczność z polskim teatrem. Zmalał natomiast wpływ na kulturę duchowieństwa, które przeżywało trudności w związku z kasatą majątków w okresie Prus Południowych.
Okupacja rosyjska.
Po klęsce w 1812 przez Poznań przeszła pobita armia francuska. Zatrzymał się tu także 12 grudnia 1812 Napoleon, jednak jego pobyt utrzymano w tajemnicy. W styczniu 1813 przybyli tu król Neapolu Joachim Murat, oraz wicekról Włoch Eugeniusz de Beauharnais. Wicekról opuścił miasto 12 lutego z ostatnimi oddziałami francuskimi, podczas gdy tego samego dnia do Poznania wkroczyły oddziały rosyjskie dowodzone przez hrabiego Woroncowa. Dowódca wojsk okupacyjnych wydał proklamację utrzymującą dotychczasową administrację i nakazującą kontynuowanie prac urzędnikom wszystkich szczebli. Również mianowany przez cara Aleksandra I cywilny administrator hrabia Łasknoj utrzymał całą dotychczasową administrację bez zmian. Miało to na celu zapewnienie sprawnych dostaw na rzecz armii rosyjskiej.
W latach 1813-1815 utrzymano zatem ograniczenia w handlu płodami rolnymi i wszystkie obciążenia ponoszone na rzecz wojsk, tym
razem okupacyjnych. Zawierucha wojenna pogorszyła jednak sytuację miasta, gdyż przez nią zamarł właściwie handel.
Gdy na kongresie wiedeńskim ważyły się losy Księstwa po Poznaniu krążyły plotki mówiące o przekształceniu całości państwa w Królestwo Polskie związane unią personalną z Rosją. Rozwiązanie to, w porównaniu z inkorporacją do Prus traktowano jako dobre i w tej intencji odprawiano nawet nabożeństwa. Złudzenia rozwiał jednak patent Fryderyka Wilhelma III, który ogłosił przejęcie przez państwo pruskie departamentu poznańskiego i bydgoskiego. Krótko po tym akcie do miasta wkroczyły wojska pruskie pod dowództwem gen. von Tümena.

</doc>
<doc id="463325" url="https://pl.wikipedia.org/wiki?curid=463325" title="Aston Martin DB9">
Aston Martin DB9

Aston Martin DB9 – samochód sportowy klasy wyższej produkowany przez brytyjską markę Aston Martin w latach 2003 – 2016.
Historia i opis modelu.
Od strony techniczno-konstrukcyjnej samochód jest spokrewniony pod względem konstrukcji ramy z modelem V12 Vanquish. Jednocześnie jest to pierwszy samochód, który wykorzystuje zaawansowaną technologię spiekania ramy, VH Platform (Vertical – Horizontal). Rama, zawieszenie i silnik są wykonane z aluminium. Natomiast kolumna kierownicy i
drzwi z magnezu. DB9 ma o 25% mniejszą masę i dwukrotnie większą sztywność od swojego
poprzednika – DB7. Drzwi otwierają się do góry pod kątem 12 stopni. Deska rozdzielcza jest
wykonana w technologii organicznej. Samochód uzyskał rozkład masy 50:50.
DB9 Volante.
DB9 Volante jest to odmiana cabrio modelu DB9. Światowa premiera modelu odbyła się w styczniu 2004 na samochodowym salonie Detroit Motor Show.Pod względem technicznym wersja cabrio nieznacznie odbiega od wersji z dachem. Po naciśnięciu przycisku w około 17 sekund otwiera się elektryczny dach. Dach jest wykonany z kilku warstw materiału, w tym samym kolorze co karoseria. Poprzez zastosowanie składanego dachu spadła pojemność bagażnika do 197 litrów.
Pod koniec kwietnia 2006 roku został zaprezentowany dodatek do DB9 "Sports Pack". Zmniejszenie prześwitu o 6 mm.
Nowe zawieszenie, sprężyny twardsze o 2/3. Nowe 19-calowe felgi z jednego bloku aluminium. Polepszona przyczepność. Pierwsze egzemplarze poprawionego DB9 wyjechały w lipcu 2006 roku.

</doc>
<doc id="463326" url="https://pl.wikipedia.org/wiki?curid=463326" title="Uwłaszczenie nomenklatury">
Uwłaszczenie nomenklatury

Uwłaszczenie nomenklatury – potoczne określenie procesu prywatyzacji i przejmowania majątku publicznego przez niektórych działaczy nomenklatury partyjnej i państwowej, które pojawiło się w czasie transformacji ustrojowej w 1989 w Polsce i innych państwach bloku wschodniego.
Konwersja władzy politycznej dotychczasowych elit państw komunistycznych na własność ekonomiczną rozpatrywana jest w literaturze naukowej jako proces budowy „kapitalizmu politycznego”, którego realny zasięg jest jednak przedmiotem licznych kontrowersji. Początki „uwłaszczenia nomenklatury” identyfikowane są zwykle w drugiej połowie lat osiemdziesiątych i wiązane z ogłoszeniem tzw. pieriestrojki w ZSRR, choć niektórzy badacze dostrzegają je jeszcze wcześniej.
„Uwłaszczenie nomenklatury” w polskim dyskursie politycznym.
Pojęcie „uwłaszczenia nomenklatury” stało się popularne w dyskursie politycznym i medialnym w Polsce w latach 90. Zwykle pojawiało się w kontekście krytycznej oceny odnoszących się doń procesów. Można było jednak także znaleźć poglądy sugerujące, iż przejęcie przez część działaczy dawnej PZPR majątku publicznego jest niezbędnym elementem pokojowego charakteru transformacji ustrojowej i zapewni włączenie elit dawnej nomenklatury w proces budowania III Rzeczypospolitej.
Wśród osób usprawiedliwiających w różnym stopniu proces „uwłaszczenia nomenklatury” jako konieczny, było wielu uczestników Okrągłego Stołu. Swoje racje przedstawiali oni m.in. na łamach „Gazety Wyborczej”:
Podnoszono również postulat braku rozliczeń z przeszłości:
Według deklaracji posłów SdRP 90-95% majątku partii zostało przeznaczone na „wypłatę odpraw dla etatowych pracowników lub przekazano na cele społeczne”, więc z czasem postulat oficjalnego uwłaszczenia stracił na aktualności.

</doc>
<doc id="463327" url="https://pl.wikipedia.org/wiki?curid=463327" title="Ian MacKaye">
Ian MacKaye

Ian MacKaye (ur. 16 kwietnia 1962 w Waszyngtonie) – wokalista i gitarzysta Minor Threat, Embrace, Fugazi i The Evens, założyciel wytwórni Dischord Records.
Jego muzyczne gusta kształtowały się pod wpływem podziemnej sceny D.C. i kalifornijskiego punk rocka. Największy wpływ wywarły na niego dwa zespoły, będące legendami punk rocka: Bad Brains i Black Flag. W dzieciństwie wychowywał się razem z Henrym Garfieldem, znanym później jako Henry Rollins.
Ian MacKaye grał na gitarze basowej w The Teen Idles (zał. w 1979), śpiewał w zespołach Minor Threat (1980) i w Embrace (1985). W 1987 założył zespół Fugazi, w którym śpiewał i grał na gitarze. Obecnie z Amy Fariną współtworzy duet The Evens. Współpracował również z kilkoma innymi zespołami: Sonic Youth, Egg Hunt, Skewbald/Grand Union, Pailhead (który współtworzył z Alem Jourgensenem z Ministry).
Uznawany za prekursora filozofii straight edge.

</doc>
<doc id="463328" url="https://pl.wikipedia.org/wiki?curid=463328" title="Kalendarium powstania warszawskiego – 30 września">
Kalendarium powstania warszawskiego – 30 września

30 września, sobota.
Ciężkie walki o poszczególne domy przy ul. Mickiewicza i Krasińskiego na Żoliborzu.
Rozmowy w sprawie wstrzymania działań wojennych na Żoliborzu. O 18:19 dzielnica skapitulowała. Do 23:00 oddziały żoliborskie złożyły broń. Ponad 1500 żołnierzy, 60 oficerów i ok. 440 rannych poszło do niemieckiej niewoli.
W piwnicy budynku przy ul. Promyka na Żoliborzu ukrywa się grupa żydowskich powstańców, m.in. Icchak Cukierman i Marek Edelman, nie idąc niewoli. Pozostają tam do listopada.
Polska komisja prowadziła z Niemcami pertraktacje w sprawie zawieszenia broni 1 i 2 października, aby umożliwić ludności bezpieczniejszą ewakuację. Prezydent Władysław Raczkiewicz mianuje Bora-Komorowskiego Naczelnym Wodzem Polskich Sił Zbrojnych.
Eugeniusz Szermentowski tego dnia napisał w swoich notatkach: "O świcie wszyscy ustawiają się na ulicy do wymarszu. Dokąd? Nikt nie wie. "Biuletyn" sprzed paru dni mówił, że całą ludność biorą do obozu w Pruszkowie. (...) Uczucie z jakim wychodzimy? Ulga, właśnie i tylko - ulga. Na dnie serca ołowianą kulą leży rozpacz, że taki właśnie jest koniec naszej walki, naszej męki, naszej nędzy. Ale jest w nas jeszcze niepokój: co z nami zrobią? Dokąd nas zawloką? Więc jednak ulga i wytchnienie, że wychodzi się z piekła, że opuszcza się to ponure, dymiące zgliszcza. Zostawiamy to wszystko. Zbiory, pamiątki, książki, słowem, co przez wiele lat było nam drogie, ba! niezbędne do życia. Zostają wszystkie rzeczy, moje skarby (Wyspiański). Niech zostają! W tej chwili nie mają już żadnego znaczenia."

</doc>
<doc id="463330" url="https://pl.wikipedia.org/wiki?curid=463330" title="1931 w literaturze">
1931 w literaturze



</doc>
<doc id="463336" url="https://pl.wikipedia.org/wiki?curid=463336" title="Wilhelm zu Wied">
Wilhelm zu Wied

Wilhelm zu Wied (ur. 26 marca 1876 w Neuwied, zm. 18 kwietnia 1945 w Predealu) – władca Albanii od 21 lutego 1914 do 3 września 1914 roku. Poza granicami kraju i w korespondencji dyplomatycznej, tytułowany "udzielnym księciem", ale w Albanii zwany "mbret", albo królem.
Urodzony w Neuwied, był trzecim synem Wilhelma, piątego księcia zu Wied i jego żony, Marii z Niderlandów. Jego ciotką była Elisabeth zu Wied, królowa Rumunii. Był niemieckim oficerem. 30 listopada 1906 roku ożenił się z Zofią von Schönburg-Waldenburg. Mieli dwoje dzieci:
Koalicja zachodnich mocarstw (m.in. Stany Zjednoczone, Wielka Brytania, Francja i Włochy) wybrała Wilhelma, protestanta, członka pruskiej rodziny królewskiej, aby rządził nowo powstałą niepodległą Albanią. Delegacja albańskich notabli zwróciła się do niego z prośbą o objęcie rządów w państwie w lutym 1914 roku, którą przyjął. Miesiąc później, w marcu, przybył do tymczasowej stolicy w Durrësie na pokładzie austriackiego jachtu "Taurus" i zaczął tworzyć swój rząd.
Formalnie nie przyjął tytułu króla ("mbret"), zadowalając się tytułem księcia ("princ"), co miało podkreślać zależność od mocarstw europejskich.
Jego krótkie panowanie było burzliwe, co było spowodowane jego cudzoziemskim pochodzeniem i nieznajomością albańskich realiów. Szybko doprowadziło to do wojny domowej (antyrządowe siły nieoficjalnie, ale aktywnie wspomagała Grecja oraz inne państwa zainteresowane niestabilnością polityczną Albanii i zgłaszające pretensje terytorialne do jej terytorium). Siłami przeciwnymi księciu dowodził z uchodźstwa były minister spraw wewnętrznych i wojny, Esad Pasza Toptani, który został odwołany przez władcę pod zarzutem zdrady stanu. W maju 1914 w środkowej Albanii wybuchła rebelia chłopska. Rebelianci pod wodzą Haxhi Qamiliego dotarli w okolice Durrësu i zagrozili dalszemu sprawowaniu władzy przez księcia. Wilhelm ostatecznie opuścił kraj we wrześniu 1914 roku, tracąc całkowicie zaufanie poddanych (do tej pory uważany był przez wielu za męża opatrznościowego, a teraz posądzono go o tchórzostwo). I wojnę światową spędził w Niemczech, jako kapitan armii niemieckiej walczył na froncie wschodnim. Po wojnie próbował odzyskać tron, ale uczestnicy konferencji pokojowej wahali się, czy można przyznać władzę Niemcowi, skoro właśnie Niemcy przegrali wojnę. Powrót Wieda na tron albański popierała głównie dyplomacja włoska. Pomimo tego, że w Albanii część środowisk opowiadało się za przywróceniem władzy księcia von Wied, w 1924 roku państwo zostało republiką. Publicznie głos w sprawach Albanii zabrał w 1928 roku, kiedy to zaprotestował przeciwko koronacji Ahmeda Zogu. Do 1925 r. Wied mieszkał w Tyrolu, a ostatnie lata życia spędził w rumuńskiej posiadłości żony.
Wilhelm von Wied zmarł w Predeal, niedaleko Sinaia, w Rumunii.

</doc>
<doc id="463337" url="https://pl.wikipedia.org/wiki?curid=463337" title="Kalendarium powstania warszawskiego – 3 października">
Kalendarium powstania warszawskiego – 3 października

3 października, wtorek.
Około 2.00 w nocy po długich negocjacjach prowadzonych w dworku Reicherów w Ożarowie Mazowieckim upoważnieni przez komendanta głównego Armii Krajowej gen. dyw. Tadeusza Komorowskiego „Bora” płk. dypl. Kazimierz Iranek Osmecki „Jarecki” i ppłk. dypl. Zygmunt Dobrowolski „Zyndram” podpisali układ o zaprzestaniu działań wojennych w Warszawie.
Generał „Bór” Komorowski podpisuje rozkaz o zakończeniu walki.
Od 5.00 rano następuje zawieszenie broni.
Opuszczanie miasta przez ludność cywilną. Zwiększenie liczby wychodzących po rozgłoszeniu informacji o rozpoczęciu rozmów kapitulacyjnych. Tego dnia wyszło ok. 16 tys. mieszkańców. Do niewoli dostał się 15. pułk piechoty AK, a w nim 375 oficerów, 1227 żołnierzy i 221 łączniczek bądź sanitariuszek.
Ukazał się ostatni, pożegnalny, 102 numer „Biuletynu Informacyjnego”.

</doc>
<doc id="463338" url="https://pl.wikipedia.org/wiki?curid=463338" title="Fridrik Thor Fridriksson">
Fridrik Thor Fridriksson



</doc>
<doc id="463339" url="https://pl.wikipedia.org/wiki?curid=463339" title="HP-48">
HP-48

HP-48 – to seria kalkulatorów firmy Hewlett-Packard, pracująca w systemie odwrotnej notacji polskiej (RPN), produkowana w latach 1990–2003. Seria składa się z modeli: HP-48S, HP-48SX, HP-48G, HP-48GX oraz HP-48G+, przy czym modele G były ulepszonymi wersjami modeli S. Sufiks X oznaczał możliwość rozszerzenia pamięci RAM oraz ROM poprzez dodatkowe karty rozszerzeń. Modele z + posiadały więcej pamięci wbudowanej (onboard).
Warto wiedzieć, że HP-48GII (wprowadzony na rynek w 2004) nie ma nic wspólnego z poprzednikami, jest raczej bardziej związany z HP-49G i HP-49G+.
Kalkulatory z tej serii są do dziś bardzo cenione przez użytkowników (i kolekcjonerów) ze względu na ich ogromne możliwości. W niektórych kręgach, mimo wprowadzenia na rynek następców, otoczone są swego rodzaju kultem. Można powiedzieć, że funkcjonalność kalkulatora HP-48 niewiele ustępuje dzisiejszym urządzeniom typu palmtop. Na kalkulator HP-48 powstały setki programów użytkowych i gier.

</doc>
<doc id="463342" url="https://pl.wikipedia.org/wiki?curid=463342" title="1930 w literaturze">
1930 w literaturze



</doc>
<doc id="463343" url="https://pl.wikipedia.org/wiki?curid=463343" title="Diecezja warszawska (Kościół Ewangelicko-Augsburski w RP)">
Diecezja warszawska (Kościół Ewangelicko-Augsburski w RP)

Diecezja warszawska – diecezja Kościoła Ewangelicko-Augsburskiego w RP. Diecezja liczy 21 parafii obsługiwanych przez 19 duchownych. Aktualnie siedzibą władz diecezjalnych są Pabianice.

</doc>
<doc id="463344" url="https://pl.wikipedia.org/wiki?curid=463344" title="Metal alternatywny">
Metal alternatywny

Metal alternatywny () – styl muzyki heavy metalowej, wywodzący się z amerykańskiej sceny rocka alternatywnego, który zdobył popularność na początku lat 90. XX wieku. Charakteryzują go typowe dla muzyki metalowej ciężkie riffy, połączone z niekonwencjonalnymi tekstami i rytmiką, oraz odwołaniami do innych stylów muzycznych. Muzyka wielu z wczesnych przedstawicieli tego nurtu zawiera eksperymenty formalne, późniejsi inspirowali się głównie grunge i metalem industrialnym.
Wybrani przedstawiciele: Faith No More, Marilyn Manson, Mudvayne, Soulfly, System of a Down, Slipknot, Korn, Deftones, Stone Sour, Godsmack, Linkin Park, Alice in Chains, Soundgarden, i Evanescence.
Historia.
Metal alternatywny wywodzi się z amerykańskiej sceny rocka alternatywnego końca lat 80. XX wieku. Praktycznie wszystkie zespoły reprezentujące ten gatunek mają swoje korzenie w amerykańskiej scenie podziemnej. Część zespołów wywodzi się z różnych nurtów muzycznych, np. takich jak hardcore punk (Corrosion of Conformity), post hardcore/noise rock (Helmet, The Jesus Lizard), grunge/heavy metal (Alice in Chains, Soundgarden), lub industrial (Ministry, Nine Inch Nails).
Zespoły takie jak Faith No More czy Living Colour są zaliczane jako przedstawiciele metalu alternatywnego, ale są zarazem przykładem otwartości na eksperymenty w łączeniu wielu gatunków, takich jak np. funk czy hip hop.
W latach 90. XX wieku metal alternatywny stał się bardziej jednolity i inspiracją dla wielu zespołów takich jak Rage Against the Machine, Korn, Deftones, Nine Inch Nails czy Helmet. Agresywne riffy grupy Korn, akustyczne ballady Staind i rap rock w wykonaniu grupy Limp Bizkit pozwoliły na stworzenie nowego ruchu muzycznego, który stał się znany jako nu metal.

</doc>
<doc id="463345" url="https://pl.wikipedia.org/wiki?curid=463345" title="Friðrik Þór Friðriksson">
Friðrik Þór Friðriksson

Friðrik Þór Friðriksson (ur. 12 maja 1954 w Reykjavíku) – islandzki reżyser, scenarzysta i producent filmowy. Ze względów typograficznych poza Islandią spotyka się zwykle zapis: Fridrik Thor Fridriksson lub Fridrik Thór Fridriksson. Twórca "Icelandic Film Corporation".
Charakterystyka twórczości.
W twórczości Friðrikssona zauważana jest fascynacja kinematografią amerykańską, z którą polemizować zaczyna on w filmie "Białe wieloryby". Jako lewicujący twórca przedstawia w swoich dziełach kontekst wpływów kulturowych i politycznych na społeczeństwo Islandii. Jego "Dni filmu" są zarówno wyrazem ambiwalencji wobec Stanów Zjednoczonych, jak i wyrazem tęsknoty za „magią kina”.
Motywami w jego twórczości jest sięganie do wątków typowych dla kina drogi z eksponowaniem przybyszy z zagranicy oraz przedstawianie stosunku do własnej tradycji Islandczyków żyjących w ponowoczesnej rzeczywistości. Ponadto jest to też przeciwstawianie panteistycznej wsi zlaicyzowanemu miastu i sięganie do topiki religijnej, czemu towarzyszy zwracanie się w kierunku neopogaństwa. Tęsknota za tradycją widoczna jest w przedstawianiu natury, z którą wiążą się jego bohaterowie, co jako wyraz duchowej czystości jest odniesieniem do takiego przedstawiania rzeczywistości w literaturze islandzkiej od XIX wieku. Odniesienia do neopogaństwa widoczne są też w innych działaniach Friðrikssona: do swych filmów wykorzystywał muzykę Hilmara Örna Hilmarssona, inspirującego się nurtem New Age, w początkowych scenach filmu "Rock w Reykjaviku" występuje pieśniarz i badacz pogańskich rytuałów Sveinbjörn Beinteinsson.
Tworząc film "Anioły wszechświata", Friðriksson wykorzystał strategię systemu gwiazd, obsadzając sprawdzonych wcześniej aktorów: Ingvara Eggerta Sigurðssona, Hilmira Snæra Guðnasona i Baltasara Kormákura.
Filmografia.
Źródło:

</doc>
<doc id="463346" url="https://pl.wikipedia.org/wiki?curid=463346" title="Fridrik Thór Fridriksson">
Fridrik Thór Fridriksson



</doc>
<doc id="463351" url="https://pl.wikipedia.org/wiki?curid=463351" title="Biegi narciarskie na Zimowych Igrzyskach Olimpijskich 1960">
Biegi narciarskie na Zimowych Igrzyskach Olimpijskich 1960

Konkurencje biegów narciarskich podczas Zimowych Igrzysk Olimpijskich w 1960 roku zostały przeprowadzone w dniach 19 - 27 lutego 1960 w mieście Squaw Valley. W ramach igrzysk zawodniczki i zawodnicy walczyli w sześciu konkurencjach: czterech indywidualnych (biegach na 15 km, 30 km i 50 km dla mężczyzn oraz 10 km dla kobiet) i sztafetach (4 × 10 km dla mężczyzn i 3 × 5 km dla kobiet) – łącznie rozdanych zostało zatem osiemnaście medali. O medale igrzysk olimpijskich biegacze narciarscy rywalizowali po raz ósmy, a biegaczki po raz trzeci w historii.
Mężczyźni.
15 km.
Data: 23.02.1960
30 km.
Data: 19.02.1960
50 km.
Data: 27.02.1960
Sztafeta 4 × 10 km.
Data: 25.02.1960
Kobiety.
10 km.
Data: 20.02.1960
Sztafeta 3 × 5 km.
Data: 26.02.1960

</doc>
<doc id="463354" url="https://pl.wikipedia.org/wiki?curid=463354" title="Königssee">
Königssee

Königssee (pol. "Jezioro królewskie") to jezioro w Bawarii. Leży na południowy wschód od Monachium. Przez jezioro Königssee przepływa rzeka Königsseer Ache.

</doc>
<doc id="463357" url="https://pl.wikipedia.org/wiki?curid=463357" title="Jeskola Buzz">
Jeskola Buzz

Jeskola Buzz – zaliczany do kategorii trackerów program służący do tworzenia muzyki, opracowany przez Fina Oskariego Tammelina, nierozwijany od 2000 roku po utracie kodu źródłowego. W roku 2008 prace nad kodem źródłowym odzyskanym z kopii zapasowych zostały wznowione.
Jeskola Buzz jest modularnym programowym studiem muzycznym, połączeniem programu typu tracker (obsługa paternów, sekwencera) oraz modularnego syntezatora programowego, zaopatrzonego w cały szereg generatorów dźwięku i efektów, które można w dowolny sposób łączyć ze sobą. Daje to nieograniczone możliwości sterowania dźwiękiem. Oprócz "swoich maszyn" Buzz obsługuje również wtyczki VST/VSTi, DirectX/DXi i Sound Fonty, co sprawia iż jest to jedno z najpotężniejszych narzędzi do tworzenia muzyki typu freeware. Grono entuzjastów Buzza tworzy nowe generatory i efekty. Buzz obsługuje także urządzenia MIDI.

</doc>
<doc id="463358" url="https://pl.wikipedia.org/wiki?curid=463358" title="Silnik atmosferyczny">
Silnik atmosferyczny



</doc>
<doc id="463359" url="https://pl.wikipedia.org/wiki?curid=463359" title="Müggelsee">
Müggelsee

Müggelsee – największe jezioro w Berlinie. Leży na południowy wschód od centrum miasta, w okręgu administracyjnym Treptow-Köpenick.
Jezioro ma powierzchnię 7,433 km², 4,3 km długości i 2,6 kilometra szerokości. Jego głębokość maksymalna dochodzi do 8 metrów. Przez jezioro przepływa rzeka Sprewa. Jest jeziorem wytopiskowym powstałym w wyniku zlodowacenia północnopolskiego w okresie późnego plejstocenu.
Leży w obrębie dzielnic Köpenick, Friedrichshagen i Rahnsdorf. Jest popularnym wśród berlińczyków miejscem wypoczynku i uprawiania sportów wodnych, w tym żeglarstwa.

</doc>
<doc id="463360" url="https://pl.wikipedia.org/wiki?curid=463360" title="Pterophyllum">
Pterophyllum

Pterophyllum – rodzaj słodkowodnych ryb z rodziny pielęgnicowatych (Cichlidae). W języku polskim określane są jako skalary, żaglowce lub ryby księżycowe.
Występowanie.
Zasiedlają wody Ameryki Południowej (Brazylia, Gujana, Gujana Francuska, Kolumbia, Peru, Wenezuela). Swym obszarem obejmują dorzecze rzek Amazonka, Essequibo, Orinoko. Introdukowany w Surinamie ("Pterophyllum scalare").
Charakterystyka.
Kształt ciała niemal trójkątny, uformowany przez rozbudowane, długie płetwy – grzbietową i odbytową. Długie płetwy piersiowe przekształcone są w nitkowate wyrostki. W zależności od gatunku w linii bocznej występuje: 46–48 łusek ("Pterophyllum altum"), 27–29 łusek ("Pterophyllum leopoldi") i 30–39 łusek ("Pterophyllum scalare").
Klasyfikacja.
Gatunki zaliczane do tego rodzaju:

</doc>
<doc id="463361" url="https://pl.wikipedia.org/wiki?curid=463361" title="Tegernsee (jezioro)">
Tegernsee (jezioro)

Tegernsee – jezioro w Bawarii. Leży na południe od Monachium.

</doc>
<doc id="463363" url="https://pl.wikipedia.org/wiki?curid=463363" title="HP-17B">
HP-17B

HP-17B – seria kalkulatorów finansowych firmy Hewlett-Packard, składająca się z modeli:
Kalkulatory z tej serii nie mają możliwości programowania, ani nie są wyposażone w żadne skomplikowane funkcje matematyczne (nie ma nawet funkcji trygonometrycznych). Posiadają natomiast zaawansowane funkcje finansowe, takie jak np. TVM (wartość pieniądza w czasie, służąca do obliczania kredytów i oszczędności), Cash-Flow (używa się jej do określania stóp zwrotu inwestycji lub wartości odsetek przy nierównomiernym zasilaniu konta), przeliczanie stóp procentowych, konwersję walut, tabele amortyzacji, obligacje i inne. Posiadają również solver, którym można rozwiązywać skomplikowane równania finansowe.
Kalkulatory HP-17B potrafią współpracować z drukarkami termicznymi HP-82240. Do tej samej linii kalkulatorów należy również rzadziej spotykany algebraiczny model HP-27S, naukowo-finansowy.

</doc>
<doc id="463365" url="https://pl.wikipedia.org/wiki?curid=463365" title="Walchensee">
Walchensee

Walchensee – jezioro w Bawarii, w powiecie Bad Tölz-Wolfratshausen, w Alpach Bawarskich. Leży około 70 km na południe od Monachium.
W głąb jeziora wchodzi półwysep Katzenkopf, na jeziorze znajduje się wyspa Sassau (0,029 km²). Przy zachodnim brzegu biegnie droga krajowa B11.
Z jeziorem związana jest legenda mówiąca, iż żył w nim gigantyczny sum. Ludzie z okolic przychodzili nad jezioro obłaskawiać go, gdyż przepowiednia mówiła, że jeśli staną się zbyt niedobrzy sum uderzeniem ogona o wodę spowoduje ogromną falę, która zaleje okolicę, aż po odległe o kilkadziesiąt kilometrów Monachium.

</doc>
<doc id="463367" url="https://pl.wikipedia.org/wiki?curid=463367" title="HP-10B">
HP-10B

HP-10B to prosty algebraiczny kalkulator finansowy firmy Hewlett-Packard.
Nie ma on możliwości programowania, ani nie jest wyposażony w żadne skomplikowane funkcje matematyczne (nie ma nawet funkcji trygonometrycznych). Posiada natomiast podstawowe funkcje finansowe, takie jak TVM (wartość pieniądza w czasie, służąca do obliczania kredytów i oszczędności), Cash-Flow (używa się jej do określania stóp zwrotu inwestycji lub wartości odsetek przy nierównomiernym zasilaniu konta), przeliczanie stóp procentowych i tabele amortyzacji. Zawiera sporo funkcji statystycznych, regresję, możliwość łatwego wykonywania powtarzalnych operacji, kilkanaście wygodnych rejestrów pamięci.
W odróżnieniu od HP-17B nie posiada solvera, nie potrafi współpracować z drukarkami termicznymi HP-82240, nie ma funkcji obliczających obligacje.
Do tej samej linii kalkulatorów należy również algebraiczny model HP-20S, typowo naukowy.
Następcą kalkulatora HP-10B jest kalkulator HP-10BII.

</doc>
<doc id="463368" url="https://pl.wikipedia.org/wiki?curid=463368" title="Korpusy wschodnie">
Korpusy wschodnie



</doc>
<doc id="463369" url="https://pl.wikipedia.org/wiki?curid=463369" title="Achterwatersztag">
Achterwatersztag

Achterwatersztag – lina na żaglowcu, usztywniająca wystrzał od dołu, biegnąca w diametralnej jednostki. Łączy punkt połączenia stępki i pawęży – dejwud z nokiem wystrzału. Może być liną włókienną, liną stalową lub łańcuchem. Zaliczana do olinowania stałego.

</doc>
<doc id="463371" url="https://pl.wikipedia.org/wiki?curid=463371" title="HP-20S">
HP-20S

HP-20S to prosty naukowy kalkulator firmy Hewlett-Packard pracujący w trybie algebraicznym.
Posiada wszystkie typowe funkcje matematyczne, przeliczanie jednostek, statystykę, regresję liniową, tryby dziesiętny, dwójkowy, ósemkowy i szesnastkowy oraz możliwość prostego programowania. Zachowuje kolejność działań, co jest w przypadku kalkulatorów algebraicznych rzadkością.
Do tej samej linii kalkulatorów należy również algebraiczny model HP-10B, typowo finansowy.

</doc>
<doc id="463372" url="https://pl.wikipedia.org/wiki?curid=463372" title="Wystrzał">
Wystrzał

Wystrzał – drzewce wystające do tyłu z rufy jednostki żaglowej i zorientowane poziomo lub lekko wznoszące się ku górze. Pozwala na zwiększenie bazy podporowej dla olinowania stałego masztu znajdującego się najbliżej rufy jednostki oraz olinowania ruchomego żagla tylnego. Najczęściej występuje na jednostkach typu jol lub kecz z powodu znacznie wystającego poza obrys kadłuba bomu bezana, co powoduje konieczność przesunięcia mocowania achtersztagu oraz szotów. Współcześnie wystrzały stosuje się rzadko.

</doc>
<doc id="463373" url="https://pl.wikipedia.org/wiki?curid=463373" title="Sampo">
Sampo

Sampo – tajemniczy obiekt występujący w mitologii fińskiej, najprawdopodobniej pełniący rolę filaru podtrzymującego nieboskłon ("axis mundi"). W cyklu pieśni opowiadających o Sampo zostaje on wykuty przez kowala Ilmarinena dla bogini świata podziemnego Louhi, a następnie wykradziony przez Ilmarinena i Väinämöinena. W bitwie pomiędzy nimi a Louhi, Sampo zostaje rozbity na kawałki, jednak wciąż zachowuje moc, by przynosić szczęście właścicielowi (np. związanego z plonami).
W Kalevali Sampo to tzw. "młynek szczęścia" przynoszący szczęście posiadaczowi, wieczne źródło soli, pieniędzy i mąki. Sampo wykonał Ilmarinen z pióra, mleka płodnej krowy, runa jagnięcia urodzonego latem i ziarnka jęczmienia.
Kalevala X, 410-420:
"Tedy kowal Ilmarien, Majster sławny z dawien dawna, Kował Sampo umiejętnie: Żeby z jednej mełło mąkę, Sól zasię z sąsiedniej strony, Z trzeciej wreszcie grosz gotowy. Jęło mleć to nowe Sampo. Pstre wieczko zakołowało, Aż namełło trzy sąsieki: Pierwszy z nich, by jeść co było, Drugi namełło na sprzedaż, Trzeci na zapas od święta."
Nazwa "Sampo" bywa łączona z sanskryckim "skambha" (filar) czy ałtajskim "sumbur" (góra świata).

</doc>
<doc id="463374" url="https://pl.wikipedia.org/wiki?curid=463374" title="Świeckie oznaki godności">
Świeckie oznaki godności

Świeckie oznaki godności – symbole umieszczane w herbach i informujące o pozycji właściciela herbu w hierarchii społecznej, o posiadanym tytule arystokratycznym lub sprawowanym urzędzie.
Symbole godności umieszczane są zwykle nad tarczą herbową – korony rangowe, kapelusze lub infuły (patrz: kościelne oznaki godności) lub rodzaj hełmu, za tarczą herbową – np. kotwice w herbie admirała, miecze w herbie miecznika, obok lub wokół tarczy – np. ordery, płaszcz książęcy. Rzadziej oznaki godności bywają umieszczane w samej tarczy herbowej – m.in. w herbach napoleońskich czy herbie baroneta.
Cesarz i król.
Zewnętrzną oznaką władzy i godności królewskiej jest korona, symbol o rodowodzie bliskowschodnim. Faraonowie egipscy nosili koronę podwójną: biała mitra Górnego Egiptu wprawiona w czerwona koronę Dolnego Egiptu. Koronę znano również w państwie izraelskim: "Bo go uprzedzasz pomyślnymi błogosławieństwami, koronę szczerozłotą wkładasz mu na głowę". [Ps. 21, 4; a także Iz. 28,5; 62, 3]. Człowiek ukoronowany pozostawał pod szczególną opieką bóstw. Korona wywodzi się z wieńca roślinnego, co widoczne jest w etymologii: łacińskie słowo "corona", oznacza wieniec z kwiatów, analogicznie greckie "stephanos". Rzymianie po wygnaniu Tarkwiniusza znienawidzili monarchię i wszystkie jej symbole do tego stopnia, że nawet posiadający władzę absolutną rzymscy cesarze nie odważyli się na włożenie na skronie korony. Oznaką rzymskiej władzy cesarskiej był diadem: prosta wełniana przepaska na głowie. Pierwszym cesarzem, który włożył na głowę koronę był Karakalla (211–217 po Chr.)
Od czasów restytucji cesarstwa zachodniego przez Karola Wielkiego, korona zamknięta ("corona clausa") z jednym lub dwoma skrzyżowanymi kabłąkami i zwieńczona sferą z krzyżem, przysługiwała jedynie cesarzowi: najpierw Cesarstwa rzymskiego, potem Świętego Cesarstwa Rzymskiego. Korona zamknięta była bowiem oznaką władzy w pełni suwerennej, będącej wyłącznie w posiadaniu cesarza, jako jedynego z władców ziemskich. Królowie w tym czasie używają koron otwartych ("corona aperta"), w kształcie opaski ozdobionej fleuronami, czyli stylizowanymi, na przemian większymi i mniejszymi, kwiatami lilii lub liśćmi akantu. Od połowy wieku XIII idea państwa uniwersalistycznego z cesarzem na szczycie hierarchii władzy, ustępuje miejsca idei suwerennej władzy królewskiej sprawowanej w państwie narodowym, odrzucona zostaje myśl o prymacie cesarza i papieża. Król zostaje "imperatorem in regno suo". Według tradycji anglo-normadzkiej jako pierwszy koronę zamkniętą kazał sporządzić dla siebie Wilhelm Zdobywca w 1066 r. W zgodzie z ideą suwerenności państwowej, królowie stopniowo zaczynają jako oznak swej władzy używać koron zamkniętych: czynią tak władcy francuscy i angielscy, następnie królowie Szkocji, Szwecji, Danii. W Polsce korona zamknięta trzema krzyżującymi się kabłąkami i zwieńczona sferą z krzyżem pojawia się w ikonografii królewskiej za rządów Jana Olbrachta i Aleksandra. Jako insygnium władzy pojawia się w czasach panowania Zygmunta I i od tej pory używana jest przez kolejnych monarchów aż do końca Rzeczypospolitej szlacheckiej.
Herby królewskie często umieszczano na płaszczu królewskim [plaudamentum], purpurowym z podbiciem gronostajowym. Płaszcz upinany był na kształt namiotu. Motyw ten ma rodowód rzymski: pod namiotem spiętym z żołnierskich płaszczy siedział zwycięski wódz przyjmując hołd pokonanych wojsk nieprzyjacielskich przechodzących pod jarzmem.
Książęta.
Pod wpływem insygniów królewskich, również książęta zaczęli stosować nakrycie głowy wzorowane na koronie. Mitry książęce wykazują wielką rozmaitość form. Najczęściej używano mitry w postaci złotej opaski z fleuronami, zamkniętej niskimi kabłąkami, często podbitej purpurą lub gronostajem, niekiedy zwieńczonej sferą z krzyżem. W związku z przeważającym nieuznawaniem przez nowożytne polskie prawo szlacheckie tytułów książęcych innych niż dynastyczne (Piastów, książąt Pomorskich, dynastów litewsko-ruskich – Rurykowiczów i Giedyminowiczów, etc.) korony książęce występują w heraldyce polskiej stosunkowo rzadko. Oprócz wymienionych rodów, używają ich również obdarzeni tytułem książęcym przez obcych monarchów – np. Radziwiłłowie jako książęta Rzeszy Niemieckiej, oraz – pod koniec istnienia Rzeczypospolitej – Poniatowscy i Ponińscy z nadania sejmu. Tytułów książęcych (kniaziów) miały prawo również używać rody szlachty tatarskiej pochodzące od chanów. Częściej tytuły książęce – a tym samym i mitry – spotykamy w wieku XIX: pochodzą już z nadania monarchów państw zaborczych.
W okresie średniowiecza w herbach książąt z rodu Piastów umieszczano korony otwarte, najczęściej z czterema większymi i czterema mniejszymi fleuronami. W czasach nowożytnych najpopularniejszą formą korony książęcej jest opaska z pojedynczym kabłąkiem biegnącym od przodu do tyłu, zamknięta wysoko sklepioną czapką purpurową. Takiej korony używają zarówno książęta polscy – na przykład Piastowie mazowieccy – jak i ruscy – np. książęta Słuccy – a także ci, którzy swą godność otrzymali z nadania monarchów obcych.
Herb książęcy może być ozdobiony zewnętrzną oznaką godności – płaszczem książęcym.
Korona książęca umieszczana była bezpośrednio na górnej krawędzi tarczy herbowej, bądź wieńczyła płaszcz herbowy. Niekiedy przedstawiana jest na hełmie, ale jest to niezgodne z regułami heraldyki.
Arystokracja.
Oznaką godności hrabiego, wicehrabiego, barona i markiza była korona otwarta w postaci prostej opaski najczęściej z długimi, prostymi promieniami ułożonymi wachlarzowato i zakończonymi perłami. Liczba promieni, zwanych „pałkami”, zależała od godności: w Polsce obowiązywał popularny w Europie system, w którym korona 9-pałkowa przysługiwała hrabiemu, 7-pałkowa baronowi. Z powodu ustrojowej zasady równości szlachty właściwej, w okresie przed rozbiorami rzadko spotykamy dziedziczne arystokratyczne tytuły honorowe inne niż pański i związane z nimi oznaki godności: tytuły pochodzą z nadań monarchów obcych. Zasadą równości objętych jest kilka kategorii szlachty i wyraża się ona w niemanifestowaniu heraldycznym istniejących między nimi różnic. Jest to sytuacja odmienna od sytuacji angielskiej, w której również zasadą równości objętych jest kilka kategorii szlachty, ale różnice te są w okresie nowożytnym skwapliwie podkreślane w herbach. Szczególnie łatwe było zdobycie austriackiego tytułu hrabiowskiego: już w XVII w. skorumpowana administracja cesarska sprzedawała je chętnym, wśród których byli również pyszni polscy magnaci:
"Drugi osiadł pół Polski, że już i tytułu"
"Nie masz przedeń w Koronie, więc do protokółu"
"Cesarskiego – o wstydzie! o hańbo! o brednia! -"
"Leci, wziąwszy tysiąców, po grabstwo do Wiednia" ("..")
Wacław Potocki – „Wojna chocimska”.
Szczodrze tytułami arystokratycznymi szafowali władcy państw zaborczych, chcąc sobie zjednać i przekupić wpływową polską magnaterię. 
Na terenie wszystkich zaborów prawo do występowania o nadanie tytułu hrabiowskiego miały rodziny mogące udokumentować pochodzenie od osoby piastującej koronne godności lub senatora, potomkowie urzędników ziemskich i powiatowych mieli prawo otrzymać tytuł barona.
Korony jako oznaki godności używać mogła również szeregowa szlachta: była to korona z pięcioma promieniami – trzy fleurony i dwie pałki – umieszczana na hełmie pod klejnotem.
W czasach Księstwa Warszawskiego stosowano francuskie tytuły arystokratyczne i napoleoński system oznak godności:
Arystokratyczne oznaki godności mogły być umieszczane bezpośrednio nad tarczą heraldyczną – nie występuje wtedy hełm i klejnot, lub umieszczane są ponad koroną – lub na hełmie jako łącznik z klejnotem.

</doc>
<doc id="463377" url="https://pl.wikipedia.org/wiki?curid=463377" title="HP-32S">
HP-32S

HP-32S to seria kalkulatorów firmy Hewlett-Packard, pracująca wyłącznie w systemie odwrotnej notacji polskiej (RPN). Składa się z modeli:
Kalkulatory te posiadają solver, umożliwiają całkowanie numeryczne, działania na liczbach zespolonych, operacje statystyczne, regresję, konwersję współrzędnych i dość zaawansowane możliwości programowania.
Przykładowy program.
 ; This is an HP-32S version of the Euclidean algorithm
 ; to find the greatest common divisor.
 ; You run this by putting the two numbers for
 ;which you want to find the GCD and pressing "XEQ E"
 E01 LBL E
 E02 STO A
 F01 LBL F
 F02 – 
 F03 FP
 F04 RCL A
 F05 x
 F06 1
 F07 x&gt;y?
 F08 GTO G
 F09 R(DOWN)
 F10 PSE
 F11 x&lt;&gt;A
 F12 RCL A
 F13 GTO F
 G01 LBL G
 G02 RCL A
 G03 RTN

</doc>
<doc id="463379" url="https://pl.wikipedia.org/wiki?curid=463379" title="Token bus">
Token bus

Token bus – system budowy sieci zgodny ze standardem IEEE 802.4. Jest to standard sieci z transmisją szerokopasmową (ang. broadband), w odróżnieniu od sieci Ethernet, w których transmisja odbywa się w paśmie podstawowym (ang. baseband). Sieci typu Token Bus cechuje topologia magistrali, a do połączeń wykorzystywany jest o różnych wartościach ohmów kabel koncentryczny. Transmisja szerokopasmowa, przewidziana standardem 802.4, umożliwia przesyłanie informacji wieloma różnymi kanałami jednocześnie. Szybkość transmisji może osiągnąć wartość 10 Mbit/s.
Znacznik (token) przekazywany jest od jednej stacji do drugiej, w kolejności wyznaczanej przez malejące numery, będące adresami stacji sieci (MAC). Zatem znacznik przekazywany jest wzdłuż logicznego pierścienia (nie jest to fizyczny pierścień). Ostatnia stacja (tzn. stacja o najniższym numerze MAC) przekazuje znacznik do pierwszej stacji. Droga przebywana przez znacznik nie musi być zgodna z fizycznym umiejscowieniem stacji na magistrali sieci.
Topologia sieci może uwzględnić grupy stacji roboczych, które są podłączone za pomocą długich kabli głównych (ang. trunk cables). Stacje te podłączone są do huba, tworząc konfigurację gwiazdy. Cała sieć ma wtedy zarówno topologię magistrali, jak i gwiazdy. Przykładem sieci Token Bus jest sieć ARCNET, która nie jest jednak zgodna ze standardem IEEE 802.4, gdzie zilustrowano topologię sieci Token Bus. Topologia Token Bus jest dobrze dostosowana do obsługi grup użytkowników, znajdujących się w pewnej odległości od siebie. O ile sieci typu Token Bus używane są w środowiskach przemysłowo-produkcyjnych, sieci Ethernet i token ring dominują w środowiskach biur i urzędów.

</doc>
<doc id="463381" url="https://pl.wikipedia.org/wiki?curid=463381" title="Solver">
Solver

Solver – funkcja w kalkulatorach naukowych lub programach komputerowych umożliwiająca rozwiązywanie równań.
Opis działania.
Po wprowadzeniu równania i podaniu wartości liczbowych wszystkich parametrów program wyznacza wartość zmiennej. W niektórych przypadkach, gdy nie istnieje wzór odwrotny (nie ma możliwości przekształcenia równania), kalkulator lub program komputerowy z solverem jest jedyną drogą obliczenia szukanej wartości. Bardziej zaawansowane solvery wykorzystywane są w problemach optymalizacyjnych.
Realizacje.
Proste wersje komputerowych solverów są standardowo dostępne m.in. w arkuszach kalkulacyjnych (np. MS Excel, czy też LibreOffice Calc). Bardziej zaawansowane solvery takie jak: CPLEX, czy też solvery Frontline'a występują jako samodzielne programy lub jako dodatki do innych programów obliczeniowych, np. arkuszy kalkulacyjnych lub MATLABa.
Przykład.
Dane jest równanie postaci:
gdzie "q" jest liczbą z przedziału od 1 do e. 
Nie jest możliwe przekształcenie tego równania w taki sposób, aby otrzymać "explicite" wzór na zmienną "x". Dlatego solver jest sposobem na znalezienie rozwiązania. Dla "q" równego 2,5 rozwiązanie wynosi w przybliżeniu 5,315, dla 2,7 rozwiązanie wynosi ok. 73,427. Wartość "x" dąży do nieskończoności, gdy "q" dąży do liczby e.
Innym przykładem zastosowania solvera jest wyznaczenie pierwiastków wielomianów wyższych stopni.

</doc>
<doc id="463382" url="https://pl.wikipedia.org/wiki?curid=463382" title="Wartość chwilowa">
Wartość chwilowa



</doc>
<doc id="463385" url="https://pl.wikipedia.org/wiki?curid=463385" title="Wartość chwilowa przebiegu">
Wartość chwilowa przebiegu



</doc>
<doc id="463390" url="https://pl.wikipedia.org/wiki?curid=463390" title="Die Tageszeitung">
Die Tageszeitung

„Die Tageszeitung” (logotyp od 1982 przedstawia zapis „die tageszeitung”, skrót taz) – siódmy pod względem nakładu dziennik niemiecki. Został założony w roku 1978 w Berlinie Zachodnim. Ma lewicowy charakter.
Jego wydawcą jest założona przez dziennikarzy spółdzielnia wydawnicza "taz, die tageszeitung Verlagsgenossenschaft eG", która w 2010 miała 10 620 członków. Od 1999 funkcję redaktora naczelnego pełni Bascha Mika.
Sprzedaż dziennika szacuje się na ok. 60 000 egzemplarzy, z czego ok. 50 000 wykupowane jest w ramach prenumeraty. Gazeta publikowana jest codziennie od poniedziałku do niedzieli w tzw. formacie berlińskim (niem. "Berliner Format"). Od 12 marca 1995 pełną zawartość gazety można przeczytać w Internecie.
Od początku istnienia gazety „Die Tageszeitung” wydawano także jej regionalny dodatek w Berlinie. W przeciągu kilkunastu lat utworzono także lokalne redakcje w Nadrenii Północnej-Westfalii, Hamburgu i Bremie.
Dziennik „Die Tageszeitung” powstał w wyniku "kongresu Tunix", odbywającego się w styczniu 1978 w Berlinie, był reakcją na "niemiecką jesień" 1977. Pierwsze wydanie gazety zostało opublikowane 27 września 1978 (nosiło jednak datę 22 września – prace nad "numerem zerowym" trwały aż 5 dni).
Pismo nawiązuje w swojej treści do niemieckiej lewicy. Po wyborach parlamentarnych 2005 zorganizowało m.in. plakietki przeciwko przyszłej kanclerz Angeli Merkel, protestowało także przeciwko bezkrytycznemu stosunkowi do polityki prezydenta George’a W. Busha. Wielką uwagę przykłada do kwestii związanych z ekologią, popierając często Zielonych. Mimo tego krytykowało decyzje podejmowane przez czerwono-zieloną koalicję, rządzącą w Niemczech w latach 1998–2005.
26 czerwca 2006 r. gazeta opublikowała artykuł "Młody polski kartofel. Dranie, które chcą rządzić światem", ukazujący w satyryczny sposób polskich rządzących – prezydenta Lecha Kaczyńskiego oraz jego brata, premiera Jarosława Kaczyńskiego. Tekst wywołał gwałtowną reakcję polskich polityków prawicowych, co spowodowało z kolei lawinę komentarzy w prasie polskiej i zagranicznej i doprowadziło do napięć w stosunkach polsko-niemieckich. Prokuratura w Warszawie wszczęła śledztwo w sprawie publicznego znieważenia prezydenta Rzeczypospolitej, za co autorom artykułu, trzem niemieckim dziennikarzom, grozić mogło do 3 lat pozbawienia wolności, ale po kilkunastu miesiącach, na początku grudnia 2007, zdecydowała się śledztwo to umorzyć „wobec braku dostatecznych dowodów uzasadniających podejrzenia popełnienia przestępstwa”.
Logotyp „die tageszeitung” od 1982 przedstawia tytuł gazety pisany małą literą, zaś wydanie z 12 sierpnia 2004 zredagowano w tzw. "umiarkowanej pisowni małą literą" (stosowanie wielkiej litery analogiczne do ortografii polskiej). Była to reakcja na decyzję kilku wydawnictw prasowych, zwłaszcza konserwatywnych, na ogłoszenie zamiaru powrotu do starej niemieckiej pisowni.
W redakcji taz pracuje około 250 osób. Od roku 1991 wszyscy pracownicy otrzymują tę samą pensję, w wysokości ok. 2000 euro miesięcznie, w co nie wlicza się płatnych urlopów itp. wynagrodzeń.

</doc>
<doc id="463392" url="https://pl.wikipedia.org/wiki?curid=463392" title="Bhikku">
Bhikku

Bhikku – nazwa w pełni wyświęconego mnicha buddyjskiego. W różnych krajach buddyjskich nazwa ta może być odmienna: bhikkhu (pali.), bhiksiu, bhiksu, bhikszu, śramana. Od tych nazw utworzono żeńskie odpowiedniki: bhikkhuni (pali.), bhiksiuni, bhiksuni, bhikszuni.
Aby zostać w pełni wyświęconym mnichem/mniszką najpierw trzeba być wyświęconym na nowicjusza/nowicjuszkę: samanera/samaneri (pali.).
Według szkoły mūlasarvāstivāda pierwszego niższego wyświęcenia udzielił Sariputta, posiadający rangę opata wyświęcił Sudinnę na nowicjusza (sześć lat po Oświeceniu Buddy).
W różnych krajach buddyjskich mnisi mogą nosić różne szaty, przestrzegać nieco odmiennych reguł i pobierać różne nauki.
Bhikkhu i bhikkhuni w tradycji therawady.
Tradycja nakazuje aby każdy mężczyzna przynajmniej raz w życiu wstąpił do klasztoru i został wyświęcony na mnicha. Tradycji tej przestrzegają nawet głowy państw np. król Tajlandii Rama X.
Mnisi noszą tutaj szafranowe szaty (ciemniejsze barwy są dla nowicjuszy i preferowane przez szkoły dhammayuth, thu-dong i „tradycji leśnej”). Bhikkhu przestrzegają 227 zasad zgromadzonych w Bhikkhu Patimokkha zawartej w "Vinaya Pitace". Nowicjusze i nowicjuszki przestrzegają Dziesięciu Przykazań (pali. Dasa Sila).
Mniszki noszą szaty szafranowe lub różowe (Birma), a nowicjuszki białe. Przestrzegają one 311 zasad zawartych w Bhikkhuni Patimokha ("Vinaya Pitaka").
Wyposażeniem mnichów i mniszek jest szata (pali. amsa), miska żebracza na jałmużnę i parasol. Mnisi i mniszki utrzymują się z żebrów.
Wyświęcenie
Mnichem może zostać każdy mężczyzna (o ile wcześniej nie został wydalony z sangi). Ceremonia wyświęcenia odbywa się w klasztorze przed głównym ołtarzem.
Codzienne życie mnicha
Codziennie mnisi troszczą się o teren świątyni, przycinają trawę, czyszczą wnętrza budynków, modlą się, uczą i studiują nauki Buddy, biorą udział w ceremoniach i tym podobne rzeczy.
W bardzo dużych świątyniach pożywienie jest gotowane przez mnichów i osoby świeckie. Pożywienie może być dostarczane podczas ceremonii zbierania jałmużny (taj. takbat) lub też ludzie mogą przynieść pożywienie do świątyni rano, kiedy mnisi się modlą.
W niektórych świątyniach jak np. w leśnych świątyniach w okolicach Isan, mnisi podążający „buddyjską leśną ścieżką” (taj. Phra Thudong) spożywają posiłek tylko raz dziennie. W świątyniach gdzie są nowicjusze lub gdzie mnisi podążają inną „ścieżką”, posiłek spożywany jest dwa razy dziennie.
Podczas tej modlitwy przed drugim jedzeniem ludzie świeccy klękają przed mnichami i składają im ukłon kilkakrotnie. Niektórzy z nich wylewają świętą wodę na podłogę (taj. rot nam). Czynności te wykonuje się ku pamięci osób zmarłych, aby i oni otrzymali swą część zasług. Także kobiety przygotowujące pożywienie dla mnichów otrzymują zasługi. Po modlitwie mnisi spożywają przygotowane jedzenie. Mnisi siedzą na scenie, która jest nieco wyżej niż miejsce w którym siedzą ludzie świeccy. Oznacza to, że mnisi maja wyższy status niż laicy. Kiedy mnisi kończą pożywianie się, nowicjusze zbierają talerze i podają kobietom. Kobiety spożywają pozostałe jedzenie lub zabierają je do domu.
Oprócz tych obowiązków, każdy z mnichów odgrywa specyficzną rolę w codziennym trybie porządkowania i utrzymania w czystości świątyni i jej otoczenia.
Odnowienie linii wyświeceń mniszek
Wraz z rozprzestrzenianiem się buddyzmu therawady z Indii na Sri Lankę, następnie do Birmy, Tajlandii, Laosu i Kambodży, pojawiały się w tych krajach zakony zarówno mnichów, jak i mniszek. Jednak z upływem czasu w wyniku najczęściej wojen zaczęła zanikać tradycja wyświęcania mniszek. Z upływem wieków coraz mniej pojawia się wzmianek o mniszkach. W Indiach, po zniszczeniu ważnych centrów klasztornych przez muzułmanów, buddyzm uległ naporowi hinduizmu, na Sri Lance zakon mniszek uległ zniszczeniu podczas wojny z Choalianami w 1017 roku. Podobnie było w Birmie, która od najazdu Chińczyków w 1298 roku przez wiele wieków była rządzona przez wielu władców czasami przeciwnych buddyzmowi, aż do wojen w latach 1824, 1852, i 1885 kiedy to zaczęli rządzić Brytyjczycy. Tak zatem wygasła w mroku dziejów tradycja wyświęcania mniszek. Jednak kobiety domagały się aby odtworzyć tradycję mimo głośnego sprzeciwu konserwatywnych mnichów. Pierwsze próby podjęto na Sri Lance. Catherine de Alwis wyjechała do Birmy i otrzymała tam niższe święcenia jako samaneri (nowicjuszka). W 1903 roku powróciła na Sri Lankę i utworzyła zgromadzenie nowicjuszek Dasa Sila Mata (Matki Dziesięciu Przykazań). Nie były to jednak w pełni wyświęcone mniszki a społeczeństwo i konserwatywni mnisi nie byli im przychylni. Nowicjuszki cierpiały brak akceptacji oraz biedę.
Podejmowano także nieśmiałe próby w Birmie w latach 1950 (przez czcigodnego Mahasi Sayadaw) i 1970 (przez Sayagyi U Ba Khin) jednak dla kobiety dostępne były jedynie niższe święcenia. W Tajlandii stworzono Nun Institution of Thailand przy świątyni Wat Bovorn Nives, gdzie samaneri (nowicjuszki) mogły studiować i osiągnąć dziewiąty stopień Parien (najwyższy poziom edukacyjny mnicha), lecz wciąż nie mogły być mniszkami.
Ta sytuacja trwała do lat 90., gdy czcigodny Pandit Narawala Dhammaratana Thero studiując zakony mniszek w Chinach odkrył, że tamtejsza tradycja wyświęceń została zapoczątkowana przez bhikkhuni z Anuradhapury na Sri Lance w 429 roku ery zachodniej. Zgromadził on wokół siebie postępowych mnichów i 8 grudnia 1996 doprowadził do wyświęcenia 11 Dasa Sila Mata na bhikkhuni. Ceremonia odbyła się w świątyni Saranath w Indiach, prowadzona przez therawadińskich mnichów w obecności czcigodnego M. Vipulasary, przewodniczącego „Parama Dhamma Chetiya Pirivena” i prezesa „Mahabodhi Society” oraz przedstawicieli „World Sangha Council”, „Sakyadhita International Organisation of Buddhist Women” i koreańskich mniszek. Wyświęcone w Saranath mniszki powróciły na Sri Lankę by tam, 12 marca 1998 wyświęcić 23 Dasa Sila Mata na bhikkhuni. W lutym 2002 roku w Tajlandii odbyła się ceremonia wyświęcenia nowicjuszek na mniszki, poprowadzona przez mniszkę ze Sri Lanki w obecności tajskiego mnicha.
Dzięki staraniom kobiet, postępowych mnichów i ludzi świeckich tradycja wyświęcania bhikkhuni została odnowiona. Kobiety znowu mogą się cieszyć pełnią praw religijnych. Jest to dowód, że kobiety i mężczyźni są równi i krocząc tą samą ścieżką mogą osiągnąć to samo oświecenie.
Reguły zakonne mahajany.
Reguły zakonne pochodzą w mahajanie również z Winaja Pitaki, tj. z Prātimokṣa – zbioru zasad (dosł. „ku wyzwoleniu”; Prāti z sanskrytu znaczy „ku” a mokṣa „wyzwolenie”). Prātimokṣa przekazywana była w nieprzerwanym ustnym przekazie z następujących tradycji: Theravāda Winaja, Mahāsāṃghika Winaja, Mahīśāsaka Winaja, Dharmaguptaka Winaja, Sarvāstivāda Winaja, and the Mūlasarvāstivāda Winaja. Theravāda Winaja nieprzerwanie przekazywana jest do dziś i przestrzegana w krajach buddyzmu therawady głównie takich regionów jak Birma, Cejlon, Tajlandia i Indie. Mahajana natomiast utrzymuje następujące przekazy:
Obecnie Prātimokṣy przestrzega się również w pozostałych regionach świata w małych odosobnionych wspólnotach, np. w Europie, Ameryce Północnej i Australii, choć rzadziej zakłada się tam klasztory buddyjskie.
Reguły zakonne z mūlasarvāstivādy dotyczą mężczyzn i kobiet i dzielą się na:

</doc>
<doc id="463393" url="https://pl.wikipedia.org/wiki?curid=463393" title="Twierdzenie Shannona">
Twierdzenie Shannona



</doc>
<doc id="463394" url="https://pl.wikipedia.org/wiki?curid=463394" title="Twierdzenie Nyquista">
Twierdzenie Nyquista



</doc>
<doc id="463395" url="https://pl.wikipedia.org/wiki?curid=463395" title="Wartość chwilowa przebiegu czasowego">
Wartość chwilowa przebiegu czasowego

Wartość chwilowa przebiegu czasowego jest wartością przebiegu czasowego w dowolnym punkcie (chwili) czasu. Każdy rzeczywisty przebieg czasowy składa się z nieskończonej ilości następujących po sobie wartości chwilowych, których chronologiczne ułożenie powoduje powstanie całego przebiegu czasowego.
Wartości chwilowe zapisuje się zazwyczaj małymi literami. Przykładowo symbolem napięcia elektrycznego jest litera formula_1 natomiast napięcie chwilowe (jako funkcja czasu) zapisuje się jako formula_2 To samo dotyczy wartości chwilowej prądu elektrycznego formula_3 czy mocy czynnej formula_4 W celu odróżnienia od wartości chwilowych, wartości skuteczne napięcia, prądu i mocy elektrycznej zapisuje się dużymi literami, odpowiednio formula_5
Największa wartość chwilowa danego przebiegu jest tożsama z wartością maksymalną; podobnie najmniejsza wartość chwilowa jest równoznaczna z wartością minimalną.
Techniki analogowe pozwalają na rejestrację ciągłych zmian wartości chwilowych. Natomiast w technikach cyfrowych wykorzystuje się twierdzenie Kotielnikowa-Shannona, na podstawie którego można odtworzyć dowolny przebieg ciągły na podstawie jego wartości chwilowych (tzw. wartości dyskretnych). Jednym z najpopularniejszych urządzeń pozwalających na bezpośrednią obserwację i rejestrację wartości chwilowych przebiegów czasowych jest oscyloskop.

</doc>
<doc id="463398" url="https://pl.wikipedia.org/wiki?curid=463398" title="Sat.1">
Sat.1

Sat.1 – jedna z największych komercyjnych stacji telewizyjnych w Niemczech. Należy do Grupy ProSiebenSat.1 Media, telewizyjnego skrzydła koncernu Kirch Gruppe.
Historia.
1 stycznia 1984 o wystartował Program PKS ("Programmgesellschaft für Kabel- und Satellitenrundfunk") ze studia piwnicznego w Ludwigshafen am Rhein zdaniem: "Meine sehr verehrten Damen und Herren, in diesem Moment sind Sie Zeuge des Starts des ersten privaten Fernsehveranstalters in der Bundesrepublik Deutschland" (Szanowni Panie i Panowie, w tym momencie jesteście świadkami startu pierwszego prywatnego programu telewizyjnego w Republice Federalnej Niemiec).
Początkowo kanał ten emitował głównie seriale i programy zagraniczne takie jak: "Sąsiedzi", "Więźniarki", "Star Trek", "Star Trek Następne Pokolenia", "Falcon Crest", "Dynastia Colbych", "Picket Fences" oraz wiele innych. Pod koniec lat 80. Sat. 1 rozpoczęło produkcję własnych seriali takich jak: "Komisarz Rex", "Rewir Wolfa", "Gliniarz z Tolz". Sat. 1 produkowało też wiele programów własnych. Jedynym, który przetrwał od początku istnienia stacji, jest "Telewizja śniadaniowa", emitowana nieprzerwanie od 1 października 1987.
Oglądalność.
Z czasem oglądalność Sat. 1 zaczęła spadać, spowodowane to było problemami finansowymi właściciela Sat. 1, przez co kanał nie był w stanie kupować nowych seriali i programów. Aby jakoś wypełnić ramówkę rozpoczęto produkcję własnych programów typu talk show, które niekiedy wypełniały 6 godzin czasu antenowego w godzinach południowych i popołudniowych.
Udział oglądalności Sat. 1 na rynku niemieckim:

</doc>
<doc id="463402" url="https://pl.wikipedia.org/wiki?curid=463402" title="Fryderyk Krystian">
Fryderyk Krystian



</doc>
<doc id="463404" url="https://pl.wikipedia.org/wiki?curid=463404" title="Maria Amalia">
Maria Amalia



</doc>
<doc id="463405" url="https://pl.wikipedia.org/wiki?curid=463405" title="Współczynnik kształtu">
Współczynnik kształtu



</doc>
<doc id="463406" url="https://pl.wikipedia.org/wiki?curid=463406" title="Silver Screen">
Silver Screen

Silver Screen – sieć kin wielosalowych w Polsce.
W obiektach sieci znajdowały się:
Pierwsze kino sieci, zlokalizowane w Warszawie przy ulicy Puławskiej, zostało otwarte w styczniu 2000 roku.
Od 29 czerwca 2007 w kinie przy Puławskiej odbywały się projekcje filmów z nośnika cyfrowego, zastępującego tradycyjną taśmę filmową. Od 22 sierpnia 2008 cyfrowe projekcje filmów w formacie 3D były wprowadzone także w innych kinach sieci.
Sieć kin Silver Screen od 1 lipca 2008 była częścią Grupy ITI, właściciela takich marek, jak TVN, TVN24 czy Multikino. Sieć Silver Screen została włączona do spółki Multikino S.A. W grudniu 2009 kino na warszawskim Mokotowie zostało zamknięte, a na początku 2010 wszystkie kina sieci Silver Screen (z wyjątkiem kina w Łodzi) przeszły rebranding na Multikino. Od 2013 roku Multikino należy do holdingu Vue Entertainment. Łódzkie kino Silver Screen (które, przy utrzymaniu dotychczasowej nazwy, zostało wcześniej zintegrowane z systemami informatycznymi Multikina) przeszło rebranding na Multikino dopiero w 2018 roku przy okazji remontu obiektu; tym samym marka Silver Screen, po 18 latach, przestała istnieć.

</doc>
<doc id="463408" url="https://pl.wikipedia.org/wiki?curid=463408" title="Współczynnik kształtu przebiegu">
Współczynnik kształtu przebiegu



</doc>
<doc id="463411" url="https://pl.wikipedia.org/wiki?curid=463411" title="FTTH">
FTTH

FTTH (Fiber To The Home – światłowód do domu) – odmiana FTTX przeznaczona dla użytkownika domowego, gdzie światłowód poprowadzony jest od centrali do mieszkania abonenta. Za FTTH uważa się także sieci, w których światłowód terminowany jest na zewnętrznej ścianie lokalu klienta. Niemniej każdy lokal w budynku musi mieć doprowadzony swój własny światłowód. Sieć FTTH jest częścią sieci dostępowej i składa się z elementów aktywnych: OLT, ONT oraz łączącej je pasywnej optycznej sieci dystrybucyjnej ODN, obejmującej elementy i urządzenia za pomocą których sygnał optyczny przesyłany jest z obiektu operatora do lokalu abonenta. Sieć ODN składa się z sieci dosyłowej, sieci dołączeniowej oraz sieci instalacyjnej. Sieć dosyłowa to część sieci światłowodowej, realizująca transmisję danych, doprowadzona od punktu dostępowego OLT (optyczne zakończenie liniowe umieszczone w pomieszczeniu centrali telekomunikacyjnej) do urządzenia o nazwie Spliter znajdującego się w pomieszczeniu w budynku wielorodzinnym. Usługa oferuje szerokopasmowe usługi teleinformatyczne takie jak:
Koszty techniki światłowodowej są dosyć duże. KMI Research przewidywało, że cena wszystkich urządzeń (konwertery, mufy światłowodowe, kable, przełączniki, karty sieciowe itp.) używanych w tej technologii w latach 2001–2008 miała wynieść 3,9 miliarda GBP.
Budowa sieci FTTH.
Sposób budowy oraz architektura sieci FTTH jest zależna od wielu czynników, główne to:
Podstawowe wymagania funkcjonalne sieci FTTH obejmują:
Architektura sieci FTTH.
Na sieć FTTH składają się urządzenia aktywne (urządzenie dostępowe po stronie operatora, urządzenie końcowe po stronie klienta) oraz urządzenia pasywne (kable światłowodowe, przełącznice - ODF, szafki).
W sieci FTTH występują zwykle trzy główne sekcje:
Poszczególne segmenty sieci łączy się przy pomocy przełącznic światłowodowych (ODF – Optical Distribution Frame). Czasami przełącznica jest pomijana i włókna poszczególnych sekcji są spawane bezpośrednio w punkcie dystrybucyjnym.
Zależnie od docelowej grupy klientów sieci FTTH mogą być budowane w topologii punkt-punkt (P2P) oraz punkt-wielopunkt (P2MP).
Topologia sieci FTTH.
Najczęściej stosowanymi topologiami są topologia punkt-wielopunkt, która jest często łączona z technologią pasywnej sieci optycznej (PON) oraz topologia punkt-punkt, w której wykorzystuje się zwykle technologie przesyłowe Ethernet.
Topologie punkt-wielopunkt (P2MP) zakładają poprowadzenie pojedynczego światłowodu „transportowego” z centrali do punktu rozgałęzienia. Stamtąd układany jest do abonenta pojedynczy światłowód.
W technologii pasywnej sieci optycznej, takiej jak GPON, wykorzystuje się w punktach rozgałęzienia pasywne splitery optyczne, a dane są szyfrowane, dzięki czemu użytkownicy otrzymują wyłącznie dane dla nich przeznaczone. Technologia aktywnego Ethernetu również może być wykorzystywana do kontrolowania dostępu abonenta w topologii punkt-wielopunkt, jednakże wymaga umieszczenia w terenie przełączników sieci Ethernet. Każdy z klientów posiada logiczne łącze punkt-punkt, a użytkownik końcowy wysyła i odbiera wyłącznie dane dla niego przeznaczone.
Topologie punkt-punkt (P2P) zapewniają światłowody pomiędzy węzłem dostępowym a abonentem. Każdy z abonentów posiada bezpośrednie połączenie z przeznaczonym wyłącznie dla niego światłowodem. Droga od centrali do klienta może składać się z kilku odcinków światłowodów połączonych spojeniami lub złączami rozłączalnymi, ale stanowi ciągłą drogę optyczną od węzła dostępowego do mieszkania.
Większość istniejących wdrożeń FTTH typu punkt-punkt wykorzystuje Ethernet, który może być łączony z innymi technologiami stosowanymi do transmisji. Ta topologia może również obejmować technologie PON, jeżeli w węźle dostępowym umieszczone zostaną pasywne splitery optyczne.
Schemat podłączenia FTTH w różnych technologiach.
W przypadku podłączeń do budynków jednorodzinnych schemat podłączenia może być inny, gdyż wykorzystywane jest więcej elementów, lecz ostateczne działanie usługi nie różni się niczym od zastosowanego w gospodarstwach wielorodzinnych.
FTTH w Polsce.
Liczba podłączonych do technologii FTTH gospodarstw domowych w Polsce gwałtownie rośnie. We wrześniu 2017 roku w zasięgu znalazło się ponad 2 mln gospodarstw domowych, a wzrost wyniósł 46% w ciągu roku. Z usług FTTH korzystało 3,9 proc. gospodarstw domowych, czyli około 0,5 mln abonentów, a wzrost w skali roku wyniósł 400%. Raport przygotowany przez Urząd Komunikacji Elektronicznej wskazuje, że na koniec 2017 r. z internetu światłowodowego korzystało 750 tys. abonentów, a wzrost w porównaniu z końcem 2016 r. wyniósł. 250 tys. abonentów.
Znaczący wzrost liczy gospodarstw domowych w zasięgu światłowodu zaczął się w Polsce w 2015 roku, wraz z intensywnym programem inwestycyjnym Orange Polska, który w latach 2016-2020 planuje zainwestować w doprowadzenie światłowodu do domów klientów ponad 4 mld zł. Na koniec września 2018 r. w zasięgu usługi Orange Światłowód, pod którą operator sprzedaje łącza FTTH było 3,164 mln gospodarstw domowych Polsce. Była ona dostępna w 116 miastach, a korzystało z niej 324 tys. klientów.
Innymi dużymi operatorami, którzy świadczą usługi FTTH są m.in. Inea i Toya. Pierwszy z nich na koniec grudnia 2015 r. miał największy udział w rynku. W tym momencie z usług FTTH w Polsce korzystało 310 tys. gospodarstw domowych, z czego 11% z usług Inea.
Na terenie Unii Europejskiej we wrześniu 2017 łącze w technologii FTTH/FTTB podłączone było do 24,77 mln budynków, a możliwość skorzystania z niej miało łącznie 72,5 mln gospodarstw.
Od 2019 roku ogólnopolskim dostawcą usług FTTH zostanie T-Mobile wykorzystując do tego sieci Orange i Nexery.
Duża część sieci FTTH w Polsce powstanie dzięki programowi POPC. Według danych ministerstwa cyfryzacji na dzień 19 lipca 2018 roku zakontraktowano budowę przyłączy do około 1,9 miliona gospodarstw domowych w obszarze tzw. białych plam. Mają one zostać wybudowane do końca 2021 roku. Beneficjentami programu POPC są: Orange Polska, Infracapital/Nokia (Nexera), INEA, Voice Net, Grupa Multiplay, Fiberlink, TOYA, Podlaska Sieć Internetowa, Sferanet, Liquid Systems, Asta-NET, KOBA, IdeaLAN, IT Partners Telco, Beskid Media czy Tauron Polska Energia.
Technologie.
Przy projektowaniu sieci FTTH należy wybrać jedną z dwóch architektur:

</doc>
<doc id="463412" url="https://pl.wikipedia.org/wiki?curid=463412" title="Strata mocy">
Strata mocy



</doc>
<doc id="463415" url="https://pl.wikipedia.org/wiki?curid=463415" title="Akademia w Sorø">
Akademia w Sorø

 
Akademia w Sorø (duń. "Sorø Akademi") w Sorø w Danii – najstarsza duńska szkoła, wczesne centrum skandynawskiego chrześcijaństwa, kolebka wielu znanych duńskich twórców.
Korzenie Akademii sięgają roku 1140, gdy biskup Absalon założył w Sorø klasztor cystersów. Pierwotnie Akademia kształciła tylko arystokrację, dziś otwarta jest dla wszystkich.
Budynek przy bramie jest najstarszym zamieszkanym obiektem w dzisiejszej Danii. To tam Saxo Gramatyk stworzył kroniki "Gesta Danorum". Inni znani Duńczycy związani z Akademią to malarze Frederik Vermehren i Christen Dalsgaard, pisarze Hans Christian Andersen, Bernhard Severin Ingemann i Ludvig Holberg oraz rzeźbiarz Johannes Wiedewelt.
Kościół klasztorny jest trzecią pod względem długości świątynią w Danii, jest też jednym z pierwszych duńskich kościołów zbudowanych z cegły. W kościele poklasztornym pochowani są następujący monarchowie duńscy:

</doc>
<doc id="463417" url="https://pl.wikipedia.org/wiki?curid=463417" title="Akademia w Soro">
Akademia w Soro



</doc>
<doc id="463419" url="https://pl.wikipedia.org/wiki?curid=463419" title="Qing">
Qing



</doc>
<doc id="463420" url="https://pl.wikipedia.org/wiki?curid=463420" title="Izba Pamięci Józefa Wybickiego">
Izba Pamięci Józefa Wybickiego

Izba Pamięci Józefa Wybickiego zwana też „Szkolną Salą Tradycji” mieści się w Zespole Szkół w Parkowie, w skład którego wchodzą Szkoła Podstawowa im. Józefa Wybickiego i Gimnazjum.
Izba Pamięci znajduje się na II piętrze budynku szkoły. Prezentowane są w niej pamiątki dotyczące życia i działalności Józefa Rufina Wybickiego, jego związków z Wełną i Parkowem i pobytu autora „Mazurka Dąbrowskiego” w tych miejscowościach. Prezentowane są także kroniki szkoły i inne materiały dotyczące historii szkoły i Parkowa, a także zasłużonych mieszkańców tej miejscowości, między innymi żołnierza napoleońskiego – Jędrzeja Dalekiego. Izba Pamięci otwarta została w 2005 roku dzięki staraniom historyka Krzysztofa Działo i dyrektora szkoły Marii Cisowskiej. Wcześniej część zbiorów wystawiona była w szkolnej bibliotece.

</doc>
<doc id="463421" url="https://pl.wikipedia.org/wiki?curid=463421" title="Andriej Wyszyński">
Andriej Wyszyński



</doc>
<doc id="463422" url="https://pl.wikipedia.org/wiki?curid=463422" title="Sotnia UPA U-3">
Sotnia UPA U-3

Sotnia Bira – jedna z formacji, będąca częścią kurina „Rena”, oddział UPA, operujący na terenie Bieszczadów do roku 1951, działający w oparciu o zamieszkałą tam ludność ukraińską (głównie bojkowską) pod dowództwem Wasyla Szyszkanynecia (Iwan Kozieryński) ps. „Bir”. W sotni tej znaleźli się między innymi niektórzy członkowie Ukrainische Hilfpolizei z Lutowisk, ale również około 30 byłych żołnierzy rozbitej w bitwie pod Brodami dywizji SS „Hałyczyna”.

</doc>
<doc id="463423" url="https://pl.wikipedia.org/wiki?curid=463423" title="Straty mocy">
Straty mocy

Straty mocy jest to zjawisko fizyczne polegające na traceniu części energii przetwarzanej przez dany układ, dlatego też ma ono bezpośrednie powiązanie ze sprawnością układu.
Straty mocy (a więc i energii) wywoływane są przez szereg czynników: straty histerezowe, tarcie mechaniczne, promieniowanie (cieplne, elektromagnetyczne), itp.
Występowanie strat mocy skutkuje najczęściej powstawaniem ciepła wewnątrz przetwornika energii. Dlatego też straty mocy muszą być uwzględnione nie tylko w procesie projektowania danego urządzenia, ale również podczas jego eksploatacji. 
W przypadku materiałów konstrukcyjnych straty mocy są ściśle związane ze strukturą i typem materiału. W wielu przypadkach straty mocy są podawane jako jeden z parametrów charakteryzujących dany materiał, a nawet ich wartość może zostać użyta jako kryterium kategoryzacji produktów, tak jak to ma miejsce np. dla blach elektrotechnicznych.

</doc>
<doc id="463424" url="https://pl.wikipedia.org/wiki?curid=463424" title="Dáin Żelazna Stopa">
Dáin Żelazna Stopa



</doc>
<doc id="463425" url="https://pl.wikipedia.org/wiki?curid=463425" title="Dain Żelazna Stopa">
Dain Żelazna Stopa



</doc>
<doc id="463426" url="https://pl.wikipedia.org/wiki?curid=463426" title="Polskie normy">
Polskie normy



</doc>
<doc id="463429" url="https://pl.wikipedia.org/wiki?curid=463429" title="Grenadierzy">
Grenadierzy



</doc>
<doc id="463433" url="https://pl.wikipedia.org/wiki?curid=463433" title="Pustość">
Pustość



</doc>
<doc id="463434" url="https://pl.wikipedia.org/wiki?curid=463434" title="Ku">
Ku



</doc>
<doc id="463435" url="https://pl.wikipedia.org/wiki?curid=463435" title="Śunja">
Śunja



</doc>
<doc id="463436" url="https://pl.wikipedia.org/wiki?curid=463436" title="Sunjata">
Sunjata



</doc>
<doc id="463438" url="https://pl.wikipedia.org/wiki?curid=463438" title="Wadżra">
Wadżra



</doc>
<doc id="463439" url="https://pl.wikipedia.org/wiki?curid=463439" title="Drukpa Kagju">
Drukpa Kagju



</doc>
<doc id="463442" url="https://pl.wikipedia.org/wiki?curid=463442" title="Eno (album)">
Eno (album)

Eno – album studyjny zespołu Varius Manx wydany w 2002 roku.
Płyta została nagrana w łódzkim studiu "Komórka" i zmiksowana w studiu S4. Tytuł płyty "Eno" jest tłumaczony z greki jako wino albo rozbudowując skrót - Energetyzujące, Nowoczesne, Oryginalne.
Lista utworów.
Edycja Specjalna.
Płyta "ENO" ukazała się również w Edycji Specjalnej zawierającej drugą płytę z przebojami Varius Manx w wersji karaoke.

</doc>
<doc id="463444" url="https://pl.wikipedia.org/wiki?curid=463444" title="Kin-hin">
Kin-hin



</doc>
<doc id="463445" url="https://pl.wikipedia.org/wiki?curid=463445" title="Lagtong">
Lagtong



</doc>
<doc id="463446" url="https://pl.wikipedia.org/wiki?curid=463446" title="Widja">
Widja

Filozofia:

</doc>
<doc id="463448" url="https://pl.wikipedia.org/wiki?curid=463448" title="Bhikszu">
Bhikszu



</doc>
<doc id="463449" url="https://pl.wikipedia.org/wiki?curid=463449" title="Bhiksu">
Bhiksu



</doc>
<doc id="463451" url="https://pl.wikipedia.org/wiki?curid=463451" title="Bhiksiu">
Bhiksiu



</doc>
<doc id="463452" url="https://pl.wikipedia.org/wiki?curid=463452" title="Bhikkhu">
Bhikkhu



</doc>
<doc id="463453" url="https://pl.wikipedia.org/wiki?curid=463453" title="Śramana">
Śramana



</doc>
<doc id="463458" url="https://pl.wikipedia.org/wiki?curid=463458" title="Japońska ceremonia parzenia herbaty">
Japońska ceremonia parzenia herbaty



</doc>
<doc id="463460" url="https://pl.wikipedia.org/wiki?curid=463460" title="Ceremonia herbaciana">
Ceremonia herbaciana



</doc>
<doc id="463462" url="https://pl.wikipedia.org/wiki?curid=463462" title="Jarzmo pomiarowe">
Jarzmo pomiarowe

Jarzmo pomiarowe – specjalnie ukształtowany obwód magnetyczny używany do pomiarów własności magnetycznych materiałów magnetycznych (zazwyczaj materiałów ferromagnetycznych).
Jarzma używane do magnetyków miękkich.
Znormalizowane jarzma pomiarowe.
Istnieje kilka rodzajów znormalizowanych jarzm pomiarowych używanych do pomiarów własności magnetycznych materiałów magnetycznie miękkich, które działają na zasadzie nieobciążonego transformatora:
1. Aparat Epsteina (ang. "Epstein frame") – jarzmo pomiarowe składa się tylko z odpowiednio ułożonych uzwojeń: pierwotnego i wtórnego. Testowana próbka musi być przygotowana jako zestaw odpowiedniej ilości pasków materiału (blachy lub taśmy magnetycznej). Cały strumień magnetyczny zamyka się w badanej próbce (lub przynajmniej tak się zakłada).
2. Jarzmo do pomiarów na pojedynczym arkuszu blachy (ang. "Single Sheet Tester – SST") – jarzmo takie składa się z dwóch części o kształcie litery "C", które służą do zamykania strumienia magnetycznego wytwarzanego przez zestaw uzwojeń: pierwotnego i wtórnego. Jarzmo musi być wykonane w taki sposób, aby jego reluktancja była pomijalnie mała w porównaniu z reluktancją badanej próbki.
3. Próbka toroidalna (ang. "toroidal sample") – podobnie jak w aparacie Epsteina, cały strumień magnetyczny zamyka się w próbce. Próbka powinna mieć kształt rdzenia toroidalnego na którym nawija się zestaw uzwojeń: pierwotne i wtórne.
Nieznormalizowane jarzma pomiarowe.
Istnieje bardzo wiele typów nieznormalizowanych jarzm pomiarowych, które buduje się w zależności od potrzeb. Jednym z bardziej znanych typów jest jarzmo do pomiarów na pojedynczym pasku blachy, w którym można badać pojedynczy pasek próbki z aparatu Epsteina.
Jarzma używane do magnetyków twardych.
Procedura pomiarów właściwości magnetycznych jest odmienna dla magnetyków twardych, więc używane są inne jarzma pomiarowe.

</doc>
<doc id="463467" url="https://pl.wikipedia.org/wiki?curid=463467" title="XVII Karmapa Trinlej Taje Dordże">
XVII Karmapa Trinlej Taje Dordże



</doc>
<doc id="463473" url="https://pl.wikipedia.org/wiki?curid=463473" title="Aparat otworkowy">
Aparat otworkowy



</doc>
<doc id="463474" url="https://pl.wikipedia.org/wiki?curid=463474" title="Kotlina Wałbrzyska">
Kotlina Wałbrzyska

Kotlina Wałbrzyska - kotlina na Pogórzu Wałbrzyskim w południowo-zachodniej Polsce w województwie dolnośląskim, powiat wałbrzyski. 
Opis.
Kotlina Wałbrzyska stanowi niewielkie ale głębokie kotlinowe przedłużenie poziomu podgórskiego, położone w południowo-wschodniej części Pogórza Wałbrzyskiego, między wzniesieniami Gór Wałbrzyskich. Jest wąską długą kotliną górską o stromych zboczach z wieloma dolinami rozchodzącymi się ze środka kotliny promieniście.
Teren o charakterze przemysłowym, górzysty silnie pofałdowany. W kotlinie znajduje się południowa część Wałbrzycha. Nad kotliną i miastem od zachodniej strony góruje charakterystyczna kopuła Chełmca.
W północnej części Kotliny Wałbrzyskiej zalegają warstwy dewońskie należące do depresji Świebodzic, w północno-wschodniej metamorficzne gnejsy bloku sowiogórskiego. Zasadnicze partie Kotliny wypełniają osady karbońskie, a południowe obrzeżenie zbudowane jest z utworów permskich. W części północnej, na utworach dewońskich w dolnym karbonie osadziły się grube warstwy zlepieńców, należących do facji kulmu. W karbonie górnym powstały naprzemianległe warstwy zlepieńców, piaskowców i łupków z pokładami węgla kamiennego. Najgłębiej leżą produktywne warstwy wałbrzyskie, nad nimi leżą grube, nieproduktywne warstwy białokamieńskie, a najpłycej zalegają produktywne warstwy żaclerskie. W karbonie górnym z głębi ziemi intrudowały kwaśne magmy, które zastygły pod ówczesną powierzchnią ziemi, a które obecnie tworzą porfiry budujące Chełmiec, masywy Gór Czarnych oraz niewielkie wystąpienia w obrębie Kotliny. W permie dolnym osadziły się czerwone piaskowce z wkładkami zlepieńców, mułków, łupków ilastych i wapieni oraz powstały zasadowe skały wulkaniczne - melafiry i ich tufy, tworzące południowe obrzeżenie Kotliny oraz pobliskie Góry Suche. Utwory karbońskie i permskie należą do jednostki geologicznej zwanej niecką śródsudecką. Osady niecki śródsudeckiej są generalnie nachylone ku jej środkowi, czyli na obszarze Gór Wałbrzyskich i Suchych, na południe i południowy zachód, ale w rejonie intruzji Chełmca zostały podniesione i zapadają koncentrycznie na zewnątrz od niej, a w pobliżu innych intruzji też są silnie zaburzone. Węgiel kamienny w pobliżu intruzji został przeobrażony w antracyt.
Przez kotlinę przechodzą: linia kolejowa, droga krajowa nr 35 oraz kilka dróg wojewódzkich. Jeszcze kilkanaście lat temu w kotlinie czynnych było kilka kopalń i koksowni co było przyczyną zniszczeń ekologicznych. Dzisiaj po zamknięciu pod koniec XX wieku kopalń i przemysłu, przyroda szybko się odrodziła, a w pejzażu zostały pokopalniane hałdy i wieże szybowe kopalń, relikty górniczej przeszłości regionu.

</doc>
<doc id="463475" url="https://pl.wikipedia.org/wiki?curid=463475" title="Kamera otworkowa">
Kamera otworkowa



</doc>
<doc id="463478" url="https://pl.wikipedia.org/wiki?curid=463478" title="Linia kolejowa nr 286">
Linia kolejowa nr 286

Linia kolejowa nr 286 Kłodzko Główne – Wałbrzych Główny – czynna, niezelektryfikowana, drugorzędna, częściowo dwutorowa linia kolejowa w południowo-zachodniej Polsce o długości 52 kilometrów. Linia położona jest w województwie dolnośląskim. Według stanu na rok 2016, linią administruje zakład linii kolejowych spółki PKP Polskie Linie Kolejowe z siedzibą w Wałbrzychu.
Linia została wybudowana w latach 1876–1880 jako fragment Śląskiej Kolei Górskiej, będącej częścią projektowanej Centralnej Kolei Berlińsko-Wiedeńskiej. Magistrala posłużyć miała skróceniu drogi kolejowej łączącej dwie europejskie stolice o 120 kilometrów względem dotychczasowej trasy przez Drezno i Pragę, stanowiąc tym samym najkrótsze połączenie tych miast. Budowa trasy, jednej z pierwszych w Prusach sfinansowanej przez państwo, miała również na celu aktywizację podupadłych gospodarczo, zasobnych w surowce mineralne terenów Przedgórza Sudeckiego i umożliwienie rozwoju przemysłu na tych terenach.
Po II wojnie światowej i zmianie granic państwowych, linia weszła w skład majątku Polskich Kolei Państwowych, stając się od tego czasu linią o znaczeniu lokalnym. Mimo to linia do dziś posiada istotne znaczenie jako droga wywozu kruszywa wydobywanego w Górach Sowich i Górach Kamiennych.
Charakterystyka.
Pierwotnie pikietaż linii liczono dla całej Śląskiej Kolei Górskiej od Zgorzelca i Węglińca, przez Wałbrzych Główny (kilometr 345) do Kłodzka Głównego (kilometr 395,8). Od chwili przejęcia linii przez Polskie Koleje Państwowe po dzień dzisiejszy kilometraż linii jest liczony przeciwnie niż przed II wojną światową – od Kłodzka w kierunku Wałbrzycha.
Przebieg geograficzny.
Linia kolejowa nr 286 odchodzi od stacji Kłodzko Główne w kierunku północno-zachodnim. Tuż po wyjściu ze stacji linia przekracza mostem Nysę Kłodzką, następnie rzekę Ścinawkę. Za miejscowością Gorzuchów Kłodzki tor szlakowy oddala się od rzeki i towarzyszącej jej szosy, przebiegając podnóżem Wzgórz Włodzickich między wzniesieniem Sobkowa Góra (354 m n.p.m.) a Grodziszczem (396 m n.p.m.). Linia wiedzie tędy do stacji Ścinawka Średnia, skąd odchodzą dawne linie (obecnie bocznice towarowe) do: Tłumaczowa (dawna linia kolejowa do Broumova) i liczącego 12 000 mieszkańców osiedla górniczego Słupiec (odcinek dawnej Kolei Sowiogórskiej).
Za Ścinawką Średnią tor szlakowy linii biegnie wysoko, zboczami doliny rzeki Włodzicy. Następnie, na wysokości przysiółka Sarny linia wkracza w obszar Gór Sowich, trawersując przez Nową Rudę szerokimi łukami między wzgórzami: Krępiec (645 m n.p.m.), Ruda Góra (516 m n.p.m.), Miedziane (502 m n.p.m.). Na odcinku pomiędzy Nową Rudą a Ludwikowicami Kłodzkimi znajdują się trzy wielkie wiadukty (o wysokości do 35 metrów), którymi linia pokonuje rozległe doliny rzeczne – zlokalizowane kolejno w Nowej Rudzie-Zatorzu, Zdrojowisku i Ludwikowicach.
Od Ludwikowic w kierunku miejscowości Świerki linia biegnie Doliną Włodzicy, oddzielającą Wzgórza Włodzickie od Wzgórz Wyrębińskich. Za Świerkami Dolnymi, tunelem pod Świerkową Kopą linia kolejowa nr 286 przekracza granicę między Górami Sowimi, a Górami Kamiennymi. W dalszym przebiegu linia przyjmuje kierunek północno-północno-zachodni (NNW). Do Głuszycy Górnej linia kolejowa wkracza kolejnym wysokim wiaduktem.
Do Jedliny-Zdroju linia prowadzi przez tunel pod Sajdakiem. Tor szlakowy wiedzie przez miasto u północnego podnóża Rybnickiego Grzbietu. Przystanek Jedlina-Zdrój to dawna stacja – miejsce połączenia z dawną linią kolejową nr 285, zwaną również Koleją Bystrzycką. Za przystankiem osobowym Jedlina Górna pociągi wjeżdżają w najdłuższy tunel kolejowy w Polsce – Tunel pod Małym Wołowcem, skąd – ostatnim wysokim wiaduktem w ciągu linii (148 m długości i prawie 30 m wysokości) – wjeżdżają na stację Wałbrzych Główny.
Linia przebiega przez powiaty: kłodzki i wałbrzyski oraz miasto na prawach powiatu Wałbrzych. Na trasie linii znajdują się pięć miast: Kłodzko, Nowa Ruda, Głuszyca, Jedlina-Zdrój i Wałbrzych.
Na całej długości linia posiada przebieg zbliżony do drogi wojewódzkiej nr 381 (odcinki: Kłodzko – Gorzuchów i Nowa Ruda – Wałbrzych) oraz drogi wojewódzkiej nr 386 (na odcinku Gorzuchów – Nowa Ruda).
Topografia linii.
Przez brak utartego wcześniej drogowego ciągu komunikacyjnego, śladem którego mogła zostać poprowadzona kolej, linia została wybudowana w trudnym profilu topograficznym. Pokonanie przeszkód terenowych w postaci wzniesień i rozległych, poprzecznych dolin wymagało wzniesienia kilkudziesięciu obiektów inżynieryjnych różnej wielkości, w tym trzech tuneli i dziewięciu wysokich mostów (szczegóły w sekcji "Infrastruktura"). Dzięki wybudowaniu wspomnianych obiektów i przeprowadzeniu linii częściowo po nasypach, mimo przebiegu przez Sudety Środkowe średnie nachylenie szlaku wynosi zaledwie 4,3‰, podczas gdy normy pruskie dla głównych linii kolejowych dopuszczały nachylenie do 25‰.
Różnica wysokości między stacjami krańcowymi wynosi 220 metrów. Od stacji początkowej Kłodzko Główne (220 m n.p.m., kilometr 0,0) szlak wznosi się na odcinku blisko 35 kilometrów do najwyżej położonego w ciągu całej linii przystanku osobowego Bartnica (537 m n.p.m., kilometr 35,2). W kierunku stacji Głuszyca (485 m n.p.m., kilometr 42,4) pod względem topograficznym szlak ma charakter spadkowy. Od Głuszycy do przystanku Jedlina Górna (511 m n.p.m., kilometr 47,6) tor szlakowy ponownie wznosi się, natomiast w dalszej części do stacji końcowej Wałbrzych Główny (507 m n.p.m., kilometr 47,6) nieznacznie opada.
Charakterystyka techniczna.
Linia liczy dokładnie 52 kilometry. Współcześnie linia kolejowa nr 286 posiada dwa tory na odcinkach od kilometra -0,246 do 22,182 (Kłodzko – Nowa Ruda) oraz od kilometra 28,855 do 43,014 (Ludwikowice Kłodzkie – Głuszyca). Na pozostałych odcinkach linia jest jednotorowa.
Linia na całej długości nie jest zelektryfikowana. Linia nie została wyposażona w elektromagnesy samoczynnego hamowania pociągów.
Na wszystkich czynnych odcinkach linia kolejowa nr 286 posiada oznaczenie kodowe klasy B2 – maksymalny nacisk na oś to 177 kN/oś (18 t/oś), natomiast maksymalny nacisk liniowy to 63 kN/m (6,4 t/m).
Prędkość konstrukcyjna linii (parametr, któremu przyporządkowane są graniczne wartości elementów geometrycznych toru oraz zakres wyposażenia linii – przyjmowany umownie i niezwiązany z prędkością rozkładową) wynosi 100 km/h.
Zgodnie z regulacjami zarządcy infrastruktury obowiązującymi w rozkładzie jazdy 2014/2015, na linii Kłodzko – Wałbrzych obowiązywały następujące prędkości maksymalne:
Według stanu na rok 2016, linią administruje zakład linii kolejowych spółki PKP Polskie Linie Kolejowe z siedzibą w Wałbrzychu. Za utrzymanie fragmentu linii od stacji Kłodzko Główne do przystanku Jedlina-Zdrój (włącznie) odpowiada sekcja eksploatacji PKP PLK w Kłodzku, natomiast za pozostałą część linii – sekcja eksploatacji w Wałbrzychu.
Linia formalnie podzielona jest na dwa odcinki:
Na całej długości linii zabudowano urządzenia półsamoczynnej blokady liniowej. Lokalizacja czynnych posterunków następczych dzieli linię na pięć odstępów blokowych:
Zgodnie ze stanem na dzień 18 października 2015 roku na linii występują ograniczenia czasu pracy posterunków: Nowa Ruda (czynny w godzinach 04:45-20:45) oraz Ludwikowice Kłodzkie i Głuszyca (czynne w godzinach 05:00-21:00).
Maksymalna dopuszczalna długość pociągów towarowych kursujących po linii (liczona wraz z czynną lokomotywą) wynosi na odcinku Kłodzko Główne – Ścinawka Średnia 480 metrów, a na odcinku Ścinawka Średnia – Wałbrzych Główny 400 metrów.
We wszystkich tunelach linii (kilometry: 33,470-36,640, 43,900-44,290 oraz 47,990-49,590) obowiązuje zakaz stosowania lokomotyw popychającej, jeżeli pociąg prowadzony jest z użyciem trakcji parowej. Zakaz wprowadzono ze względu na brak dostatecznej wentylacji obiektów.
Na linii kolejowej nr 286 droga hamowania na wszystkich odstępach blokowych wynosi 700 metrów. Łuki o najmniejszym promieniu (R=229 m) znajdują się między Nową Rudą a Ludwikowicami Kłodzkimi.
Historia.
Geneza.
Postulat budowy linii między Kłodzkiem a Wałbrzychem, wysuwany przez lokalną burżuazję i władze, w latach 1853–1854 stał się częścią większego planu budowy wielowariantowego połączenia Berlina z Wiedniem. Rozważając przebieg wariantu prowadzącego przez zachodnią część Śląska, pierwotnie rozpatrywano przeprowadzenie kolei z Berlina przez Cottbus, Zgorzelec i Liberec (preferowany przez państwo) lub budowy linii z Legnicy przez Dzierżoniów do Kłodzka i Międzylesia (sugerowany przez władze wojskowe). Ostatecznie przyjęto do realizacji trasę: Berlin – Cottbus – Zgorzelec – Jelenia Góra – Wałbrzych – Kłodzko, z odgałęzieniami Zgorzelec – Liberec oraz Lubań – Węgliniec.
Pierwsze linie kolejowe na terenie państw niemieckich wznoszono od połowy lat trzydziestych dziewiętnastego wieku jako przedsięwzięcia prywatne, nieuwzględniane początkowo jako część większego systemu transportowego. Z czasem inicjatywę budowy linii podejmowało również państwo, szczególnie tam, gdzie dostrzegano potrzebę budowy kolei, ignorowaną przez kapitał prywatny ze względów ekonomicznych (np. wysokich kosztów budowy w trudnych warunkach topograficznych).
Z przeprowadzeniem linii kolejowej w rejonie Przedgórza Sudeckiego wiązano nadzieje na stymulację podupadłych gospodarczo ośrodków przemysłu włókienniczego i wydobywczego. Mimo wielowiekowych tradycji wytwórczych, wskutek braku odpowiednich połączeń komunikacyjnych z potencjalnymi odbiorcami towarów i kopalin, region przestał być konkurencyjny.
Wzniesienie linii o założonym przebiegu wiązało się z pokonaniem licznych przeszkód terenowych i wzniesieniem licznych obiektów inżynieryjnych. Żadna spośród działających wówczas spółek kolejowych ze względów finansowych nie chciała się podjąć tak trudnej inwestycji. Mając na uwadze znaczenie projektowanej magistrali dla miejscowej gospodarki, minister finansów wydał zgodę na przeprowadzenie prac przedwstępnych na koszt państwa. W roku 1855 przeprowadzono pomiary terenowe pomiędzy Zgorzelcem a Wałbrzychem, natomiast rok później – między Wałbrzychem a Kłodzkiem i Międzylesiem. Poza wyliczeniem kosztów budowy, dokonano wówczas analizy potencjału przewozowego. Wysokie koszty budowy odcinka Wałbrzych–Kłodzko sprawiły, że szykowaną inwestycję podzielono na dwa etapy. Priorytetowo potraktowano budowę istotnego gospodarczo odcinka ze Zgorzelca do Wałbrzycha, 18 lipca 1862 roku przyznając ustawą Sejmu Pruskiego środki na jego budowę. Prace nad odcinkiem z Wałbrzycha do Międzylesia odłożono natomiast w czasie.
Budowa linii.
Po doprowadzeniu Śląskiej Kolei Górskiej do Wałbrzycha, prace nad dalszą częścią inwestycji ustały na okres blisko 10 lat. W roku 1869 rozwiązano Królewską Komisję Budowy Śląskiej Kolei Górskiej, a zarząd nad linią powierzono powstałej na bazie znacjonalizowanej spółki kolejowej Królewskiej Dyrekcji Kolei Dolnośląsko-Marchijskiej, będącej protoplastą Dyrekcji Kolei we Wrocławiu.
Przez wiele lat Austrię charakteryzowała niechęć do wszelkich projektów budowy prusko-austriackich przejść granicznych, co negowało zasadność wszelkich przedsięwzięć kolejowych na omawianym terenie. Sprzeciw rządu wiedeńskiego w kwestii forsowanego przez władze prowincji śląskiej poprowadzenia linii przez granicę w Międzylesiu, zamiast ze Zgorzelca prostą linią do Pardubic oraz wysokie koszty poprowadzenia odcinka z Wałbrzycha do Kłodzka w trudnym terenie górskim sprawiły, że realizację Śląskiej Kolei Górskiej na odcinku od Wałbrzycha do Międzylesia odłożono w czasie. Inny problem stanowił początkowo sprzeciw pruskich władz wojskowych dla budowy kolei w pobliżu twierdz, w tym Twierdzy Kłodzkiej.
Problem negatywnego stanowiska Austrii wobec budowy kolejowych przejść granicznych rozwiązało zakończenie wojny prusko-austriackiej, które nastąpiło pokojem praskim, w praktyce eliminującym Austrię ze współdecydowania o państwach niemieckich i stawiających Prusy na uprzywilejowanej pozycji. Wojna potwierdziła przydatność kolei w prowadzeniu operacji wojskowych, co przyczyniło się do zmiany nastawienia wojskowych i odblokowania budowy linii w pobliżu twierdz. Aktualna pozostała natomiast kwestia kosztownego przeprowadzenia Śląskiej Kolei Górskiej przez Góry Sowie.
Państwo pruskie rozważało trasowanie kolei inną drogą, przez Broumov, co spotkało się z ostrym protestem reprezentantów ziemi kłodzkiej w sejmie pruskim. Po interwencji samorządowców u ministra handlu hrabiego Heinricha von Inteplitza udało się uzyskać zapewnienie, że kolej zostanie przeprowadzona przez Głuszycę i Nową Rudę. Jeszcze w grudniu 1866 r. ministerstwo przysłało do Kłodzka swoich reprezentantów, by ustalić z władzami cywilnymi i wojskowymi miejsce ulokowania dworca kolejowego. Niebawem jednak ogłoszono, że ze względów oszczędnościowych budowa kolei Wałbrzych – Kłodzko zostanie ponownie odłożona w czasie, natomiast w pierwszej kolejności powstanie linia z Wrocławia do Międzylesia i dalej do Usti nad Orlici.
Wybudowanie w latach 1870–1875 przez kontrolowaną przez państwo Kolej Górnośląską linii Wrocław – Międzylesie (która na odcinku Kłodzko – Międzylesie pokrywała się w swoim przebiegu z pierwotnie założonym szlakiem Śląskiej Kolei Górskiej) przerwało impas w doprowadzeniu inwestycji do końca. Nie bez znaczenia był lobbing środowiska lokalnego, które regularnie w petycjach i korespondencji kierowanej do władz państwowych wyrażały swoje niezadowolenie z odwlekania inwestycji.
Na posiedzeniu sejmu pruskiego z 17 czerwca 1874, uchwałą w sprawie rozbudowy państwowej sieci kolejowej przydzielono na budowę końcowego etapu Śląskiej Kolei Górskiej nieco ponad 8 milionów talarów. Jesienią tego samego roku podjęto rozporządzenie ministra w sprawie wywłaszczenia gruntów, a Królewska Dyrekcja Kolei Dolnośląsko-Marchijskiej otrzymała polecenie przystąpienia do budowy linii. Ostateczne trasowanie przyszłego szlaku, na odcinku Wałbrzych – Głuszyca różniące się dość znacznie od pierwotnego projektu, zakończono w roku 1876. Wykup gruntów, rozpoczęty jeszcze w 1875 roku, zakończył się dopiero po dwóch latach. Budowę podzielono na pięć odcinków, z biurami budowlanymi w Wałbrzychu, Jedlinie-Zdroju, Bartnicy, Nowej Rudzie oraz Kłodzku. Roboty rozdzielono pomiędzy sześciu wykonawców.
Budowę, tym razem, rozpoczęto od strony Kłodzka. Prace na odcinku Wałbrzych – Nowa Ruda były przedsięwzięciem szczególnie trudnym, gdyż szlak wytrasowano zboczem głównego grzbietu Gór Sowich. Między Wałbrzychem a Ludwikowicami Kłodzkimi wykuto 3 tunele. Pokonanie głębokich, poprzecznych dolin między Głuszycą a Nową Rudą wymagało budowy 8 wielkich stalowych mostów i wiaduktów, spośród których jeden, w Nowej Rudzie-Zatorzu mierzy około 32 metry wysokości i należy do najwyższych na Śląsku. Wiele fragmentów wspomnianej trasy wykuto w litej skale. Prace ziemne oraz budowa tuneli i mostów miały miejsce w latach 1879–1880.
Łatwiejszy terenowo odcinek z Kłodzka do Nowej Rudy oddano do użytku 15 października 1879 roku. Całą linię z Wałbrzycha do Kłodzka uruchomiono w październiku 1880 r.
Eksploatacja przed rokiem 1945.
Ciągły wzrost liczby przewożonych pasażerów i ładunków w pierwszych latach dwudziestego wieku zaważyły o budowie pierwotnie planowanego drugiego toru. Inwestycja wiązała się z gruntowną przebudową stacji, miejscami zaś z przesuwaniem szlaku. Prace przeprowadzono w latach 1909–1912.
Na dwudziestolecie międzywojenne przypada rekordowe obciążenie linii w całej jej historii. W roku 1937 dziennie przejeżdżało linią 27 pociągów pasażerskich (25 osobowych i dwa pośpieszne) oraz sporo pociągów towarowych.
Pod koniec lat 30. dwudziestego wieku rozważano elektryfikację linii z wykorzystaniem elektrowni w Ścinawce Średniej, służącej od roku 1914 sieci kolei elektrycznych funkcjonującej eksperymentalnie w rejonie Wałbrzycha i Jeleniej Góry(pierwszy etap Śląskiej Kolei Górskiej wraz z większością odgałęzień). Z planów zrezygnowano na skutek ogólnej recesji gospodarczej oraz przesunięcia środków Deutsche Reichsbahn na budowę autostrady Berlin – Wrocław (dzisiejsza A18 i A4).
W czasie II wojny światowej uległ ograniczeniu ruch pasażerski.
Na początku maja 1945 r. dowództwo Wehrmachtu zamierzało zniszczyć wiadukt w Ludwikowicach Kłodzkich. Nie doszło do tego ze względu na protesty okolicznych mieszkańców. Jednej z majowych nocy obiekt rozminowali pracownicy miejscowej stacji: dyżurni ruchu Fritz Ansorge i Alfred Hilbig.
Uciekający przed Armią Czerwoną Niemcy wysadzili natomiast 8 maja 1945 r. około godziny 20:00 wiadukt w Nowej Rudzie-Zatorzu. Linia Kłodzko – Wałbrzych stała się wówczas nieprzejezdna.
Eksploatacja linii po II wojnie światowej.
W wyniku zmian geopolitycznych po II wojnie światowej, Ziemie Zachodnie znalazły się w granicach Polski, a zarząd nad większością linii wybudowanych, bądź zarządzanych dawniej przez koleje niemieckie, przejęły Polskie Koleje Państwowe.
Na skutek braku możliwości przejazdu przez Nową Rudę i wymuszonego rozdzielenia linii na dwa odrębne odcinki, dla tranzytu pociągów z wałbrzyskim węglem wysyłanych na południe Europy tuż po wojnie wykorzystywano początkowo linię Ścinawka Średnia – Otovice. Wobec nasilających się roszczeń czechosłowackich odnośnie do Ziemi Kłodzkiej, Polacy przerwali 18 marca 1946 r. ruch pociągów przez Tłumaczów, demontując w obawie przed czeską agresją 80 metrów toru na granicy państwowej. Od tego czasu objazdy pociągów towarowych poprowadzono przeciążoną "Magistralą Podsudecką".
Od 8 czerwca 1946 roku ruch wznowiono po prowizorycznym, jednotorowym drewnianym moście tymczasowym, zwanym "mostem na zapałkach" – od skrzypiącej konstrukcji. Właściwy wiadukt otwarto po odbudowie jednego z przęseł 27 listopada 1946 r.
Po zmianach granic państwowych, linia Kłodzko-Wałbrzych z części dawnej krajowej magistrali stała się linią o znaczeniu lokalnym. W latach 60. XX w. przewozy spadły nieco w stosunku do dotychczasowych, utrzymując się na zbliżonym poziomie do końca lat osiemdziesiątych.
Eksploatacja linii po roku 1990.
Zmiany społeczno-gospodarcze na początku lat 90. spowodowały gwałtowny spadek przewozów, redukcję zatrudnienia przy obsłudze linii i stopniowe niszczenie opustoszałych zabudowań stacyjnych. Jedyne czynne stacje pozostawiono w Ścinawce Średniej, Nowej Rudzie, Ludwikowicach Kłodzkich i Głuszycy. Pozostałe posterunki ruchu zamieniono na przystanki osobowe.
Na przełomie lat 1999 i 2000, równolegle z zamknięciem ostatnich kopalni Dolnośląskiego Zagłębia Węglowego funkcjonujących w Nowej Rudzie i będącą konsekwencją tego faktu zapaścią gospodarczą regionu, liczba pociągów osobowych PKP na linii została ograniczona do czterech par połączeń dziennie. Przez pogarszający się stan techniczny nieutrzymywanej należycie linii, ruch pociągów prowadzono z prędkością ograniczoną miejscami do 15 kilometrów na godzinę (m.in. przez wiadukt w Ludwikowicach Kłodzkich).
31 marca 2006 r. zawieszono całkowicie prowadzenie pociągów pasażerskich na całej długości linii, czyniąc wyjątek na okres wakacji w 2007 roku, gdy linią wytrasowano pospieszny pociąg Jelenia Góra – Kraków. Kontynuowano natomiast prowadzenie przewozów towarowych.
W roku 2008 zagrażający bezpieczeństwu wiadukt w Ludwikowicach zamknięto dla ruchu pociągów, ponownie przerywając przejezdność całej trasy.
Przed wznowieniem przewozów pasażerskich PKP Polskie Linie Kolejowe przeprowadziły na wielu odcinkach linii prace remontowe, pozwalające przywrócić pełną przejezdność i parametry techniczne umożliwiające powrót pociągów osobowych. Niewielkie opóźnienie w zakończeniu prac sprawiło, że połączenia uruchomiono blisko 2 tygodnie później niż pierwotnie założono. 3 stycznia 2009 roku miał miejsce pierwszy, próbny przejazd autobusem szynowym na nieczynnej jeszcze wówczas linii. Regularne kursowanie pociągów rozpoczęto 5 stycznia. Dzień później, 6 stycznia zorganizowano specjalny przejazd inauguracyjny, w którym oprócz mieszkańców, władz i pracowników spółki wzięli udział przedstawiciele samorządów gmin zlokalizowanych wzdłuż linii: Wałbrzycha, Jedliny-Zdrój, Głuszycy i Nowej Rudy.
Linia Wałbrzych-Kłodzko była ujmowana w planach modernizacyjnych PKP PLK jako ciąg wywozowy tłucznia z Dolnego Śląska, ale po roku 2010 została z nich wykreślona. W latach 2010–2011 przeprowadzono remont odcinka Ścinawka Średnia – Kłodzko Główne, gdzie przez zły stan techniczny ograniczono prędkość pociągów do 40 kilometrów na godzinę.
Podczas spotkania z władzami samorządowymi we Wrocławiu w marcu 2011 roku prezes PKP PLK Zbigniew Szafrański oświadczył, że utrzymanie przez PKP PLK lokalnych linii kolejowych: Kłodzko – Wałbrzych, Kłodzko – Kudowa-Zdrój, Kłodzko – Stronie Śląskie, a także Jelenia Góra – Lwówek Śląski będzie uzależnione od udziału finansowego samorządu wojewódzkiego w ich remoncie. Prezes PKP PLK apelował o rozważny wybór linii kolejowych zgłaszanych przez samorząd do modernizacji ze środków regionalnego programu operacyjnego.
W 2016 roku spółka zależna PKP PLK „Dolkom” przeprowadziła naprawę mostów w Ludwikowicach, Głuszycy i Wałbrzychu
13 lipca 2022 roku PKP PLK ogłosiła przetarg na opracowanie dokumentacji projektowej na modernizację odcinka Kłodzko – Ścinawka Średnia na kilometrze 0,395 do km 13,360 oraz elektryfikacją w ramach opcji nr 2.
Infrastruktura.
Szlak.
Linia kolejowa z Wałbrzycha do Kłodzka została wybudowana jako jednotorowa, następnie w latach 1913–1914 przebudowana na dwutorową.
Tunele.
Na trasie linii znajdują się trzy tunele zgrupowane w odległości 17 km:
Wiadukty.
Na linii wybudowano 2 mosty i 8 wiaduktów.
Punkty eksploatacyjne.
Pierwotnie, między krańcowymi stacjami linii uruchomiono sześć stacji pośrednich:
Po oddaniu do eksploatacji drugiego etapu Śląskiej Kolei Górskiej, dworce na stacjach Wałbrzych Główny i Kłodzko Główne uzyskały układ wyspowy. W Wałbrzychu, gdzie wszystkie linie wchodzące w skład węzła znajdowały się pod wspólnym zarządem Królewskiej Dyrekcji Kolei Dolnośląsko-Marchijskiej z siedzibą w Berlinie pociągi wyprawiano ze wszystkich peronów. W Kłodzku, gdzie do momentu nacjonalizacji kolei pruskich linią do Międzylesia zarządzała Kolej Górnośląska, pociągi na linii Wrocław-Międzylesie kursowały ze wschodniej części stacji, natomiast zachodnia część (obecnie nieużywana w planowym ruchu pasażerskim) stanowiła tak zwany "dworzec wałbrzyski".
Lokalizacja pierwszych stacji kolejowych wynikła z potrzeb społecznych i gospodarczych rozpoznanych w momencie projektowania i budowy linii. Z biegiem czasu na linii utworzono dodatkowe przystanki osobowe, z czasem przekształcone w stacje:
Urządzenia sterowania ruchem kolejowym.
Na początku XX wieku stacje wybudowane i uruchomione wraz z linią otrzymały zcentralizowany system zdalnego sterowania ruchem kolejowym. W roku 1903 wzniesiono 10 nastawni na stacji Wałbrzych Główny. W latach 1903–1905 zainstalowano podobne urządzenia na stacjach Bartnica, Nowa Ruda i Gorzuchów Kłodzki. Nastawnię otrzymała w 1904 roku nowo tworzona w miejscu dotychczasowego przystanku stacja Głuszyca Górna. Podczas przebudowy linii na dwutorową zcentralizowano sterowanie urządzeniami na stacjach Jedlina-Zdrój oraz Ścinawka Średnia. Każda z wymienionych stacji była podzielona na dwa okręgi nastawcze. Jedna nastawnia sterowała natomiast ruchem na posterunku bocznicowym w Ludwikowicach Kłodzkich, po roku 1945 przekształconym wraz z pobliskim przystankiem w stację.
Ruch pociągów.
Linia została zakwalifikowana przez Biuro Eksploatacji spółki PKP Polskie Linie Kolejowe jako „linia o priorytecie towarowym”.
Ruch pasażerski.
Pociągi regularne.
Pociągi osobowe na linii nr 286 uruchamiają od 5 stycznia 2009 r. Koleje Dolnośląskie.
Oferta jest stała: 5 par pociągów w dni robocze i 4 pary w weekendy. Pociągi są obsługiwane przez autobusy szynowe SA134, SA135 oraz SA139.
Wszystkie pociągi kursują po całej długości linii Wałbrzych Główny – Kłodzko Główne. Od rozkładu jazdy 2013/2014, niektóre są wydłużone do stacji Kudowa-Zdrój.
W rozkładzie jazdy 2015/2016 na linii pojawiły się bezpośrednie pociągi z Wrocławia do Kudowy Zdroju. Było to związane z wakacyjnym zamknięciem szlaku nr. 276 na czas prac utrzymaniowych.
Pociągi specjalne.
Dawniej Instytut Rozwoju i Promocji Kolei we współpracy ze spółką Przewozy Regionalne w wybrany dzień uruchamiał m.in. na linii nr 286 pociąg turystyczny "Kilof", złożony z parowozu Ol49 i od pięciu do siedmiu wagonów osobowych 111A oraz 120A. W zależności od roku, pociąg pokonywał linię w kierunku od Wałbrzycha w stronę Kłodzka, bądź od Kłodzka w stronę Wałbrzycha.
Ruch towarowy.
Linia kolejowa nr 286, ze względu na ulokowanie w bezpośredniej jej bliskości kilku dużych kamieniołomów, ma duże znaczenie dla wywozu kruszywa wydobywanego na obszarach: Gór Sowich (ładownia w Głuszycy oraz przy kopalni w Nowej Rudzie Słupcu na linii kolejowej nr 327) i Gór Kamiennych (ładownia w Bartnicy) oraz w Tłumaczowie. Linią nr 286 kruszywo jest dowożone jest do linii magistralnych nr 274 (Wrocław – Zgorzelec) oraz nr 276 (Wrocław – Lichkov). Według danych zarządcy infrastruktury, w roku 2008 po linii przejeżdżało do pięciu par pociągów towarowych z kruszywem na dobę.

</doc>
<doc id="463482" url="https://pl.wikipedia.org/wiki?curid=463482" title="Evocati">
Evocati

Evocati – żołnierze rzymskiej armii o statusie weteranów, którzy dobrowolnie ponownie zaciągnęli się do służby wojskowej po otrzymaniu takiej propozycji od dowódcy. "Evocati" byli lepiej opłacani od zwykłych legionistów i nie musieli pełnić niektórych typowych dla zwykłych żołnierzy obowiązków (takich jak budowa dróg czy fortyfikacji).
Wielu znanych wodzów opierało swe wojska na weteranach, którzy dzięki zdobytemu przez lata służby doświadczeniu prezentowali wyraźnie wyższą wartość bojową od pozostałej części armii, aby zatem zachęcić żołnierzy do ponownego wstępowania do armii po odbyciu przepisowej służby, wprowadzono instytucję "evocati" z wszystkimi związanymi z tym przywilejami.
"Evocati" określano również niekiedy mianem "Synów Marsa" co związane było z dość krwawym obrzędem odprawianym przy dopuszczaniu żołnierza do ponownej służby.

</doc>
<doc id="463483" url="https://pl.wikipedia.org/wiki?curid=463483" title="Spodziectwo">
Spodziectwo

Spodziectwo (łac. "hypospadiasis", "hypospadia", z gr. = na dole + = rozcięcie, szczelina, ang. "hypospadias") – wada wrodzona polegająca na lokalizacji ujścia cewki moczowej na brzusznej stronie prącia. W szerszym i nowocześniejszym ujęciu definiowane jest jako hipoplazja brzusznej części prącia, w kierunku dalszym (dystalnie) od miejsca podziału ciała gąbczastego. W zależności od stopnia ciężkości wady spodziectwo może stanowić niewielki defekt kosmetyczny lub cięższy, utrudniający oddawanie moczu, przyczyniający się do dysfunkcji seksualnej i stanowiący poważny problem psychologiczny.
Historia.
Pierwszym, który użył określenia "hypospadia", był Galen w II wieku n.e. Galenowi nie było obce znaczenie struny prącia ("chorda"), nierzadko uniemożliwiającej pacjentom spłodzenie potomstwa. Klasyczne prace o spodziectwie pozostawili francuscy chirurdzy Ambrose Paré i Pierre Dionis. 
Jeden z pierwszych opisów chirurgicznego leczenia wady pochodzi z I wieku n.e. Heliodor Antyl przeprowadził wówczas zabieg amputacji dalszej (dystalnej) części prącia. Tę sama metodę stosował Paweł z Eginy (625–690). Metoda pozostawała w użyciu przez blisko dziesięć wieków; jedyne wyjątki to wzmianki o odmiennych zabiegach w dziele Galena i w Talmudzie. Następnym etapem w historii leczenia spodziectwa było wprowadzenie tunelowania i kaniulacji prącia. Abulcasis (936–1013) i Şerafeddin Sabuncuoğlu używali w tym celu ołowianych rurek, Guy de Chauliac srebrnych, sir Astley Cooper w 1815 roku użył gumowego elastycznego cewnika, podobnie jak Dupuytren i Mettauer w 1842. Początki współczesnej chirurgii spodziectwa datują się na XIX wiek; za najistotniejsze uważa się prace Mettauera, Duplaya, Lauensteina, Edmundsa, Blaira i Byersa.
Epidemiologia.
Występowanie wady szacuje się na 1:250–1:300 żywych urodzeń noworodków płci męskiej. Stwierdzono większe ryzyko spodziectwa u dzieci, w których rodzinach występowało ono już wcześniej (szacowana częstość 1:80–1:100). W ostatnich latach stwierdza się w Europie i w USA coraz częstsze występowanie tej wady: w latach 1970–1980 częstość wzrosła dwukrotnie. Przyczyny tego zjawiska pozostają niewyjaśnione.
W starszym piśmiennictwie można znaleźć informacje o częstszym występowaniu wady u przedstawicieli rasy czarnej i u ludzi pochodzenia żydowskiego. Obecnie uważa się, że częstość wady jest zbliżona we wszystkich populacjach, a opisywane różnice wynikały z błędów w metodologii badawczej.
Etiologia.
W wystąpieniu wady postuluje się udział czynników genetycznych, endokrynnych i środowiskowych. Udziału czynników genetycznych dowodzi rodzinne występowanie wady, podczas gdy do przypuszczalnych czynników środowiskowych należą estrogeny lub fitoestrogeny w roślinach spożywczych (np. soi), niektórych grzybach i substancje chemiczne, takie jak DDT i Vinclozolin (antyandrogen). W badaniu opublikowanym na łamach "Lancet" w 2002 roku dowodzono 20-krotnego wzrostu ryzyka spodziectwa u dzieci matek przyjmujących w ciąży dietylstilbestrol, ale późniejsze prace sugerowały mniej wyraźny związek. Stwierdzono związek między występowaniem spodziectwa u dziecka a przestrzeganiem przez matki diety wegetariańskiej w pierwszych dwóch trymestrach ciąży, suplementacją żelaza w ciąży oraz przebyciem przez ciężarną grypy w pierwszym trymestrze. Większe ryzyko spodziectwa dotyczy dzieci matek bardzo młodych i starszych; niewydolnością łożyska tłumaczy się częstsze spotykanie spodziectwa w grupie dzieci o niskiej masie urodzeniowej oraz bliźniąt. Jako inne, rzadkie przyczyny wymienia się niedobór nabłonkowego czynnika wzrostu (EGF), receptorów dla EGF, zaburzenia biosyntezy testosteronu i defekt enzymatyczny 5α-reduktazy.
Patogeneza.
Przyczyną spodziectwa jest zaburzenie przebiegu procesu zlewania się brzegów fałdów moczowo-płciowych ("plicae urogenitale") i wytworzenia cewki prącia, polegające na zaburzeniu zamknięcia płytki cewkowej i (lub) rekanalizacji sznura endodermalnego w obrębie żołędzi prącia. Jeśli wyniosłości płciowe boczne (wyniosłości wargowo-mosznowe, "tori genitales") nie połączą się (co ma prawidłowo miejsce w 10. tygodniu ciąży), dochodzi do rozszczepu moszny, a ujście cewki znajduje się między dwiema częściami rozszczepionej moszny (spodziectwo mosznowe). Gdy ujście zewnętrzne cewki znajduje się w pobliżu odbytu, narządy płciowe zazwyczaj są niewykształcone i mają postać tzw. pochwy rzekomej ("pseudovagina"). Do utworzenia żołędziowej części cewki dochodzi w 4. miesiącu życia, kiedy endodermalny sznur komórkowy ulega udrożnieniu i łączy się z końcem endodermalnej gąbczastej części cewki moczowej; zaburzenie tego procesu jest przyczyną przednich postaci wady.
Obraz kliniczny.
W spodziectwie ujście zewnętrzne cewki moczowej znajduje się na dolnej powierzchni prącia. Najczęściej wada jest niewielka, i ma postać ujścia cewki na brzusznej stronie żołędzi. W cięższych przypadkach ujście cewki jest bardziej oddalone od szczytu prącia, a wadzie towarzyszy zazwyczaj rozszczep i hipoplazja dolnej części napletka oraz skóry prącia z jej przerostem po stronie grzbietowej, brzuszne przygięcie prącia i jego skrócenie wskutek częściowej agenezji ciała gąbczastego; spodziectwo jest więc w istocie zespołem nieprawidłowości budowy anatomicznej brzusznej strony prącia. Niekiedy ujście cewki jest zlokalizowane prawidłowo, a prącie jest przygięte brzusznie i towarzyszy mu częściowa agenezja ciała gąbczastego; sytuację taką określa się jako „spodziectwo bez spodziectwa”.
Brzuszne przygięcie prącia występuje u około 25–30% dzieci ze spodziectwem i towarzyszy przede wszystkim cięższym postaciom wady. Przyczyną jest nieprawidłowo rozwinięta skóra prącia po brzusznej stronie i zrosty z warstwami głębiej położonymi, zrośnięcie płytki cewkowej z brzuszną stroną osłonki białawej ciał jamistych, wachlarzowato rozpostarte hipoplastyczne ciało gąbczaste między ektopicznym ujściem cewki a żołędzią lub (w około 5%) hipoplazja brzusznej części ciał jamistych. Zwyrodniałe ciało gąbczaste określa się mianem struny ("chorda").
Nieprawidłowo wykształcona cewka moczowa w dystalnym odcinku nie przebiega w obrębie ciała gąbczastego, a obwodowy odcinek jest najczęściej hipoplastyczny. Od przemieszczonego ujścia zewnętrznego cewki do szczytu żołędzi przebiega różnej długości odcinek otwartej cewki z przetrwałą płytką cewkową w dnie. Wadzie zawsze towarzyszy brak tętnicy wędzidełkowej. Nieprawidłowo wykształcone ciało gąbczaste może być rozszczepione, a jego zarysy uwidaczniają się pod skórą bocznie od płytki cewkowej. Powięź Bucka i powięź kurczliwa często są przemieszczone na boki. Rzadką nieprawidłowością jest asymetria ciał jamistych prącia.
W przypadkach spodziectwa tylnego z niebadalnymi jądrami zaleca się diagnostykę w kierunku obojnactwa: oznaczenie kariotypu i badanie endoskopowe cewki moczowej.
Wady towarzyszące.
Do najczęstszych wad wrodzonych towarzyszących spodziectwu należą wnętrostwo i przepuklina pachwinowa skośna. Ich częstość jest większa u pacjentów z postacią tylną wady i szacowana jest na 9,3–32%. Często rozpoznaje się również przetrwały uchyłek łagiewki sterczowej określany czasem jako pochwa męska, rzadki u pacjentów z typem przednim wady, spotykany za to w 40% przypadków u pacjentów z mosznowo-kroczową i kroczową postacią wady. Dokładnej diagnostyki w kierunku innych wad układu moczowego wymagają dzieci z widocznymi wadami innych układów, mogącymi tworzyć rozpoznawalne zespoły wad.
Spodziectwo żeńskie.
Niektórzy autorzy wyróżniają spodziectwo żeńskie, polegające na przemieszczeniu ujścia zewnętrznego cewki do tyłu względem prawidłowego położenia. Niekiedy wada ta może mieć postać ujścia cewki na przedniej ścianie pochwy. 
Klasyfikacja.
Stosowane podziały według różnych autorów są stosunkowo podobne. Poniżej znajduje się ich zestawienie:
Leczenie.
Operacje naprawcze spodziectwa mogą być jedno- lub wieloetapowe, i zwykle składają się na nie:
Wskazania do leczenia operacyjnego.
Konieczność zabiegu operacyjnego w przypadku niewielkich wad, w których ujście cewki znajduje się dystalnie do rowka zażołędnego i napletek jest wykształcony prawidłowo, budzi kontrowersje. Strumień moczu zazwyczaj jest w tych wadach skierowany prawidłowo. Przeważa pogląd, że jest to niewielki defekt kosmetyczny niewymagający zabiegu operacyjnego.
Czas wykonania zabiegu.
Przed 1980 rokiem operacja naprawcza spodziectwa była wykonywana u dzieci starszych niż 3 lata, z powodu większych rozmiarów prącia ułatwiających zabieg. Takie odroczenie zabiegu sprawiało jednak, że często występowały problemy natury psychologicznej (zaburzenia zachowania, poczucie winy, zaburzona identyfikacja seksualna). Już w 1975 roku Amerykańska Akademia Pediatryczna zaleciła przeprowadzanie operacji przed ukończeniem 3. roku życia. Obecnie uważa się wiek 6–24 miesięcy za najdogodniejszy do przeprowadzenia chirurgicznej korekty wady.
Techniki operacyjne służące wyprostowaniu prącia.
W przypadku nieprawidłowego rozwoju skóry prącia po stronie brzusznej i obecności zrostów, technika operacyjnego wyprostowania prącia polega na przecięciu skóry od podstawy żołędzi bocznie od płytki cewkowej okalającym przemieszczone ujście cewki. Głębokie preparowanie powinno przeciąć boczne słupy hipoplastycznej tkanki gąbczastej i sięgać do osłonki białawej ciał jamistych. W przypadkach gdy nie daje to pożądanego rezultatu, chirurg odpreparowuje płytkę cewkową od ciał jamistych do wysokości prawidłowego odcinka cewki, otoczonego przez ciało gąbczaste. Bocznie od niej uwolniona zostaje od osłonki białawej ciał jamistych powięź kurczliwa, powięź Bucka i skóra. Zwyrodniałe ciało gąbczaste mające postać struny ("chorda") jest usuwane. Jeśli postępowanie to nie jest skuteczne, wskazuje to na prawdopodobnie inną przyczynę przygięcia prącia: zbyt krótką płytkę cewkową lub hipoplazję brzusznej części osłonki białawej ciał jamistych. Zbyt krótką płytkę cewkową należy odciąć w odcinku zażołędnym i przesunąć w kierunku proksymalnym; drugą przyczynę niweluje się przez grzbietowe sfałdowanie i skrócenie osłonki (plikację grzbietową osłonki). Zaleca się w każdym przypadku sprawdzenie skuteczności zabiegu przez wywołanie sztucznej erekcji prącia.
Techniki operacyjne rekonstrukcji cewki moczowej.
Wybór techniki zależy przede wszystkim od postaci wady, niekiedy od innych czynników (np. wybór techniki oszczędzającej napletek lub połączonej z obrzezaniem). Techniki jednoetapowe są popularniejsze od dwuetapowych. Techniki dwuetapowe znajdują zastosowanie przede wszystkim w leczeniu spodziectw proksymalnych, a także postaci złożonych i wymagających reoperacji.
Metoda znajduje zastosowanie w przypadkach spodziectwa przedniego, gdy przy ujściu cewki stwierdza się grobelkę kierującą odpływ moczu w dół. W technice tej po wykonaniu denudacji prącia (odpreparowaniu skóry wraz z powięzią Bucka poniżej poziomu ektopicznego ujścia cewki) przemieszcza się ujście cewki ku górze i przeprowadza plastykę żołędzi (glanduloplastykę).
Metoda stosowana w przypadkach dystalnego spodziectwa, przy dostatecznie szerokim rowku cewkowym. Polega na okrojeniu rowka z następczą rulonizacją i zagłębieniem w obręb żołędzi. Może znaleźć także zastosowanie w leczeniu spodziectwa środkowego, pod warunkiem zachowania płytki cewkowej.
Rozwiązanie to polega na oswobodzeniu płytki cewkowej od podłoża i dalszym postępowaniu jak w technice Duplaya i Thierscha. Analogiczna metoda operacji wierzchniactwa została pierwotnie opisana przez Ransleya, stąd nazwa zabiegu (Yelsnar jest anagramem nazwiska tego chirurga).
Ideą techniki Snodgrassa jest nacięcie zbyt wąskiej płytki cewkowej w linii środkowej, i zszycie jej po stronie brzusznej z pozostawieniem niezszytej strony grzbietowej. Ubytek w zamyśle ma ulec epitelializacji.
W metodzie tej przypadki spodziectwa przedniego ze zbyt wąską płytką cewkową leczone są w sposób następujący: po brzusznej stronie prącia wytwarzany jest płat skórny uszypułowany u podstawy przemieszczonego ujścia cewki, następnie wykonywane jest nacięcie żołędzi w miejscu wytworzenia płata w kierunku grzbietowym, po czym cewka jest pogrążana w obrębie żołędzi a ujście cewki sytuowane jest na szczycie żołędzi. Metoda ta bywa stosowana w leczeniu postaci środkowych przednich.
W metodzie tej podobnie jak w operacji sposobem Mathieu wykorzystywany jest płat skórny, a dodatkowo wytwarzany jest płat błony śluzowej z rowka cewkowego. Żołądź nacinana jest w miejscu pobrania płata w kierunku grzbietowym, w jej osi umieszczany jest zrolowany płat skórny, a glanduloplastyka kończy zabieg.
W technice tej uszypułowany płat z wewnętrznej strony napletka służy rekonstrukcji brzusznej części cewki moczowej.
W modyfikacji Koffa po wykonaniu denudacji prącia cewka moczowa uwalniana jest od ciał jamistych, co pozwala na jej wydłużenie o około 15 mm i wyprowadzenie ujścia cewki na szczycie żołędzi.
W technice tej do odtworzenia obwodowej części cewki wykorzystuje się płat ze skóry prącia, uszypułowany u ujścia cewki, podobnie jak w metodzie według Mathieu. Płat jest szerszy by mógł służyć rekonstrukcji całego obwodu cewki. Następnie zrekonstruowana cewka wyprowadzana jest na szczyt żołędzi przez wytworzony w niej tunel. 
Kolejna technika wykorzystująca płat prąciowy uszypułowany przy ujściu zewnętrznym cewki. Nacięcie i preparacja wykonywane są powyżej ujścia cewki, a nie poniżej, jak w metodach Mustarde’a czy Mathieu. Metodę można zastosować przy dużych niedoborach cewki moczowej, także w postaciach środkowych spodziectwa, o ile nie współistnieją z nimi duże niedobory skóry prącia uniemożliwiające utworzenie płata skórnego. Próby wykorzystania metody do leczenia spodziectwa tylnego spotykały się z dużym odsetkiem niepowodzeń, więc metoda ta ma ograniczone zastosowanie w leczeniu te grupy pacjentów. 
Metody wykorzystujące do rekonstrukcji cewki płaty nieowłosionej skóry, błony śluzowej pęcherza moczowego lub jamy ustnej stosowane są w leczeniu postaci środkowych i tylnych spodziectwa. Techniki te dają gorsze wyniki niż te z zastosowaniem płatów uszypułowanych, są też obarczone większą ilością powikłań. Powszechniej wykorzystuje się błonę śluzową jamy ustnej, szczególnie przy konieczności reperacji. 
Metodzie tej wykorzystuje się uszypułowany płat skórny pochodzący z wewnętrznej strony napletka. Technika stosowana w leczeniu postaci tylnych spodziectwa, pozwala nawet na odtworzenie siedmiocentymetrowego odcinka cewki.
Technika należąca do grupy kombinowanych, wykorzystująca ideę rekonstrukcji cewki moczowej według Thierscha i Dupleya oraz rulonizacji sposobem Ducketta uszypułowanego płata pochodzącego z wewnętrznej strony napletka.
Technika jednoetapowej rekonstrukcji cewki w ciężkich postaciach spodziectwa, wykorzystująca płat uszypułowany wokół ujścia cewki, podobnie jak w operacji sposobem Broadbenta i Woolfa.
W operacji sposobem Standoli płat służący do rekonstrukcji cewki tworzony jest z zewnętrznej strony napletka. Tak jak w innych metodach tej grupy, na cewniku odpowiedniej średnicy płat jest zwijany w rurkę, której jeden koniec zespalany jest z ektopicznym ujściem cewki a drugi koniec wyprowadza się na szczyt żołędzi, uprzednio ją rozszczepiając od strony brzusznej lub przeprowadzając jej tunelizację. 
Technika wykorzystująca do rekonstrukcji cewki kombinowane płaty skórne, pochodzące zarówno z napletka i prącia.
Technika stosowana u pacjentów ze spodziectwem przednim bez przygięcia prącia lub po zabiegu wyprostowania, stwarzająca dogodne warunki do odtworzenia żołędziowego odcinka cewki. Polega na częściowym rozcięciu żołędzi w linii pośrodkowej od strony brzusznej i pokryciu rozcięcia uszypułowanym płatem skórnym pochodzącym z napletka. Korzyści metody płyną z faktu, że chirurg ma więcej dostępnego materiału do rekonstrukcji cewki i lepszą sposobność do umieszczenia odcinka cewki w tunelizowanej żołędzi.
Technika uzupełnienia ubytku skórnego po stronie brzusznej prącia, polegająca na przecięciu rozprostowanego napletka w linii środkowej i przemieszczeniu utworzonych dwóch płatów skórnych na powierzchnię brzuszną narządu. 
Technika polegająca na wykonaniu okalającego żołądź cięcia i rozprostowaniu blaszek napletka. Następnie chirurg wykonuje w niej otwór na żołądź, a nadmiar skóry przenoszony jest na brzuszną powierzchnię prącia.
Wymienione powyżej techniki mogą być uzupełnione o wykonanie z wkłucia czasowej przetoki pęcherzowo-skórnej. Typowo utrzymuje się ją 3 tygodnie. Pozwala ona na szybkie usunięcie cewnika z cewki, co znacznie zwiększa komfort dziecka i umożliwia wykonywanie opatrunków przez rodziców. Mocz odpływa przez cewnik wychodzący bezpośrednio z powłok brzucha. Cewnik przetoki jest dobrze tolerowany przez dziecko zwiększając jedynie nieznacznie ryzyko infekcji dróg moczowych.
Wyniki leczenia.
W większości postaci wady uzyskiwany efekt kosmetyczny jest co najmniej zadowalający. Problematyczne mogą być możliwości rekonstrukcji napletka, co nierzadko jest istotne dla rodziców lub opiekunów operowanego dziecka.
Powikłania pooperacyjne.
Najczęstszym powikłaniem pooperacyjnym jest przetoka cewkowa. Częstość powikłania zależy od zastosowanej techniki operacyjnej i od postaci operowanej wady. W operacji sposobem Mathieu częstość tego powikłania szacuje się na 4%, a w operacjach typu onlay 15–20%. Najwięcej powikłań dotyczy operowanych dzieci z tylnymi postaciami wady – dotyczą one nawet 50% pacjentów. Przetoka rzadko ulega samoistnemu zamknięciu, jeśli dodatkowo nie wystąpiło zwężenie cewki, po wygojeniu się rany pooperacyjnej dokonuje się zabiegu chirurgicznego zamknięcia przetoki.
Drugim powikłaniem jest zwężenie, najczęściej w miejscu zespolenia cewki ze zrekonstruowanym odcinkiem lub na szczycie żołędzi. Nierzadko zwężenie współistnieje z przetoką. Zwężenie cewki może być przyczyną objawów podrażnieniowych pęcherza i cewki oraz zakażeń układów moczowych. Niekiedy dla wyleczenia tego powikłania wystarczająca jest kilkakrotna kalibracja przy pomocy rozszerzadeł Hegara, czasem niezbędna jest jednak reoperacja.
Innym powikłaniem jest "urethrocele", polegające na odcinkowym poszerzeniu cewki. "Urethrocele" może być wtórne do zwężenia ujścia zewnętrznego cewki lub może wystąpić proksymalnie do miejsca zespolenia cewki z jej zrekonstruowanym odcinkiem. Inne możliwe powikłania to: wynicowanie ujścia zewnętrznego cewki, obecność włosów w świetle cewki (tworzą się na nich kamienie moczowe), uchyłkowatość cewki i przetrwałe przygięcie brzuszne prącia, oraz "balanitis xerotica obliterans" (przewlekły proces zapalny ujścia cewki z włóknieniem i postępującym zwężeniem). Możliwości terapeutyczne tego ostatniego stanu obejmują miejscowe stosowanie steroidów w maściach lub meatoplastykę.

</doc>
<doc id="463484" url="https://pl.wikipedia.org/wiki?curid=463484" title="Wierzchniactwo">
Wierzchniactwo

Wierzchniactwo (łac. "epispadiasis") – wada wrodzona cewki moczowej. Występuje częściej u noworodków męskich.
Z powodu niewykształcenia się cewki moczowej w całkowicie zamknięty przewód rurowy ujście zewnętrzne cewki znajduje się na grzbietowej powierzchni prącia.

</doc>
<doc id="463485" url="https://pl.wikipedia.org/wiki?curid=463485" title="Hypospadiasis">
Hypospadiasis



</doc>
<doc id="463486" url="https://pl.wikipedia.org/wiki?curid=463486" title="Epispadiasis">
Epispadiasis



</doc>
<doc id="463490" url="https://pl.wikipedia.org/wiki?curid=463490" title="FTTB">
FTTB

FTTB - Fiber To The Building - to kampusowa bądź budynkowa sieć internetowa wykorzystująca jako medium transmisji światłowód. Zapewnia możliwość realizowania szerokiego asortymentu interaktywnych usług multimedialnych (radio, telewizja internetowa, VoIP). Charakteryzuje się wielką różnorodnością wykorzystywanych rozwiązań dostosowanych do potrzeb użytkowników. FTTB oferuje duży zasięg sieci transmisyjnej i pozwala na integrację, nawet odległych od siebie, tradycyjnych sieci kablowych.

</doc>
<doc id="463491" url="https://pl.wikipedia.org/wiki?curid=463491" title="Harald Sverdrup">
Harald Sverdrup

Harald Ulrik Sverdrup (ur. 15 listopada 1888 w Sogndal; zm. 21 sierpnia 1957) – norweski oceanograf oraz meteorolog.
Życiorys.
Opracował teorię wielkoskalowego transportu wody w oceanie. Jednostka strumienia przepływu prądu, sverdrup, jest nazwana jego imieniem.
Początkowo pracował w Bergen i Lipsku i był związany z wyprawą na biegun północny Roalda Amundsena pomiędzy 1917 a 1925. W 1936 został dyrektorem Scripps Institution of Oceanography w Kalifornii i pracował tam do 1948. Po powrocie do Norwegii został dyrektorem Norweskiego Instytutu Nadań Polarnych, nadal pracował nad problemami oceanograficznymi i biologii morza.
Był członkiem National Academy of Sciences (Amerykańskiej Akademii Nauk). Na jego cześć Amerykańskie Towarzystwo Meteorologiczne przyznaje Złoty Medal Sverdrupa.

</doc>
<doc id="463497" url="https://pl.wikipedia.org/wiki?curid=463497" title="Szarogłaz">
Szarogłaz

Szarogłaz (waka, szarowaka, szarowiak) – odmiana piaskowca zawierająca co najmniej 25% okruchów skalnych w materiale detrytycznym (szkielecie ziarnowym). Skała osadowa, okruchowa, zwięzła, masywna, warstwowana lub bezładna zawierająca kwarc oraz ortoklaz, plagioklazy, okruchy i minerały skał krystalicznych: diabazów, melafirów, łupków krystalicznych, skał magmowych i metamorficzne a także minerały ilaste.
Występowanie.
Na świecie.
W Alpach Wschodnich, na terenie Austrii, między Centralnymi Alpami Wschodnimi a Południowymi Alpami Wapiennymi występuje wąska, lecz bardzo wydłużona jednostka strukturalna zwana strefą szarogłazową, zbudowana w znacznej mierze z szarogłazów.
W Polsce.
Szarogłazy występują w ludlowie Gór Świętokrzyskich. Karbońskie pojawiają się w Sudetach Wschodnich: w okolicach Głuchołaz i Prudnika (zbudowano z nich prudnicki zamek), w Sudetach Środkowych – w Górach Bardzkich (struktura bardzka), w Zagłębiu Wałbrzyskim (niecka śródsudecka). Obecne są również w Karpatach fliszowych.

</doc>
<doc id="463505" url="https://pl.wikipedia.org/wiki?curid=463505" title="Jan XVI">
Jan XVI

Jan XVI (właśc. Jan Filagatos, ur. w Rossano, zm. 26 sierpnia 1001) – antypapież w okresie od lutego 997 do maja 998.
Życiorys.
Z pochodzenia był Grekiem, a przyszedł na świat w Kalabrii. Otton II mianował go kanclerzem Italii, a później opatem benedyktynów w Nonantola niedaleko Modeny. Cesarzowa Teofano wyznaczyła go na wychowawcę swojego syna siedmioletniego Ottona III, a potem wyniosła go do godności arcybiskupa Piacenzy. Został wysłany do Konstantynopola, gdzie miał poszukać księżniczki bizantyńskiej na małżonkę dla młodego Ottona. Wrócił do Rzymu w 996 tuż po powstaniu przeciwko Grzegorzowi V.
Dzięki nominacji Krescencjusza Nomentanusa został obrany papieżem w 997 roku. W tym okresie papiestwo było przedmiotem sporów, przede wszystkim na tle interesów politycznych i gospodarczych. Antypapież Jan XVI poniósł karę, gdy Otton III powtórnie przybył do Rzymu. Wówczas Jan XVI został ekskomunikowany, okaleczony i dożywotnio osadzony w klasztorze. Natomiast Krescencjusz II został ścięty, a do władzy powrócił prawowity papież – Grzegorz V.

</doc>
<doc id="463515" url="https://pl.wikipedia.org/wiki?curid=463515" title="Reynaldo Gianecchini">
Reynaldo Gianecchini

Reynaldo Cisoto Gianecchini Júnior (ur. 12 listopada 1972 w Birigui) – brazylijski aktor telewizyjny i model. Był gwiazdą kilku telenowel brazylijskiej stacji TV Globo.
Życiorys.
Urodził się w Birigui, w stanie Sāo Paulo jako jedyny syn Heloísy Heleny, emerytowanej nauczycielki historii, i Reynaldo Gianecchiniego Sr., profesora chemii. Ma włoskie pochodzenie ze strony ojca. Wychowywał się z dwiema siostrami Cláudią i Robertą. Mając sześć lat wystąpił w szkolnym przedstawieniu. W 1997 ukończył prawo na uniwersytecie Pontifica Universidade Católica w São Paulo. Jednak porzucił karierę prawnika, gdy przez osiem lat zaczął pracować jako model – w Paryżu, Nowym Jorku, Mediolanie, Londynie i Berlinie. 
W 1998 zadebiutował na scenie w sztuce "Cacilda". W latach 2000–2001 grał młodego lekarza uwikłanego w trójkąt miłosny z matką i córką w telenoweli TV Globo "Laços de Família". Następnie brał udział w telenoweli "As Filhas da Mãe" (2001–2002) jako Ricardo Brandão, który zakochuje się w swojej przyjaciółce z pracy. Na dużym ekranie zadebiutował w komedii romantycznej "Nieprzeparta kobieta" ("Avassaladoras", 2002). 
Życie prywatne.
W lipcu 1998 poślubił starszą od siebie o 24 lata brazylijską dziennikarkę Marílię „Gabi” Gabrielę, matkę dwóch synów – aktora Theodoro Cochrane i dziennikarza Christiano Cochrane. Jednak 27 października 2006 doszło do separacji. W 2019 Reynaldo ujawnił w wywiadzie dla gazety „O Globo”, że miał też stosunki seksualne z mężczyznami. Później określił siebie jako panseksualnego.
1 sierpnia 2011 został przyjęty do szpitala Sírio-Libanês w São Paulo w celu leczenia przewlekłego zapalenia gardła, które leczone antybiotykami wywołało silną reakcję alergiczną. Późniejsze badanie wykazało jednak chłoniaka Hodgkina typu angioimmunoblastycznego chłoniaka T–komórkowego. W 2011 w wieku 38 lat przeszedł chemioterapię w szpitalu Sírio-Libanês w São Paulo w celu leczenia chłoniaka angioimmunoblastycznego z komórek T.

</doc>
<doc id="463521" url="https://pl.wikipedia.org/wiki?curid=463521" title="Karol IV (król Hiszpanii)">
Karol IV (król Hiszpanii)



</doc>
