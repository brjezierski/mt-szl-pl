<doc id="463524" url="https://pl.wikipedia.org/wiki?curid=463524" title="Papier, kamień, nożyce">
Papier, kamień, nożyce

Papier, kamień, nożyce – gra towarzyska dla dwóch lub więcej osób, będąca uproszczoną wersją mory. W „papier, kamień, nożyce” gra się, używając dłoni graczy.
Zasady.
Gra składa się z kolejnych tur. W każdej turze obydwaj gracze, na umówiony sygnał, szybko wystawiają przed siebie dłoń, pokazującą symbol papieru, kamienia lub nożyc. Gracz, który pokazał silniejszy symbol, otrzymuje jeden punkt. W przypadku pokazania dwóch takich samych symboli następuje remis – punktu brak. Oto hierarchia symboli:
Gracz, który pierwszy uzyska umówioną wcześniej liczbę punktów, wygrywa partię.
Formalna analiza.
Formalnie, papier, kamień, nożyce można rozważać jako grę o sumie zerowej. Przykładowe wyniki w grze przedstawia poniższa tabela, gdzie (1,-1) oznacza zwycięstwo gracza A i przegraną gracza B (–1,1) oznacza zwycięstwo gracza B i przegraną gracza A, a (0,0) oznacza remis.
Gra w papier, kamień, nożyce nie posiada równowagi Nasha w strategiach czystych. Znając deterministyczną strategię przeciwnika i grając optymalnie, każdy z graczy może zapewnić sobie zwycięstwo.
Gra w papier, kamień, nożyce posiada jednak równowagę Nasha w strategiach mieszanych. Ma to miejsce wówczas, gdy każdy z graczy randomizuje, wybierając każdą z dostępnych mu opcji z jednakowym prawdopodobieństwem 1/3.
Historia.
Gra została wynaleziona w Japonii pod koniec XIX w. pod nazwą lub bardziej potoczną nazwą i rozpowszechniona po świecie w XX w. Pochodzenie nazwy nie jest znane.
Papier, kamień, nożyce, jaszczurka, Spock.
Odmiana gry, która poza standardowymi trzema gestami występuje jaszczurka (palce złożone w symbol przypominające jaszczurczy pysk) oraz Spock formowany przez charakterystyczny salut wolkański z filmów serii Star Trek (mały i serdeczny palec oddzielone od środkowego i wskazującego). Gra została wymyślona przez Sama Kassa i Kerena Bryla. Spopularyzowana została przez serial "Teoria wielkiego podrywu" – zwłaszcza odcinek ósmy sezonu drugiego: "The Lizard-Spock Expansion", który jest grze poświęcony. Sheldon Cooper gra w nią z doktorem Koothrappalim, stale remisując na figurze Spocka. Gra lub jej reguły pojawiają się także w odcinku 20. tego sezonu, oraz w odcinku 17. sezonu piątego.
Zasady.
Gracze na umówiony sygnał wyciągają przed siebie dłonie, pokazując jeden z pięciu symboli. Wygrywa ten, który pokazał silniejszy. W przypadku pokazania tych samych symboli następuje remis. Między symbolami zachodzą następujące relacje:
Symbole tworzą dziesięć par. Każdy z symboli występuje w czterech parach, przy czym wygrywa w dwóch i przegrywa w pozostałych dwóch.

</doc>
<doc id="463526" url="https://pl.wikipedia.org/wiki?curid=463526" title="Kamień, Papier, Nożyce">
Kamień, Papier, Nożyce



</doc>
<doc id="463532" url="https://pl.wikipedia.org/wiki?curid=463532" title="Konrad Gini">
Konrad Gini



</doc>
<doc id="463534" url="https://pl.wikipedia.org/wiki?curid=463534" title="Most Gdański">
Most Gdański

Most Gdański – dwupoziomowy stalowy most na Wiśle w Warszawie, będący częścią obwodnicy śródmiejskiej. Został wybudowany w latach 1957–1959 na filarach pierwszego mostu pod Cytadelą.
Opis.
Most został wzniesiony w latach 1957–1959 według projektu Janusza Ratyńskiego. Był elementem Trasy Mostowej im. Stefana Starzyńskiego. Został wzniesiony na filarach wysadzonego 13 września 1944 przez Niemców pierwszego, tj. wybudowanego w latach 1873–1875 jako most kolejowo-drogowy, a następnie wyłącznie drogowego, mostu pod Cytadelą. W jego konstrukcji powtórzono przyjęte rozwiązanie istniejącego w tym miejscu mostu dwupoziomowego.
Dla nowo wzniesionej przeprawy proponowano wiele nazw m.in. „most Pokoju”, „most Piętnastolecia”, „most Wolności”, „most imienia Traugutta”, „most Bohaterów Warszawy” i „most pod Cytadelą”. Ostatecznie zdecydowano się na nazwę „most Gdański”, którą nadano w dniu otwarcia całej Trasy, 21 lipca 1959.
Cała przeprawa składa się z: dwupoziomowego wiaduktu dojazdowego nad ul. Wybrzeże Helskie o długości 44,76 m, dwupoziomowego mostu głównego o długości 406,53 m, dwupoziomowego wiaduktu nad ul. Wybrzeże Gdańskie o długości 85,17 m. Konstrukcja nośna mostu to sześcioprzęsłowa stalowa kratownica. Wiadukty dojazdowe to ramownice wykonane w technologii sprężonej. Zostały zaprojektowane przez Stefana Piwońskiego i Witolda Witkowskiego. Na dolnym poziomie znajdują się tory tramwajowe ułożone na mostownicach dębowych, chodniki oraz ścieżka rowerowa (po stronie południowej), a na górnym poziomie – czteropasmowa jezdnia oraz chodniki.
Łączny koszt budowy mostu Gdańskiego wyniósł 25 mln złotych.
Most jest obecnie częścią obwodnicy śródmiejskiej. Łączy lewobrzeżną ul. Słomińskiego, z prawobrzeżną ul. Starzyńskiego. Podobnie jak most Świętokrzyski, spełnia on bardziej rolę lokalną niż tranzytową. Wynika to m.in. z braku rozbudowanych węzłów drogowych po obu stronach Wisły. W latach 2005–2007 przeprowadzono gruntowną przebudowę ronda Starzyńskiego (z budową estakad) – była to jedna z inwestycji mających usprawnić płynność ruchu na obwodnicy śródmiejskiej.
W latach 90. most przeszedł remont, został pomalowany na zielono, a dolny poziom został oświetlony kolorowymi świetlówkami. Cechą charakterystyczną dolnego poziomu mostu są drewniane podkłady torowisk, które mają być w przyszłości wymienione.
W czerwcu 2014 po południowej stronie mostu (bliżej strony śródmiejskiej) umieszczono neon z napisem "Miło cię widzieć" autorstwa Mariusza Lewczyka, który w 2013 zwyciężył w konkursie „Neon dla Warszawy”.

</doc>
<doc id="463558" url="https://pl.wikipedia.org/wiki?curid=463558" title="Władysław Machejek">
Władysław Machejek

Władysław Machejek, ps. „Leśniak” (ur. 25 lutego 1920 w Chodowie, zm. 21 grudnia 1991 w Krakowie) – polski pisarz, publicysta i działacz komunistyczny, poseł na Sejm PRL II, III, IV i V kadencji.
Życiorys.
Syn Jakuba i Franciszki. W latach 1936–1938 działał w Komunistycznym Związku Młodzieży Polski. W czasie II wojny światowej współorganizował Gwardię Ludową, a następnie Armię Ludową. Od 1942 był działaczem Polskiej Partii Robotniczej.
Jako żołnierz Armii Ludowej 8 września 1944 po bitwie pod Rząbcem dostał się do niewoli Brygady Świętokrzyskiej Narodowych Sił Zbrojnych. Jako jeniec wstąpił w jej szeregi i przez kilka dni był ordynansem podpułkownika Antoniego Szackiego dowódcy Brygady. Następnie zbiegł z szeregów Brygady. W 1945 był sekretarzem powiatowym PPR w Nowym Targu oraz przewodniczącym Powiatowej Rady Narodowej w Miechowie.
Uzyskał wykształcenie wyższe niepełne. Był redaktorem naczelnym: od 1945 do 1946 „Głosu Pracy”, w latach 1946–1948 „Echa Krakowa”, w 1950 „Dziennika Literackiego”, a w okresie 1952–1989 „Życia Literackiego”. W 1953 podpisał rezolucję Związku Literatów Polskich w sprawie procesu krakowskiego.
W 1948 wraz z PPR przystąpił do Polskiej Zjednoczonej Partii Robotniczej, z ramienia której był posłem na Sejm czterech kadencji (w latach 1957–1972). Był też delegatem na III, IV, V, VI, VII i VIII Zjazd partii. Od listopada 1968 do grudnia 1971 był zastępcą członka Komitetu Centralnego PZPR, później dwukrotnie zasiadał w Centralnej Komisji Rewizyjnej partii. Pomimo zaangażowania komunistycznego drukował pisarzy objętych cenzurą, takich jak Czesław Miłosz. Przewodniczył krakowskiemu okręgowi Związku Bojowników o Wolność i Demokrację. W 1983 został wybrany w skład Krajowej Rady Towarzystwa Przyjaźni Polsko-Radzieckiej. 28 listopada 1988 wszedł w skład Honorowego Komitetu Obchodów 40-lecia Kongresu Zjednoczeniowego PPR-PPS – powstania PZPR.
W 1969 otrzymał, pierwszy raz przyznaną, dziennikarską Nagrodę im. Bolesława Prusa.
Został pochowany na Cmentarzu Prądnik Czerwony (kwatera CLXXXVIII-6-7).
Tzw. machejkizm.
Stanisław Barańczak jeden z esejów ze zbioru "Książki najgorsze" poświęcił analizie stylu i języka używanego przez Machejka. Ze względu na, jego zdaniem, swoistość stylu pisarskiego redaktora Machejka, Barańczak proponował określenie "machejkizm" (czasem także znany jako "machejcyzm") na całokształt jego pisarskiej twórczości.
W powieści "Rano przeszedł huragan" autor zawarł fragmenty rzekomego dziennika Józefa Kurasia, kilkakrotnie cytowane w różnych wydawnictwach jako autentyczne, np. Strach. Antysemityzm w Polsce tuż po wojnie. Historia moralnej zapaści.

</doc>
<doc id="463559" url="https://pl.wikipedia.org/wiki?curid=463559" title="Jack Hoggan">
Jack Hoggan



</doc>
<doc id="463560" url="https://pl.wikipedia.org/wiki?curid=463560" title="Cosima Wagner">
Cosima Wagner

Cosima Wagner (ur. 24 grudnia 1837 w Bellagio, zm. 1 kwietnia 1930 w Bayreuth) – żona niemieckiego kompozytora Richarda Wagnera.
Życiorys.
Cosima była córką Franciszka Liszta, węgierskiego wirtuoza pianisty i kompozytora, oraz księżnej Marie d’Agoult, francuskiej pisarki tworzącej pod pseudonimem "Daniel Stern", długoletniej kochanki Liszta.
W roku 1857 wyszła za kompozytora i dyrygenta Hansa von Bülowa. Bülow, który zdecydował się na karierę muzyczną pod wpływem muzyki Wagnera i później wielokrotnie dyrygował wykonaniami jego dzieł, przedstawił Cosimę Wagnerowi około roku 1862. Od tego czasu datuje się jej romans z Wagnerem, zakończony w roku 1870 rozwodem z Bülowem (który znany był z autokratycznego usposobienia) i małżeństwem z Wagnerem zawartym 25 sierpnia 1870. Odchodząc od Bülowa, Cosima zabrała ze sobą dwójkę dzieci, jakie miała z tego związku. Jeszcze przed uzyskaniem rozwodu urodziła kolejnych troje ze związku z Wagnerem – Izoldę, Ewę i Siegfrieda. Swe przeżycia z tego okresu spisywała w pamiętniku prowadzonym aż do śmierci Wagnera. Po jego śmierci chodziła tylko w czerni, a w ostatniej woli nakazała rozsypanie swoich prochów nad jego grobem.
W 1872 roku konwertowała z katolicyzmu na protestantyzm.
Wiadomo, że była przedmiotem uczuć Friedricha Nietzschego – jeden z ostatnich listów filozofa, pisany już na granicy obłędu i adresowany właśnie do Cosimy, nosi nagłówek: „Do księżniczki Ariadny, mej ukochanej”.
W latach 1869-1883 Cosima prowadziła pamiętnik, który później został opublikowany.
Po śmierci Wagnera w roku 1883 została dyrektorem festiwalu wagnerowskiego w Bayreuth. Kierownictwo artystyczne tego festiwalu zachowała do 1908 roku.

</doc>
<doc id="463561" url="https://pl.wikipedia.org/wiki?curid=463561" title="Grumman F7F Tigercat">
Grumman F7F Tigercat

Grumman F7F Tigercat – amerykański dwusilnikowy samolot myśliwski zaprojektowany w okresie II wojny światowej. Był to drugi (po Grumman XF5F Skyrocket) myśliwiec dwusilnikowy zaprojektowany dla potrzeb US Navy, jednak z powodu swoich rozmiarów mógł operować tylko z pokładów lotniskowców typu “Midway”. Pierwszą partię samolotów dostarczono do jednostek US Marines jeszcze przed końcem wojny, ale nie wzięły one aktywnego udziału w walkach. Pomimo że zostały zaprojektowane oryginalnie jako myśliwce pokładowe, jedynie samoloty wersji F7F-4N były używane przez marynarkę wojenną; pozostałe operowały z lotnisk lądowych. Tigercaty wzięły udział w wojnie koreańskiej. Wycofano je ze służby w roku 1954.
Kontrakt na nowy samolot o oznaczeniu XF7F-1 został podpisany 30 czerwca 1941. Firma Grumman pragnęła zaprojektować samolot lepszy od wszystkich współczesnych mu myśliwców, lepiej uzbrojony i mogący spełniać także zadania samolotu szturmowego. Tigercat został uzbrojony w cztery działka M24 i cztery karabiny maszynowe M2 kalibru 12,7 mm. Dodatkowo pod kadłubem i skrzydłami znajdowały się zaczepy na bomby i torpedy. Tigercat był jednym z najszybszych myśliwców z silnikiem tłokowym i najszybszym samolotem w służbie amerykańskiej marynarki wojennej. Na poziomie morza był o ponad 130 km/h szybszy od Vought F4U Corsair.
Znakomite osiągi i silne uzbrojenie samolotu zostały okupione wysoką masą własną i dużą prędkością lądowania, co ostatecznie spowodowało, że uznano je za nienadające się do operowania z lotniskowców. Podczas testów odkryto także problemy ze stabilnością w locie z jednym silnikiem oraz kłopoty z hakiem podogonowym. Pierwsza seria produkcyjna została więc skierowana do jednostek USMC jako myśliwiec nocny. Samolot został w tym celu wyposażony w radar APS-6.
W następnej wersji produkcyjnej F7F-3 dokonano kilku zmian, mających na celu przystosowanie samolotu do działań z lotniskowców, ale po wypadku przy lądowaniu na lotniskowcu USS "Shangri-La" także ten model nie otrzymał certyfikatu Navy. Wersja F7F-3 była produkowana w odmianach jako myśliwiec, myśliwiec nocny i samolot rozpoznania fotograficznego.
Dopiero ostatnia wersja (F7F-4N), która została bardzo poważnie zmodyfikowana, otrzymała certyfikat marynarki wojennej jako myśliwiec pokładowy, ale zbudowano tylko 12 egzemplarzy tego samolotu.
Tigercaty używane były w czasie wojny koreańskiej jako myśliwce nocne i samoloty szturmowe. Po wycofaniu ze służby kilkanaście F7F zostało przerobionych na samoloty do gaszenia pożarów.
Pierwotnie samolot miał otrzymać nazwę "Tomcat" ("kocur"), ale ponieważ "tomcat" oznacza w slangu również "bardzo aktywnego seksualnie mężczyznę", uznano, że nazwa jest zbyt "wulgarna". W późniejszym czasie nazwę Tomcat otrzymał inny myśliwiec US NAVY F-14

</doc>
<doc id="463562" url="https://pl.wikipedia.org/wiki?curid=463562" title="F7F">
F7F



</doc>
<doc id="463563" url="https://pl.wikipedia.org/wiki?curid=463563" title="Tigercat">
Tigercat



</doc>
<doc id="463564" url="https://pl.wikipedia.org/wiki?curid=463564" title="Uniwersytety w Danii">
Uniwersytety w Danii



</doc>
<doc id="463567" url="https://pl.wikipedia.org/wiki?curid=463567" title="Bitwa pod Wyszyczynem">
Bitwa pod Wyszyczynem



</doc>
<doc id="463572" url="https://pl.wikipedia.org/wiki?curid=463572" title="Sergiusz Lifarienko">
Sergiusz Lifarienko



</doc>
<doc id="463573" url="https://pl.wikipedia.org/wiki?curid=463573" title="Albatros">
Albatros



</doc>
<doc id="463579" url="https://pl.wikipedia.org/wiki?curid=463579" title="Jarota Jarocin">
Jarota Jarocin

Jarociński Klub Sportowy Jarota Jarocin – polski klub piłkarski z Jarocina, w sezonie 2022/2023 występuje w III lidze polskiej w piłce nożnej, grupie II. &lt;br&gt;Nazwa klubu nawiązuje do rycerza Jaroty, który według legendy był założycielem Jarocina.
Historia.
Początki futbolu w Jarocinie sięgają początków XX wieku. Od 20. lat głównym klubem w mieście była Victoria Jarocin, występująca w czasach II RP m.in. w Klasie A (odpowiednik dzisiejszego zaplecza ekstraklasy), a w czasach powojennych w III lidze lub A-klasie (odpowiednik dzisiejszej IV ligi). W 1997 rozwiązano sekcję piłkarską. W kwietniu 1998 r. w Sądzie Wojewódzkim w Kaliszu zarejestrowano stowarzyszenie Jarota Jarocin. Pierwszym prezesem nowego klubu został Jan Raczkiewicz, a trenerem- Marian Furmaniak. Jarota został zgłoszony do rozgrywek poznańskiej B-klasy. Pierwszy oficjalny mecz ligowy jarociński zespół rozegrał w obecności 2000 widzów, przeciwnikiem były rezerwy Polonii Środa. Jarota wygrał to spotkanie 3:1. Po jednym sezonie w B-klasie, zespół awansował do A-klasy. Jarota znów po zaledwie jednym sezonie pobytu uzyskał awans do wyższej klasy rozgrywkowej. Władze klubu zdecydowały o zgłoszeniu drużyny do rozgrywek kaliskiej klasy okręgowej. Jarota na dwie kolejki przed końcem zapewnił sobie awans do IV ligi. Pierwszy sezon (2001/2002) jarociński zespół ukończył na czwartym miejscu. W kolejnym sezonie Jarota zdobył Puchar Polski na szczeblu wojewódzkim, po pokonaniu w finale rezerw Amiki Wronki. Przeciwnikiem w pierwszej rundzie na szczeblu centralnym był Górnik Polkowice, który bez problemu pokonał jarocinian 4:1. W lidze Jarota zajął pierwsze miejsce i awansował do baraży o III ligę, w których przegrał dwukrotnie 2:0 z rezerwami Lecha Poznań. Jarociński zespół dostał kolejną szansę na awans do III ligi. Po wycofaniu się Gwardii Koszalin, wicemistrzowie IV ligi walczyli o awans. W półfinale Jarota pokonał 2:0 Zawiszę Bydgoszcz, a w finale przegrał 1:0 z rezerwami Pogoni Szczecin. W sezonie 2004/05 drużyna zajęła drugie miejsce za Kanią Gostyń. Kolejny sezon dał kolejny awans do baraży o III ligę. Pierwszy mecz z Nielbą Wągrowiec Jarota przegrał 1:0, w drugim jarocinianie rozgromili przeciwnika 4:0 i awansowali do III ligi. W pierwszym sezonie występów na boiskach trzecioligowych, zespół Jaroty zajął wysoką trzecią lokatę. W sezonie 2007/2008 Jarota ponownie należał do czołówki i uzyskał awans do nowej, zreformowanej II ligi. Kolejny sezon nie był już taki udany. Jarota zajął 12. miejsce i musiał grać baraż o utrzymanie w II lidze. Pokonała BKS Stal Bielsko-Biała i dzięki temu się utrzymał. Kolejne dwa sezony skończyła w środku tabeli. Sezon 2011/12 zakończył na 4. miejsce w II lidze, co jak dotąd jego najlepszym wynikiem. W sezonie 2013/2014 Jarota spadł do III ligi.

</doc>
<doc id="463581" url="https://pl.wikipedia.org/wiki?curid=463581" title="Sokół Kleczew">
Sokół Kleczew

Klub Sportowy Sokół Kleczew – polski klub piłkarski z siedzibą w Kleczewie, założony w 1928. Aktualnie występuje w III lidze.
Puchar Polski.
W ostatnich latach drużyna Sokoła trzykrotnie występowała na szczeblu centralnym rozgrywek o Puchar Polski. W edycji 2011/12 odpadli w I rundzie, 2013/14 odpadli w rundzie wstępnej, a w edycji 2014/15 odpadli w I rundzie.

</doc>
<doc id="463582" url="https://pl.wikipedia.org/wiki?curid=463582" title="Space Technology 5">
Space Technology 5

Space Technology 5 – misja NASA podjęta w ramach programu New Millennium, której celem było zaprezentowanie i przetestowanie nowych technologii, które mogą w przyszłości zrewolucjonizować badania kosmosu. W skład misji wchodziły trzy mikrosatelity o masie ok. 25 kg każdy, które zostały wyniesione na orbitę 22 marca 2006 roku na pokładzie rakiety Pegasus XL. Jednym z testowanych rozwiązań były anteny zaprojektowane dzięki algorytmom genetycznym. Misja została zakończona w czerwcu 2006.

</doc>
<doc id="463585" url="https://pl.wikipedia.org/wiki?curid=463585" title="Górnik Łęczyca">
Górnik Łęczyca

Górnik Łęczyca (Miejski Klub Sportowy Górnik Łęczyca) – polski klub piłkarski z Łęczycy, założony w 1956 roku.
Trenerem jest Robert Hyży.

</doc>
<doc id="463594" url="https://pl.wikipedia.org/wiki?curid=463594" title="Zespół Chediaka-Higashiego">
Zespół Chediaka-Higashiego

Zespół Chediaka-Higashiego (ang. "Chediak-Higashi syndrome, CHS") – to zespół objawów chorobowych przebiegających z upośledzeniem odporności, cechuje się nawracającymi zakażeniami bakteryjnymi oraz częściowym albinizmem.
Jest chorobą dziedziczną, o dziedziczeniu autosomalnym recesywnym, która charakteryzuje się obecnością dużych wodniczek w leukocytach, co utrudnia zabijanie wchłoniętych bakterii; proces fagocytozy i inne zdolności komórek żernych są upośledzone.
Historia.
Pierwszym który opisał ten zespół objawów w 1933 roku był kubański lekarz, Antonio Béguez César; opis choroby jego autorstwa ukazał się w periodyku "Revista cubana de pediatría" w roku 1943. Choroba wiązana jest jednak z nazwiskiem innego kubańskiego lekarza, Alexandra Moisésa Chédiaka, którego opis choroby został opublikowany w 1952 roku. Mniej więcej w tym samym czasie niezależnie od niego przypadek zespołu opisał japoński pediatra Otokata Higashi.

</doc>
<doc id="463595" url="https://pl.wikipedia.org/wiki?curid=463595" title="Sokół Pniewy">
Sokół Pniewy

Sokół Pniewy – polski klub piłkarski obecnie występujący w V lidze. Siedzibą klubu są Pniewy. 
Historia.
Początki klubu związane są z Pniewskim Klubem Sportowym (PKS) założonym wiosną 1945 roku. Na czele pierwszego zarządu stanął Andrzej Borowiec. W 1948 roku, drużyna PKS przystąpiła do POZPN i do rozgrywek w klasie C, a już w następnym roku awansowała do klasy B. W 1950 roku, PKS zgłosił akces do ZS (Zrzeszenie Sportowe) "Spójnia" przyjmując jednocześnie jego nazwę, a w 1953 roku do nowo powstałego ZS "Start" jako koło nr 219 przy Spółdzielni Inwalidów "Postęp" w Pniewach. W 1956 roku nastąpiła likwidacja koła, a na jego miejsce, jesienią tego samego roku, działacze pniewscy utworzyli LZS (Ludowy Zespół Sportowy) Sokół.
Drużyna piłkarska Sokoła musiała rozpocząć od nowa w rozgrywkach klasy C. Trwało to aż do sezonu 1981/82, w którym to drużyna pniewska zadebiutowała po latach w klasie B. Awans do klasy A, uzyskano po sezonie 1988/89. Po roku - już pod szyldem KS "Sokół-Elektromis"- drużyna walczyła w klasie okręgowej i uzyskała dalszy awans. Dwa sezony (1989/90 i 1990/91) Sokół spędził w III lidze i po barażach z Gwardią Koszalin wywalczył awans do II ligi. W rezultacie intensywnej pracy i różnego rodzaju zabiegów organizacyjnych (w tym transferów znanych piłkarzy) zespół Sokoła-Elektromisu już po roku awansował wraz z Wartą Poznań do I ligi. Przez dwa lata - w sezonie 1993/94 jako TS (Towarzystwo Sportowe) "Tygodnik Miliarder", a w sezonie 1994/95 jako KS Sokół SA. - drużyna z Pniew występowała w I lidze, zajmując w niej dwa razy 10. pozycję. W sezonie 1993/94 królem strzelców I ligi został Zenon Burzawa.
Przed inauguracją nowego sezonu dokonano fuzji z GKS Tychy, drużynę przeniesiono do Tychów, gdzie występowała początkowo pod nazwą Sokół Pniewy w Tychach a następnie, od 9 stycznia 1996 jako Sokół Tychy, natomiast Pniewy reprezentowała drużyna rezerwowa, grająca w IV lidze. Sokół Tychy został wycofany z rozgrywek po 26. kolejce sezonu 1996/97 l ligi.

</doc>
<doc id="463597" url="https://pl.wikipedia.org/wiki?curid=463597" title="Honda Logo">
Honda Logo

Honda Logo – samochód osobowy klasy aut miejskich produkowany przez japoński koncern motoryzacyjny Honda Motor Company w latach 1996 - 2001.
Historia i opis modelu.
We wrześniu 1997 roku, w 1998 oraz w 2000 roku auto przeszło drobne zmiany stylizacyjne.
Samochód w wersji przeznaczonej na rynek europejski zadebiutował podczas targów motoryzacyjnych w Paryżu w 1998 roku. W Europie dostępny był m.in. w Wielkiej Brytanii oraz w Niemczech. Auto nigdy nie trafiło na polski rynek samochodowy.

</doc>
<doc id="463602" url="https://pl.wikipedia.org/wiki?curid=463602" title="Żydowskie Towarzystwo Krajoznawcze">
Żydowskie Towarzystwo Krajoznawcze

Żydowskie Towarzystwo Krajoznawcze (ŻTK) – największe w Polsce okresu międzywojennego żydowskie stowarzyszenie grupujące turystów i krajoznawców.
ŻTK powstało 31 lipca 1926 i stawiało sobie za cel gromadzenie i opracowywanie materiałów krajoznawczych dotyczących ziem polskich oraz etnografii żydowskiej, ochronę przyrody, krajobrazu oraz zabytków ziem polskich (szczególnie żydowskich), popularyzację turystyki i krajoznawstwa oraz rozbudzenie zamiłowania do zwiedzania Polski. Od lat 30. rozwijano też turystykę kwalifikowaną tworząc sekcje motocyklowe, kajakowe, narciarskie i pływackie. W 1934 ŻTK posiadało 30 oddziałów, organizujących wycieczki, odczyty (na tematy turystyki, etnografii, folkloru żydowskiego) i kursy (przewodnickie, języka esperanto). Towarzystwo posiadało schroniska stałe i sezonowe – m.in. w Zakopanem, Karwi, Worochcie i Zaleszczykach. Wydawano także czasopisma "Wiadomości ŻTK" oraz "Krajoznawstwo", a w 1937 oddano do użytku bibliotekę liczącą około tysiąca książek z dziedziny krajoznawstwa oraz 200 map i laboratorium fotograficzne dostępne dla członków stowarzyszenia. Ogółem w latach 1927–1937 Towarzystwo zorganizowało wycieczek, z których skorzystało osób z całej Polski. ŻTK działało do roku 1939.

</doc>
<doc id="463603" url="https://pl.wikipedia.org/wiki?curid=463603" title="Stanisław Krzeptowski">
Stanisław Krzeptowski

Stanisław Krzeptowski, ps. „Biały” (ur. 1860 w Kościelisku, zm. 15 marca 1932 w Zakopanem) – polski pisarz ludowy, gawędziarz góralski.
Urodził się w licznej rodzinie, miał jedenaścioro rodzeństwa. Był bratankiem Jana Krzeptowskiego-Sabały.
Hrabia Władysław Landsberg zabrał go na kilka lat do Tyrolu. Po powrocie do Zakopanego Krzeptowski zaczął opowiadać i spisywać bajki i legendy ludowe skąd zyskał ogromną popularność. Jego gawędy były publikowane w regionalnych gazetach, a po jego śmierci Ludowa Spółdzielnia Wydawnicza wydała zbiór gawęd "Gawędy góralskie Stanisława Krzeptowskiego". Został pochowany w Nowym Cmentarzu w Zakopanem (kw. K3-4-13).

</doc>
<doc id="463604" url="https://pl.wikipedia.org/wiki?curid=463604" title="Bidatsu">
Bidatsu

 — 30. cesarz Japonii według tradycyjnego porządku dziedziczenia.
Bidatsu panował w latach 572-585.
Według japońskiej kroniki "Nihon shoki", za życia nosił imię Nunakurafu Totamashiki; imię Bidatsu nadano mu po śmierci.
Życiorys.
Bidatsu urodził się w 538. Był synem cesarza Kinmei i jego kuzynki, Iwahime (córki cesarza Senka). W 539 tron objął jego ojciec, Kinmei i wyznaczył on Bidatsu na swego następcę. W 572 zmarł Kinmei, a kilka dni po jego śmierci 34-letni Bidatsu został intronizowany.
Według "Nihon-shoki", nim Bidatsu objął tron miał już sześć żon. Gdy w 572 na niego wstępował, poślubił cesarzową Hirohime, która zmarła w tym samym roku. Dlatego też Bidatsu koronował na cesarzową jedną ze swych dotychczasowych żon, księżniczkę Nukatabe, dziś znaną jako cesarzowa Suiko.
Bidatsu żył w czasach, kiedy w Japonii ogromną rolę odgrywała arystokracja. Za jego panowania trwał spór pomiędzy dwoma rodami, Soga i Mononobe, dotyczący akceptacji buddyzmu i roli tychże rodów w rozprzestrzenianiu się tej wiary w Japonii.
W polityce zagranicznej Bidatsu bezskutecznie usiłował przywrócić dawny wpływ Japonii na Koreę.
Bidatsu zmarł 14 września 585 w wieku 47 lat. Miał łącznie sześć żon i dwadzieścia czworo dzieci.
Mauzoleum cesarza Bidatsu znajduje się w Osaka. Nazywa się ono "Kawachi no Shinaga no naka no o no misasagi".

</doc>
<doc id="463607" url="https://pl.wikipedia.org/wiki?curid=463607" title="Ohel">
Ohel

Ohel (hebr. אֹהֶל "namiot") – niewielki żydowski grobowiec murowany lub drewniany, najczęściej kształtu prostopadłościanu, zwykle z drzwiami, a czasem również okienkami, o dachu półkolistym lub dwuspadowym. Pierwotnie ohele ograniczały się do wspartego na czterech filarach daszku ustawionego nad nagrobkiem. Ohele wznosi się nad grobami wybitnych rabinów lub cadyków oraz ich męskich potomków. 
Wewnątrz ohelu zwykle znajduje się nagrobek, lecz nie jest to regułą. W przypadku braku macewy tablice epitafijne mocuje się na wewnętrznych ścianach, zaś samo miejsce pochówku ogradza się metalową kratą lub niewielkim murkiem. Najczęściej ohele nie mają jakichkolwiek zdobień.
Funkcją ohelu było zabezpieczenie grobu i zapewnienie osobom modlącym się w jego wnętrzu ochrony przed niekorzystnymi warunkami atmosferycznymi. 
W Polsce największe skupisko oheli i ich ruin znajduje się na cmentarzu żydowskim na Woli w Warszawie, gdzie jest ich kilkadziesiąt. Poza tym ocalałe lub odbudowane ohele w Polsce można również znaleźć na cmentarzach w Aleksandrowie Łódzkim, Bobowej, Chrzanowie, Dynowie, Górze Kalwarii, Kocku, Kozienicach, Lelowie, Leżajsku, Lublinie, Łodzi, Nowym Sączu, Oświęcimiu, Parysowie, Rymanowie, Sieniawie, Strzyżowie, Szydłowcu, Tarnowie, Nowym Wiśniczu czy Warce lub Wrocławiu.
Miejsca pochówku, nad którymi wzniesiono ohele, bywają celem pielgrzymek chasydów.
W listopadzie 2006 roku, w miejscu, w którym powstać miało docelowo Muzeum Historii Żydów Polskich POLIN, zbudowano Ohel w formie błękitnego, otwartego namiotu, nawiązującego kształtem do ścian krzywoliniowych głównego holu w projekcie budynku Muzeum. Ohel pełnił rolę „punktu informacyjnego”, za pomocą którego Muzeum zaczęło komunikować swoją misję mieszkańcom Warszawy i Polski.

</doc>
<doc id="463631" url="https://pl.wikipedia.org/wiki?curid=463631" title="Stadia rozwoju piersi">
Stadia rozwoju piersi



</doc>
<doc id="463639" url="https://pl.wikipedia.org/wiki?curid=463639" title="1984 (album Republiki)">
1984 (album Republiki)

1984 – drugi LP grupy Republika zawierający angielskie wersje utworów z płyty "Nowe sytuacje" w tłumaczeniu Anny Baranówny. Został wydany w 1984 roku nakładem wytwórni Mega Organization, założonej przez Grzegorza Kuczyńskiego i Brytyjczyka Dave Leapera. Płytę nagrano w Wawrzyszew Studio, Polskie Nagrania. Płyta doczekała się również reedycji w 2002 roku przez Pomaton EMI.

</doc>
<doc id="463641" url="https://pl.wikipedia.org/wiki?curid=463641" title="Bufor wydruku">
Bufor wydruku

Bufor wydruku - oprogramowanie akceptujące dokument wysłany do drukarki przez użytkownika i przechowujący go na dysku lub w pamięci do chwili kiedy drukarka będzie gotowa do jego wydrukowania.
Windows XP.
Zbiory bufora wydruku znajdują się w katalogu:
Gdzie %WINDIR% to zmienna systemowa.
Przeważnie jest to:

</doc>
<doc id="463642" url="https://pl.wikipedia.org/wiki?curid=463642" title="Stadia rozwoju genitaliów">
Stadia rozwoju genitaliów



</doc>
<doc id="463643" url="https://pl.wikipedia.org/wiki?curid=463643" title="Roman Edward Ludwiczuk">
Roman Edward Ludwiczuk



</doc>
<doc id="463646" url="https://pl.wikipedia.org/wiki?curid=463646" title="Marta Marrero">
Marta Marrero

Marta Marrero (ur. 16 stycznia 1983 w Las Palmas de Gran Canaria) – hiszpańska tenisistka.
Status profesjonalny otrzymała w 1998 roku. Jest zawodniczką praworęczną z oburęcznym bekhendem. W karierze wygrała dwa turnieje deblowe z cyklu rozgrywek WTA. Dziewięciokrotnie triumfowała w zawodach singlowych (ITF) i pięciokrotnie w deblowych. W rankingach obydwu rozgrywek sklasyfikowana była najwyżej na 47. pozycji (indywidualnie ostatnio 18 października 2004, a w klasyfikacji deblowej ostatnio 18 lipca 2005).
W 2001 roku dotarła do czwartej rundy Australian Open, a rok wcześniej grała w ćwierćfinale French Open. Dwukrotnie (2001, 2002) w drugiej rundzie Wimbledonu. Wszystkie dotychczasowe starty w US Open zakończyła na pierwszej rundzie.
Życie prywatne.
Jej trenerem jest Víctor López Morón. Rodzice mają imiona Dementrio i Ana Maria. Ma jednego brata, Demetria i dwie siostry, Anę i Elenę. Lubi chodzić do kina, odpoczywać na plaży, grać w siatkówkę i jeździć konno.

</doc>
<doc id="463647" url="https://pl.wikipedia.org/wiki?curid=463647" title="Stadia rozwoju owłosienia łonowego">
Stadia rozwoju owłosienia łonowego



</doc>
<doc id="463649" url="https://pl.wikipedia.org/wiki?curid=463649" title="Boston (taniec)">
Boston (taniec)

Boston – taniec towarzyski pochodzący ze Stanów Zjednoczonych. Swą nazwę zawdzięcza miastu Boston w USA. Jest rodzajem powolnego walca, w metrum 3/4. Dużo wolniejszy od walca wiedeńskiego, posuwisty, odmiana walca angielskiego. W Europie pojawił się po 1910 roku.

</doc>
<doc id="463652" url="https://pl.wikipedia.org/wiki?curid=463652" title="Ċensu Tabone">
Ċensu Tabone

Vincent „Ċensu” Tabone (ur. 30 marca 1913 w Victorii na Gozo, zm. 14 marca 2012 w St. Julian’s) – maltański polityk i lekarz okulista, parlamentarzysta oraz minister, działacz Partii Narodowej, prezydent Malty w latach 1989–1994.
Życiorys.
Kształcił się w szkole jezuickiej St. Aloysius College, następnie na Uniwersytecie Maltańskim ukończył farmację (1933) i medycynę (1937). W trakcie II wojny światowej był oficerem w ramach Royal Malta Artillery, służył w korpusie medycznym, praktykował w szpitalu wojskowym w Mtarfie. Po wojnie wyjechał do Wielkiej Brytanii, w 1946 uzyskał dyplom z okulistyki na Uniwersytecie Oksfordzkim, ukończył również Royal College of Surgeons of England. W 1947 powrócił na Maltę, pracował w różnych krajowych szpitalach. Był inicjatorem kampanii zdrowotnej przeciwko jaglicy, później udzielał się jako ekspert przy podobnych inicjatywach WHO. Był założycielem i przewodniczącym maltańskiego stowarzyszenia lekarzy wojskowych i członkiem rady Uniwersytetu Maltańskiego.
Na początku lat 60. zaangażował się w działalność polityczną w ramach Partii Narodowej. Od 1961 był członkiem komitetu wykonawczego, pełnił następnie funkcje sekretarza generalnego (1962–1972), pierwszego wicelidera (1972–1977) i przewodniczącego komitetu wykonawczego partii (1978–1985). W 1966 po raz pierwszy został wybrany do Izby Reprezentantów, z powodzeniem ubiegał się o poselską reelekcję w wyborach w 1971, 1976, 1981 i 1987. W okresie 1966–1971 sprawował urząd ministra pracy, zatrudnienia i zabezpieczenia społecznego. Od 1987 do 1989 był ministrem spraw zagranicznych.
16 marca 1989 zrezygnował ze stanowiska ministra i mandatu poselskiego. 4 kwietnia tegoż roku parlament wybrał go na urząd prezydenta Malty. Pięcioletnią kadencję zakończył 4 kwietnia 1994.
Był żonaty z Marią Wirth, miał trzech synów i pięć córek.

</doc>
<doc id="463653" url="https://pl.wikipedia.org/wiki?curid=463653" title="Censu Tabone">
Censu Tabone



</doc>
<doc id="463660" url="https://pl.wikipedia.org/wiki?curid=463660" title="Windykacja">
Windykacja

Windykacja (łac. "vindicatio") – w znaczeniu dosłownym dochodzenie roszczeń, obrona konieczna, a nawet zemsta. Od czasów Cesarstwa Rzymskiego funkcjonowała instytucja prawna "rei vindicatio", której zadaniem było dążenie do odzyskania rzeczy znajdującej się w posiadaniu osoby nieuprawnionej.
Współcześnie windykacja to dochodzenie własności za pomocą środków określonych w obowiązujących przepisach prawnych. Wbrew niektórym opiniom windykacja jest w pełni legalna i dopuszcza wszelkie działania niełamiące obowiązującego stanu prawnego.
Podział.
Istnieją dwa podziały charakteryzujące czynności windykacyjne. Pierwszy z nich, dzieli się na:
Najczęściej spotykany jest on w ofertach kancelarii prawnych.
Drugi podział, usystematyzowany w książce Kazimierza Turalińskiego pt. „Windykacja gospodarcza – podręcznik do nauki zawodu”, wyróżnia:
Powyższy podział najczęściej spotykany jest w praktyce kancelarii prawno-detektywistycznych.
Większość dużych przedsiębiorstw posiada własne działy zajmujące się odzyskiwaniem należności. Są one często wspomagane lub zastępowane przez szereg wyspecjalizowanych, zewnętrznych firm windykacyjnych.
W praktyce w Polsce odzyskiwanie wierzytelności drobnych kończy się na windykacji polubownej, która polega na wysyłaniu do dłużników różnego rodzaju, różnie formułowanych pism, w których nakłania się go do spłacenia powstałego zadłużenia. Poza pismami wyspecjalizowane firmy korzystają również z call center, którego odpowiednio wyszkoleni pracownicy kontaktują się z dłużnikiem celem nakłonienia dłużnika do polubownej spłaty zadłużenia, np. w formie ugody.
Takie postępowanie jest tańsze i w pewnej ilości wypadków szybsze od masowego wytaczania spraw sądowych (za każdą sprawę trzeba zapłacić bez względu na to, czy wierzytelność jest ściągalna).
Miękka windykacja.
Miękka windykacja jest standardowym procesem windykacyjnym z tym, że windykatorzy są bardziej wyrozumiali i ulegli wobec dłużników. Miękka windykacja to także metoda stosowana przez biura informacji gospodarczej, która rozpoczyna się od wysłania wezwania do zapłaty z ostrzeżeniem o zamiarze przekazania informacji o zobowiązaniu dłużnika do jednego z biur informacji gospodarczej (w Polsce działają obecnie następujące biura: BIG InfoMonitor, Krajowy Rejestr Długów Biuro Informacji Gospodarczej, ERIF Biuro Informacji Gospodarczej). Jeśli dłużnik nie spłaci należności, kolejnym krokiem jest wpis do prowadzonego przez biuro informacji gospodarczej rejestru.
Z miękką windykacją spotykają się najczęściej dłużnicy, których zadłużenie powstało stosunkowo niedawno. Nie ma więc potrzeby wykorzystywania większej presji na dłużniku niż zwykłe upomnienie i prośba o przyspieszenie terminów płatności. W przypadku twardej windykacji, windykatorzy stosują ostrzejsze sankcje windykacyjne jak np. skierowanie sprawy na drogę postępowania sądowego, wpis do rejestru prowadzonego przez biuro informacji gospodarczej, wywiad detektywistyczny i gospodarczy, wizyty windykatorów terenowych.
Twarda windykacja.
W przypadku „twardej windykacji” windykatorzy posługują się o wiele bardziej poważnymi sankcjami prawnymi i moralnymi niż w przypadku „miękkiej windykacji”, np. postępowanie sądowe, egzekucyjne, a nawet karne. Twarda windykacja dotyczy jedynie tzw. dłużników trudnych, którzy od dłuższego czasu opóźniają się z zapłatą. Niektórzy windykatorzy nie podzielają rozdziału na miękką i twardą windykację.

</doc>
<doc id="463662" url="https://pl.wikipedia.org/wiki?curid=463662" title="Janusz Deblessem">
Janusz Deblessem

Janusz Deblessem – polski dziennikarz radiowy, prezenter Programu III PR, promotor poezji śpiewanej.
Życiorys.
Zadebiutował w Łodzi w Studenckim Radiu "Żak" Politechniki Łódzkiej w 1979 roku. Współpracuje z Polskim Radiem od roku 1986. Autor i prowadzący nocnego cyklu poezji śpiewanej "Gitarą i piórem" w latach 1986-2020. Twórca audycji dokumentalnych. 
Od marca 2021 roku prowadzi autorską audycję "Kręgi na wodzie" w Radio Danielka.
Organizował i współtworzył znaczące festiwale piosenki poetyckiej m.in. "Kraina Łagodności" na Festiwalu Piosenki Polskiej w Opolu w latach 1995 i 1996. 
Jest pomysłodawcą konkursu na "Reportaż roku" organizowanego wspólnie z Gazetą Wyborczą i PR III Polskiego Radia, nagrodzonego wyróżnieniem w kategorii "Market Place of Ideas" na festiwalu "Prix Europa '97".
Od 2001 roku ukazują się albumy muzyczne z serii "Gitarą i piórem" pod redakcją Janusza Deblessema.

</doc>
<doc id="463670" url="https://pl.wikipedia.org/wiki?curid=463670" title="Aleksiej Gubariew">
Aleksiej Gubariew

Aleksiej Aleksandrowicz Gubariew, ros. Алексей Александрович Губарев (ur. 29 marca 1931 we wsi Gwardiejcy w obwodzie kujbyszewskim, zm. 21 lutego 2015 w Moskwie) – radziecki generał major lotnictwa, doktor nauk technicznych, kosmonauta radziecki, Lotnik Kosmonauta ZSRR.
Wykształcenie i służba wojskowa.
Po zakończeniu nauki w szkole średniej wstąpił w 1950 do Morskiej Szkoły Techników Lotnictwa, ale po krótkim czasie przeniósł się do wojskowej szkoły lotniczej o profilu minersko-torpedowym, którą ukończył w 1952.
Latał również na samolotach Jak-18, Tu-2, Ił-28m i Ł-29. Wylatał w swojej karierze blisko 1500 godzin.
Opublikował dwie książki oraz kilkanaście prac naukowych.
Loty załogowe.
10 stycznia 1975 statek kosmiczny Sojuz 17 wystartował z kosmodromu Bajkonur w kierunku stacji kosmicznej Salut 4. Na jego pokładzie była dwuosobowa załoga: dowódca Aleksiej Gubariew oraz inżynier pokładowy Gieorgij Grieczko. Dwa dni później, 12 stycznia kosmonauci przycumowali do Saluta 4 i przeszli na jego pokład. Byli pierwszą stałą załogą tej stacji. Głównym zadaniem kosmonautów poza przetestowaniem systemów nowej stacji było przeprowadzenie badań astrofizycznych, dlatego też oba pojazdy znalazły się na wysokiej ponad 350 km orbicie. Załoga przeprowadziła również całą serię eksperymentów z dziedziny astronomii, w tym obserwacje Słońca, Ziemi i innych planet. Kosmonauci naprawili na orbicie lustro teleskopu, a po naprawie tej awarii wypracowali metodę ręcznego sterowania tym urządzeniem. Podczas całego lotu szczególną uwagę poświęcono również badaniom medycznym oraz ćwiczeniom fizycznym kosmonautów. Podczas ćwiczeń na ruchomej bieżni (byli do niej przypięci za pomocą specjalnych szelek) przeszli ponad 100 km, a przebiegli ponad 150 km. Po wykonaniu zadań 9 lutego 1975 pomyślnie wylądowali ok. 100 km od Celinogradu.
Był dowódcą pierwszego lotu załogowego realizowanego w ramach międzynarodowego programu Interkosmos. W dniu 2 marca 1978 wystartował na pokładzie statku kosmicznego Sojuz 28 razem z obywatelem ówczesnej Czechosłowacji Vladimírem Remkiem. Dzień po starcie Sojuz 28 połączył się ze stacją kosmiczną Salut 6, na pokładzie której pracowało dwóch kosmonautów z załogi długotrwałej – Jurij Romanienko oraz Gieorgij Grieczko. Podczas wspólnego lotu załoga przeprowadziła na orbicie szereg eksperymentów naukowo-technicznych oraz biologiczno-medycznych. Były to m.in.: doświadczenia z piecem Morava służącym do przetapiania różnych stopów, badanie wpływu lotu kosmicznego na zawartość tlenu w ludzkich tkankach czy hodowanie w stanie nieważkości glonów chlorella. 10 marca 1978 kapsuła Sojuza 28 pomyślnie osiadła w odległości około 300 km na zachód od Celinogradu w Kazachstanie.
Po opuszczeniu armii.
Po przejściu w 1988 do rezerwy pracował jako zastępca dyrektora przedsiębiorstwa transportowego w miejscowości Szczełkowo w obwodzie moskiewskim. W 1998 przeszedł na emeryturę.
Zmarł 21 lutego 2015 roku. Został pochowany na Federalnym Cmentarzu Wojskowym.

</doc>
<doc id="463674" url="https://pl.wikipedia.org/wiki?curid=463674" title="Wałerij Pustowojtenko">
Wałerij Pustowojtenko

Wałerij Pawłowycz Pustowojtenko, ukr. Валерій Павлович Пустовойтенко (ur. 23 lutego 1947 w Adamiwce w obwodzie mikołajowskim) – ukraiński polityk i inżynier, deputowany, minister, w latach 1997–1999 premier Ukrainy.
Życiorys.
Kształcił się w szkole rzemieślniczej w Odessie, pracował następnie jako tokarz, po czym odbył służbę wojskową. Później zatrudniony jako mechanik na odeskiej politechnice, jednocześnie podjął studia wieczorowe na tej uczelni. Na początku lat 70. wraz z żoną przeprowadził się do Dniepropetrowska. Pracował tam jako kierownik szkoleń, uzyskał dyplom inżyniera mechanika w instytucie inżynierii i budownictwa w tym mieście. Doktoryzował się w zakresie nauk technicznych. Był zatrudniony w przedsiębiorstwie przemysłowym w Dniepropetrowsku, w którym obejmował stanowiska głównego inżyniera i dyrektora.
Od 1986 był przewodniczącym jednej z rad rejonowych. W 1987 został wiceprzewodniczącym komitetu wykonawczego rady miejskiej. W latach 1989–1993 kierował administracją miejską. W 1990 uzyskał mandat posła do Rady Najwyższej. Od kwietnia do września 1993 był ministrem gabinetu ministrów. Później działał w instytucjach sektora budowlanego i bankowego. Był też współtwórcą i pierwszym przewodniczącym Związku Miast Ukrainy. Od lipca 1994 do lipca 1997 po raz drugi zajmował stanowisko ministra gabinetu ministrów. Od lipca 1997 do grudnia 1999 sprawował urząd premiera. W latach 1999–2006 przewodniczył Partii Ludowo-Demokratycznej. W 1998 wybrany po raz drugi na posła, nie objął jednak mandatu. W rządzie Anatolija Kinacha od czerwca 2001 do kwietnia 2002 pełnił funkcję ministra transportu. W latach 2002–2006 ponownie zasiadał w parlamencie. W 2006 przez kilka miesięcy był zastępcą przewodniczącego Kijowskiej Miejskiej Administracji Państwowej.

</doc>
<doc id="463676" url="https://pl.wikipedia.org/wiki?curid=463676" title="Klisza">
Klisza

Klisza – rodzaj matrycy w postaci płaskiej, sztywnej płyty.
W fotografii pierwsze klisze w postaci szklanych płyt pojawiły się w II poł. XIX w. Były to klisze negatywowe, służące do fotografowania, a następnie reprodukcji zdjęć fotograficznych. W dwudziestoleciu międzywojennym zostały wyparte przez znacznie wygodniejsze w użyciu błony fotograficzne (cięte i zwojowe), umożliwiające nie tylko wygodniejsze przechowywanie i obróbkę materiałów światłoczułych, ale i wykonywanie (w przypadku błon zwojowych) w aparacie fotograficznym wielu zdjęć z jednego ładunku. Od tych czasów, pojęcie "kliszy" stało się również popularnym, potocznym (choć niezupełnie precyzyjnym) określeniem na materiały w postaci błony.
W tradycyjnej poligrafii, czyli druku wypukłym, klisze były metalowymi płytami (później również z tworzywa sztucznego) służącymi do reprodukcji grafiki. W zależności od charakteru grafiki wyróżniano klisze siatkowe, służące do reprodukcji materiałów wielotonalnych metodą rastra, oraz klisze kreskowe, służące do reprodukcji grafiki całotonalnej. Klisze te przygotowywano metodą chemigraficzną (naświetlanie warstwy światłoczułej, a następnie trawienie metalu lub wymywanie tworzywa sztucznego) lub grawerską (na urządzeniu zwanym kliszografem). Metalowe klisze poligraficzne w druku wypukłym (typograficzne) zostały wyparte dopiero w latach 90. XX w. wraz z zanikiem tradycyjnego druku wypukłego. Dzisiaj wykorzystywane są klisze stalowe do przygotowywania form drukowych w tampondruku, a w introligatorstwie kliszami nazywa się płyty do tłoczeń.
W poligrafii istnieją również inne rodzaje klisz, np. kamienna klisza fotolitograficzna (odmiana litografii, w której obraz naniesiono metodą fotograficzną), które niegdyś były technikami reprodukcji przemysłowej, a obecnie stosowane są już tylko w grafice warsztatowej.

</doc>
<doc id="463677" url="https://pl.wikipedia.org/wiki?curid=463677" title="Kanał portowy">
Kanał portowy

Kanały portowe – utrzymane w odpowiedniej głębokości i dobrze oznakowane wewnątrzportowe tory wodne, jakie musi pokonać statek, aby dotrzeć do wyznaczonego miejsca przy nabrzeżu.

</doc>
<doc id="463678" url="https://pl.wikipedia.org/wiki?curid=463678" title="Dni Arabów">
Dni Arabów

Dni Arabów (arab. أﻳﺎﻢ ﺍﻟﻌﺮﺏ "") to opowieści o wyprawach, wojnach i potyczkach plemiennych Beduinów, będące jednym z gatunków prozy okresu dżahilijji (oryg. "ǧāhiliyyah"). Początkowo przekazywane były tylko w tradycji ustnej, później zapisywane przez poetów i historyków arabskich. Najbardziej znanym utworem należącym do tego gatunku jest "Wojna Basus".

</doc>
<doc id="463679" url="https://pl.wikipedia.org/wiki?curid=463679" title="Ćakram">
Ćakram



</doc>
<doc id="463681" url="https://pl.wikipedia.org/wiki?curid=463681" title="Lucjan Kydryński">
Lucjan Kydryński

Lucjan Kydryński (ur. 6 stycznia 1929 w Grudziądzu, zm. 9 września 2006 w Warszawie) – polski dziennikarz, konferansjer, prezenter sceniczny, publicysta.
Życiorys.
Wieloletni felietonista w Przekroju, w którym prowadził m.in. dział recenzji filmowych podpisywanych pseudonimem „Aleksandra”. Prowadził liczne festiwale i koncerty telewizyjne. Przez wiele lat prowadził festiwale w Opolu i w Sopocie. W krakowskiej rozgłośni Polskiego Radia PR1 prowadził najpierw "Wiolinem i basem", a później "Rewię Piosenek", którą rozpoczynał utwór "C'est si bon" w nagraniu Earthy Kitt (później głos piosenkarki zastąpiony został przez Kydryńskiego motywem instrumentalnym).
Twórczość.
Lucjan Kydryński jest autorem kilkunastu książek, między innymi monografii George'a Gershwina ("Gershwin", Kraków, Polskie Wydawnictwa Muzyczne, 1975) i Johanna Straussa ("Jan Strauss", Kraków, Polskie Wydawnictwa Muzyczne, 1979). Będąc wieloletnim konferansjerem duetu fortepianowego Marek i Wacek, napisał znaczącą monografię tego duetu "Marek i Wacek: historia prawdziwa" (Bydgoszcz, Wyd. "Pomorze", 1990, ).
Niektóre z książek Lucjana Kydryńskiego to:
Rodzina.
Mąż Haliny Kunickiej, ojciec Marcina Kydryńskiego, teść piosenkarki Anny Marii Jopek, brat prozaika i tłumacza Juliusza Kydryńskiego.
Pochowany w Alei Zasłużonych na cmentarzu Powązki Wojskowe w Warszawie (kwatera A30-tuje-25).
Nagrody i odznaczenia.
Laureat Diamentowego Mikrofonu
14 września 2006 Prezydent RP Lech Kaczyński, w uznaniu wybitnych zasług dla kultury polskiej oraz za działalność publicystyczną, nadał mu pośmiertnie Krzyż Oficerski Orderu Odrodzenia Polski.

</doc>
<doc id="463686" url="https://pl.wikipedia.org/wiki?curid=463686" title="Dźina">
Dźina



</doc>
<doc id="463687" url="https://pl.wikipedia.org/wiki?curid=463687" title="Dżina">
Dżina



</doc>
<doc id="463692" url="https://pl.wikipedia.org/wiki?curid=463692" title="Pabianice (stacja kolejowa)">
Pabianice (stacja kolejowa)

Pabianice – stacja kolejowa w Pabianicach, w województwie łódzkim, w Polsce. Według klasyfikacji PKP ma kategorię dworca regionalnego.
Położona jest na wybudowanej w latach 1901–1903 linii kolejowej warszawsko-kaliskiej. Budynek stacyjny wzniesiono w tymże okresie z cegły palonej w charakterystycznym dla ówczesnych niewielkich stacji kolejowych stylu neorenesansowym. W analogicznym stylu wybudowano również stacje w Łasku (obecnie w ruinie) oraz w Zduńskiej Woli. W latach późniejszych bryła budowli nie zmieniła wyglądu. Zachowały się detale wyposażenia wnętrz z początków XX wieku, w tym piece kaflowe oraz okienka kas wraz z ruchomym podajnikiem, w którego zagłębienie podróżny wkłada pieniądze, a po obrocie otrzymuje bilet. W 2005 roku przeprowadzono gruntowny remont, podczas którego zainstalowano napis „Pabianice. Miasto św. Maksymiliana Kolbego”. W budynku znajduje się obecnie, prócz kasy biletowej z poczekalnią (kasa nieczynna w godzinach nocnych – konieczność kupowania biletów w pociągu) i obszernego holu, delegatura Straży Miejskiej i punkt usługowy. Dawniej poza budynkiem dworca od strony targowiska znajdował się podziemny szalet publiczny. Został on zlikwidowany, a w jego zastępstwie otworzono darmową toaletę znajdującą się w hali dworca.
Przed budynkiem dworca znajduje się krańcówka autobusów MZK Pabianice linii 1, 3, 5 i T. Ponadto na dworzec można dotrzeć autobusami linii 260, 262, D, i w niedzielę 265 oraz tramwajem linii 41.
W 2011 roku odbył się generalny remont budynku. W latach 2019–2020 dokonano przebudowy układu stacji: wąskie perony 2 i 3 zastąpiono wysokim peronem wyspowym oznaczonym jako peron 2, zaś pod torowiskiem wybudowano przejście podziemne, łączące plac wokół dworca od strony ul. Łaskiej z położoną po drugiej stronie stacji ul. Topolową. Przed pracami torowymi w hali dworcowej zainstalowano wyświetlacze systemu informacji pasażerskiej.
W roku 2018 stacja obsługiwała ok. 1300 pasażerów na dobę.

</doc>
<doc id="463698" url="https://pl.wikipedia.org/wiki?curid=463698" title="Sumimoto Hosokawa">
Sumimoto Hosokawa

 – japoński samuraj z okresu Muromachi.
Życiorys.
Sumimoto był adoptowanym synem Masamoto Hosokawy, wysokiego stanowiskiem urzędnika w siogunacie Ashikaga. Masamoto miał postanowić, aby po jego śmierci jego siedziba i wszystkie dobra zostały odziedziczone przez Sumiyuki Hosokawę, jednak tak nie zrobił i spisał wszystko swemu adoptowanemu synowi, Masamoto. Tak rozpoczął się konflikt między Masamoto a Sumiyuki.
W 1507 Sumiyuki nasłał na Masamoto swoich wojowników, którzy go zamordowali. Zaatakowany, został także Sumimoto. Po pogrzebie Masamoto odziedziczył on wszystko, co było mu spisane. Zaraz po tym Sumimoto spotkał się z innym samurajem z rodu Hosokawa, Hosokawą Takakuni. Postanowili wspierać Ashikagę Yoshizumi, który był obalonym shōgunem siogunatu Ashikaga i pomóc mu w odzyskaniu władzy. Rozpoczęli wojnę z dotychczasowym shōgunem, Ashikawą Yoshiki.
W 1508 Ashikawa Yoshiki zaproponował Hosokawie Takakuni, aby został jego samurajem. Ten zgodził się i Sumimoto musiał opuścić prefekturę Omi. Postanowił się zemścić i w 1516 wszedł w układ z samurajem Miyoshi Yukinagą. Dwaj samuraje rozpoczęli wojnę z Takakuni. Zakończyła się ona porażką. Yukinaga zginął w bitwie, a sam Sumimoto nie był w stanie walczyć samodzielnie i uciekł do prefektury Awa.
Sumimoto Hosokawa zmarł cztery lata później, w 1520, w wyniku choroby.

</doc>
<doc id="463703" url="https://pl.wikipedia.org/wiki?curid=463703" title="Maryborough">
Maryborough

Maryborough – miasto w Australii, w stanie Queensland, nad rzeką Mary uchodzącą do Morza Koralowego. Około 26 tys. mieszkańców.
Ośrodek wydobycia węgla kamiennego, złota, hutnictwo żelaza

</doc>
<doc id="463718" url="https://pl.wikipedia.org/wiki?curid=463718" title="Berolina (tramwaj)">
Berolina (tramwaj)

Berolina – oznaczenie tramwaju elektrycznego wytwarzanego w latach 1898–1903 i eksploatowanego w Berlinie i Wrocławiu.
Konstrukcja.
Wagony typu Berolina to jednoczłonowe, dwustronne i dwukierunkowe wozy produkowane w wersji silnikowej i doczepnej – biernej. Drewniane pudło wagonu osadzono na dwuosiowym podwoziu. Stanowisko motorniczego umieszczono na otwartym pomoście, zaś przedział pasażerski oddzielono przesuwanymi drzwiami. Wewnątrz zamontowano naprzeciw siebie drewniane ławy.
Wersje.
Tramwaje Berolina były dostarczane do Berlina w latach 1898–1903 w dwóch wersjach:
W zależności od zapotrzebowania montowano jednak silniki rozmaitych producentów o zróżnicowanej mocy, a wagony dostosowywano do indywidualnych wymagań przewoźnika.
Na bazie wersji "Neu" w zakładach Linke-Hofmann Werke wyprodukowano w latach 1901–1902 serię wozów dla przewoźników we Wrocławiu. Podwozia wagonów dostarczyła wrocławska firma "Eisenwerk Gustav Trelenberg", a wersje dla poszczególnych przewoźników różniły się szczegółami budowy układów hamulcowych.
Eksploatacja.
Berlin.
Beroliny wykorzystywane były przez szereg berlińskich przewoźników tramwajowych i podlegały modernizacjom. Wycofywano je stopniowo do lat 30. XX wieku.
W Niemieckim Muzeum Techniki w Berlinie eksponowany jest wagon "Neu-Berolina" z 1901 o numerze 40 w malowaniu "Westliche Berliner Vorortbahn". Do dziś zachował się też czynny wagon "Neu-Berolina" z 1901 o numerze 2082, który odtworzono w malowaniu spółki "Große Berliner Straßenbahn" ("GBS"). Uczestniczy on w przejazdach okolicznościowych.
Wrocław.
Wagony eksploatowane we Wrocławiu również poddawane były modernizacjom i przebudowom, a ostatecznie zostały wycofane w latach 30. XX wieku. Część z nich wykorzystywano później jako tabor gospodarczy. Przykładem takiego zastosowania był holownik typu BT-1.
Po II wojnie światowej dwa egzemplarze z 1905 roku (silnikowy i doczepny) odbudowano i służą na linii turystycznej Towarzystwa Miłośników Wrocławia jako "Jaś i Małgosia". Wagony przystosowano do wymagań technicznych i przepisów ruchu drogowego. W odbudowanym wagonie silnikowym zamontowano, w odróżnieniu od oryginału, pantograf typu „wiedeńskiego”. Początkowo wagony muzealne pomalowane były na kremowo-niebiesko, a następnie uzyskały malowanie biało-czerwone.
Kraków.
Przebudowany na holownik wrocławski tramwaj o numerze G-051, w latach 80. XX wieku przetransportowano do Krakowa, gdzie zasilił zbiory Muzeum Inżynierii Miejskiej. W 2016 roku został odbudowany przy zachowaniu jego technicznego charakteru i jest czynnym tramwajem muzealnym.

</doc>
<doc id="463722" url="https://pl.wikipedia.org/wiki?curid=463722" title="Reprezentacja wyspy Sarema w piłce nożnej mężczyzn">
Reprezentacja wyspy Sarema w piłce nożnej mężczyzn

Piłkarska reprezentacja wyspy Sarema jest amatorskim zespołem, reprezentującym estońską wyspę Sarema, znajdującą się na Morzu Bałtyckim. Jest członkiem IIGA i od 1999 roku bierze udział w imprezie Island Games, w której uczestniczą reprezentacje różnych wysp (m.in. Grenlandia, Szetlandy, Guernsey, Rodos), nienależących do FIFA. Drużyna nie osiągnęła żadnego sukcesu na arenie międzynarodowej.
Miejsce zajęte podczas Island Games.
1989-1997 - "nie brała udziału"
1999 - 14.
2001 - 10.
2003 - 12.
2005 - 6.
2007 - 11.
2009 - 10.
Oficjalne mecze piłkarskie.
27.06.1999 (Väskinde, Gotlandia): Grenlandia - Sarema 4:1 (Peeter Pihel)
28.06.1999 (Fårösund, Gotlandia): Wight - Sarema 6:1 (Taavi Azarov)
29.06.1999 (Dalhem, Gotlandia): Frøya - Sarema 4:1 (Peeter Pihel)
01.07.1999 (Dalhem, Gotlandia): Hitra - Sarema 2:1 (Maikko Mölder)
08.07.2001 (Wyspa Man): Anglesey - Sarema 4:1 (Hendrik Karlson)
09.07.2001 (Wyspa Man): Szetlandy - Sarema 3:2 (Maikko Mölder 2)
12.07.2001 (Wyspa Man): Sarema - Orkady 2:1 (Maikko Mölder 2)
13.07.2001 (Wyspa Man): Grenlandia - Sarema 2:0
29.06.2003 (Guernsey): Anglesey - Sarema 2:0
30.06.2003 (Guernsey): Man - Sarema 4:0
03.07.2003 (Guernsey): Gotlandia - Sarema 3:0
04.07.2003 (Guernsey): Alderney - Sarema 1:0
10.07.2005 (Strom, Szetlandy): Sarema - Wyspy Alandzkie 2:1 (Andrus Koplimae, Martti Pukk)
11.07.2005 (Harbison Park, Szetlandy): Sarema - Man 2:2 (Dmitri Kulikov, Martti Pukk)
12.07.2005 (Strom, Szetlandy): Falklandy - Sarema 2:1 (Dmitri Kulikov)
13.07.2005 (Seafield, Szetlandy): Sarema - Szetlandy 0:0
15.07.2005 (Strom, Szetlandy): Anglesey - Sarema 3:2 (Martti Pukk 2)
Bilans: 17 spotkań, 2 zwycięstwa, 2 remisy, 13 porażek; bramki: 16-43
Bramki.
5 - Maikko Mölder
4 - Martti Pukk
2 - Dmitri Kulikov, Peeter Pihel
1 - Taavi Azarov, Handrik Karlson, Andrus Koplimae

</doc>
<doc id="463728" url="https://pl.wikipedia.org/wiki?curid=463728" title="36 widoków na górę Fudżi (Hiroshige)">
36 widoków na górę Fudżi (Hiroshige)

 – seria 36 drzeworytów wykonanych w stylu ukiyo-e przez sławnego japońskiego artystę Hiroshige Andō. Przedstawiają one górę Fudżi przedstawioną z 36 różnych perspektyw i o różnych porach dnia i roku.

</doc>
<doc id="463729" url="https://pl.wikipedia.org/wiki?curid=463729" title="Zespół jednego przeboju">
Zespół jednego przeboju



</doc>
<doc id="463733" url="https://pl.wikipedia.org/wiki?curid=463733" title="Śaka">
Śaka

Śaka to w sanskrycie:

</doc>
<doc id="463734" url="https://pl.wikipedia.org/wiki?curid=463734" title="Międzynarodowa Federacja Tenisowa">
Międzynarodowa Federacja Tenisowa

Międzynarodowa Federacja Tenisowa (ang. "International Tennis Federation", ITF) – organizacja przewodząca rozgrywkom tenisowym na świecie, skupia dwieście dwie narodowe organizacje.
Została utworzona pod nazwą International Lawn Tennis Federation (ILTF) przez dwanaście narodowych stowarzyszeń tenisowych 1 marca 1913 roku w Paryżu. Od 1924 roku zaczęła oficjalnie kontrolować przebieg rozgrywek tenisowych na całym świecie wydając „Przepisy tenisa ITLF”. Na skutek wybuchu II wojny światowej siedzibę organizacji przeniesiono do Londynu. W 1977 roku z uwagi na malejący udział kortów trawiastych w rozgrywkach tenisowych z nazwy organizacji usunięto wyraz "Lawn". 
Obok promocji i wsparcia organizacyjnego dla turniejów Wielkiego Szlema, ITF zajmuje się przede wszystkim organizacją trzech ważnych imprez tenisowych: Pucharu Davisa dla mężczyzn, Pucharu Federacji dla kobiet oraz Pucharu Hopmana dla par mieszanych. ITF prowadzi również cykl rozgrywek dla niżej notowanych graczy pod nazwą ITF Men's Circuit i ITF Women’s Circuit. Umożliwiają one młodym zawodnikom rozwój umiejętności, nabycie doświadczenia oraz zdobycie punktów rankingowych wymaganych do startu w prestiżowych rozgrywkach zarządzanych przez ATP i WTA.
O efektach swojej działalności ITF informuje w roczniku „ITF Year”.

</doc>
<doc id="463735" url="https://pl.wikipedia.org/wiki?curid=463735" title="Żyglin-Żyglinek">
Żyglin-Żyglinek

Żyglin-Żyglinek – sołectwo (do 2021 dzielnica) Miasteczka Śląskiego. 
W skład sołectwa wchodzą dwie miejscowości (wsie): Żyglin oraz Żyglinek.
W latach 1973–75 i od 30 grudnia 1994 w granicach Miasteczko Śląskiego. W latach 1975–1994 w granicach Tarnowskich Gór.
Nazwy.
Nazwa miejscowości "Żyglin" pochodzi od słowa „żglić”, „żeglić”, tzn. wytapiać rudy żelaza. Według historyka Nehringa "Żyglin" zapisywano pierwotnie jako "Sceglino", co w tłumaczeniu oznacza osadę samotnego człowieka wytapiającego rudę żelaza, a miejscowość miała istnieć już w 1065 roku.
Podczas okupacji niemieckiej (1939–1945) planowano zmienić nazwy Żyglina na "Zügeln", a Żyglinka na "Zügelwalde", czego jednak nie wprowadzono w życie. Stacja kolei normalnotorowej w Żyglinie w latach 1942–1945 nazywała się "Großbirken""."
Historia.
Żyglin.
Według legendy, podczas najazdu Mongołów na Śląsk w 1241 roku, w miejscowych lasach skutecznie ukryli się i zostali gościnnie przyjęci przez miejscową ludność trzej, bliżej nie zidentyfikowani książęta śląscy. Wdzięczni za ocalenie przed tatarską nawałą ufundowali w kilka lat później w 1253 roku kościół. Obecnie nie ma już po nim śladu. O obecnym kościele pisze Józef Lompa w jednym z raportów ze swych podróży po Śląsku. Relacja pochodzi z 1856 roku, a neogotycki kościół pw. Narodzenia NMP wystawiono tu w 1842 roku. Warto porównać opis ze stanem dzisiejszym: "W Żyglinie Wielkim stoi na szczycie kościół murowany, wystawiony nowo od kilku lat z wieżą drewnianą, mający wysokie okna, a ku ziemi tak daleko zniżające, że ze dworu do wnętrza kościoła wglądać, a stamtąd co się dzieje zewnątrz widzieć można. Trudno to chwalić."
Żyglinek.
Żyglinek historycznie i kościelnie jest związany z Żyglinem. Powstał w XVI wieku jako folwark dworski, przy którym powstała wioska. W 1908 roku leśniczy Luis Gerlach założył straż pożarną, która swą pierwszą remizę miała w pobliżu spichlerza. Obecnie siedziba OSP w Żyglinku ma remizę na Osiedlu Mickiewicza w Żyglinie.
Ekologia.
W okolicy liczne dowody dewastacji środowiska widoczne w drzewostanie spowodowane przez hutę cynku w Miasteczku Śląskim.
Port lotniczy i wypadek lotniczy.
W odległości około 12 km od Żyglina usytuowany jest port lotniczy Katowice-Pyrzowice. Obsługuje loty pasażerskie i towarowe do portów lotniczych Polski i stolic Europejskich. 13 listopada 2011 roku na terenie lasu w Żyglinie, ok. 7 km od progu drogi startowej lotniska w Pyrzowicach spadł mały samolot lecący z Włoch, podchodzący do awaryjnego lądowania na lotnisku. 4 osoby na pokładzie straciły życie.
Komunikacja.
komunikacja PKP.
ruch pociągów na linii Tarnowskie Góry – Zawiercie zawieszono w 1975 roku
Transport.
Głównym ciągiem komunikacyjnym jest droga wojewódzka DW912 tworząca ul. Śląską. W rejonie skrzyżowania DW912 z DW908 powstały dwie stacje paliw:
Sport.
Kluby i obiekty sportowe.
założony: 6 sierpnia 1983
barwy: niebiesko-białe
adres: ul. Studzienna 12 (Żyglin)
Osobistości urodzone w dzielnicy.
W Żyglinie 10 marca 1860 roku urodziła się Józefa Bramowska – propagatorka polskości na Śląsku, senator Rzeczypospolitej Polskiej w latach 1929–1930 i w 1935.

</doc>
<doc id="463741" url="https://pl.wikipedia.org/wiki?curid=463741" title="Ananda (hinduizm)">
Ananda (hinduizm)

Ananda (sanskrytआनन्द, trl. "ānanda") – pojęcie należące do filozofii hinduistycznej oraz jogi i tantry. W kulturze indyjskiej popularne imię lub człon imienia.
Oznacza stan szczęśliwości i błogości niezależnych od czynników i wpływów zewnętrznych. Szczęście samoistne doświadczane z głębi jaźni (błogość Jaźni) lub z mocy obcowania z bóstwem. To szczęście płynące z Jaźni jest ciągle świeże, nieustannie się odnawia.
Wedle nauk księgi "Jogasutry" trzecia z czterech zasadniczych oznak najniższego rodzaju Samourzeczywistnienia (t.j. samprajńata samadhi) na ścieżce duchowej.
Śiwaizm wyróżnia siedem poziomów doświadczenia anandy na coraz wyższych stopniach realizacji duchowej i oświecenia, jednak stan podstawowy, "nidźānanda" – niezależność błogości od czynników zewnętrznych musi być trwały.
Osoba, która osiąga anandam, staje się wolna od pożądania środków dających chwilową rozkosz czy przyjemność, nie popada w nałogi ani psychodeliczne relacje międzyludzkie, nie potrzebuje narkotyków ani używek. Stosunek do zewnętrznych środków zadowalania i chwilowej przyjemności włącznie z seksem dobrze oddają słowa: "może ale nie musi".
Prosta deprywacja (odstawienie) emocjonalnie ulubionych potraw, czy badanie sposobu znoszenia dłuższego postu, reakcje na nagłe i niezasłużone reprymendy od mistrza, czy wysłanie ucznia do zajęć jakich nie cierpiał w życiu pokazuje szybko, czy stan anandam został osiągnięty, czy też błogość jest udawana albo wytworzona przez chwilowo miły nastrój.

</doc>
<doc id="463743" url="https://pl.wikipedia.org/wiki?curid=463743" title="Bitwa pod Warszawą (1705)">
Bitwa pod Warszawą (1705)

Bitwa pod Warszawą – starcie zbrojne, które miało miejsce 31 lipca 1705 roku podczas wojny północnej pomiędzy połączonymi wojskami sasko-polsko-litewskimi pod dowództwem Otto Arnold von Paykulla a Szwedami pod dowództwem Karla Nierotha, ściągniętymi do Warszawy dla zabezpieczenia koronacji wojewody poznańskiego Stanisława Leszczyńskiego na króla Polski przez konfederatów warszawskich.
Geneza.
Po śmierci szwedzkiego króla Karola XI w 1697, w 1699 r. Dania, Saksonia (a zarazem Polska i Litwa przez osobę króla Augusta II), Rosja i Brandenburgia zawarły sojusz, którego celem było odzyskanie utraconych terytoriów w czasie poprzednich wojen ze Szwecją. Wbrew przewidywaniom nowy król szwedzki Karol XII bardzo szybko wyeliminował z wojny Danię, rozbił Rosjan w bitwie pod Narwą i ruszył w pogoń za wojskami saskimi w głąb terytorium Rzeczypospolitej, zajmując bez walki Warszawę. Stronnicy króla zawiązali konfederację sandomierską 29 stycznia 1704 roku. 16 lutego 1704 roku zawiązano antysaską konfederację warszawską detronizując króla Augusta II i ogłaszając bezkrólewie. 13 lipca 1704 pod osłoną wojsk szwedzkich ogłoszono Stanisława Leszczyńskiego królem, co było uzurpacją, bowiem król w Rzeczypospolitej mógł być wybrany tylko w wolnej elekcji.
Dla ochrony konfederacji warszawskiej przybywa gen. Karl Nieroth z czterema regimentami: 3 kawalerii (1 940 ludzi) i oddziałem piechoty (60 ludzi), które stanęły obozem na Ujazdowie. Nieroth nie mógł liczyć na żadne wsparcie – wojska Karola XII obozowały w tym czasie pod Rawiczem. Obóz został rozbity poniżej skarpy wiślanej, a dojścia do obozu prowadziły dzisiejszymi ulicami Agrykola, Myśliwiecką i Górnośląską.
Wiedząc o słabości sił szwedzkich na Warszawę rusza znad Bugu gen. Otto Arnold von Paykull z 12 oddziałami jazdy saskiej (3 500 ludzi – głównie kirasjerzy i dragonia), licząc na wsparcie sił polsko-litewskich liczących 50 chorągwi jazdy litewskiej i 40 chorągwi jazdy koronnej (każda chorągiew po 65 ludzi – razem 6 000 jazdy), którymi dowodzili marszałkowie konfederacji sandomierskiej m.in. starosta radomski Stanisław Chomętowski, referendarz koronny Stanisław Mateusz Rzewuski, hetman polny koronny Adam Mikołaj Sieniawski, hetman polny litewski Michał Serwacy Wiśniowiecki i łowczy wielki litewski Stanisław Ernest Denhoff.
Szwedzki generał otrzymał informację o zbliżaniu się wroga, jednak nie wiedział, którą z przepraw zabezpieczyć – w okolicach Góry, Karczewa, Kazunia czy Zakroczymia. Niesprzyjający dla Szwedów był także niski stan wody w Wiśle spowodowany długotrwałymi upałami, przez co kawaleria mogła podjąć próbę przeprawy także w innym miejscu. 28 lipca na drugi brzeg zostały wysłane 2 podjazdy szwedzkie do obserwacji ruchów sił wroga.
W nocy z 29 na 30 lipca pod Kazuniem został rozbity oddział pod dowództwem pułkownika Klasa Bondego, co saski generał Otto Arnold von Paykull potraktował jako zwycięstwo, przedwcześnie informując króla Augusta II o rozbiciu Szwedów, rozproszeniu konfederatów i ściganiu Nierotha. Wojska saskie przekroczyły Wisłę pod Kazuniem i ruszyły w kierunku Warszawy przez Młociny i Bielany.
Po południu 30 lipca gen. Nieroth ogłosił wymarsz z obozu na Ujazdowie i zatrzymał się na wzniesieniach pomiędzy Bielanami a dzisiejszą ul. Stawki, jednak nie doczekawszy się na wroga wrócił na noc do Ujazdowa. W nocy siły sasko-polsko-litewskie przybyły pod Warszawę i obchodząc Warszawę zostały rozstawione na pozycjach na lewym brzegu rzeki Drny, pomiędzy dzisiejszymi dzielnicami Wola i Ochota.
Bitwa.
Oddziały sasko-polsko-litewskie zajęły obszar pomiędzy dzisiejszym skrzyżowaniem Młynarskiej i Sołtyka (Powązki) a Szczęśliwicką i Szujskiego (Szczęśliwice).
Wojska saskie ustawione zostały w centrum w 3 liniach po 1 750 ludzi w pierwszej linii (6 oddziałów), 1 440 ludzi w drugiej linii (6 oddziałów) i w trzeciej ustawiono odwody – 2 regimenty kirasjerów (425 ludzi). Na prawym skrzydle stanęło 40 chorągwi polskich w 2 liniach, razem 2 600 jazdy pod dowództwem Denhoffa i Chomętowskiego, na lewym zaś 50 chorągwi litewskich w 2 liniach, razem 3250 jazdy pod dowództwem Wiśniowieckiego i Rzewuskiego. Razem 6 000 wojsk polsko-litewskich i ponad 3 500 saskich na odcinku 1400 metrów.
O wschodzie słońca 31 lipca 1705 gen. Nieroth rozstawił swoje oddziały w jednej linii w oparciu o wzniesienie terenu w rejonie dzisiejszych ulic Okopowej i Towarowej na prawym brzegu Drny. Lewe skrzydło oparte było o dzisiejsze tory kolejowe w rejonie dworca Warszawa Główna, prawe o Al. „Solidarności” róg Żelaznej – razem prawie 2 000 jazdy na odcinku 700 metrów, z 2 pikietami piechoty w Warszawie (60 ludzi).
Pierwsze potyczki zaczęły się ok. godziny 8 rano. Kilka lekkich chorągwi polskich ruszyło w kierunku Warszawy i weszło w rejon Wielopola i starło się ze szwedzką piechotą w rejonie ulicy Długiej przy Arsenale. Po odparciu Polaków Szwedzi ruszyli do ataku, jednak zostali zmuszeni do wycofania się na Ujazdów.
W tym czasie Nieroth posunął wojska w kierunku nieprzyjaciela i zauważył silne jego zgrupowanie na prawym skrzydle, którego zamiarem było okrążenie lewego skrzydła szwedzkiego. Atak pod dowództwem Chomętowskiego przełamuje szwedzkie szyki, któremu na pomoc rusza kawaleria Nierotha z centrum. W powstałą lukę na lewym skrzydle szwedzkim wdzierają się Polacy, co widząc Nieroth cofa swoją kawalerię na poprzednią pozycję. 6 polskich szwadronów husarii Chomętowskiego atakuje Szwedów od tyłu i z flanki, jednak ci je wytrzymują i podejmują działania zaczepne, zmuszając oddziały sasko-polsko-litewskie do wycofania. Odcięci przez Szwedów od oddziałów sasko-polskich Litwini uciekają z pola walki w kierunku Górc i dalej w kierunku Puszczy Kampinoskiej, ścigani przez szwedzką jazdę.
W zaciekłych walkach w rejonie wsi Wola i Odolan Szwedzi zmuszają oddziały sasko-polskie do wycofania się z pola bitwy, na którym zostaje tylko chorągiew husarska Chomętowskiego i Szwedzi, wkrótce zmuszając i jego do opuszczenia pola boju.
Po bitwie.
Trwająca ok. 6 godzin bitwa głównie kawaleryjska przyniosła obu stronom znaczne straty, lecz główny cel wojsk wiernych królowi Augustowi II nie został osiągnięty. W ręce szwedzkie wpadł saski dowódca – generał Otto Arnold von Paykull, wkrótce stracony za zdradę. W Warszawie zebrał się sejm konfederacki i w październiku koronowany został Stanisław Leszczyński. Pomimo znacznej przewagi sił sasko-polsko-litewskich Szwedzi osiągnęli zdecydowane zwycięstwo, co zawdzięczali nie tylko przewadze jakościowej nad wrogiem (weterani jednej z najnowocześniejszych armii Europy), ale także nieudolnemu dowodzeniu wojsk nieprzyjaciela – praktycznie chorągwie litewskie nie wzięły udziału w walce, co miało być skutkiem kłótni między dowództwem polskim i litewskim.

</doc>
<doc id="463746" url="https://pl.wikipedia.org/wiki?curid=463746" title="8 Batalion Radiotechniczny">
8 Batalion Radiotechniczny

8 Szczycieński Batalion Radiotechniczny (8 brt) – pododdział Wojsk Radiotechnicznych Sił Powietrznych RP.
Historia.
Batalion sformowany został na bazie istniejącej od 1956 w Lipowcu, kompanii radiotechnicznej wchodzącej w skład 2 pułku radiotechnicznego z dowództwem w Warszawie.
Jednostka została wyposażona w najnowsze, jak na owe czasy stacje radiolokacyjne produkcji radzieckiej typu: P–8, P– 10, P–25, P–30. 7 października 1975 roku w wyniku reorganizacji Wojsk Radiotechnicznych batalion otrzymał prawa oddziału gospodarczego i numer JW 2031. Wiosną 1978 roku część sił i środków batalionu brała udział w ćwiczeniach „KRYPTON-78" na terenie byłego ZSRR. Wysokie oceny wystawione przez dowództwo ćwiczących wojsk potwierdziły wysoką klasę i umiejętności specjalistów z jednostki biorących udział w ćwiczeniu.
W drugiej połowie lat dziewięćdziesiątych rozpoczął się proces głębokiej restrukturyzacji Wojsk Radiotechnicznych. W 1997 roku został rozwiązany 1 Korpus Obrony Powietrznej, a wraz z nim 1 Brygada Radiotechniczna w Warszawie. W związku z tym, na krótki czas batalion został podporządkowany 3 Brygadzie Radiotechnicznej we Wrocławiu, a następnie 2 Brygadzie Radiotechnicznej w Bydgoszczy. Po rozformowaniu 2 Brygady Radiotechnicznej batalion ponownie został podporządkowany 3 Brygadzie Radiotechnicznej we Wrocławiu, w strukturach której znajduje się do dnia dzisiejszego.
W końcu lat 90. część sił i środków jednostki została włączona do Narodowego Systemu Wspierania Operacji Powietrznych (ASOC), funkcjonującego w ramach NATO.
W marcu 2002 roku część sił i środków batalionu zabezpieczała międzynarodowe ćwiczenia pod kryptonimem „STRONG RESOLVE 2002”. W tym samym roku jednostce wręczono sztandar wojskowy. W obecności władz administracyjnych i samorządowych województwa warmińsko-mazurskiego, miasta i gminy Szczytno, duchowieństwa i licznie zgromadzonych na Placu Juranda mieszkańców Szczytna, aktu wręczenia Sztandaru dokonał Dowódca Wojsk Lotniczych i Obrony Powietrznej, gen. broni pil. dr Ryszard Olszewski. W dniu 16.07.2002 jednostka uzyskała prawa do posiadania odznaki pamiątkowej.
Struktura organizacyjna.
Struktura (stan na rok 2014):

</doc>
<doc id="463748" url="https://pl.wikipedia.org/wiki?curid=463748" title="Sudan (region)">
Sudan (region)

Sudan – kraina geograficzna i historyczna w Afryce. 
Rozciąga się między Sahelem a obszarem wilgotnych lasów równikowych i biegnie od Wyżyny Abisyńskiej aż po Ocean Atlantycki. Jej powierzchnia wynosi ok. 5 mln km². W tej krainie rozciągają się bezkresne tereny trawiaste zwane sawannami i zamieszkują tu zwierzęta charakterystyczne dla tego środowiska przyrodniczego.
Na terytorium całego regionu wyodrębnia się trzy główne obszary historyczne:

</doc>
<doc id="463749" url="https://pl.wikipedia.org/wiki?curid=463749" title="Norma statystyczna">
Norma statystyczna

Norma statystyczna - przedział utworzony na podstawie średniej arytmetycznej, do której dodajemy i odejmujemy wartość jednego odchylenia standardowego.

</doc>
<doc id="463754" url="https://pl.wikipedia.org/wiki?curid=463754" title="Dassault Mirage 2000">
Dassault Mirage 2000

Dassault Mirage 2000 – współczesny francuski samolot myśliwski i myśliwsko-szturmowy.
Historia.
W połowie lat siedemdziesiątych XX wieku we francuskiej firmie lotniczej Dassault Aviation przystąpiono do projektowania nowego samolotu myśliwskiego serii oznaczonej "Mirage". Konstrukcję tego samolotu oparto na budowanych już Mirage III i Mirage 5. Nowo zaprojektowany samolot otrzymał oznaczenie Mirage 2000. Inżynierowie wykorzystali skrzydło delta, które uznawano wtedy za przestarzałe. Środek aerodynamiczny samolotu przesunięto przed środek ciężkości, co poprawiło jego zwrotność i skróciło rozbieg, główne wady starszych skrzydeł delta. W samolocie zastosowano sterowanie komputerowe fly-by-wire, dwuczęściowe sterolotki na całej długości każdego ze skrzydeł oraz dwuczęściowe sloty wzdłuż krawędzi natarcia o kącie 58°.
Prototyp Mirage 2000 oblatano 10 marca 1978 roku. Próby w locie potwierdziły jego przydatność, a osiągi spełniały założenia jakie przed nim postawiono. Seryjny egzemplarz oblatano 20 listopada 1982, dostawy rozpoczęto w 1983 roku, a pierwsza eskadra została sformowana w 1984, co zbiegło się z 50-leciem francuskich sił powietrznych. Z powodu opóźniania rozwoju kluczowych systemów, pierwsze 37 egzemplarzy dostarczono bez docelowego silnika i radaru.
Opracowano i wprowadzono do produkcji seryjnej wersje tego samolotu:
Użytkownicy.
Wyprodukowano 5 prototypów i 601 samolotów seryjnych. "Mirage 2000" od 1983 roku są na wyposażeniu Francuskich Siły Powietrznych, Dassault wyeksportował 286 nowych samolotów do siedmiu państw i 12 używanych do Brazylii. Ostatni wyprodukowany egzemplarz Mirage 2000-5 Mk.2 dla Grecji dostarczono 23 listopada 2007 roku.
Służba.
Francja.
Samoloty tego typu uczestniczyły w działaniach w Bośni w składzie sił lotnictwa NATO dokonujących nalotów na pozycje wojsk serbskich, gdzie jeden z samolotów "Mirage 2000D" został zestrzelony przy użyciu przeciwlotniczej rakiety samonaprowadzającej "Igła", co zostało sfilmowane i pokazane w telewizji jugosłowiańskiej. Obu pilotów złapano.
Samoloty stacjonowały na terenie Arabii Saudyjskiej od 1991 w ramach strefy zakazu lotów nad Irakiem, jedna maszyna rozbiła się w 2001. Samoloty rotacyjnie od 2001 wspierały misję ISAF. W 2011 Mirage 2000D rozbił się 100 km na zachód od Farah, załoga katapultowała się. Mirage 2000-5 i D wykorzystywano intensywnie w 2011 roku nad Libią w ramach Opération Harmattan. Pod koniec swojej trzeciej dyslokacji w ramach Baltic Air Policing w 2011 roku litewski L-39 Albatros rozbił się po zderzeniu z Mirage 2000C, który zdołał jednak wrócić do bazy. W trakcie ćwiczeń w 2012 roku w Arabii Saudyjskiej Mirage 2000D zderzył się w locie z saudyjskim F-15C, obie maszyny utracono bez strat w ludziach.
Myśliwce tego typu (różnych wersji) służą również w Afryce w ramach Operacji Barkhane i wykonują naloty na terrorystów z bazy w Niamey, w której stacjonują.
Grecja.
8 października 1996 grecki Mirage 2000EG zestrzelił, używając R550 Magic II turecki F-16D wykonujący lot szkoleniowy nad Morzem Egejskim. Jego pilot zginął, drugi pilot został wyłowiony przez Greków.
30 września 1997 roku do morza koło wyspy Skyros wpadł Mirage 2000EG, jego pilot utracił przytomność po uderzeniu w osłonę kabiny i utonął. Samolot po trzech dniach wydobyto, a po naprawie we Francji wrócił do służby w 2003 roku. 9 czerwca 2011 roku do morza koło wyspy Samos wpadł grecki dwumiejscowy Mirage 2000BGM (załoga katapultowała się po awarii silnika, samolot wyłowiono, ale musiał być zezłomowany), a 29 maja 2017 roku w pobliżu Sporad utracono w podobny sposób Mirage 2000EG (pilot również się katapultował).
Indie.
Mirage 2000 IAF wykorzystano bojowo nad Kaszmirem w nalotach na pakistańskie cele w trakcie zatargu w 1999 roku, w 240 misjach uderzeniowych zrzuciły 55 000 kg bomb. W lutym 2019 roku formacja dwunastu Mirage 2000 z bazy w Gwalijarze przeprowadziła nalot na cele w Pakistanie w odwecie za zamach terrorystyczny w mieście Pulwama.
Katar.
Do 2003 roku katarskie Mirage były eksploatowane w bardzo ograniczonym stopniu, na tyle, iż rozważano sprzedaż samolotów do Indii lub Pakistanu. W kolejnej dekadzie sytuacja uległa całkowitej zmianie. W marcu 2011 roku, sześć Mirage 2000 dotarło na Kretę do Souda Air Base, skąd wspierały natowską operację Unified Protector w działaniach prowadzonych nad Libią. W 2014 roku samoloty rozpoczęły udział w operacji „Inherent Resolve”, której celem było zniszczenie pozycji ISIS, dopuszczających się masakr na ludności cywilnej, podczas prowadzenia działań militarnych na terytorium Iraku i Syrii. Od marca 2015 roku, katarskie Mirage zaangażowane zostały w operację „Decisive Storm”. Prowadzoną pod przewodnictwem Arabii Saudyjskiej operację wymierzoną przeciwko ruchowi Huti w Jemenie i przywrócenie pełnej władzy nad krajem, obalonemu prezydentowi Abd Rabbuh Mansur Hadi.
Peru.
Peruwiańskie Mirage wykorzystywane są bojowo do ataków na wykryte stanowiska ugrupowań terrorystycznych i przemytników narkotyków. W 1995 roku samolotu wzięły udział w konflikcie granicznym z Ekwadorem. Maszyny patrolowały strefę przygraniczną, ale na mocy zakazu wydanego przez prezydenta Peru Alberto Fujimori, nie mogły przekraczać granicy z Ekwadorem. Konsekwencją prezydenckiego rozkazu, była sytuacja z 10 lutego 1995 roku. Tego dnia, 5 peruwiańskich maszyn zaatakowało ekwadorskie pozycje. Na pomoc ruszyły należące do Ekwadorskich Sił Powietrznych dwa Dassault Mirage F1 oraz dwa IAI Kfir. Dwa peruwiańskie Su-22 zostały zestrzelone przez Mirage, a trzecia maszyna – A-37 Dragonfly przez samolot Kfir. W pościg za ekwadorskimi samolotami ruszyły peruwiańskie Mirgae 2000, jednak musiały przerwać akcję, gdy ekwadorskie samolotu znalazły się nad własnym terytorium. W trakcie działań, peruwiańskie Mirage wykonały 80 lotów i łącznie spędziły w powietrzu 110 godzin.
Zjednoczone Emiraty Arabskie.
Pierwszym bojowym sprawdzianem należących do Sił Powietrznych Zjednoczonych Emiratów Arabskich Mirage 2000 była operacja „Pustynna burza” w 1991 roku. Samoloty wspierały wojska koalicji anty irackiej w trakcie walk o wyzwolenie Kuwejtu. W 2011 roku, sześć Mirage 2000-9 przebazowano do znajdującej się na Sardynii, włoskiej Decimomannu Air Base, w celu wsparcia operacji Unified Protector w działaniach prowadzonych nad Libią. Od 2015 roku, maszyny brały udział w operacjęi „Decisive Storm”. Prowadzoną pod przewodnictwem Arabii Saudyjskiej operacjęi wymierzoną przeciwko ruchowi Huti w Jemenie. Podczas działań w Jemenie, 14 marca 2016 roku utracono dwumiejscowego Mirage 2000 wraz z załogą. Emirackie samoloty operują z bazy położonej w Erytrei. Zjednoczone Emiraty wspierają Libijską Armię Narodową w trakcie wojny domowej w Libii. Mirage brały czynny udział w walkach wspierając oddziały generała Chalifa Haftara. Prawdopodobnie to właśnie emirackie Mirage 2000, 2 lipca 2019 roku zbombardowały budynki dawnego aresztu niedaleko Trypolis, przekształconego w ośrodek dla uchodźców. W wyniku bombardowania śmierć poniosło co najmniej 50 osób a 130 zostało rannych.
Konstrukcja.
Samolot Mirage 2000 to jednomiejscowy (lub dwumiejscowy) samolot myśliwski i myśliwsko-szturmowy. Dolnopłat w układzie delta o konstrukcji całkowicie metalowej. Napęd: jeden silnik odrzutowy umieszczony w kadłubie.

</doc>
<doc id="463758" url="https://pl.wikipedia.org/wiki?curid=463758" title="Most Zygmunta Augusta">
Most Zygmunta Augusta

Most Zygmunta Augusta – drewniany most przez Wisłę w Warszawie istniejący w latach 1573–1603.
Była to pierwsza stała przeprawa przez Wisłę w Warszawie i najdłuższa drewniana przeprawa ówczesnej Europy licząca 500 metrów długości. Most stanowił jedno z najwybitniejszych dzieł inżynierskich polskiego odrodzenia.
Historia.
"Zygmunt August zbudował na Wiśle most drewniany, długi stóp 1150, który tak długością, jak i wspaniałością widoku w całej Europie prawie nie miał sobie równego, podziw powszechny wywoływał..."
Zanim zbudowano stały most na Wiśle, przeprawa przez nią odbywała się promami oraz łodziami. Podczas elekcji budowano również tymczasowe mosty o konstrukcji łyżwowej.
Rozpoczęcie budowy nastąpiło w 1568 roku na mocy rozporządzenia króla Zygmunta Augusta w związku z rozwojem Warszawy, częstymi pobytami króla prowadzącego aktywną politykę w północno-wschodniej części Rzeczypospolitej. Znaczenie miał fakt, że Warszawę przewidywano jako miejsce wspólnych sejmów Korony i Wielkiego Księstwa po spodziewanej unii realnej.
Pierwszy pal w dno Wisły wbito 25 czerwca 1568. Budową kierował Erazm Giotto z Zakroczymia, nadzór sprawował kasztelan czerski i starosta warszawski Zygmunt Wolski. Ksiądz Kasper Sadłocha, kanonik warszawski i sekretarz królewski, odpowiadał za sprawy finansowe. Budowa kosztowała 100 tys. florenów. Podczas budowy pale te wbijano w dno rzeki dębowymi kafarami okutymi żelazem zainstalowanymi na pływających na rzece tratwach. W 1572 po niewykończonym jeszcze moście przeprawił się król Zygmunt August.
Po śmierci króla budową zajęła się Anna Jagiellonka, w dużej mierze sumptem własnych środków. Głównie dzięki niej budowa mostu została zakończona. Most został otwarty dla ruchu 5 kwietnia 1573, a następnego dnia ogłoszono regulamin poruszania się po nowej przeprawie. W 1582 oddano do użytku dwupiętrową Bramę Mostową, odgradzającą most od drewnianych zabudowań miasta (dla ochrony przed pożarem). W bramie stacjonowała straż złożona z 50 ludzi.
Po praskiej stronie Wisły nie było podobnej Bramy, a wjazd na most znajdował się w rejonie wylotu dzisiejszej ulicy Ratuszowej.
O moście w 1595 roku wspomniał przebywający w Polsce Paulo Mucante sekretarz kardynała Henryka Gaetano. Zanotował on treść umieszczonego na nim łacińskiego napisu, który głosił:
"Ne pontem sublicium superbo sumptu, atqe arte admirabili, a Sigmundo Augusto Rege fratre inchoatum, et a se post ejus mortem, consimili opere perfectum, repens vicina Suburbanorum male cantorum tectorum flamma, nec opina temore unquam corriperet correptumque in favillam redigeret. Anna Jagellona Poloniae Regum, conjux, Soror, Filia, hoc Caterilli propugnaculi Sepimento lutissimo a fundamentis excitato muniendum curavit. A.C. MDXXCII."
W celu zabezpieczenia mostu przed pożarem rozebrano domy znajdujące się w pobliżu przeprawy, a ich właścicielom wypłacono odszkodowanie.
Porządku na moście pilnowała specjalnie powołana milicja. Początkowo przejazd był za darmo, a później pobierane były opłaty za przeprawę. Najprawdopodobniej w latach 1569–1572 powstał po praskiej stronie przy przeprawie drewniany dwór Zygmunta Augusta, wzniesiony na kamiennym fundamencie i posiadający 3 główne pomieszczenia: wielka ogrzewana sala jadalna, komnata z piecem kaflowym i sypialnia z wejściem do piwnicy. Dwór otoczony był ogrodem i palisadą i był wykorzystywany przez króla do odpoczynku przy przeprawach przez Wisłę.
Most służył mieszkańcom i przyjezdnym przez okres 30 lat. Wymagał ciągłych remontów. W czasie jego eksploatacji największym zagrożeniem był okres zimowy oraz roztopy. Most kilkukrotnie był częściowo zrywany przez napór kry w Wiśle. Kilkukrotnie również był naprawiany za panowania króla Stefana Batorego.
Most został zerwany przez krę wiosną 1603 roku. Prawdopodobnie próbowano go jeszcze naprawiać, o czym świadczą sumy przeznaczane na konserwację mostu ujmowane w rachunkach miejskich do 1621.
Nigdy nie zbudowano kolejnego mostu w tym miejscu.
Budowa i konstrukcja mostu.
W moście zastosowano układ nośny wieszarowy, który stanowił wówczas nowość techniczną. Wykonano go z drewna dębowego oraz żelaza. Składał się z 22 przęseł o rozpiętości 22 do 24 m. Miał 18 stałych przęseł głównych posadowionych na palach oraz liczył ok. 500 m długości i 6 m szerokości. Most osłaniało 15 rozbijaczy fal oraz kry lodowej. Do jego budowy użyto 735 wozów szyn żelaza węgierskiego. Środkowa część spoczywała na 5. podporach pływających i była otwierana w celu otwarcia drogi wodnej dla płynących Wisłą statków.

</doc>
<doc id="463759" url="https://pl.wikipedia.org/wiki?curid=463759" title="L’Obs">
L’Obs

L’Obs, wcześniej Le Nouvel Observateur (1964–2014) – francuski tygodnik społeczno-polityczny, wydawany od 1964 w Paryżu. Poza „L’Expressem” najczęściej kupowany tygodnik we Francji. „L’Obs” światopoglądowo związany jest z francuską socjaldemokracją. 
„L’Obs” w obecnej formie powstał w 1964. Wcześniej jego poprzednikami były tygodniki: (1950–1953), „L'Observateur d'aujourd'hui” (1953–1954), „France-observateur” (1954–1964). 
Obecnie średni nakład tygodnika wynosi egzemplarzy, z czego około jest rozprowadzane w prenumeracie. W maju 2022 roku we Francji tygodnik kosztował 5,30 euro.

</doc>
<doc id="463761" url="https://pl.wikipedia.org/wiki?curid=463761" title="Gautama">
Gautama



</doc>
<doc id="463763" url="https://pl.wikipedia.org/wiki?curid=463763" title="Śakjamuni">
Śakjamuni



</doc>
<doc id="463766" url="https://pl.wikipedia.org/wiki?curid=463766" title="Mosty łyżwowe i pontonowe w Warszawie">
Mosty łyżwowe i pontonowe w Warszawie

Mosty łyżwowe i pontonowe – prowizoryczne mosty budowane w Warszawie z okazji przeprowadzania elekcji lub przeprawy wojsk.
Konstrukcja.
Budowano je, aby nie ryzykować budowy stałego mostu ze względu na koszty i niespokojne czasy. 
W czasie niskiego stanu wody w Wiśle na wysokości ulic Karowej i Bednarskiej widoczne są drewniane pale – relikty budowanych w tym miejscu mostów łyżwowych.

</doc>
<doc id="463767" url="https://pl.wikipedia.org/wiki?curid=463767" title="PowerPC Reference Platform">
PowerPC Reference Platform

PowerPC Reference Platform (PReP) jest referencyjną architekturą sprzętową mikroprocesora PowerPC stworzoną w tym samym czasie, co sama mikroarchitektura procesora PowerPC. Architektura ta miała pozwolić producentom sprzętu na stworzenie własnych rozwiązań, które pozwoliłyby na uruchomienie różnych systemów operacyjnych, takich jak Mac OS, Windows NT oraz systemów operacyjnych z rodziny UNIX, w szczególności Sun Solaris i AIX. Systemy zgodne z architekturą PReP nigdy nie zdobyły zakładanej przez twórców popularności, a jedynymi rozwiązaniami z nią zgodnymi były serwery IBM RS/6000 wraz z dostarczanym dla nich systemem operacyjnym AIX.
PReP, pomimo intencji twórców, był odpowiednikiem architektury komputerów klasy PC dla mikroprocesora PowerPC. W związku z niektórymi, dosyć zaskakującymi wymaganiami architektury (np. wymagania dotyczące portu standardu Centronics), Apple nigdy nie zaczęto stosować tego standardu. W momencie, w którym uświadomiono sobie, że nikt nie jest zbyt zadowolony z architektury PReP, stworzono nowy standard architektury pod nazwą CHRP. Kluczową sprawą w architekturze CHRP stało się użycie Open Firmware'u, co dostarczyło twórcom rozwiązań komputerowych znacznie lepszego wsparcia podczas procesu startu systemu (bootowania) i procedur dostępu do warstwy sprzętowej.

</doc>
<doc id="463768" url="https://pl.wikipedia.org/wiki?curid=463768" title="Euzebiusz z Vercelli">
Euzebiusz z Vercelli

Euzebiusz z Vercelli (ur. ok. 283 na Sycylii, zm. 1 sierpnia 371 w Vercelli) – biskup, męczennik, jeden ze starożytnych italskich pisarzy wczesnochrześcijańskich, teolog, apologeta, święty Kościoła Katolickiego.
Życiorys.
Euzebiusz kształcił się w Rzymie. Sakrę biskupią otrzymał 16 grudnia 340 roku. Około 345 wybrany został pierwszym biskupem Vercelli w Piemoncie (dzisiejsze Włochy). Pierwszy na Zachodzie wprowadził zwyczaj wspólnego życia duchowieństwa. Za obronę Atanazego na synodzie mediolańskim w 355 skazany został na wygnanie do Scytopolis w Palestynie. W czasie wygnania przebywał również w Kapadocji oraz w Tebaidzie w Egipcie. Po powrocie do Italii wraz z Hilarym z Poitiers wystąpił przeciw arianom. Dążył do usunięcia ariańskiego biskupa z siedziby biskupiej w Mediolanie. 
Pisma.
Zachowały się jego trzy listy w tym: "Do cesarza Konstancjusza II" i "Do duchowieństwa i wiernych Italii", oraz "Kodeks Vercellensis". Zachował się również jego "traktat o Trójcy Świętej", w którym w formie dialogu została podana nauka chrześcijańska o tej tajemnicy przeciwko arianomZaginął jego przekład "Komentarza do Psalmów" Euzebiusza z Cezarei.
Kult.
Euzebiusz został pochowany w bazylice, którą sam wystawił. Jego kult szybko rozprzestrzenił się w Italii i Galii. św. Grzegorz z Tours wyraża się o nim z największą czcią. Przechowywał też w swojej kaplicy część jego relikwii.
Dla wielu cierpień, jakie poniósł dla Chrystusa, diecezja w Vercelli czci go jako męczennika. Na prośbę biskupów okręgu papież Jan XXIII ogłosił św. Euzebiusza patronem diecezji przedalpejskich w 1961.
Wspomnienie liturgiczne w Kościele katolickim obchodzone jest 16 grudnia w tradycyjnym kalendarzu, natomiast w nowym kalendarzu 2 sierpnia.
W ikonografii święty przedstawiany jest jako biskup w szatach pontyfikalnych, czasami jako wygnaniec. 
Jego atrybutem jest księga.

</doc>
<doc id="463769" url="https://pl.wikipedia.org/wiki?curid=463769" title="PREP">
PREP



</doc>
<doc id="463772" url="https://pl.wikipedia.org/wiki?curid=463772" title="Most Ponińskiego">
Most Ponińskiego

Most Ponińskiego – most łyżwowy (pływający) wybudowany w 1775 na Wiśle w Warszawie, u wylotu ulicy Bednarskiej.
Opis.
Inwestorem mostu był podskarbi wielki koronny Adam Poniński, który za wybudowanie przeprawy miał prawo przez 10 lat pobierać opłaty mostowe, a po tym terminie płacić skarbowi państwa 50 tys. złotych rocznie.
Opłata za przejście lub przejazd przez most wynosiła: 2 grosze od człowieka pieszego, 4 grosze od konia lub bydlęcia, 20 groszy od karety ładownej, 1 złoty od bryki ładownej, 5 złotych od przepuszczenia statku szlacheckiego i 10 złotych od statku kupieckiego. Z opłat byli zwolnieni żebracy i żołnierze jurysdykcji marszałkowskiej.
Most był wsparty na 43 łodziach (staropol "łyżwach"). Został zbudowany według projektu Efraima Szregera przez Jana Kristiana Lehmnanna, inżyniera w korpusie pontonierów. Most był rozbierany w okresie zimowym na okres 4–5 miesięcy.
W 1781 i w 1786 most został uszkodzony przez lody. W 1786 został przejęty przez Komisję Skarbu Koronnego.
W dniu 4 listopada 1794 po rzezi Pragi przez Rosjan, naczelnik powstania kościuszkowskiego Tomasz Wawrzecki nakazał spalić most, by uniemożliwić przedostanie się wroga na lewy brzeg Wisły. Został on prowizorycznie naprawiony na rozkaz Aleksandra Suworowa 9 listopada, a całkowicie w kwietniu 1795. Oświetlany 13 latarniami odbudowany most był wsparty na 44 łodziach. Został zniszczony po raz kolejny 25 listopada 1806 przez cofających się przed wojskami Napoleona Prusaków i Rosjan.

</doc>
<doc id="463777" url="https://pl.wikipedia.org/wiki?curid=463777" title="Proziaki">
Proziaki

Proziaki, chleb sodowy – placki mączne z dodatkiem "prozy" (sody oczyszczonej) pochodzące z Podkarpacia, znane też w innych częściach Polski. 
Składają się z mąki pszennej lub pszenno-żytniej, jajek, kwaśnej śmietany, wody, soli oraz sody oczyszczonej. Pieczone są na blasze tradycyjnych kuchni kaflowych opalanych drewnem. Ich kształt może być okrągły (średnica około 6-10 cm, grubość około 1,5 cm) lub czworokątny. Ze względu na zanik kuchni z blatem żeliwnym, piecze się je również na patelni z odrobiną tłuszczu lub smalcu (jak przy smażeniu naleśników). Mogą być wyrabiane na słodko, gdy do ciasta doda się cukru.
W różnych wsiach Podkarpacia gospodynie urozmaicały je dodając do ciasta także maślankę, ser, czy więcej masła. Proziaki były podawane ze świeżym masłem, białym serem lub marmoladą, a popijane najczęściej zimnym słodkim mlekiem.

</doc>
<doc id="463778" url="https://pl.wikipedia.org/wiki?curid=463778" title="Georgij Lwow">
Georgij Lwow



</doc>
<doc id="463779" url="https://pl.wikipedia.org/wiki?curid=463779" title="Dwór Artusa">
Dwór Artusa



</doc>
<doc id="463783" url="https://pl.wikipedia.org/wiki?curid=463783" title="Bikameralizm">
Bikameralizm

Bikameralizm – element ustroju politycznego, polegający na istnieniu w parlamencie danego państwa dwóch izb: niższej i wyższej, które zazwyczaj różnią się między sobą sposobem wyboru członków, ich liczbą i kompetencjami.
Biorąc pod uwagę europejski rozwój parlamentaryzmu, bikameralizm jest jego najstarszą formą. Już w pierwszych zgromadzeniach przedstawicielskich istniał podział na dwie izby: niższą, w której zasiadali reprezentanci ludu, i wyższą, która wykształciła się z rady królewskiej, organu doradczego władcy, i składała się z najwyższych dostojników państwowych i kościelnych. Nazwy „izba niższa”, „izba wyższa” mają związek z historyczną przewagą tej drugiej nad pierwszą. Obecnie układ sił jest zazwyczaj odwrotny.
Parlamenty bikameralne są przede wszystkim domeną państw federalnych (np. Niemcy, Meksyk, USA, Szwajcaria, Kanada, Belgia) i "quasi"-federalnych (np. Wielka Brytania, Hiszpania). Izba niższa reprezentuje tam cały lud federacji, zaś wyższa – jej poszczególne podmioty. Deputowani do izby wyższej mogą być wybierani bezpośrednio lub przez rządy, parlamenty bądź sądownictwo krajowe.
Bikameralizm występuje też w niektórych państwach unitarnych (np. Polska, Francja, Holandia, Włochy). Izba niższa jest tam wybierana w wyborach powszechnych, zaś członkowie izby wyższej mogą być wybierani według innej ordynacji wyborczej (Polska), przez specjalne kolegium elektorskie (Francja), przez samorząd terytorialny (Włochy), przez kurie (Irlandia), mianowani przez premiera (Irlandia) bądź prezydenta (Włochy) lub pełnić swój mandat z racji sprawowanej funkcji (Irlandia).
Izby wyższe są zazwyczaj mniej liczne od niższych (wyjątek: Izba Lordów w Wielkiej Brytanii), a ich kadencja trwa dłużej (pewna część składu może być wymieniana w trakcie kadencji), jednak np. w Polsce czy we Włoszech kadencje obu izb są równe.
Bikameralizm może przyjąć formę symetrycznego (obie izby mają zbliżone kompetencje; np. USA, Belgia, Szwajcaria) lub asymetrycznego (koncentracja władzy ustawodawczej w izbie niższej; np. Polska, Francja, Wielka Brytania).

</doc>
<doc id="463789" url="https://pl.wikipedia.org/wiki?curid=463789" title="Common Hardware Reference Platform">
Common Hardware Reference Platform

Common Hardware Reference Platform (CHRP) była wczesną platformą referencyjną dla mikroprocesora PowerPC. Następca PReP miał w założeniu pozwalać na stosowanie wielu różnych systemów operacyjnych (w szczególności Mac OS, Windows NT oraz wielu rodzajów systemów z rodziny UNIX) na ujednoliconej platformie sprzętowej. Jednak jedynymi współpracującymi rozwiązaniami ze sprzętem zgodnym z architekturą CHRP były niektóre wersje serwerów IBM z serii RS/6000 wraz z dostarczanym dla nich systemem AIX. Firmware komputerów Macintosh (tzw. "New World Macintosh") jest częściowo zgodny z CHRP/PReP.

</doc>
<doc id="463790" url="https://pl.wikipedia.org/wiki?curid=463790" title="CHRP">
CHRP



</doc>
<doc id="463791" url="https://pl.wikipedia.org/wiki?curid=463791" title="Phillip E. Johnson">
Phillip E. Johnson

Phillip E. Johnson (ur. 18 czerwca 1940 w Aurora, w stanie Illinois, zm. 2 listopada 2019 w Berkeley) – amerykański profesor prawa na uniwersytecie Berkeley w Kalifornii.
Phillip E. Johnson jest jedną z głównych postaci zaangażowanych w koncepcję inteligentnego projektu, jest autorem książki "Sąd nad Darwinem" (ang. "Darwin on Trial") zawierającej krytykę darwinizmu oraz inicjatorem tzw. strategii klina ("wedge strategy"), społecznej akcji zapoczątkowanej przez Discovery Institute, organizację grupującą krytyków ewolucjonizmu i promującą wspomnianą teorię inteligentnego projektu. Twierdzi że akceptacja metafizycznego naturalizmu w nauce czyni z niej metafizyczną opowieść o tym jak powstał świat.
Znany jest również z promowania z Kary B. Mullisem oraz Charlesem Thomasem opinii, wygłaszanej mimo sprzeciwów wspólnoty naukowej, że wirus HIV nie jest przyczyną AIDS, ponieważ istnieją osoby o symptomach AIDS bez zarażenia wirusem HIV oraz nosiciele tego wirusa bez widocznych symptomów AIDS.
Życiorys.
Johnson otrzymał stopień bakałarza z angielskiej literatury na Uniwersytecie Harvarda oraz ukończył studia prawnicze na Uniwersytecie w Chicago. Pracował w biurze sędziego Sądu Najwyższego USA, Earla Warrena oraz w latach 1967-2000 nauczał na Uniwersytecie Kalifornijskim w Berkeley.
Pod koniec lat 70. XX wieku pod wpływem żony przeżył przebudzenie religijne i stał się nowo narodzonym ("born-again") chrześcijaninem, co zainspirowało go do zainteresowania się kreacjonizmem. W 1991 roku rozpoczął polemikę z ewolucjonizmem, wydając "Sąd nad Darwinem", w której to pozycji argumentował, że darwinizm stał się innego rodzaju fundamentalizmem religijnym, nie znoszącym rzeczowej krytyki.
W 1995 roku opublikował kolejną książkę "Reason in the Balance: The Case Against Naturalism in Science, Law, and Education", w której analizował rolę, jaką naturalizm (filozofia) pełni w naszej kulturze.
Publikacje i tezy Johnsona nie znalazły szerokiego poparcia w środowiskach naukowych, wywołując sprzeciw wielu naukowców (zob. Daniel Dennett), przez co jego prace uważa się za propagowanie pseudonauki.
Strategia klina.
Johnson jest autorem tzw. „strategii klina”. Jest to plan działania polegający na promowaniu w społeczeństwie i środowiskach akademickich poglądów o kryzysie teorii ewolucji oraz uprzywilejowaniu filozoficznego stanowiska naturalizmu jakie kryje się za ideami Darwina, które przyczynić się mają ostatecznie do łatwiejszej popularyzacji idei kreacjonistycznych.
Zdaniem Johnsona nie istnieje mocne świadectwo na rzecz Darwinowskiej teorii ewolucji według której całą różnorodność życia był zdolny wytworzyć przypadkowy i nie prowadzący do celu proces naturalny będący „ślepym zegarmistrzem”. Tezę tę:
Przekonanie co do jej prawdziwości opiera się jednak tylko na akceptacji metafizycznego naturalizmu, a nie nauki empirycznej. Utrzymuje się ona ponieważ „alternatywą jest nadnaturalne stworzenie, które jest nie do zaakceptowania przez reguły dzisiejszej nauki."
Zatem by skutecznie polemizować z ewolucjonizmem należy analizować co w nim udowodniono a co tylko założono.

</doc>
<doc id="463792" url="https://pl.wikipedia.org/wiki?curid=463792" title="Halowe Mistrzostwa Świata w Lekkoatletyce 1999">
Halowe Mistrzostwa Świata w Lekkoatletyce 1999

VII Halowe Mistrzostwa Świata w Lekkoatletyce – zawody sportowe, które rozegrane zostały w dniach 5-7 marca 1999 w Maebashi w hali Green Dome.

</doc>
<doc id="463794" url="https://pl.wikipedia.org/wiki?curid=463794" title="Tajność głosowania">
Tajność głosowania

Zasada tajności głosowania – jedna z zasad prawa wyborczego, zaliczana do przymiotników wyborczych. Polega na tym, że głosowanie odbywa się w sposób anonimowy i żadna z osób trzecich nie ma prawa poznać głosu wyborcy. 
Tajność głosowania w Polsce.
W wyborach powszechnych (z uczestnictwem obywateli) zasada ta odnosi się do sposobu, w jaki każdy obywatel wypełnia kartę do głosowania. W każdym lokalu wyborczym powinny znajdować się specjalne stanowiska do głosowania, osłonięte przed wzrokiem osób postronnych. Tak wypełnioną kartę głosujący wrzuca do urny "osobiście", co wyklucza możliwość ingerencji w treść karty. Urna wedle polskiego prawa powinna być zalakowana z pieczęcią komisji, jeśli okręgowa komisja wyborcza stwierdzi naruszenie tajności wyborów, wtedy ma prawo unieważnić wybory w danym okręgu.
Gdy chodzi o wybory na wyższym szczeblu, zasada tajności często ma na celu umożliwienie głosującym niezależności, np. poprzez zamknięcie w pomieszczeniach, do których nie mają dostępu media, a naradzający się i głosujący dokonują wyboru nieskrępowanego czynnikami zewnętrznymi. Wynik takich wyborów jest jawny.

</doc>
<doc id="463796" url="https://pl.wikipedia.org/wiki?curid=463796" title="Równina Świdnicka">
Równina Świdnicka

Równina Świdnicka (332.12) – według podziału fizycznogeograficznego Jerzego Kondrackiego i Wojciecha Walczaka mezoregion wchodzący w skład Przedgórza Sudeckiego. Obejmuje środkową część Przedgórza. Jest to obszar położony na północ od właściwych Sudetów, oddzielony od nich wyraźną linią tektoniczną (uskok brzeżny sudecki). Od północnego wschodu graniczy z Niziną Śląską, od południowego wschodu i południa z Masywem Ślęży, od południowego zachodu z Obniżeniem Podsudeckim i od północnego zachodu ze Wzgórzami Strzegomskimi.
Pod względem geologicznym obejmuje fragment bloku przedsudeckiego. Podłoże równiny tworzą skały metamorficzne i granit strzegomski. Na tym fundamencie zalegają osady trzeciorzędowe, m.in. zwietrzeliny ilaste oraz osady czwartorzędowe – gliny polodowcowe, piaski, żwiry i muł rzeczne oraz pokrywy utworów pylastych (lessy). Na tych ostatnich występują urodzajne gleby pszenno-buraczane.
Równina jest w większości położona na wysokości 200–230 m n.p.m., na południe od Świdnicy do 281 m. Najwyższym wzniesieniem jest wzgórze Popiel 284,4 m n.p.m.
Na północnym krańcu Równiny Świdnickiej wyodrębniają się Wzgórza Imbramowickie. Równinę przecina dolina Bystrzycy. Równina Świdnicka jest krainą rolniczą, gęsto zaludnioną, z dobrze rozwiniętą siecią dróg i linii kolejowych. Największym ośrodkiem miejskim jest położona w południowej części Świdnica nad Bystrzycą, niegdyś stolica udzielnego księstwa Piastów dolnośląskich. Przy linii kolejowej z Wrocławia do Wałbrzycha leżą miasta: Żarów (ok. 7 tys. mieszkańców) i Jaworzyna Śląska (ok. 5 tys. mieszkańców) z węzłem kolejowym i fabryką porcelany. Wydobywa się tu granit oraz surowce ilaste. W Mietkowie w latach 1974–86 wybudowano na Bystrzycy zaporę, dzięki której powstało Jezioro Mietkowskie o powierzchni 9,29 km² i pojemności 65 mln m³.

</doc>
<doc id="463801" url="https://pl.wikipedia.org/wiki?curid=463801" title="Czas (gramatyka)">
Czas (gramatyka)



</doc>
<doc id="463802" url="https://pl.wikipedia.org/wiki?curid=463802" title="Premierzy Wyspy Man">
Premierzy Wyspy Man



</doc>
<doc id="463803" url="https://pl.wikipedia.org/wiki?curid=463803" title="Wosk pisarski">
Wosk pisarski

Wosk pisarski był drugim - obok papirusu - materiałem pisarskim starożytności i wczesnego średniowiecza. Powleczone warstwą wosku drewniane tabliczki służyły do zapisków ulotnych, z założenia nietrwałych: rachunków, ćwiczeń szkolnych, notatek. Do pisania służył stylus, metalowy pręcik zakończony z jednej strony ostro, do rycia w wosku znaków, z drugiej zaś okrągłą główką – do wymazywania. 
Tabliczki woskowe mogły być pojedyncze lub składane po kilka w kodeksy. Dwie tabliczki nazywano dyptychem, trzy tryptychem, więcej poliptychem. Najstarsze znane nam zapiski na woskowych tabliczkach pochodzą z I wieku po Chr. i zostały odnalezione w Pompejach. Woskowe tabliczki długo były niezastąpione jako materiał pisarski do szkolnych ćwiczeń i wprawek: w tym charakterze używano ich aż po kres średniowiecza, również w Polsce.

</doc>
<doc id="463805" url="https://pl.wikipedia.org/wiki?curid=463805" title="Geza Vermes">
Geza Vermes

Geza Vermes (ur. 22 lipca 1924 w Makó na Węgrzech, zm. 8 maja 2013) – brytyjski historyk pochodzący z rodziny węgierskich Żydów, specjalista od starożytnej Palestyny, rękopisów z Qumran i w ogóle literatury w języku aramejskim, a także Jezusa historycznego.
Życiorys.
Jego rodzina przyjęła chrzest, gdy miał 7 lat, ale rodziców nie uchroniło to przed śmiercią w czasie II wojny światowej; zginęli jako ofiary holocaustu.
Po wojnie został księdzem, w Paryżu i na Uniwersytecie Katolickim w Lowanium (Belgia) studiował historię i języki orientalne, a w 1953 obronił doktorat z teologii na temat rękopisów z Qumran.
W 1957 wystąpił z Kościoła katolickiego.
W latach 1957-1965 wykładowca na Uniwersytecie w Newcastle upon Tyne. W latach 1965-1994 na Oxford University, gdzie został profesorem.
Od 1971 redaktor „Journal of Jewish Studies”.
Od 1991 roku był szefem Oxford Forum for Qumran Research.
O jego pracy nad zwojami z Kumran mówi autobiograficzna książka "Providential Accidents". Jako pierwszy od odkrycia zwojów zajął się ich analizą i tłumaczeniem na język angielski, czego skutkiem było powstanie ogólnie przyjętego tłumaczenia: "The Death Sea Scrolls in English" wydanego w roku 1962, a ponownie wydanego przez Penguin Classics w 2004 roku jako "The complete Death Sea Scrolls in English".
Doktor "honoris causa" uniwersytetów w Edynburgu, Durham i Sheffield.
Należał do Akademii Brytyjskiej oraz Europejskiej Akademii Sztuk, Nauk i Nauk Humanistycznych.

</doc>
<doc id="463810" url="https://pl.wikipedia.org/wiki?curid=463810" title="Wymarzony dom Ani">
Wymarzony dom Ani

Wymarzony dom Ani (ang. "Anne’s House of Dreams") – piąta część cyklu powieściowego autorstwa Lucy Maud Montgomery o Ani z Zielonego Wzgórza. Po raz pierwszy wydana w 1917 roku.
Fabuła utworu.
Ania Shirley zostaje żoną Gilberta Blythe’a. Uroczystość zaślubin odbywa się na Zielonym Wzgórzu. Państwo młodzi przeprowadzają się do nadmorskiej wioski, Glen St. Mary w Zatoce Czterech Wiatrów, gdzie Gilbert przejmuje praktykę lekarską po swoim wuju, Davie. Ania poznaje wielu przyjaciół: kapitana Jakuba, który pracuje w latarni morskiej, pannę Kornelię Bryant, oraz Leslie Moore (w starszych tłumaczeniach: Ewę Moore), troskliwie opiekującą się swoim chorym mężem. Na świat przychodzi córeczka Blythe’ów, Joyce, która umiera tuż po urodzeniu. Około rok później rodzi się syn, Jakub Mateusz, nazwany tak na cześć kapitana Jakuba i Mateusza Cuthberta. Pewnego dnia Gilbert oznajmia, że mają szansę kupić większy dom, położony nieopodal. Twierdzi, że posiadłość Morganów jest najodpowiedniejszym miejscem na kontynuowanie praktyki lekarskiej. Blythe’owie kupują ten dom. Zbiega się to z tragicznym wydarzeniem – śmiercią kapitana Jakuba, który zdążył przeczytać swoją Księgę Życia (napisaną przez Owena Forda). Ania, Gilbert i Jakub Mateusz przeprowadzają się do Złotego Brzegu.

</doc>
<doc id="463812" url="https://pl.wikipedia.org/wiki?curid=463812" title="Jan Radlica">
Jan Radlica

Jan Radlica herbu Korab (ur.? Radliczyce koło Kalisza zm. 12 stycznia 1392 roku w Krakowie) – przyrodnik, lekarz, od 1380 roku kanclerz koronny, od 5 lutego 1382 roku biskup krakowski.
Życiorys.
Studiował we Francji od 1361 roku w Paryżu, a następnie w Montpellier. Był magistrem medycyny i nauk wyzwolonych, a z teologii zdobył tytuł bakałarza. 
W 1374 roku mianowany kanonikiem krakowskim. Od 1376 roku zatrudniony na stanowisku lekarza nadwornego króla Ludwika Węgierskiego. Był członkiem ustanowionego przez króla 4-osobowego kolegium wielkorządców, działającego w imieniu króla podczas jego nieobecności w Polsce. 
W okresie bezkrólewia w latach 1382 - 1384 biskup Jan Radlica był zdecydowanym zwolennikiem polityki i rządów w Polsce Andegawenów oraz unii Polski i Litwy. 
Brał udział w fundacji klasztoru Paulinów na Jasnej Górze w Częstochowie w 1382 roku, a w 1390 wraz z królową Jadwigą Andegawenką fundował klasztor benedyktynów słowiańskich na Kleparzu w Krakowie. W 1384 roku od królowej otrzymał według tradycji własnoręcznie przez nią wyhaftowany racjonał. Jest on zachowany do dziś i używany przez kolejnych biskupów krakowskich podczas najważniejszych uroczystości i nabożeństw. 
W 1383 roku wydał statuty dla kapituły krakowskiej będące uzupełnieniem wcześniej wydanych za biskupa Jana Grota w 1328 roku. Odnoszą się one do działalności kapituły, porządku nabożeństw, sposobu powoływania kanoników i wyboru biskupa, miejsc w stallach, ubioru, testamentów sporządzanych przez kanoników oraz do spraw czysto gospodarczych. 
Biskup Jan Radlica powiększył także dobra biskupów krakowskich o zamek i miasto Muszyna. 
Pochowany został w katedrze wawelskiej, jednak nie zachował się wzniesiony w XVI wieku staraniem prymasa Jana Łaskiego pamiątkowy nagrobek.

</doc>
<doc id="463814" url="https://pl.wikipedia.org/wiki?curid=463814" title="Radom Główny">
Radom Główny

Radom Główny – dworzec kolejowy i stacja w Radomiu, w dzielnicy Śródmieście. Stacja położona jest na szlaku linii kolejowych nr 8, 22 oraz 26. Według klasyfikacji PKP ma kategorię dworca wojewódzkiego. Obiekt jest częścią szlaku turystycznego "Zabytki Radomia".
Pasażerowie.
W roku 2017 wymiana pasażerska wyniosła 1,28 mln osób (3,5 tys. dziennie), co dało jej 70. miejsce w Polsce.
W roku 2018 stacja obsługiwała 4,4 tys. pasażerów na dobę (łącznie 1,61 mln osób), co dawało jej, wespół ze stacją "Zielona Góra", 73. miejsce w kraju.
W roku 2019 wymiana pasażerska wyniosła 1,97 mln osób (5,4 tys. dziennie), co dało jej 50. miejsce w Polsce.
W roku 2020 wymiana pasażerska wyniosła 1,21 mln osób (3,3 tys. dziennie), co dało jej 53. miejsce w Polsce.
W roku 2021 wymiana pasażerska wyniosła 1,61 mln osób (4,4 tys. dziennie), co dało jej 47. miejsce w Polsce.
Historia.
Wybudowana w latach 1882–1885 Kolej Iwanogrodzko-Dąbrowska była szlakiem łączącym wsie Dąbrowa i Iwangorod. Przebiegała przez główne miasta południowej części Królestwa Polskiego, będącego częścią Imperium Rosyjskiego, w tym przez Radom, w którym znajdowała się siedziba zarządu spółki nadzorującej nowo powstałą linię. Poprowadzenie przez miasto linii kolejowej, zapewniało dogodne i relatywnie szybkie połączenie nie tylko z głównymi miastami regionu, jak np. Warszawą (przez Kolej Nadwiślańską), ale i z tak odległymi ośrodkami jak Petersburg (przez Wilno) i Wiedeń (przez Kraków). Korzystne połączenie kolejowe z wielkimi rynkami zbytu (szczególnie rosyjskim) znacznie przyspieszyło rozwój gospodarczy i urbanistyczny miasta (w tym okresie zabudowano wiele ulic południowej części Śródmieścia, np. Józefa Piłsudskiego czy Stanisława Moniuszki oraz wybudowano wiele zakładów przemysłowych). W 1900 roku kolej Iwanogrodzko-Dąbrowską włączono do Kolei Nadwiślańskiej. W dniu 3 listopada 1918 infrastruktura kolejowa w Radomiu została przejęta przez władze polskie, co upamiętnia tablica umieszczona na budynku dworca. W 1934 oddano do użytku łączącą Radom ze stolicą tzw. linię radomską. W 1948 otwarto komunikującą Radom i Łódź linię kolejową nr 22. W 2015 zakończyła się przebudowa stacji oraz czterokilometrowego odcinka linii kolejowej nr 8, która obejmowała m.in. remont tunelu, przebudowę układu torowego i sieci trakcyjnej, remont peronów, budowę lokalnego centrum sterowania i in. Łączny koszt prac wyniósł ponad 100 mln zł. W lutym 2019 Koleje Mazowieckie pozyskały 5 działek o łącznej powierzchni 0,35 ha, na których wzniesiona zostanie baza utrzymaniowa dla wykonywania przeglądów w poziomach P1-P2. W sierpniu 2021, w wyniku rozbudowy radomskiego węzła kolejowego o nowe przystanki osobowe (Radom Stara Wola, Radom Północny, Radom Gołębiów) i wobec perspektywy budowy dwóch kolejnych stacji osobowych (Radom Wschodni oraz Radom Południowy), PKP PLK zwróciły się do rady miejskiej Radomia z prośbą o przyjęcie uchwały umożliwiającej wszczęcie przez zarządcę infrastruktury kolejowej procedury zmiany nazwy stacji z "Radom" na "Radom Główny". Oficjalnie nowa nazwa stacji funkcjonuje od 12 grudnia 2021.
Gmach dworca.
Gmach dworca kolejowego w Radomiu wybudowano w 1885 według projektu Adolfa Schimmelpfenniga, autora projektu m.in. dworca Łódź Fabryczna, na gruntach wsi Prędocinek, leżącej wówczas poza granicami administracyjnymi miasta. W niezmienionym stanie budynek przetrwał do 1915 roku, kiedy został spalony przez wycofujące się wojska rosyjskie i odbudowany tymczasowo przez okupujących Radom Austriaków. Gmach dworca wraz z całą infrastrukturą kolejową został przejęty przez polskie władze 3 listopada 1918, co upamiętnia tablica zawieszona na fasadzie budynku od strony peronów. Kolejna przebudowa dworca, tym razem nadająca budynkowi formę renesansu polskiego, uchodzącego za polski styl narodowy, nastąpiła w okresie dwudziestolecia międzywojennego. W tym stanie obiekt przetrwał II wojnę światową, po której wmurowano w fasadę od strony peronów tablicę upamiętniającą radomskich kolejarzy zamordowanych przez Niemców. Kolejny remont generalny przeprowadzono w latach 1989–1992 według projektu Jerzego Bortkiewicza. Całkowicie zmieniono układ wnętrz starego gmachu (fasada pozostała niezmieniona) i zbudowano nowy budynek poczekalni, stylistycznie nawiązujący do starszego obiektu. W latach 2012–2013 dokonano kompleksowej modernizacji budynku dworca, która kosztowała łącznie ok. 13 mln złotych.

</doc>
<doc id="463816" url="https://pl.wikipedia.org/wiki?curid=463816" title="Jack Phillips">
Jack Phillips

John George "Jack" Phillips (ur. 11 kwietnia 1887 w Farncombe, zm. 15 kwietnia 1912) – starszy radiooperator na statku "RMS Titanic". Do niemal ostatnich chwil nadawał sygnał SOS i pozycję geograficzną tonącego statku po kolizji z górą lodową 14 kwietnia 1912.
Życiorys.
Przed rozpoczęciem służby na "Titanicu" pobierał naukę w szkole "Marconi Company's Wireless Telegraphy Training School". W 1906 rozpoczął służbę na statku "Teutonic" jako młodszy radiooficer. Przez kolejne dwa lata pracował na statkach "Mauretania", "Lusitania" i "Olympic". W 1908 rozpoczął pracę na lądzie w stacji nadawczej "Marconi Transatlantic Station" w Irlandii. Do służby na morzu powrócił w 1911 na statku "RMS Adriatic".
W marcu 1912 przybył do Belfastu, gdzie został awansowany na stanowisko starszego radiooficera na "Titanicu". Na pokład wsiadł w Southampton.
Przeżył zatonięcie statku, dopłynął do pływającej do góry dnem szalupy ratunkowej B, wspiął się na nią i poinformował, że statek "RMS Carpathia" przybędzie na miejsce katastrofy o świcie. Wyczerpany pracą na stanowisku i długotrwałym przebywaniem w lodowatej wodzie, zmarł ok. godziny czwartej nad ranem. Jego ciało stoczyło się do wody i nigdy nie zostało odnalezione.

</doc>
<doc id="463817" url="https://pl.wikipedia.org/wiki?curid=463817" title="Donald Gelling">
Donald Gelling

Donald James Gelling (ur. 5 lipca 1938 w Santon, Wyspa Man) – polityk z Wyspy Man, premier Wyspy Man od 14 grudnia 2004, biznesmen. 
Jego polityczna kariera rozpoczęła się w 1961 roku. W 1986 roku Gelling został członkiem "Domu Kluczy" (ang. "House of Keys"). Jak większość polityków Wyspy Man, Donald Gelling nie jest przedstawicielem żadnej partii, ale wiele razy brał udział w wyborach. W latach 1988-1989 był ministrem rolnictwa, przemysłu i rybołówstwa. W 1996 roku pierwszy raz został premierem Wyspy Man. W 2001 roku Richard Kenneth Corkill zastąpił go na tej funkcji,
jednak 14 grudnia 2004 został ponownie wybrany premierem wyspy i był nim do 14 grudnia 2006.

</doc>
<doc id="463821" url="https://pl.wikipedia.org/wiki?curid=463821" title="Kinmei">
Kinmei

 – 29. cesarz Japonii według tradycyjnego porządku dziedziczenia, a pierwszy historyczny władca Japonii, którego daty panowania są udokumentowane (daty wcześniejszych cesarzy oparte są na tradycji i legendach). Panował od roku 531 lub 539 do 571.
Życiorys.
Kinmei urodził się w 509. Był synem cesarza Keitai i jego żony, księżniczki Tashiraka. Za życia używał imienia Ame-kuni Oshiharuki Hironiwa.
W 539, kiedy miał 30 lat, zmarł jego starszy brat, cesarz Senka i Kinmei został intronizowany jako 29. cesarz Japonii. Kinmei przeniósł siedzibę dworu cesarskiego do pałacu Kazanashi Shikishima w prowincji Yamato, gdzie wcześniej mieszkał. Mianował dwóch wpływowych działaczy politycznych z dworu cesarskiego, Okoshi Mononobe i Kanamura Nakatomi wysokim tytułem "ō-muraji", a innego, Iname Soga, tytułem "ō-omi".
Za panowania Kinmei rozpoczęła się w Japonii ekspansja buddyzmu. Według "Nihon-shoki", w 552, a według innych źródeł, w 539 Kinmei przyjął od koreańskich mnichów buddyjskich statuę Buddy z brązu wraz ze zwojami sutr i sztandarami buddyjskimi jako prezent od koreańskiego króla Baekje. Wytłumaczyli także cesarzowi zasady ich wiary i opowiedzieli o Buddzie. Mimo że Japończycy (szczególnie ci związani z handlem) z nową wiarą spotykali się już nieraz, gdy handlowali z Koreańczykami, to właśnie to wydarzenie zostało ustalone jako oficjalny początek rozwoju buddyzmu w Japonii.
Wraz z początkiem historii buddyzmu w Japonii zaistniał spór między wpływowymi rodami arystokratycznymi: Soga, który przyjął buddyzm a Mononobe i Nakatomi, które pozostały przy shintō, nie akceptując nowej religii.
Według "Nihon-shoki", cesarz Kinmei pozostał na tronie aż do swojej śmierci. Zmarł w 571 w wieku 62 lat. Został pochowany w specjalnie dla niego usypanym kopcu Misemaruyama w mieście Kashihara. Kinmei doczekał się dwunastu synów i trzech córek, z czego czworo (trzej synowie i jedna córka) zostało później cesarzami Japonii.
Mauzoleum cesarza Kinmei znajduje się w Nara. Nazywa się ono "Hinokuma no saki Ai no misasagi".

</doc>
<doc id="463827" url="https://pl.wikipedia.org/wiki?curid=463827" title="Mariusz Kukiełka">
Mariusz Kukiełka

Mariusz Kukiełka (ur. 7 listopada 1976 w Tarnobrzegu) – piłkarz grający na pozycji defensywnego pomocnika bądź środkowego obrońcy.
W 1 lidze zadebiutował w barwach Siarki Tarnobrzeg, w sezonie 1992/1993. W 1993 roku został powołany do Reprezentacji Polski, na Mistrzostwa Europy U-16 organizowane w Turcji. Młodzi Polacy, pod wodzą Andrzeja Zamilskiego dotarli do finału w Stambule, gdzie pokonali 1:0 Włochy i zostali Mistrzami Europy U-16, tym samym Kukiełka osiągnął swój największy sukces w karierze.
Ze swojej macierzystej drużyny, w której łącznie rozegrał 59 meczów strzelając 2 gole, odszedł w 1996 roku, przechodząc do GKS Bełchatów. Spowodowane to było tym, że Siarka spadła z ligi.
Podczas pobytu w Bełchatowie, w 1997 roku zadebiutował w reprezentacji Polski w przegranym 1:2 meczu z Czechami. Na początku 1998 roku przeszedł do klubu holenderskiego Rody JC Kerkrade. W rundzie wiosennej rozegrał 8 meczów, jednak już w rundzie jesiennej ani jednego.
Wówczas zdecydował się na powrót do polskiej ligi. Lata 1999–2002 zawodnik spędził w 1-ligowej Amice Wronki, gdzie grał najczęściej jako środkowy obrońca. W jej barwach zdobył dwa razy Puchar Polski (w roku 1999 i 2000). Od czasu do czasu otrzymywał powołania do kadry od ówczesnego selekcjonera polskiej kadry Jerzego Engela, nie otrzymał jednak powołania na Mistrzostwa Świata 2002 rozgrywane w Korei Płd. i Japonii.
W tym samym roku po raz drugi wyjechał z Polski, tym razem do klubu Alpha Ethniki – PAOK FC. Tam zdobył swoje kolejne trofeum – Puchar Grecji, a w sezonie 2002/2003 zagrał w 26 meczach. Jednak klub nie wypłacał mu pensji i z tego powodu postanowił odejść, w czym co prawda próbowali przeszkodzić mu Grecy, jednak FIFA przyznała rację zawodnikowi i uznała obowiązującą jeszcze przez rok umowę za nieważną.
Po rozwiązaniu kontraktu z PAOK-iem, zawodnik mógł wyjechać na zgrupowanie swojego nowego pracodawcy, drugoligowego niemieckiego 1. FC Nürnberg. Grał tam z dwoma innymi polskimi piłkarzami – Jackiem Krzynówkiem i Tomaszem Kosem. W tym czasie, za rządów w kadrze Pawła Janasa, stał się podstawowym środkowym pomocnikiem.
Po rozegraniu w Norymberdze 14 meczów (1 gol), zdecydował się przyjąć ofertę ówczesnego Mistrza Polski – Wisły Kraków. W Wiśle nie był jednak piłkarzem podstawowego składu, bowiem trener Henryk Kasperczak stawiał w środku pomocy na duet Cantoro – Szymkowiak. W 2004 roku Kukiełka rozegrał w krakowskim klubie 17 meczów, najczęściej wchodząc na boisko z ławki rezerwowych. Kiedy Wisła, sprowadziła z Dyskobolii Radosława Sobolewskiego, Mariusz po raz trzeci wyjechał za granicę, ponownie do Niemiec.
I ponownie był to klub z 2. Bundesligi – Dynamo Drezno. Spisywał się tam bardzo dobrze, był wyróżniającą się postacią w lidze, często trafiał do jedenastek kolejki Kickera. Jego bilans w Dreźnie, to 44 spotkania i 2 gole. Od kiedy jednak przeniósł się do Drezna, przestał otrzymywać powołania od selekcjonera. Nie znalazł się też w kadrze na Mistrzostwa Świata 2006.
W sezonie 2005/2006 Dynamo zajęło pozycję w strefie spadkowej, co oznaczało ich degradację do Regionalligi. Kukiełka przeniósł się do Energie Cottbus – klubu, który właśnie awansował do Bundesligi. W przeciwieństwie do Tomasza Bandrowskiego, Łukasza Kanika czy Przemysława Trytki, Kukiełka przebił się do składu ekipy z Chociebuża.
24 listopada 2009 Kukiełka rozwiązał kontrakt z AÓ Xánthi. Następnie przerwał karierę piłkarską. 2 sierpnia 2010 podpisał kontrakt z niemieckim klubem TSV Germania Windeck (w miejscowości Dattenfeld w landzie Nadrenia Północna-Westfalia), występującym w Oberlidze (piąty poziom rozgrywek). W 2011 roku został piłkarzem Viktorii Kolonia, którą reprezentował przez kolejne dwa sezony. W przerwie zimowej sezonu 2013/2014 trafił do trzecioligowej Wisły Sandomierz.

</doc>
<doc id="463828" url="https://pl.wikipedia.org/wiki?curid=463828" title="RS/6000">
RS/6000

Seria RS/6000, obecnie zwana IBM pSeries – aktualna linia stacji roboczych, serwerów i notebooków produkcji IBM. Seria RS/6000, po raz pierwszy przedstawiona w 1990 r., zastąpiła serię RT-PC. Mikroprocesory montowane w RS/6000 są zgodne z mikroarchitekturami procesorów IBM POWER lub PowerPC oraz pozwalają na uruchamianie na nich systemów operacyjnych AIX, a także dystrybucji systemu GNU/Linux.
Dostępnych jest wiele modeli sprzętowych. Najbardziej zaawansowane obejmują serie eServer IBM Power (na przykład IBM Power 595) i korzystają z systemu operacyjnego AIX 6.1 lub GNU/Linux 2.6 dla procesora IBM POWER6.
Deep Blue był pierwszym komputerem, przy użyciu którego maszyna wygrała mecz szachowy przeciwko współczesnemu mistrzowi świata (Garriemu Kasparowowi) przy użyciu regularnej kontroli czasu. Jest to mocno równoległy, 32-węzłowy, oparty na RS/6000 SP system komputerowy rozszerzony o 480 układów VLSI wykonujących obliczenia związane z grą. Program do gry został napisany w języku C i działa pod kontrolą systemu operacyjnego AIX. Jest zdolny do analizy do 200 mln pozycji szachowych na sekundę.

</doc>
<doc id="463831" url="https://pl.wikipedia.org/wiki?curid=463831" title="Osiedle Niepodległości">
Osiedle Niepodległości



</doc>
<doc id="463832" url="https://pl.wikipedia.org/wiki?curid=463832" title="ITF">
ITF



</doc>
<doc id="463833" url="https://pl.wikipedia.org/wiki?curid=463833" title="Claudia Schiffer">
Claudia Schiffer

Claudia Maria Schiffer (ur. 25 sierpnia 1970 w Rheinbergu) – niemiecka modelka, aktorka i projektantka mody. Zyskała sławę na początku lat 90. jako jedna z najbardziej uznanych modelek na świecie. W swojej początkowej karierze porównana była do Brigitte Bardot. Obok Tyry Banks, Lindy Evangelisty, Cindy Crawford, Naomi Campbell, Christy Turlington, Elle Macpherson, Tatjany Patitz, Amber Valletty, Pauliny Porizkovej, Karen Mulder, Gisele Bündchen i Heidi Klum stała się najlepiej zarabiającą modelką. Weszła do Księgi Guinnessa jako modelka, która najczęściej pojawiała się na okładkach czasopism na całym świecie. Zajęła trzecie miejsce na liście 20 ikon opublikowanych przez Models.com.
Życiorys.
Młodość.
Urodziła się i dorastała w Rheinbergu w rodzinie rzymskokatolickiej jako córka Gudrun i adwokata Heinza Schiffera. Wychowywała się z trójką młodszego rodzeństwa: siostrą Ann Carolin oraz braćmi – Stefanem i Andreasem. Uczęszczała najpierw do katolickiej szkoły publicznej im. Św. Piotra, a później do Amplonius-Gymnasium. Jako dziecko chciała zostać prawniczką w biurze jej ojca.
Kariera.
W październiku 1987 roku wraz z kilkoma przyjaciółmi przybyła do Düsseldorfu na imprezę, podczas której zauważył ją agent modelek Michel Levaton i zaproponował jej kontrakt. Z piękną twarzą, ciałem o wymiarach 95-62-92, wzrostem 180 cm, wadze 58 kg i lśniącymi włosami blond, Schiffer w wieku 17 lat wyjechała do Paryża i rozpoczęła pracę modelki. W ciągu dwóch lat jej twarz zdobiła 700 pierwszych stron najważniejszych magazynów o modzie, w tym „Elle”, „Vogue”, „Harper’s Bazaar”, „Cosmopolitan”, a także na opiniotwórczych „Vanity Fair”, „People”, „Rolling Stone”, „The New York Times”. W 1990 roku zaczęła pracować na najlepszych światowych wybiegach dla słynnego projektanta Karla Lagerfelda, który stał się nowym obliczem Chanel; była uznawana za najważniejszą modelkę w historii tego domu mody, reklamowała perfumy Cristalle. Ponadto brała udział w pokazach takich projektantów jak Versace, Dolce &amp; Gabbana, Ralph Lauren, Valentino i Christian Dior.
W reklamach domu mody Versace wystąpiła razem z Christy Turlington, Cindy Crawford, Stephanie Seymour i Nadją Auermann.
Reklamowała m.in. domy mody takie jak: Chanel, Versace, Ebel oraz produkty L’Oréalu, Revlonu (razem z Heleną Christensen) czy Pepsi.
W 1990 i 1991 roku została wybrana przez magazyn „People” jako jedna z 50 najpiękniejszych ludzi na świecie.
Razem z Christy Turlington, Elle Macpherson i Naomi Campbell otworzyła w Paryżu i Nowym Jorku restaurację o nazwie Fashion Cafe.
Wystąpiła także w kilku filmach, w tym w czarnej komedii Roberta Altmana "Prêt-à-Porter" (1994), dramacie Abela Ferrary "Zaćmienie" ("Blackout", 1997) u boku Matthew Modine’a, Dennisa Hoppera i Béatrice Dalle czy bożonarodzeniowej komedii romantycznej Richarda Curtisa "To właśnie miłość" ("Love Actually", 2003), a także w teledysku zespołu Bon Jovi do piosenki "Say It Isn’t So" (2000) z Arnoldem Schwarzeneggerem, Emilio Estevezem i Mattem LeBlankiem oraz wideoklipie grupy Westlife „Uptown Girl” (2001) z Timem McInnerny, Jamesem Wilby i Ioanem Gruffuddem.
W 2000 roku została ambasadorem dobrej woli UNICEF.
W 2006 roku wraz z brazylijskim piłkarzem Pelé, dokonała otwarcia mundialu w Niemczech, a w przeprowadzonym przez telewizję Channel 4 rankingu na najlepsze modelki w historii zajęła 5. miejsce. W tym samym roku wystąpiła w reklamie Pepsi u boku francuskiego piłkarza Thierry’ego Henry’ego.
W 2007 roku powróciła do aktywnej pracy w zawodzie. Wzięła udział w kampanii reklamowej przedsiębiorstwa produkującego szampany Dom Pérignon. Zastąpiła w niej Czeszkę Evę Herzigovą, która z powodu ciąży musiała wycofać się z projektu. Zdjęcia wykonał Karl Lagerfeld. Ponadto znowu rozpoczęła współpracę z domem mody Chanel.
Życie prywatne.
Spotykała się Richie Samborą, gitarzystą zespołu Bon Jovi. W 1992 roku widziano ją w klubie nocnym w towarzystwie Axla Rose’a, lidera amerykańskiej grupy Guns N’ Roses. W latach 1992–1993 zaręczona była z księciem Albertem z Monako, synem amerykańskiej aktorki Grace Kelly i księcia Rainiera. Byli najczęściej fotografowaną parą tamtego okresu. Rozstali się jednak przed planowanym ślubem. W lipcu 1993 roku spotykała się z muzykiem Peterem Gabrielem. Przez ponad sześć lat, od listopada 1993 do września 1999 roku, była w związku z iluzjonistą Davidem Copperfieldem. 25 maja 2002 roku wyszła za mąż za reżysera i producenta Matthew Vaughna, z którym ma troje dzieci: syna Caspara Matthew (ur. 30 stycznia 2003) oraz dwie córki: Clementine (ur. 9 listopada 2004) i Cosimę (ur. 14 maja 2010).

</doc>
<doc id="463840" url="https://pl.wikipedia.org/wiki?curid=463840" title="Pętla tramwajowa">
Pętla tramwajowa



</doc>
<doc id="463843" url="https://pl.wikipedia.org/wiki?curid=463843" title="Peñón de Vélez de la Gomera">
Peñón de Vélez de la Gomera

Peñón de Vélez de la Gomera jest jednym z terytoriów Hiszpanii znajdujących się w Afryce Północnej. Stanowi integralną część Hiszpanii, choć nie wchodzi w skład żadnej z jej jednostek administracyjnych – podlega bezpośrednio ministerstwu obrony. Do Hiszpanii należy formalnie od 1564 roku.
Peñón de Vélez de la Gomera znajduje się na wybrzeżu Maroka, 117 km na południowy wschód od Ceuty. Do 1934 roku była to wyspa, lecz obecnie połączona jest z lądem i sąsiednią, również hiszpańską, wysepką La Isleta łachą piaszczystą. Dzięki temu połączeniu powstała jedna z najkrótszych lądowych granic państwowych – liczy ona zaledwie kilkadziesiąt metrów długości (85 m).
Obszar tego terytorium zajmuje ok. 19 000 m² (1,9 ha), ma około 260 m długości i ok. 100 m szerokości, wznosi się maksymalnie na 87 m n.p.m. Na Peñón de Vélez de la Gomera znajduje się garnizon wojskowy liczący ok. 60 żołnierzy, brak jest ludności cywilnej.

</doc>
<doc id="463844" url="https://pl.wikipedia.org/wiki?curid=463844" title="Open Firmware">
Open Firmware

Open Firmware (znany też jako OpenBoot) – niezależny sprzętowo firmware (oprogramowanie, które ładuje i wspomaga system operacyjny) opracowany przez Sun Microsystems.
Jest używany w opartych na mikroprocesorze PowerPC komputerach Apple Macintosh, serwerach i stacjach roboczych Sun Microsystems opartych na mikroprocesorach zgodnych z architekturą SPARC, systemach IBM opartych na procesorach zgodnych z mikroarchitekturą IBM POWER oraz w systemach komputerowych Pegasos. Open Firmware wykonuje podobne zadania jak BIOS w komputerach klasy PC.

</doc>
<doc id="463845" url="https://pl.wikipedia.org/wiki?curid=463845" title="OpenFirmware">
OpenFirmware



</doc>
<doc id="463849" url="https://pl.wikipedia.org/wiki?curid=463849" title="Fangowie">
Fangowie

Fangowie (także: "Fang", "Fan", "Pahuin", "Pangwe") – grupa etniczna z grupy językowej Bantu rozpowszechniona w trzech krajach Afryki Centralnej: Gwinei Równikowej (80% ludności), Gabonie (32%) i w Kamerunie (15% mieszkańców). Fangowie porozumiewają się w językach okak, ntoumou, mvai, nzaman, betsi, zaliczanych do grupy języków bantu. Grupą pokrewną do Fangów są Beti, porozumiewający się w językach ewondo, eton, bulu, manguissa, bene, fong.
Prawdopodobnie wywodzą się z obszarów sawanny, w legendach wskazują na praojczyznę daleko na północnym wschodzie, gdzie mieli mieć kontakt z białoskórymi znającymi wytop żelaza i hodowlę koni.
Obecnie większość ludności grupy jest chrześcijanami, gdyż na tych terenach w początkach XX wieku pojawili się chrześcijańscy misjonarze. Pomimo tego istnieją mocne powiązania z wierzeniami Mitsogo. Wśród Fangów są również muzułmanie.
Fangowie znani są ze swoich wyrobów rzeźbiarskich. Podczas kolonizacji jako środka płatniczego używali miedzi i żelaza. Dziś żyją głównie z uprawy kakao i rybołówstwa.
Najsłynniejszym przedstawicielem grupy jest były prezydent Gabonu Léon M'ba.
Muzyka.
Szczególnie ważny dla kultury Fangów jest styl muzyczny mvett, którego nazwa pochodzi od nazwy instrumentu. Inne charakterystyczne style muzyczne to elone, ebolaza i gaulle. Artyści Fang tworzą zouk i hip-hop. Bardzo popularnym stylem muzycznym jest także bikutsi, jednak jest to styl ze stolicy Kamerunu, a więc związany bardziej z ludem Ewondo niż Fang, mimo że jest znany także wśród nich.
Do najbardziej popularnych artystów Fang należą Alexis Abessolo, Pierre Claver Zeng, Vibration, Kalvino, Maele Ndong.
Ślub u Fang.
Ślub u ludu Fang jest złożoną i długa procedurą, która dzieli się ogólnie na trzy etapy. Pierwszym są zaręczyny (dzang), kolejnym złożenie posagu (nsoua biki) – posagiem nazywa się to, co mężczyzna daje rodzinie panny młodej w celu poślubienia jej. Ta część rytuału jest bardzo istotna, wielu mężczyzn oddaje duże powierzchnie ziemi, czasem buduje domy rodzicom panny młodej, by przekonać ich, że jest się godnym poświęcenia z miłości do ich córki. W ostatnim etapie rodzina panny młodej odprowadza ją do jej nowej rodziny (Be Yale). Każdy z tych etapów może trwać miesiące lub lata.

</doc>
<doc id="463851" url="https://pl.wikipedia.org/wiki?curid=463851" title="Warszów">
Warszów

Warszów – część miasta Świnoujścia o charakterze przemysłowym, położona na wyspie Wolin, przy wschodnim brzegu cieśniny Świny.
Historia.
Od 1939 r. w granicach Świnoujścia. 5 października 1954 r. wyłączony ze Świnoujścia stał się siedzibą gromady Warszów (obejmującej również Klicz i Chorzelin). 13 listopada 1954 r. Warszów uzyskał status samodzielnego osiedla (jednostki administracyjnej). Warszów został włączony ponownie do Świnoujścia 31 grudnia 1959 roku.
Do 1945 r. stosowano niemiecką nazwę "Ostswine". W 1947 r. ustalono urzędowo polską nazwę "Warszów". Stanisław Rospond wskazał także dawne historyczne nazwy: "Warsowe", "Warsouu".
Zabudowa.
Na północy falochron o długości 1400 m, szeroka plaża, na granicy lasu wieża dyspozycyjna kapitanatu portu (wysokość ponad 40 m), latarnia morska, z 1854–57 (najwyższa na polskim wybrzeżu, o wysokości 68 m), XIX-wieczna pruska twierdza Fort Gerharda (Fort Wschodni) oraz ruiny schronów z okresu II wojny światowej.
Przy ul. Sosnowej znajduje się kościół parafialny pw. św. Wojciecha, współczesny z 1980, żelbetowy, na rzucie ośmioboku. Wewnątrz dwie gotyckie rzeźby z XV w.: Madonna z Dzieciątkiem na półksiężycu i św. Jan Ewangelista z kielichem.
Gospodarka.
Największymi zakładami przemysłowymi są OT Port Świnoujście oraz Morska Stocznia Remontowa.
Na północ od Warszowa znajduje się Terminal gazu płynnego LNG.
Komunikacja.
Warszów jest głównym ośrodkiem komunikacyjnym Świnoujścia: terminal promów morskich, przystań miejskiej przeprawy promowej do centrum miasta, dworzec i dwa przystanki kolejowe (Świnoujście Warszów i Świnoujście Port), dworzec PKS, pętla autobusów miejskich linii nr 1, 5, 7, 10.
Samorząd pomocniczy.
Świnoujście utworzyło jednostkę pomocniczą miasta – „Osiedle Warszów”. Organem stanowiącym jest Ogólne Zebranie Mieszkańców Osiedla Warszów, a organem wykonawczym jest Zarząd Osiedla Warszów, który składa się z 7 członków.
Oświata i kultura.
Szkolnictwo prawobrzeżnego Świnoujścia to Zespół Szkół Morskich im. Eugeniusza Kwiatkowskiego, Technikum Elektryczne, Szkoła Podstawowa nr 2 im. Henryka Sucharskiego oraz Gimnazjum Publiczne nr 3 im. Orła Białego.
Dom Kultury Warszów (Filia nr 2 MDK w Świnoujściu), ul. Sosnowa 18. W ramach zajęć zespoły muzyczno-wokalne: „Sztorm”, „Smyki”, mały szantowy, Szkoła Tańca „Jantar”, kółka zainteresowań plastyczne i modelarskie.
Przy dworcu kolejowym węzeł znakowanych szlaków turystycznych.

</doc>
<doc id="463852" url="https://pl.wikipedia.org/wiki?curid=463852" title="Mróz Wisła Borek Wielkopolski">
Mróz Wisła Borek Wielkopolski



</doc>
<doc id="463855" url="https://pl.wikipedia.org/wiki?curid=463855" title="Dąbroczanka Pępowo">
Dąbroczanka Pępowo



</doc>
<doc id="463857" url="https://pl.wikipedia.org/wiki?curid=463857" title="Polonia Kępno">
Polonia Kępno

Polonia Kępno – polski klub piłkarski z Kępna założony w 1908. Największym sukcesem klubu było 5. miejsce w III lidze w sezonie 1953/1954. Klub obecnie występuje w IV lidze (grupa: wielkopolska).

</doc>
<doc id="463859" url="https://pl.wikipedia.org/wiki?curid=463859" title="Błękitni Psary Polskie">
Błękitni Psary Polskie



</doc>
<doc id="463860" url="https://pl.wikipedia.org/wiki?curid=463860" title="Stanisław Czycz">
Stanisław Czycz

Stanisław Czycz (ur. 6 kwietnia 1929 w Gwoźdźcu, zm. 29 czerwca 1996 w Krakowie) – polski poeta i prozaik. 
Życiorys.
Wszedł do literatury skandalem: chcąc zapisać się do ZLP przyniósł wiersze zakazanego wówczas w Polsce Miłosza i przedstawił je jako swoje. Po raz pierwszy jego wiersze opublikował Andrzej Bursa w "Od A do Z" – dodatku do "Dziennika Polskiego". Debiutował w 1955 w "Prapremierze pięciu poetów" na łamach krakowskiego "Życia Literackiego" (wraz z Mironem Białoszewskim, Zbigniewem Herbertem, Bohdanem Drozdowskim, Jerzym Harasymowiczem). Wiersze Czycza rekomendował Ludwik Flaszen.
Twórczość poetycka Czycza utrzymana jest w tonie katastroficzno-wizyjnym. Bohaterowie jego prozy to często jednostki zbuntowane przeciw konwenansom i ustalonym obyczajom. Największy rozgłos przyniosło mu poświęcone Bursie opowiadanie "And" ze zbioru "Ajol" (1967), pierwotnie opublikowane w kwietniowym numerze "Twórczości" z roku 1961.
Był zawsze poza wszelkimi układami środowiskowymi, a ciężka choroba (łuszczyca), na którą przez wiele lat cierpiał, przyczyniła się do jego izolacji od świata.
Na podstawie jego twórczości powstały trzy filmy fabularne:

</doc>
<doc id="463865" url="https://pl.wikipedia.org/wiki?curid=463865" title="Janusz Weiss">
Janusz Weiss

Janusz Alfred Weiss (ur. 31 maja 1948 w Warszawie, zm. 10 marca 2023) – polski dziennikarz, artysta kabaretowy, prezenter radiowy i telewizyjny, w latach 1990–2013 związany z Radiem Zet, a w latach 2013–2016 z Programem I Polskiego Radia.
Życiorys.
Pochodzenie i rodzina.
Urodził się w rodzinie mieszanej kulturowo, jako syn polskiego Żyda Oskara Weissa (1915–2004), pułkownika Korpusu Bezpieczeństwa Wewnętrznego i Janiny z domu Hajduczenii (1923–1990), Polki pochodzenia rosyjskiego. Sam określał się przede wszystkim jako Żyd. Urodził się i wychował w Warszawie, miał młodszego o cztery lata brata, Leszka.
Był dwukrotnie żonaty. W 1974 ożenił się z Grażyną, z którą pozostawał w związku małżeńskim do jej śmierci w 2005. Nie mieli dzieci. Z drugą żoną, Maszą, miał dwóch synów: Jana i Maksymiliana.
Zmarł 10 marca 2023 roku w wieku 74 lat, 24 marca spoczął na Cmentarzu Wojskowym na Powązkach w Warszawie.
Wykształcenie.
Był absolwentem Liceum im. Gottwalda w Warszawie. Studiował na Wydziale Chemii Politechniki Warszawskiej, jednak został usunięty ze studiów w 1968. W następnym roku rozpoczął edukację w trzyletniej pomaturalnej Szkole Programowania Maszyn Matematycznych. W kolejnym roku rozpoczął studia polonistyczne na Uniwersytecie Warszawskim, których nie ukończył.
Działalność publiczna.
Karierę sceniczną rozpoczął od występowania w kabarecie Abakus, który w 1967 stworzył m.in. z Magdą Umer, Andrzejem Woyciechowskim i Krzysztofem Knittlem. Kilka miesięcy później razem z Jackiem Kleyffem założył grupę kabaretową Salon Niezależnych, w której występował przez kolejne pięć lat. W drugiej połowie lat 70. był konferansjerem scenicznym m.in. Ireny Jarockiej i Anny Jantar, a w TVP prowadził program rozrywkowy "Telewizyjny Ekran Młodych". W styczniu 1976 podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. W latach 80. prowadził kino objazdowe. Zagrał rolę Pawła w filmie Janusza Kijowskiego "Kung-fu" (1979).
W 1990 razem z Andrzejem Woyciechowskim współtworzył Radio Zet, werbując do pracy nowe pokolenie dziennikarzy m.in. Wojciecha Jagielskiego, Marzenę Chełminiak, Szymona Majewskiego oraz wielu innych. W latach 1990–2011 prowadził audycję "Dzwonię do Pani, Pana w bardzo nietypowej sprawie", ponadto był gospodarzem programu "Wszystkie pytania świata".
29 lutego 1992 poprowadził w Sali Kongresowej w Warszawie Galę Piosenki Popularnej i Chodnikowej. W 1993 nawiązał współpracę z Telewizją Polską, dla której prowadził teleturnieje: "Miliard w rozumie" (1993–2005), "Złoty interes" (2003–2005) oraz "3 na 6". W 2000 wydał w Londynie książkę "Jeden może, drugi nie". W 2008 odgrywał rolę Ojca Fouras w dwóch polskich edycjach programu TVP1 "Fort Boyard". Został odsunięty z pracy w TVP po wystąpieniu w reklamie telewizyjnej. W latach 2008–2009 występował w charakterze narratora w programie TV Puls "Niesamowite historie".
W 2013 był komentatorem w programie TVN24 – "Szkło kontaktowe". 28 czerwca 2013 został zwolniony z pracy w Radiu Zet, a we wrześniu 2013 rozpoczął pracę w Radiowej Jedynce, w której prowadził audycje: "Wszystko, co chciałbyś wiedzieć i nie boisz się zapytać", "Ene due like fake… o książkach naszego dzieciństwa", "Rewizja osobista", "Weiss na wakacjach" i "Twarzą w twarz – próba bilansu." W połowie maja 2016 został zwolniony z pracy w Jedynce.
W latach 2017–2019 był współprowadzącym program publicystyczny "Bez ograniczeń" na antenie Superstacji.
Odznaczenia i nagrody.
W 2010 za audycję "Dzwonię do Pani, Pana w bardzo nietypowej sprawie" otrzymał nagrodę w plebiscycie MediaTory – Studenckie Nagrody Dziennikarskie w kategorii ReformaTOR, przyznawaną dziennikarzom, którzy zmieniają rzeczywistość z dobrym skutkiem.
Został odznaczony Krzyżem Oficerskim Orderu Odrodzenia Polski (2011).

</doc>
<doc id="463866" url="https://pl.wikipedia.org/wiki?curid=463866" title="Biegi narciarskie na Zimowych Igrzyskach Olimpijskich 1964">
Biegi narciarskie na Zimowych Igrzyskach Olimpijskich 1964

Konkurencje biegów narciarskich podczas Zimowych Igrzysk Olimpijskich w 1964 roku zostały przeprowadzone w dniach 30 stycznia - 8 lutego 1964 w mieście Innsbruck. W ramach igrzysk zawodniczki i zawodnicy walczyli w siedmiu konkurencjach: pięciu indywidualnych (biegach na 15 km, 30 km i 50 km dla mężczyzn oraz 5 km i 10 km dla kobiet) i sztafetach (4 x 10 km dla mężczyzn i 3 x 5 km dla kobiet) – łącznie rozdanych zostało zatem dwadzieścia jeden medali. O medale igrzysk olimpijskich biegacze narciarscy rywalizowali po raz dziewiąty, a biegaczki po raz czwarty w historii.
Mężczyźni.
15 km.
Data: 2.02.1964
30 km.
Data: 30.01.1964 DQ - zdyskwalifikowany
50 km.
Data: 5.02.1964 NU - nie ukończył
Sztafeta 4 x 10 km.
Data: 8.02.1964
Kobiety.
5 km.
Data: 5.02.1964
10 km.
Data: 1.02.1964
Sztafeta 3 x 5 km.
Data: 7.02.1964

</doc>
<doc id="463868" url="https://pl.wikipedia.org/wiki?curid=463868" title="LH Standard">
LH Standard

LH Standard (Lw), określany także jako "Einheitswagen" – oznaczenie tramwaju elektrycznego wytwarzanego w latach 1925–1929 w zakładach Linke-Hofmann Werke we Wrocławiu.
Konstrukcja.
Opracowany w 1924 roku tramwaj LH o konstrukcji całkowicie stalowej był pierwszym tego typu wozem produkowanym seryjnie na terenie Niemiec. Wcześniej pierwszy w Niemczech lekki doczepny wagon stalowy wyprodukowała w roku 1909 wrocławska firma "Eisenwerk Gustav Trelenberg".
LH Standard to jednoczłonowy, dwustronny i dwukierunkowy wóz, w którym zastosowano zamknięte pomosty, odsuwane na bok drzwi wejściowe oraz potrójne resorowanie. Przedział pasażerski wyposażono w 7 rzędów wyściełanych czarno-czerwonym aksamitem siedzeń w układzie 1+2. Posiadały one ruchome oparcia umożliwiające ustawienie zawsze przodem do kierunku jazdy. Wyposażenie elektryczne pochodziło z firm Siemens oraz AEG Berlin. Stosowano silniki elektryczne o mocy 28, 42 lub 46 kW.
Eksploatacja.
Ogółem dostarczono do Wrocławia 232 egzemplarze, którym nadano numery boczne 1001-1232. Podczas II wojny światowej 6 z nich przeniesiono do Katowic i jeden do Düsseldorfu, a w 1949 15 oddano do Warszawy, gdzie otrzymały oznaczenie "Lw". W trakcie eksploatacji poddawane były rozmaitym modernizacjom. Warszawskie wagony wycofano w latach 60. XX wieku zaś we Wrocławiu kursowały liniowo do maja 1977, a następnie część z nich zezłomowano (w latach 80. XX wieku jeden wagon trafił do Krakowa, gdzie używany był podczas nagrywania filmu "Przed sklepem jubilera"), część przekwalifikowano na tabor gospodarczy, a kilka zachowano jako pojazdy historyczne-wycieczkowe. Kilka wyeksploatowanych wagonów zachowało się do XXI wieku i wrocławski Klub Sympatyków Transportu Miejskiego zajmuje się ich sukcesywną renowacją do celów turystycznych.

</doc>
<doc id="463871" url="https://pl.wikipedia.org/wiki?curid=463871" title="Zapytanie poselskie">
Zapytanie poselskie

Zapytanie poselskie – jedna z form polskiej kontroli parlamentarnej.
Polega na skierowaniu pisemnego zapytania przez posła lub grupę posłów na Sejm RP do rządu lub konkretnego ministra, do prezesa NIK lub do prezesa NBP. Istnieje ustawowy obowiązek udzielenia na nie odpowiedzi pisemnej w terminie 21 dni. W odróżnieniu od interpelacji poselskiej, zapytanie nie może być połączone z debatą.

</doc>
<doc id="463883" url="https://pl.wikipedia.org/wiki?curid=463883" title="Czycz">
Czycz



</doc>
<doc id="463885" url="https://pl.wikipedia.org/wiki?curid=463885" title="Ustawa o radiofonii i telewizji">
Ustawa o radiofonii i telewizji

Ustawa z dnia 29 grudnia 1992 r. o radiofonii i telewizji (nazwa potoczna: ustawa medialna) – polska ustawa regulująca działalność radiową i telewizyjną. Ustawa od 28 lutego 2013 roku po wejściu w życie jej nowelizacji uchwalonej 12 października 2012 r. zawiera także regulacje prawne dotyczące audiowizualnych usług medialnych na żądanie, a od 1 listopada 2021 roku po wejściu w życie jej nowelizacji uchwalonej 11 sierpnia 2021 r. reguluje również działalność . Ustawa w momencie wejścia w życie zastąpiła ustawę z dnia 2 grudnia 1960 r. o Komitecie do Spraw Radia i Telewizji "Polskie Radio i Telewizja".
Przedmiot regulacji.
Ustawa określa:
Kontrowersje.
Zmiany i projekty zmian w tej ustawie były wielokrotnie przyczyną skandali i ostrych sporów politycznych. Największe kontrowersje budziły następujące próby nowelizacji:

</doc>
<doc id="463886" url="https://pl.wikipedia.org/wiki?curid=463886" title="Vioxx">
Vioxx



</doc>
<doc id="463893" url="https://pl.wikipedia.org/wiki?curid=463893" title="Inside of Emptiness">
Inside of Emptiness

Inside of Emptiness – solowy album Johna Frusciante – amerykańskiego muzyka, członka zespołu Red Hot Chili Peppers. Czwarty z tzw. sześciu płyt w sześć miesięcy.
Nagrany jedynie w 6 dni (8-13 marca 2004). Wydany w październiku 2004 roku. Samodzielna praca artysty (niewielkiej pomocy udziela mu tylko jego przyjaciel Josh Klinghoffer oraz Omar Rodriguez w utworze 666). Album inspirowany brzmieniem wczesnego rock n' rolla oraz twórczością mało znanej grupy Empire.

</doc>
<doc id="463897" url="https://pl.wikipedia.org/wiki?curid=463897" title="Edward Hulewicz">
Edward Hulewicz

Edward Hulewicz (ur. 22 listopada 1937 w Bereźnem na Wołyniu, zm. 4 września 2022 w Warszawie) – polski piosenkarz estradowy, kompozytor, autor tekstów, dziennikarz muzyczny, założyciel zespołu Tarpany, a także rysownik i malarz.
Życiorys.
Wykształcenie i początki kariery.
Jego ojciec był zawodowym skrzypkiem. Ukończył Liceum Ogólnokształcące w Kwidzynie. W trakcie nauki zdobył 1. miejsce w Wojewódzkim Konkursie Recytatorskim i założył rockowy zespół Jazz and Song. Był absolwentem Wyższej Szkoły Pedagogicznej w Gdańsku. W trakcie studiów udzielał się w Klubie Studentów Wybrzeża „Żak” i klubie jazzowym „Rudy Kot”. Koncertował przez rok w Czechosłowacji. Ukończył kilka semestrów na wydziale malarstwa Akademii Sztuk Pięknych w Warszawie.
Lata 60. Tarpany i Heliosi.
Po powrocie do Polski Janusz Hojan z Redakcji Muzycznej Polskiego Radia i TV w Poznaniu zaproponował mu założenie zespołu rockowego. Zespół ten składał się z grupy muzyków, którzy koncertowali razem z Edwardem Hulewiczem w Czechosłowacji w 1965 i został nazwany Tarpany. Pierwszy skład tworzyli Bogdan Szelugowski, Bogusław Łowiński, Mirosław Polarek, Klaudiusz Maga i Andrzej Wlekliński oraz Edward Hulewicz jako solista. Potem doszły: Halina Frąckowiak i Halina Żytkowiak. Największym przebojem zespołu stała się piosenka „Siała baba mak”, do której muzykę i tekst napisał Edward Hulewicz. Piosenka ta kilkakrotnie zwyciężyła w popularnej audycji "Telewizyjna Giełda Piosenki". Grupa wystąpiła w kilku programach telewizyjnych i miała swoją własną audycję w Polskim Radiu. Zespół chwilowo dorównywał popularnością Czerwonym Gitarom i Trubadurom.
Zespół rozpadł się w roku 1968. Wszyscy członkowie Tarpanów zostali członkami innych zespołów rockowych działających w tym czasie: Czerwono-Czarni, Niebiesko-Czarni, Breakout, ABC, Amazonki. Edward Hulewicz przeszedł do zespołu Heliosi. Po reorganizacji grupę tworzyli: Władysław Szalacha, Andrzej Zawadzki, Bogdan Kierach, Jerzy Pulcyn oraz Jadwiga Land i Edward Hulewicz jako soliści. Zespół stał się szybko popularny. Do jego najbardziej znanych przebojów należą „Obietnice”, „Zaczekaj, aż opadnie mgła”, „Dwa złote warkocze”.
W trakcie festiwali w Sopocie brał udział w imprezach towarzyszących, dając recital z Heliosami w 1970 oraz śpiewając pojedyncze piosenki z tym zespołem w ramach „Musicoramy” w 1969 i 1970 roku.
Po rozpadzie zespołu Heliosi (1969) rozpoczął współpracę z big bandem Janusza Sławińskiego Kanon Rytm. Do znanych utworów tego zespołu należą: „Gdy przyjdziesz dzisiaj wieczorem” (J. Sławiński, E. Horbaczewska), „Nie pytaj już” (M. Kossowski, B. Loebl), „Za zdrowie pań” (J. Sławiński, J. Kukulski, A. Kudelski), „Różowe miasto” (A. Januszko, T. Urgacz), „W takim wielkim mieszkasz mieście” (M. Kossowski, B. Loebl), „Może to ty” (Z. Korepta, W. Ścisłowski).
Pod koniec lat 60. rozpoczął współpracę przy tworzeniu piosenek z kompozytorem Jerzym Milianem. W tym czasie Hulewicz współpracował również przy tworzeniu tekstów i melodii piosenek m.in. z Jarosławem Kukulskim, Janem Pietrzakiem, Maciejem Kossowskim, Grażyną Orlińską, Katarzyną Gärtner, Adamem Kreczmarem, Andrzejem Jastrzębcem-Kozłowskim, Ryszardem Poznakowskim, Ernestem Bryllem, czy Jonaszem Koftą.
Kariera solowa w latach 70..
Po odejściu z Kanon Rytm w 1971 Edward Hulewicz rozpoczął samodzielną działalność artystyczną. Nawiązał współpracę z kilkoma znanymi kompozytorami i autorami tekstów, dokonując szeregu nagrań, z których część stała się przebojami. Z Katarzyną Gärtner nagrał na jej płycie "Na szkle malowane" utwór „Hej, baby, baby” (tekst Ernest Bryll); z Antonim Kopffem „Nie sądź mnie” (tekst Adam Kreczmar); z Ryszardem Poznakowskim „Żona Padrona Blues” (tekst Grażyna Orlińska), „Odwieczny znicz” (tekst Jan Pietrzak), „Powróż mi” (tekst Jerzy Kleyny), „Dzięki tobie” (tekst Andrzej Jastrzębiec-Kozłowski); z Jarosławem Kukulskim „Za zdrowie pań”; z Adamem Skorupką „Serdeczne życzenia” (tekst Janusz Odrowąż), „Za to wszystko co przed nami” (tekst J. Odrowąż), „Klucze szczęścia” (tekst Jerzy Lewiński, Andrzej Zaniewski); z Edmundem Bergiem „Ty potrafisz” (tekst Janusz Szczepkowski), „Zgubiłem się po drodze” (tekst Zbigniew Stawecki), „Znów ryzyka brak” (tekst Małgorzata Maliszewska), „Ludzie są...” (tekst Krzysztof Cwynar). Oprócz tego przez kilka lat, na stałe współpracował z Jarosławem Kukulskim, jeżdżąc z koncertami z udziałem Anny Jantar.
Po krótkim epizodzie z nowo utworzonym wraz z Januszem Komanem zespołem Helios II, rozpoczął współpracę z orkiestrami Polskiego Radia i Telewizji: Bogusława Klimczuka, z którą jeździł kilkakrotnie z koncertami za granicę (m.in. do ZSRR i Mongolii), z orkiestrą PRiTV w Katowicach pod dyr. Jerzego Miliana, z którą dokonał parę sesji nagraniowych. Współpracował też z paroma orkiestrami symfonicznymi (Filharmonii Olsztyńskiej i Rzeszowskiej).
W 1976 nagrał piosenkę „Paskuda”, która stała się przebojem Lata z radiem Pierwszego Programu Polskiego Radia. W tym samym roku wystąpił na Festiwalu Piosenki Radzieckiej w Zielonej Górze.
W 1977 wystąpił w filmie "Wodzirej" Feliksa Falka, w którym zaśpiewał piosenkę Jana Kantego Pawluśkiewicza do tekstu Jonasza Kofty, "Ritmo Carnavale"
Trzykrotnie uczestniczył w konkursach na Krajowym Festiwalu Piosenki Polskiej w Opolu (1969 – „Obietnice” i „Może to ty”, 1970 – „Zielone łąki”, 1975 – „Gdy przyjdziesz dzisiaj wieczorem”). Wystąpił też na Festiwalu w Rostocku, gdzie zaśpiewał „Ucieczkę przed burzą”, za co otrzymał wyróżnienie.
Późniejsza twórczość.
W połowie lat 80. wyjechał do Stanów Zjednoczonych, gdzie występował głównie w klubach polonijnych. W latach 80. i 90., co jakiś czas przyjeżdżał do Polski, by nagrać dwie płyty długogrające dla Polskich Nagrań, kilka tzw. „czwórek”, parę singli, 4 płyty kompaktowe, z których dwie osiągnęły status „Złotej Płyty”, a jedna „Platynowej”, co zostało uhonorowane wręczeniem mu tego trofeum na specjalnych uroczystych koncertach (pierwsza w Teatrze Polskim we Wrocławiu w 2001, druga na Festiwalu „Złote Przeboje” w Tarnowie).
W latach 90. związał się na pewien czas z nurtem muzyki disco. Największymi przebojami piosenkarza stały się wówczas nowsze wersje jego piosenek głównie z lat 60 i 70., m.in. „Siała baba mak” i „Za zdrowie pań”. Uczestniczył w koncertach recitalowych oraz przedstawieniach dramatyczno-muzycznych „Ballada”, gdzie był wokalistą i aktorem.
Edward Hulewicz koncertował w prawie wszystkich krajach europejskich w tym pięciokrotnie w Rosji oraz w USA i Kanadzie. W 2005 na stałe powrócił do Polski. Tego samego roku rozpoczął trasę koncertową, podczas której śpiewał głównie swoje starsze przeboje z lat 60. i 70. W maju 2006 nagrał swój kolejny singel noszący tytuł "Rock Caffe", na którym są cztery nowe utwory; ich kompozytorem jest Adam Rup.
W 2004 występował w audycji Ewy Drzyzgi "Rozmowy w toku". W roku 2006 śpiewał podczas Sopot Festiwal Top Trendy jako gość specjalny. W marcu 2007 wytwórnia fonograficzna MTJ wydała jego najnowszą płytę CD z serii "The Best" pt. "Za zdrowie pań". Repertuar tej płyty to jego największe hity w nowych aranżach oraz kilka nowszych nagrań.
W styczniu 2008 był gościem i jurorem edycji programu "Szansa na sukces", która była oparta na jego utworach. W roku 2009 ukazała się płyta artysty pod tytułem "Rozpal mnie". W 2012 nagrał singiel "Edward Hulewicz Klasycznie" z ariami operowymi.
25 czerwca 2009 TVP1 wyemitowała specjalne wydanie programu "Jaka to melodia?", w którym obok Hulewicza wystąpił Andrzej Rosiewicz i Ewa Kuklińska. Podczas programu Edward Hulewicz otrzymał medal im. Fryderyka Chopina za 45 lat kariery solowej, a Andrzej Rosiewicz taki sam medal za 40 lat indywidualnej kariery estradowej. Całość wygranej przez wszystkich uczestników przeznaczono na pomoc dla niepełnosprawnych dzieci.
W 2015 nagrał wraz z Zenonem Martyniukiem z zespołu Akcent nową wersję utworu „Za zdrowie Pań”.
W 2019 roku piosenka „Bo życie jedno mam”, pochodząca z płyty Hulewicza "Rock Cafe", została wykorzystana jako motyw przewodni programu TVP1 "Sanatorium miłości".
W 2019 Ogólnopolska Organizacja „Kwiat Kobiecości”, w X Kampanii Społecznej „Piękna, bo Zdrowa”, mianowała Edwarda Hulewicza Ambasadorem Specjalnym, a utwór „Za zdrowie pań” hymnem tej kampanii.
Edward Hulewicz był członkiem Zarządu Warszawskiego Koła Artystów Estrady, a od roku 2002 – Zarządu Sekcji Estrady Związku Artystów Scen Polskich. Amatorsko zajmował się malarstwem. Wydał też dwa tomiki poezji „Byłem ptakiem” i „To tylko”. Zajmował się ponadto opieką nad sierotami, pracując społecznie w domach dziecka. W tym celu ukończył Studium Kształcenia Wychowawców Domów Dziecka.
W sierpniu 2019 nagrał nową piosenkę „Salsa corazon”, do której muzykę napisał Marcin Nierubiec, do tekstu poetki Grażyny Orlińskiej, mającej już na swoim koncie takie przeboje jak „Chałupy Welcome to” Zbigniewa Wodeckiego, czy „Baw się lalkami” Andrzeja Zauchy.
W 2020 obchodził 60-lecie działalności muzycznej, w tym samym roku otrzymał Złoty Medal „Zasłużony Kulturze Gloria Artis”.
1 stycznia 2021 zwyciężył w plebiscycie Radia Pogoda na „Pogodnego Człowieka Roku 2020”, w którym słuchacze rozgłośni w głosowaniu telefonicznym i internetowym wybierali najbardziej pogodną osobę 2020 roku spośród rodzimych piosenkarzy i aktorów.
4 września 2021 wystąpił w koncercie „Wielkie przeboje małego ekranu” na 58 KFPP w Opolu, gdzie zaśpiewał piosenkę „Bo życie jedno mam”.
Życie prywatne.
Jednokrotnie żonaty, małżeństwo z Danutą zakończyło się rozwodem. Był wegetarianinem. Mieszkał na warszawskim Ursynowie.
Zmarł 4 września 2022 wskutek choroby nowotworowej. Został pochowany na cmentarzu wojskowym na Powązkach w Warszawie.

</doc>
<doc id="463904" url="https://pl.wikipedia.org/wiki?curid=463904" title="Flaga Federacji Bośni i Hercegowiny">
Flaga Federacji Bośni i Hercegowiny

Flaga Federacji Bośni i Hercegowiny (bośn. "Zastava Federacije Bosne i Hercegovine", chor. "Stijeg Federacije Bosne i Hercegovine") była prostokątem podzielonym na trzy pionowe pola: zielone, białe i czerwone. W jej centrum umieszczony był herb Federacji. Flaga została przyjęta 5 listopada 1996 roku.
31 marca 2007 parlament Federacji Bośni i Hercegowiny zniósł symbole narodowe federacji, jako niekonstytucyjne, gdyż nie zawierały elementów symbolizujących żyjących w Federacji Serbów, co uznano za ich dyskryminację. Nadal nie przyjęto nowych.
Symbolika.
Kolor zielony oraz herb, który znajduje się po lewej stronie symbolizował Bośniaków, a kolor czerwony i herb z szachownicą miały reprezentować Chorwatów bośniackich. 10 gwiazd symbolizowało natomiast 10 kantonów, z których składa się federacja.

</doc>
<doc id="463909" url="https://pl.wikipedia.org/wiki?curid=463909" title="Historia Szwecji">
Historia Szwecji

Historia Szwecji. Za początek osadnictwa w Szwecji przyjmuje się zwykle początek cofania się lądolodu, ok. 13 tys. lat temu. W ślad za topniejącym lądolodem posuwały się od południa, przez obecną Danię, grupy myśliwych i zbieraczy. Zasiedlanie całej obecnej Szwecji zajęło kilka tysięcy lat. Wielkim przełomem było przybycie do Skandynawii pierwszych plemion rolniczych, ok. 4000 p.n.e. oraz początek epoki brązu (ok. 1800 p.n.e.), a następnie epoki żelaza (ok. 500 p.n.e.).
Szwecja początkowo podzielona była na wiele luźno powiązanych ze sobą obszarów, zwykle ze wspólnym władcą, ale różnymi prawami dzielnicowymi. W okresie średniowiecza kraj został zjednoczony i schrystianizowany, pojawiła się administracja centralna. Od 1397 aż do 1. połowy XVI wieku Szwecja wchodziła w skład unii kalmarskiej, często jednak rządzona była przez własnego króla lub namiestnika. Na XVII wiek przypada okres mocarstwowości szwedzkiej i jej największego zasięgu terytorialnego. Większość jednak zdobytych obszarów została utracona w XVIII wieku. Finlandia oraz Pomorze odpadły od Szwecji na pocz. XIX wieku. W 1814 Szwecja zawarła unię personalną z Norwegią, rozwiązaną w 1905. Od 1814 Szwecja nie prowadziła żadnej wojny, zachowując konsekwentnie neutralność w toczących się wokół niej konfliktach.
Prehistoria Szwecji.
Obszar Skandynawii w okresie czwartorzędu przynajmniej trzy razy pokryty był lodem. Poszczególne okresy lodowe trwały po ok. 100 tys. lat i przedzielone są 4 okresami międzylodowcowymi, interglacjałami, trwającymi po ok. 10 – 20 tys. lat. Ostatni okres zlodowacenia, nazywany zlodowaceniem Wisły, trwał od około 115 000 do ok. 10 000 p.n.e. Poprzedza je interglacjał eemski, a po nim nastąpił interglacjał współczesny – holocen. Jedynie zachodnia Jutlandia oraz Lofoty w północnej Norwegii wolne były od lodu.
Szwecja pokryta była grubą (max. 3000 m) warstwą lodu, który zaczął ustępować z jej terytorium ok. 12 000 p.n.e. Proces topnienia pokrywy lodowej postępował raz szybciej, raz wolniej, w zależności od wahań klimatycznych i zakończył się ok. 6500 p.n.e. Pokryta lodem powierzchnia została uformowana pod jego ciężarem i na skutek jego topnienia. Po jego ustąpieniu wgnieciona skorupa ziemska zaczęła wolno wznosić się w stosunku do poziomu morza. Proces ten przebiega najszybciej na północy, wolniej na południu. Nieprzerwanie też następowały duże zmiany klimatyczne.
W ślad za topniejącym i cofającym się na północ lodem, w poszukiwaniu pastwisk, do Skandynawii przybyły od południa renifery, a za nimi pierwsi ludzie – łowcy reniferów. Najstarsze znane pojedyncze znaleziska w Skanii pochodzą z ok. 12 000 p.n.e., kiedy lód zaczął topnieć na tym obszarze. Na ślady człowieka (ok. 12 000 p.n.e.) natrafiono nad jeziorem Finjasjön w północnej Skanii (m.in. krzemienne ostrza strzał) oraz w Segebro na północ od Malmö (11 000 – 10 500 p.n.e.). Ludzie ci przybyli od południowego zachodu, od strony obecnej Danii, która połączona była lądem ze Skanią. Zaliczani są oni do paleolitycznej kultury Bromme-Lyngby, najstarszej znanej kultury archeologicznej związanej z pierwszymi mieszkańcami Szwecji, którzy przy krawędzi topniejącego lądolodu budowali swoje tymczasowe obozowiska.
Na tereny Szwecji myśliwi przybywali początkowo w małych grupach, polując latem i wycofując się na zimę do swych siedzib bardziej na południe. Na trudnej do przeżycia tundrze prowadzili oni nomadyczny tryb życia. Na zachodnim wybrzeżu Szwecji ("Västkusten") odkryto ślady po osadach rybackich, datowane na okres ok. 10 000 p.n.e.
Około 10 000 p.n.e. następuje nawrót arktycznego zimna i nie jest pewne, czy na wolnym od lodu obszarze przebywali na stałe ludzie. Po 8200 p.n.e. klimat stał się cieplejszy i lasy liściaste rozciągały się aż do Mälaru. Renifer został zastąpiony przez zwierzęta leśne, takie jak: jeleń, sarna, łoś, dzika świnia, bóbr; wzrosła liczba gatunków ptaków.
Z okresu mezolitu pochodzi bardzo duża liczba odkrytych śladów po osadach. Sprzyjający klimat z bogactwem roślin i zwierząt dawał większe możliwości niż dotąd. Rosła liczba ludności, napływającej od południa. Warunki dla przenoszących się z miejsca na miejsce plemion łowieckich stały się lżejsze. Nadal jednak osadnictwo miało charakter prymitywny i przypadkowy. Zajmowano się łowiectwem, zbieractwem oraz rybołówstwem.
Około 4000 p.n.e. w Szwecji pojawiła się neolityczna kultura rolnicza. Rolnictwo wraz z hodowlą krowy i świni oraz stałym osadnictwem zmieniło warunki życia, warunki przeżycia stały się lżejsze. Klimat był łagodniejszy niż obecnie. Zaczęto budować duże grobowce kamienne, tzw. grobowce megalityczne. Zmarłych chowano razem z przedmiotami codziennego użytku.
Epoka brązu rozpoczęła się w Skandynawii po 1800 p.n.e.
Średniowiecze.
Południowe obszary współczesnej Szwecji (Skania) były częścią praojczyzny Germanów (Pragermanie). W średniowieczu północna i środkowa część kraju została zasiedlona przez plemiona północnogermańskich Normanów.
Od V wieku notuje się panowanie rodu Ynglingów rezydujących w Gamla Uppsala, a następnie innych rodów. Przez stulecia Szwedzi byli żeglarzami znanymi z dalekich wypraw kupieckich. Od IX–XI wieku tutejsi wikingowie brali udział w wyprawach łupieżczych, głównie na Ruś i Bizancjum, jak i również do zachodniej i południowej Europy. Wykorzystywali rzeki, dzięki którym mogli dostawać się do miast i tam handlować lub rabować. W IX wieku Skandynawowie zaczęli intensywnie osiedlać się na wschodnim wybrzeżu Morza Bałtyckiego.
W XI i XII wieku Szwecja powoli stawała się zjednoczonym chrześcijańskim królestwem, do którego później należała również Finlandia. Nawrócenie z wierzeń nordyckich na chrześcijaństwo było skomplikowane i stopniowe, a czasami nawet pełne przemocy, czego przykładem może być spalenie świątyni w Uppsali. Najwcześniejszy religijny wpływ na ten region miała Anglia z powodu kontaktów Skandynawów i Sasów w Danelagh oraz irlandzcy misjonarze. Niemieckie wpływy były początkowo mniej widoczne, pomimo prób misjonarskich św. Oskara, jednak stopniowo stały się dominujące na tym obszarze, zwłaszcza po inwazji Normanów na Anglię w 1066 roku. Mimo zażyłych relacji z ruską szlachtą, nie ma dowodów na wpływy kościoła prawosławnego, prawdopodobnie z powodu bariery językowej.
W XI wieku przypuszczalnie miały miejsce konflikty pomiędzy Gotami z Gotalandii i Swionami ze Svealandu. Do 1060 roku władcy Uppsali sprawowali władzę nad dużym terenem obecnej Szwecji, oprócz południowego i zachodniego wybrzeża, które pozostało pod duńską władzą aż do XVII wieku. We wczesnym średniowieczu Szwecja powiększyła się o tereny Norrlandii i Finlandii. Proces ten nie jest do końca jasny, niektóre z opisów krucjat mających na celu nawrócenie Finów na chrześcijaństwo okazały się być fałszywe. Pewne jest, że ta ekspansja spowodowała napięcie w kontaktach z Rusią, które trwało przez stulecia.
Król Olof Skötkonung był pierwszym znanym królem sprawującym władzę nad Svealandem i Götalandią. Jego następcy i lata ich rządów nie są znane. W XII wieku w Szwecji nadal trwał proces jednoczenia państwa i walki dwóch dynastii – Erykidów i Swerkerydów, które zakończyły się, gdy trzecia dynastia połączyła się z Erykidami i razem zapoczątkowali dynastię Folklungów. W ten sposób po stuleciu wojen domowych wyłoniła się nowa rodzina królewska, która wzmocniła władzę monarchy odbierając ją szlachcie w zamian za przywileje takie, jak zwolnienie z podatków w zamian za służbę wojskową. Dynastia Folklungów stopniowo przekształciła Szwecję w silne państwo, a król Magnus Eriksson rządził również Norwegią i Skanią. Po epidemii czarnej śmierci unia personalna była znacznie osłabiona, a Skania została przejęta przez Duńczyków. W Szwecji nie wykształcił się system feudalny, a chłopi szwedzcy nigdy nie byli traktowani jak poddaństwo.
Po epidemii czarnej śmierci i długoletnich walkach o władzę, duńska królowa Małgorzata I zjednoczyła Szwecję, Danię i Norwegię w unii kalmarskiej 20 lipca 1397 roku, za zgodą szwedzkiej szlachty. Rosnące napięcie pomiędzy zjednoczonymi krajami stopniowo doprowadziło do otwartego konfliktu pomiędzy Szwecją i Danią w XV wieku.
XVI wiek.
W XVI wieku Gustaw I Waza walczył o niepodległość Szwecji poprzez odrzucenie możliwości odnowienia unii kalmarskiej. Równocześnie zerwał kontakty z papiestwem i wprowadził do Szwecji luteranizm.
Upadek unii kalmarskiej na początku XVI wieku spowodował konflikty pomiędzy Norwegią i Danią a Szwecją. Biskupi katoliccy popierali duńskiego króla Christiana II, ale został on obalony przez Gustawa Wazę, a Szwecja znów stała się niepodległa. Gustaw wykorzystał reformację do ograniczenia władzy kościoła i został królem Gustawem I w 1523 roku. W 1527 roku przekonał Riksdag w Västerås (składający się ze szlachty, duchowieństwa, mieszczaństwa i chłopów) do konfiskaty ziemi kościelnych, które stanowiły 21% ziem uprawnych. Gustaw chronił luterańskich reformatorów i wyświęcił wiernych sobie mężczyzn na biskupów, po czym stłumił opozycję szlachty sprzeciwiającej się jego zmianom w kościele i próbom centralizacji.
W 1538 i 1558 przeprowadzone zostały reformy podatkowe, skomplikowane podatki nałożone na niezależnych rolników zostały uproszczone i ustandaryzowane w całym regionie; ocena należności podatkowych była zależna od możliwości zapłaty. Wzrosły królewskie wpływy z podatków, ale przede wszystkim nowy system był postrzegany jako bardziej sprawiedliwy i dopuszczalny. Wojna z Lubeką w 1535 roku spowodowała wydalenie kupców hanzeatyckich, którzy wcześniej mieli monopol na handel międzynarodowy. Szwedzka gospodarka szybko rosła, a w 1544 roku Gustaw kontrolował 60% ziem uprawnych w kraju. Szwecja posiadała jedną z najnowocześniejszych armii w Europie, wspieraną przez wyrafinowany system podatkowy i urzędy państwowe. Gustaw ogłosił się założycielem dynastii Wazów, która miała dziedziczyć szwedzki tron. Rządzili oni Szwecją w latach 1523–1654 i Rzecząpospolitą w latach 1587–1668 (w latach 1592–1599 istniała unia polsko-szwedzka pod rządami Zygmunta III Wazy).
XVII wiek.
Od 1561, kiedy włączyła do swojego terytorium całą Estonię, a zwłaszcza w XVII wieku, od panowania Gustawa II Adolfa (1611–1632), do Karola X Gustawa (1654–1660), Szwecja toczyła walka o dominację w rejonie Morza Bałtyckiego ("dominium Maris Baltici"). Chcąc uczynić z Bałtyku morze wewnętrzne, Szwedzi prowadzili wojny z Danią, Polską i Rosją oraz w latach 1630–1648 brali udział w wojnie trzydziestoletniej, która doprowadziła do uzyskania przez Szwecję zdobyczy terytorialnych oraz mocarstwowej pozycji.
W 1655 roku armia szwedzka pod wodzą Karola Gustawa uderzyła na Rzeczpospolitą, czym zapoczątkowała II wojnę północną, w polskiej historiografii znaną jako Potop Szwedzki. Konflikt z Rzecząpospolitą zakończył się w 1660 roku pokojem w Oliwie, natomiast ze sprzymierzoną z nią Danią – pokojem w Kopenhadze. Na mocy jednego z wcześniejszych traktatów z Danią – w Roskilde – Szwecja otrzymała Skanię, Halland, Blekinge i Bohuslän – krainy, które znajdują się w jej granicach do dziś.
XVIII wiek.
Po klęsce Karola XII w wojnie północnej (1700–1721) doszło do utraty większości zdobyczy (głównie na rzecz Rosji) oraz utraty rangi mocarstwa. Po śmierci Karola w 1718 nastała tak zwana era wolności (1718–1772), czyli okres rozkwitu parlamentaryzmu, przy jednoczesnym zmniejszeniu politycznych wpływów tronu. W pierwszej połowie tej epoki dwie frakcje; „partia kapeluszy” i „partia czapek” rywalizowały o władzę i wpływy. Ważnym wydarzeniem było zniesienie cenzury w Szwecji (1766). Era wolności dobiegła końca, gdy Gustaw III odnowił władzę absolutną drogą zamachu stanu.
XIX wiek.
W 1805 Szwecja dołączyła do III koalicji antyfrancuskiej. Działania wojenne szwedzka armia prowadziła na terytorium Pomorza, ale nie odniosła żadnych sukcesów. W 1808 roku, wskutek lekkomyślnej polityki króla Gustawa IV Adolfa Szwecja zerwała rozejm z Francją oraz wplątała się w wojnę z Danią i Rosją. Konsekwencją tego była utrata Finlandii na rzecz Rosji. W 1809, po obaleniu króla Gustawa Adolfa, parlament uchwalił pierwszą w dziejach Szwecji konstytucję. W 1812 nowy król Karol XIV Jan Bernadotte doprowadził do zbliżenia z Rosją. Wojska szwedzkie wzięły udział w walkach przeciwko Napoleonowi. Największym jednak sukcesem nowego króla było, po zwycięskiej wojnie z Danią, przyłączenie Norwegii do Szwecji. Przyłączenie to nie miało charakteru inkorporacji, ale unii personalnej dwóch równorzędnych krajów. W 1866 wprowadzono reformę parlamentu, który znosił podział na stany. Reforma ta uczyniła Szwecję krajem liberalnym. Druga połowa XIX wieku to czasy wzrostu znaczenia przemysłu i masowej urbanizacji, która przekształciła Szwecję z kraju rolniczego w kraj uprzemysłowiony.
XX wiek.
Zmiany ustrojowe rozpoczęte już w drugiej połowie XIX i na początku XX wieku, takie jak reforma parlamentu (1866), powstanie nowoczesnych partii, wprowadzenie rządów parlamentarnych, powszechne prawo wyborcze (1919) uczyniły ze Szwecji liberalne i nowoczesne państwo. W 1905 od Szwecji odłączyła się Norwegia, kładąc kres długoletniej unii. Szwecja zachowała neutralność podczas I i II wojny światowej, co uchroniło ją od zniszczeń i kosztów wojennych oraz wzmocniło jej gospodarkę. W dniu ataku Niemiec na ZSRR, III Rzesza zażądała od rządu Szwecji udostępnienia infrastruktury kolejowej oraz taboru kolejowego dla tranzytu 163 Dywizji Piechoty III Rzeszy, z okupowanej Norwegii do Finlandii, co było przyczyną kryzysu politycznego (midsommarkrisen). Wyrażenie zgody na niemieckie żądanie było wyraźnym odstępstwem od deklarowanej przez Szwecję neutralności. Od lat trzydziestych władzę sprawowali głównie socjaldemokraci z partii SAP. Ich rządy przyniosły liczne reformy socjalne, przeprowadzone w duchu progresywizmu. W latach 1950–1970 nastąpiła rozbudowa państwa opiekuńczego, związana z szybkim rozwojem gospodarczym. Głową państwa jest Karol XVI Gustaw.

</doc>
<doc id="463911" url="https://pl.wikipedia.org/wiki?curid=463911" title="Zagłębie Saary">
Zagłębie Saary

Zagłębie Saary () – zagłębie przemysłowe w Niemczech, w kraju związkowym Saara, położone nad rzeką Saara. Rozwinięty przemysł produkcji żelaza i stali. W przeszłości również ważny region wydobywczy.
Największe miasto to Saarbrücken.
Podczas konferencji pokojowej w Paryżu w 1919 roku zadecydowano, że piętnastoletnią kontrolę nad Terytorium Saary przejmie Liga Narodów, przy czym specjalne uprawnienia dotyczące wydobycia węgla otrzymała Francja. W 1935 roku prowadzony był tam plebiscyt w sprawie przynależności państwowej; wybór padł na Niemcy. W 1955 mieszkańcy Protektoratu Saary w referendum opowiedzieli się za przynależnością do Niemiec Zachodnich.

</doc>
<doc id="463915" url="https://pl.wikipedia.org/wiki?curid=463915" title="Ketokonazol">
Ketokonazol

Ketokonazol – organiczny związek chemiczny, lek przeciwgrzybiczy z grupy azoli, o szerokim spektrum działania obejmującym dermatofity, drożdżaki i grzyby polimorficzne.
Mechanizm działania polega na blokowaniu biosyntezy ergosterolu błony komórkowej przez blokadę enzymu demetylującego lanosterol (C14-demetylazy lanosterolu). Następstwem są zmiany przepuszczalności ściany komórkowej co prowadzi do obumarcia komórki grzyba.
W lipcu 2013 Europejska Agencja Leków zaleciła zawieszenie pozwoleń na dopuszczanie do obrotu dla doustnych leków zawierających ketokonazol argumentując, iż korzyści ze stosowania doustnych leków zawierających ketokonazol nie przeważają nad ryzykiem uszkodzenia wątroby w leczeniu infekcji grzybiczych. Ketokonazol do stosowania miejscowego (np. kremy, maści, szampony) nadal może być stosowany, gdyż ilość wchłanianego ketokonazolu jest bardzo niewielka w przypadku tych postaci leku.
Wskazania.
Ketokonazol jest lekiem z wyboru w leczeniu grzybic powierzchownych i układowych:
Ketokonazolu nie stosuje się w grzybiczym zapaleniu opon mózgowych.
Ketokonazol stosuje się w leczeniu zespołu Cushinga. Leczenie farmakologiczne ketokonazolem jest wskazane tylko jako przygotowanie do zabiegu operacyjnego lub u chorych, którzy nie mogą być operowani.
Przeciwwskazania.
Szczególną ostrożność należy zachować w przypadkach:
Działania niepożądane.
Lek jest zazwyczaj dobrze tolerowany, możliwe są nieliczne działania niepożądane:

</doc>
<doc id="463919" url="https://pl.wikipedia.org/wiki?curid=463919" title="Temat">
Temat



</doc>
<doc id="463920" url="https://pl.wikipedia.org/wiki?curid=463920" title="Most przy Cytadeli">
Most przy Cytadeli

Most przy Cytadeli, pełna nazwa most kolejowy przy Cytadeli lub most kolejowy pod Cytadelą – most kolejowy na Wiśle w Warszawie.
Pierwszy most o tej nazwie, nazywany "II mostem", został oddany do użytku w listopadzie 1875 jako część linii obwodowej. Był to most kolejowo-drogowy. W latach 1905–1908 poniżej tego mostu powstał drugi (wyłącznie kolejowy), a most z 1875 został dostosowany w całości do potrzeb ruchu kołowego. Obydwa mosty zostały zniszczone przez Rosjan w sierpniu 1915 oraz przez Niemców we wrześniu 1944.
Most kolejowy (z 1908) został odbudowany w 1946 jako pierwszy stały most na Wiśle w Warszawie po zakończeniu II wojny światowej. Na filarach mostu drogowego (z 1875) w latach 1957–1959 zbudowano most Gdański.
Historia.
Pierwotnie mostem kolejowym, łączącym Dworzec Wiedeński z Dworcem Petersburskim, miał być most Kierbedzia. Zaniechano jednak prowadzenia linii kolejowej przez centrum Warszawy i most ten ukończono w 1864 wyłącznie jako drogowy (z torami dla tramwajów konnych).
Pierwszy warszawski most kolejowy, będący fragmentem budowanej linii obwodowej, powstał na północ od mostu Kierbedzia, przy warszawskiej Cytadeli. Jego projektantem był Tadeusz Chrzanowski, a przetarg na budowę wygrała warszawska firma Lilpop, Rau i Loewenstein. Na budowę przeprawy miał wpływ rosyjski Sztab Generalny, który chciał mieć możliwość szybkiego transportu kolejowego przez Wisłę. Most zlokalizowano przy Cytadeli, aby mogła go osłaniać znajdująca się tam artyleria.
Most był budowany od kwietnia 1873 i został otwarty w listopadzie 1875. Ponieważ został wybudowany jako drugi stały most w Warszawie (po moście Kierbedzia) był nazywany II mostem. Przeprawę wykonano według konstrukcji amerykańskiej, jako most dwupoziomowy, kolejowo-drogowy. Górą biegł tor kolejowy, a poziom dolny był przeznaczony do ruchu pieszego i kołowego. Piętro dolne początkowo przeznaczone było tylko dla ruchu wojskowego, jednak z czasem dopuszczono tam ruch cywilny. Most nie cieszył się jednak popularnością wśród mieszkańców Warszawy. Ułożony na górnym poziomie tor kolejowy składał się z czterech szyn ułożonych w taki sposób, aby mogły z niego korzystać zarówno pociągi szerokotorowe (1524 mm, tak jak linia warszawsko-petersburska oraz linia warszawsko-terespolska), jak i normalnotorowe (1435 mm, taki rozstaw szyn miała linia warszawsko-wiedeńska).
Powstanie mostu i kolei obwodowej miały dla Warszawy duże znaczenie gospodarcze m.in. przyspieszyło to proces uprzemysłowienia Pragi, umożliwiając dostarczanie do fabryk na prawym brzegu Wisły węgla oraz innych surowców z Zagłębia Dąbrowskiego.
Most ten okazał się jednak niewystarczający, głównie z powodu posiadania tylko jednego toru kolejowego. W latach 1905–1908 wybudowano nowy most kolejowy przy Cytadeli, który został zaprojektowany przez Nikołaja Bielelubskiego. Powstał w odległości 32 metrów na północ od pierwszego i posiadał 2 tory kolejowe obydwu szerokości. Budowę prowadziło przedsiębiorstwo K. Rudzki i S-ka, a kratownice wykonały Zakłady Ostrowieckie. Po przeniesieniu w 1908 ruchu kolejowego na nową przeprawę, most z 1875 przestał być mostem kolejowym. Został przekazany miastu i zaadaptowany do ruchu wyłącznie drogowego i pieszego. Ponieważ jednak łączył dwie nieuprzemysłowione dzielnice miasta i nie miał znaczenia tranzytowego, w odróżnieniu od mostu kolejowego ruch na moście drogowym był bardzo niewielki.
W literaturze mosty są nazywane m.in. pierwszym i drugim mostem kolejowym przy Cytadeli, pierwszym i drugim mostem kolejowym pod Cytadelą oraz mostem drogowym pod Cytadelą i mostem kolejowym pod Cytadelą. Jednak kolejny, chronologicznie czwarty warszawski most – Poniatowskiego – warszawiacy nazywali "Trzecim Mostem", gdyż mosty pod Cytadelą traktowali jako jeden.
Mosty wraz z mostami drogowymi: Kierbedzia i Poniatowskiego zostały wysadzone przez wycofujących się Rosjan 5 sierpnia 1915. Most z 1875 stracił dwa środkowe przęsła, a most z 1908 – cztery (trzecie, czwarte, piąte i szóste, licząc od strony Cytadeli). Obydwa zostały odbudowane przez Niemców jeszcze w czasie trwania I wojny światowej.
Po raz drugi w swojej historii mosty pod Cytadelą zostały wysadzone w czasie II wojny światowej, 13 września 1944, przez wycofujących się z Pragi Niemców.
Z uwagi na konieczność zaopatrywania wojsk na przesuwającym się na zachód froncie, w dniach 18 stycznia – 8 lutego 1945 radzieccy saperzy w odległości 25 metrów od mostu kolejowego wznieśli jednotorowy most kolejowy na drewnianych podporach. Przy budowie nasypu kolejowego zatrudniono kilka tysięcy cywilów. Brali w niej udział również polscy żołnierze z 4 Łużyckiej Brygady Saperów. Most został oddany do użytku 8 lutego 1945. Pełnił swoją funkcję do marca 1946, tj. odbudowy mostu z 1908. Został zniesiony przez krę 20 marca 1947. Jego relikty, podobnie jak i pozostałości konstrukcji po kesonie wykorzystywanym w trakcie budowy pierwszego mostu (1873), są widoczne w okresach niskiego stanu wody w Wiśle.
Po wojnie odbudowano tylko most kolejowy (z 1908). W marcu 1946 przywrócono ruch pociągów na jednym torze, a w lipcu 1947 – na dwóch torach. Pierwszy pociąg, prowadzony przez wiceministra komunikacji, przejechał przez most 19 marca 1946. Był to pierwszy stały most na Wiśle w Warszawie odbudowany po zakończeniu II wojny światowej.
Na filarach mostu z 1875 w latach 1957–1959 stanął most Gdański. Współczesne części mostu stoją dokładnie w tym samym miejscu (w miejscu swoich przedwojennych odpowiedników), a przyczółki mostowe przeprawy kolejowej pochodzą jeszcze z czasów carskich, podobnie jak większość przejazdów pod torami linii obwodowej. W 2009 odnaleziono i wydobyto z Wisły element pochodzący z konstrukcji z tego mostu, który ma być eksponowany w przestrzeni miejskiej wraz z odnalezionym w 2011 fragmentem mostu Kierbedzia.
W latach 2015–2019 most był remontowany; w tym czasie ruch odbywał się po jednym torze.
Fragment konstrukcji wydobytego z Wisły w 2008 drugiego mostu pod Cytadelą jest eksponowany w "Pontiseum" na terenie Instytutu Badawczego Dróg i Mostów.

</doc>
<doc id="463923" url="https://pl.wikipedia.org/wiki?curid=463923" title="Człowiek Roku">
Człowiek Roku

Człowiek Roku – tytuł nadawany co roku osobom, które w opinii danej instytucji miała największy wpływ na wydarzenia w mijającym roku. Najbardziej prestiżowe tytuły Człowieka Roku przyznawane są przez czasopisma. 
Najbardziej znany tego typu tytuł przyznaje amerykański tygodnik "Time" (od 1927). W Polsce tradycję tę powieliły tygodniki: "Wprost" i "Tygodnik Solidarność" oraz (od 1999) redakcja Gazety Wyborczej.

</doc>
<doc id="463924" url="https://pl.wikipedia.org/wiki?curid=463924" title="Międzynarodowa Federacja Taekwon-Do">
Międzynarodowa Federacja Taekwon-Do



</doc>
<doc id="463925" url="https://pl.wikipedia.org/wiki?curid=463925" title="Florian Zarzycki">
Florian Zarzycki

Florian Zarzycki (ur. 3 maja 1916 w Postronnie, zm. ok. 26 maja 1944 w Ostrowcu Świętokrzyskim) – partyzant polski.
Działał w ludowym ruchu partyzanckim na terenie Sandomierszczyzny. Zamordowany ok. 26 maja 1944 r. w więzieniu w Ostrowcu Świętokrzyskim. Pochowany został na cmentarzu parafialnym w Klimontowie, powiat sandomierski.

</doc>
<doc id="463929" url="https://pl.wikipedia.org/wiki?curid=463929" title="Yōko">
Yōko

 – żeńskie imię japońskie. Zapisywane jako używane jest jako męskie imię japońskie, jednakże używa się go rzadko.
Możliwa pisownia.
Imiona te można zapisać używając wielu różnych znaków kanji i może znaczyć m.in.:

</doc>
<doc id="463931" url="https://pl.wikipedia.org/wiki?curid=463931" title="Skylla">
Skylla

Skylla, Scylla (gr. "Skýlla", "Skýllē"; ) – w mitologii greckiej jeden z dwóch potworów morskich (drugim była Charybda) czyhających na żeglarzy po obu stronach cieśniny, lokalizowanej jako Cieśnina Mesyńska lub w okolicach przylądka Skylla w północno-zachodniej Grecji.
Rodowód.
Nie ma jednej wersji genealogii Skylli. Zalicza się ją do nimf. Dziewczynę uznaje się za córkę Forkosa i Hekate, Formasa i Hekate albo Tyfona i Echidny bądź Lamii. Homer zaś podaje jako jej matkę Krataeis (lub Kratais, wers 124 Księgi XII Odysei w tłumaczeniu Siemieńskiego). Wśród ojców wymienia się też Trienosa.
Przyjmując za ojca Skylli Forkosa, wśród jej rodzeństwa (a dzieci morskiego boga) wymienia się Graje, niekiedy też Echidnę i Hesperydy.
Przemiana.
Scylla była piękną dziewczyną. Pewnego razu, gdy siedziała nad brzegiem morza, wśród skał, czesząc swe złote włosy, ujrzał ją Glaukos. Kiedyś był on śmiertelnym człowiekiem, zwykłym rybakiem, ale dzięki skosztowaniu pewnej trawy stał się bożkiem morskim. Wedle Parandowskiego zaraz po przemianie zobaczył Scyllę, zakochał się w niej i poprosił ją o rękę. Ta jednak odmówiła, kierując się dumą. Dawny rybak codziennie znosił odmowy gardzącej nim nimfy. Pogrążony w smutku Glaukos udał się prosić o pomoc czarodziejkę Kirke, prosząc o napój miłosny. Córka Heliosa sama zakochała się jednak w przystojnym bożku, zapłonęła też zazdrością. Jej próby odwrócenia uwagi zalotnika od obiektu jego pożądania nie przyniosły jednak pożądanego efektu, w związku z czym czarodziejka wręczyła przybyszowi czarodziejski napój. Glaukos wlał miksturę do źródła, w którym miała zwyczaj kąpać się Scylla. Wedle innej wersji Kirke sama wlała przygotowaną przez siebie mieszankę z ziół do źródła. Efekt daleki był od celu bożka morskiego. Oto gdy tylko dziewczyna weszła do wody, otoczyły ją potwory lub też sześć dzikich psów wyrosło z jej pachwin. Próba ucieczki nie dała rezultatu. Scylla w rozpaczy z powodu swej brzydoty rzuciła się do morza, a potwory przyrosły do jej ciała, przemieniając nieszczęsną w morskiego potwora.
Inna wersja mitu podaje, że w Skylli zakochał się sam Posejdon, bóg morza. Wzbudziło to zazdrość jego małżonki, Amfitryty. Wybłagała ona na Kirke rozwiązanie swojego problemu. Jeszcze inna wersja podaje, że to sam Posejdon, odtrącony przez zakochaną w Glaukosie dziewczynę, sam ją ukarał.
W ten sposób dzięki czarom Kirke Scylla stała się monstrum o wyglądzie tak przerażającym, że nie mogli go znieść nawet bogowie, o sześciu łbach, jak pisze Parandowski, sprośnych. Inne źródła opisują je jako psie głowy. Zawierały one po 3 rzędy zębów, a nawet ostrych kłów. Paszcze te były ogromne. Dobywał się z nich lwi ryk lub skomlenie i szczekanie szczeniąt, tak że potwora słychać było z dużej odległości. Głowy te zjadały, cokolwiek znalazło się w ich zasięgu, w tym delfiny, psy, ludzi. Każdemu pyskowi odpowiadały po 2 łapy wyposażone w szpony. Grimal pisze nawet o sześciu ciałach wściekłych psów, tułów jednak znajdował się w jaskini, w przeciwieństwie do wychylanych na zewnątrz głów.
Cytowane już tłumaczenie Siemieńskiego XII Pieśni Odysei tak opisuje potwora (wersy 89-93):
Potwór znalazł sobie jaskinię w Cieśninie Messyńskiej u wybrzeży Sycylii, gdzie nigdy nie dochodziło światło słoneczne, a sam otwór zwracał się "ku ciemnościom Erebu", jak podaje ustami Kirke Pieśń Dwunasta Odysei w tłumaczeniu Lucjana Siemieńskiego (wers 81). Nad nią wznosiła się gładka i stroma skała, której szczyt się "jeży aż w niebiosa" (również Pieśń XII, wersy 73-74), dodając, że nie sposób było się na tę skałę wspiąć. Utwór Homera opisuje też chmurę osłaniającą skałę, nie dopuszczającą do niej promieni słonecznych przez cały rok. Po drugiej stronie cieśniny, w odległości, jaką przebywa wypuszczona z łuku strzała, mieszkał drugi potwór: Charybda. Skylla stwarzała zagrożenie dla przepływających statków, porywając z nich marynarzy. Nie sposób było ją ominąć ani uciec, ale zadowalała się porywaniem po sześciu ludzi, którzy służyli jej za posiłek.
Wędrowcy.
Pomiędzy Scyllą a Charybdą przepłynął swym statkiem Odyseusz. Płynąc od wysp Syren, musiał przebyć ciasną cieśninę, której obie strony były zamieszkiwane przez 2 potwory. Podróżnik za radą czarodziejki Kirke, która zabroniła mu też wszelkich prób walk czy zemsty na potworze, zamiast tego nakazując modlitwę do matki potwora – Kratais, zdecydował się przepłynąć bliżej Scylli, wybierając mniejsze zło – żarłoczny potwór porwał sześciu ludzi z jego statku o imionach Amfinomos, Anchimos, Ormenios, Ornytos, Sinopos, Stesjos. Reszta załogi pożeglowała dalej w kierunku wyspy Heliosa Sycylii. Gdy po opuszczeniu wyspy Heliosa wody zaniosły samotnego Odysa znowu w kierunku dwóch potworów, wir porwał go wraz z masztem zatopionego statu ku Charybdzie.
Później analogiczną drogę przebył uciekinier z Troi, Eneasz. Podobnie jak Jazonowi, płynącemu na Argo i wspieranemu przez Herę, udało mu się przeżyć dzięki pomocy bogów.
Inna wersja mitu o Eneaszu mówi, że nie chciał on ryzykować przeprawy przez groźną cieśninę. Zamiast tego opłynął całą Sycylię, wybierając dłuższą, ale bezpieczniejszą drogę.
Śmierć.
Od potwora nie uwolniła morza nawet jego śmierć. Skyllę spotkał na swojej drodze heros Herakles w trakcie wykonywania jednej ze swoich prac: pędził trzodę Geriona przez Italię, a monstrum pożarło kilka sztuk bydła. Mimo że, jak go określiła Kirke w rozmowie z Odysem, "nieśmiertelnym jest ten potwór srogi" (wers 118 Księgi XII Odysei) i "nic go nie złamie" (wers 119), syn Alkmeny zabił Skyllę. Wspomniał o tym Wergiliusz.
Na tym nie skończyła się jednak działalność potwora. Wedle różnych wersji jej ojciec Forkos lub jej dawny zalotnik Glaukos przywrócił jej życie. Forkos miał użyć do tego celu magicznej mocy i płonących głowni.
Interpretacje.
Skyllę mitografowie niekiedy, wbrew tradycji, utożsamiają z inną bohaterką o tym samym imieniu, córką Nisosa, króla Megary.

</doc>
<doc id="463937" url="https://pl.wikipedia.org/wiki?curid=463937" title="Yōko Kanno">
Yōko Kanno

 – japońska kompozytorka. Debiutowała jako organistka w zespole TETSU100%.
Meow on the Bridge (biuro muzyczne) oraz Captain Duckling Records (wytwórnia muzyczna).
Tworzy muzykę głównie do anime, w tym do kilku najbardziej znanych w tym gatunku ("Macross Plus", "Cowboy Bebop", "Tenkū no Escaflowne", ""). Prócz tego pisze muzykę do filmów telewizyjnych i gier komputerowych.

</doc>
<doc id="463938" url="https://pl.wikipedia.org/wiki?curid=463938" title="Most Zwierzyniecki">
Most Zwierzyniecki



</doc>
<doc id="463945" url="https://pl.wikipedia.org/wiki?curid=463945" title="W doborowym towarzystwie">
W doborowym towarzystwie

W doborowym towarzystwie (ang. "In Good Company") – amerykański komediodramat filmowy z 2004 roku, w reżyserii Paula Weitza.
Fabuła.
Dan Foreman stoi na czele biura reklamy w tygodniku sportowym. Skończył właśnie 51 lat, ma za sobą udaną karierę, poukładane życie rodzinne, uważa się za człowieka sukcesu. Nagle - w związku ze zmianą struktury kadrowej koncernu, dla którego pracuje - zostaje niespodziewanie zdegradowany, a jego posadę zajmuje 26-letni Carter Durye.
Postać Teddego K., dyrektora korporacji medialnej, w której pracują bohaterowie filmu, wzorowana jest częściowo na Rupercie Murdochu.
Nagrody.
Film brał udział w festiwalu w Berlinie i był nominowany do Złotego Niedźwiedzia.

</doc>
<doc id="463946" url="https://pl.wikipedia.org/wiki?curid=463946" title="Most na zaporze">
Most na zaporze

Most na zaporze – planowany most na Wiśle w Warszawie.
Opis.
Nazwa „most na zaporze” wywodzi się z planowanego w latach 80. XX w. stopnia wodnego, jaki miał powstać na Wiśle. Planowano poprowadzenie na nim przeprawy drogowej. Trasa prowadząca do nowej przeprawy miała biec od ul. Augustówka w Wilanowie koło elektrociepłowni Siekierki, krzyżować się z Wałem Miedzeszyńskim w okolicach ul. Chodzieskiej i dalej koło cmentarza w Zerzniu prowadzić aż do centrum Międzylesia przez wiadukt nad torami linii otwockiej.
Koncepcja zapory na Wiśle nie została zrealizowana, jednak pomysł mostu na zaporze odświeżył w 1997 zarząd Wawra. W tamtym czasie powstanie mostu Siekierkowskiego było wątpliwe i jedynym sposobem na podniesienie atrakcyjności Wawra dla inwestorów był pomysł budowy mostu na zaporze. Jednak ani ówczesna gmina Wawer, ani miasto stołeczne Warszawy, nie posiadały środków finansowych na budowę mostu w tym miejscu.
Pomysł wracał jednak co jakiś czas, między innymi podczas budowy mostu Świętokrzyskiego. Padła wtedy propozycja wykorzystania, jako prowizorycznej przeprawy, zdemontowanej konstrukcji mostu Syreny. Gmina Wawer jednak ograniczyła swoje zaangażowanie w ten pomysł na rzecz uregulowania spraw związanych z Trasą Siekierkowską.
W 2007 powstało studium wykonalności, w którym zapisano most podwieszany ze 115 metrowym pylonem.
W 2016 rady dzielnic Wawer i Wilanów przyjęły wspólną uchwałę wzywającą władze miasta do budowy mostu do roku 2021. Z kolei zdaniem władz miasta budowa przeprawy spowodowałaby utrudnienia komunikacyjne na lewym brzegu Wisły, gdyż według pierwotnych planów trasa mostowa musiałaby skręcać dwukrotnie pod kątem 90 stopni, a samochody docierałyby z ul. Augustówka do ul. Jana III Sobieskiego przez osiedlową ul. Nałęczowską.

</doc>
<doc id="463948" url="https://pl.wikipedia.org/wiki?curid=463948" title="Państwo unitarne">
Państwo unitarne

Państwo unitarne – forma państwa, charakteryzująca się wewnętrzną jednolitością. Wszystkie jednostki administracyjne wchodzące w skład państwa są tak samo zorganizowane i podporządkowane organom centralnym, które określają ich ustrój i właściwość.
Państwa unitarne możemy podzielić na państwa scentralizowane i zdecentralizowane:

</doc>
<doc id="463951" url="https://pl.wikipedia.org/wiki?curid=463951" title="Herb Kurowa">
Herb Kurowa



</doc>
<doc id="463952" url="https://pl.wikipedia.org/wiki?curid=463952" title="Jikov">
Jikov

JIKOV jest marką podzespołów (głównie gaźników), które były przeznaczone dla przemysłu motoryzacyjnego.
Produkcja podzespołów marki JIKOV została zapoczątkowana w 1954 roku przez czechosłowacką (obecnie czeską) firmę MOTOR (obecnie MOTOR JIKOV), która istnieje od 1899 roku.
Produkcja została zakończona w latach dziewięćdziesiątych XX w. JIKOV kojarzony jest głównie z gaźnikami stosowanymi w motocyklach Jawa, CZ oraz w samochodach Škoda, a także Wartburg oraz FSO/FSM Syrena i Polski Fiat 126p.
Oprócz gaźników produkowane były również inne podzespoły układu paliwowego np. kraniki paliwa JIKOV stosowane w motocyklach.
Ze względu na to, że motocykle Jawa oraz CZ cieszyły się w dużą popularnością w Polsce oraz w innych krajach można dziś bez problemu zdobyć repliki niegdyś produkowanych gaźników JIKOV oraz innych elementów układu paliwowego.
Jikov 2917 PSb-jest to gaźnik produkowany do motorowerów czechosłowackiej produkcji Jawa, a także polski Romet Ogar 200 z silnikiem Jawa 223.
Poniżej znajduje się tabela przedstawiająca typy gaźników JIKOV stosowane w motocyklach Jawa.
Jikov 32 SEDR - gaźnik dwustopniowy (z pompą przyspieszającą). Stosowany w samochodzie Wartburg 353 S (1984-1988) oraz samochodach Škoda 105, Škoda 120 i Polski Fiat 125p.
Linki zewnętrzne.
MOTOR JIKOV Group a.s.

</doc>
<doc id="463956" url="https://pl.wikipedia.org/wiki?curid=463956" title="Lindsay i Sidney Greenbush">
Lindsay i Sidney Greenbush

Lindsay i Sidney Greenbush (ur. 25 maja 1970 w Los Angeles) – amerykańskie aktorki dziecięce; siostry bliźniaczki, występowały w roli Carrie Ingalls w serialu telewizyjnym "Domek na prerii", którą odtwarzały na zmianę przez osiem lat.
Życiorys.
Naprawdę nazywają się Rachel Lindsay Rene Bush i Robyn Sidney Danae Bush. Są córkami aktora Billy’ego Green Busha i siostrami Claya Greenbusha, również aktora.
Od trzeciego roku życia występowały w telewizji. By utrudnić ich identyfikację poza nią, rodzice postanowili przedstawiać je w czołówkach, używając drugich imion. W ten sposób, w swojej najbardziej znanej produkcji – "Domku na prerii" – występowały jako "Lindsay Sidney Greenbush" (co dodatkowo pozwoliło ukryć fakt, że są bliźniaczkami).
Pojawiły się także w wielu reklamówkach, w tym dla firm KFC, Mattel i Wrigley. Brały udział w programach telewizyjnych i radiowych, akcjach dobroczynnych, spotykały się z amerykańskimi politykami – wszystko to na fali popularności swojego koronnego serialu. Po zakończeniu kariery w "Domku na prerii", grały jeszcze przez kilka lat, nie odnosząc jednak większych sukcesów.
Aktualnie obie zajmują się trenowaniem koni wyścigowych i startują w zawodach. Sporadycznie – głównie Sidney – występują publicznie w audycjach radiowych i telewizyjnych oraz spotkaniach na żywo, związanymi z ich dziecięcą karierą. Lindsay dodatkowo, zajmuje się amatorsko boksem.

</doc>
<doc id="463959" url="https://pl.wikipedia.org/wiki?curid=463959" title="Lindsay Greenbush">
Lindsay Greenbush



</doc>
<doc id="463960" url="https://pl.wikipedia.org/wiki?curid=463960" title="Sidney Greenbush">
Sidney Greenbush



</doc>
<doc id="463962" url="https://pl.wikipedia.org/wiki?curid=463962" title="Jan z Radliczyc">
Jan z Radliczyc



</doc>
<doc id="463964" url="https://pl.wikipedia.org/wiki?curid=463964" title="Jan Kapica">
Jan Kapica

Jan Kapica (ur. 2 lutego 1866 w Miedźnej, zm. 10 września 1930 w Tychach) – działacz polityczny i społeczny, ksiądz katolicki.
Życiorys.
Absolwent gimnazjum w Pszczynie. Krzewiciel abstynencji na przełomie XIX i XX wieku, proboszcz parafii św. Marii Magdaleny w Tychach w latach 1898–1930, który rozbudował tamtejszy kościół. Zwolennik partii Centrum, poseł do parlamentu pruskiego (1908).
Po zakończeniu I wojny światowej zwolennik przyłączenia Śląska do Polski. Był zastępcą przewodniczącego Polskiego Komitetu Plebiscytowego na powiat pszczyński.
W czasie istnienia Książęco-Biskupiej Delegatury (od 21 listopada 1921 do 6 listopada 1922), która obejmowała przyłączoną po plebiscycie polską część Górnego Śląska, był delegatem biskupim z władzą generalnego wikariusza. Ponadto pełnił funkcję dziekana konsultorów diecezjalnych, pierwszego prepozyta kapituły katedralnej w Katowicach i protonotariusza apostolskiego (infułata). Był prałatem domowym Jego Świątobliwości. Został odznaczony Złotym Krzyżem Zasługi, papieskim orderem Pro Ecclesia et Pontifice. Został pochowany przy kościele św. Marii Magdaleny w Tychach, pod krzyżem misyjnym, na miejscu którego stoi obecnie nagrobek z inskrypcją „Żal mi ludu”.
Upamiętnienie.
Imieniem Jana Kapicy nazwana jest ulica w Siemianowicach Śląskich przebiegająca przez dzielnice Centrum i Bytków.

</doc>
<doc id="463966" url="https://pl.wikipedia.org/wiki?curid=463966" title="Redemptoris Mater">
Redemptoris Mater

Redemptoris Mater (łac. " Matka Odkupiciela", podtytuł: "Błogosławiona Maryja Dziewica w życiu pielgrzymującego Kościoła") – encyklika Jana Pawła II z 25 marca 1987 roku, dotycząca roli Maryi w życiu Kościoła.
Treść.
Encyklika podzielona jest na trzy części poprzedzone wprowadzeniem i podsumowane zakończeniem. We wprowadzeniu Jan Paweł II uzasadnia podjęcie tematu zbliżającym się jubileuszem narodzin Jezusa. Przywołuje też podstawowe nauczanie Kościoła o Maryi, teksty biblijne oraz doktrynalne (przede wszystkim konstytucję "Lumen gentium"), które stanowią podstawę rozważań podjętych w encyklice. W pierwszej części dokumentu papież przedstawia refleksje na temat relacji Maryi z Jezusem, odnosząc się przede wszystkim do słów pozdrowienia anielskiego (Łk 1,28), św. Elżbiety podczas jej nawiedzenia (Łk 1,42) oraz do obecności Maryi pod krzyżem (J,19-26-27). W drugiej części rozważana jest szczególna rola Maryi w życiu Kościoła, ze szczególnym podkreśleniem tematyki jedności i troski o ubogich. W części trzeciej papież wypowiada się o pośrednictwie Maryi w relacji człowieka z Bogiem, o jej macierzyństwie i o konieczności upodabniania się do niej przez Kościół. Na koniec tej części papież tłumaczy ideę mającego się wkrótce rozpocząć Roku Maryjnego (1987-1988).

</doc>
<doc id="463967" url="https://pl.wikipedia.org/wiki?curid=463967" title="Charybda">
Charybda

Charybda (gr. "Chárybdis") – w mitologii greckiej jeden z dwóch potworów morskich (drugim była Skylla) czyhających na żeglarzy po obu stronach cieśniny, lokalizowanej jako Cieśnina Mesyńska lub w okolicach przylądka Skylla w północno-zachodniej Grecji.
Charybda była córką Posejdona i Gai. Za chciwość i żarłoczność została zamieniona przez Zeusa w potwora wchłaniającego, a następnie wypluwającego masy wody morskiej wraz z okrętami.
Scylla i Charybda występują w "Odysei" Homera. Odyseusz, za radą Kirke, unika Charybdy, płynąc bliżej Scylli. Udaje mu się przepłynąć pomiędzy nimi, ale Scylla porywa sześciu członków jego załogi. Później Odyseusz będąc sam, płynie niedaleko Charybdy, a utonięcia unika przez złapanie się figowego konaru.
Od imion potworów pochodzi wyrażenie "znaleźć się między Scyllą i Charybdą", oznaczające sytuację bez wyjścia.

</doc>
<doc id="463970" url="https://pl.wikipedia.org/wiki?curid=463970" title="Siarczek potasu">
Siarczek potasu

Siarczek potasu, – nieorganiczny związek chemiczny z grupy siarczków, sól kwasu siarkowodorowego i potasu. Występuje w postaci bezwodnej i pentahydratu.
Otrzymywanie.
Laboratoryjnie siarczek potasu można otrzymać w reakcji potasu z siarką w ciekłym amoniaku. Można go również otrzymać poprzez redukcję siarczanu potasu w wysokiej temperaturze:
Właściwości.
Bezwodny siarczek potasu tworzy bezbarwne, regularne kryształy, a pentahydrat – rombowe. Ma charakterystyczny zapach siarkowodoru. Zanieczyszczony siarczek potasu ma barwę od żółtawej do żółtoczerwonej. Jest niestabilny i może wybuchnąć w wyniku wstrząsu lub gwałtownego ogrzewania. Roztwory wodne wykazują silny odczyn zasadowy wskutek hydrolizy:
Siarczek potasu rozkłada się łatwo pod wpływem powietrza z utworzeniem tiosiarczanu potasu:

</doc>
<doc id="463971" url="https://pl.wikipedia.org/wiki?curid=463971" title="Anne Kremer">
Anne Kremer

Anne Kremer (ur. 17 października 1975 w Luksemburgu) – luksemburska tenisistka.
Kariera tenisowa.
Występy na arenie międzynarodowej rozpoczęła już w wieku szesnastu lat, w 1991 jednak nie osiągała w nich znaczących sukcesów oprócz kilku zwycięstw w turniejach ITF. W 1995 zadebiutowała w turnieju głównym imprezy WTA w Los Angeles, gdzie pokonując rywalki w eliminacjach i Izraelkę Annę Smasznową w pierwszym pojedynku doszła do drugiej rundy.
We wrześniu 1998 otrzymała status profesjonalny. Jest zawodniczką praworęczną z oburęcznym backhandem. Pierwszym turniejem, w którym zagrała jako zawodowa tenisistka był bardzo udany US Open. Dochodząc do drugiej rundy wygrała z rywalkami eliminacyjnymi i z Indonezyjką Yayuk Basuki. W tym roku zwyciężyła także w prestiżowym turnieju ITF w amerykańskim Albuquerque grając jako kwalifikantka. Rok później w Tajlandii – w Pattayi przegrała w finale ze wschodzącą wówczas bułgarską gwiazdą – Magdaleną Maleewą. Na pierwsze zwycięstwo nie musiała czekać długo – do stycznia 2000 – kiedy to zwyciężyła w australijskim Auckland. W tymże roku doszła także do ćwierćfinału w Toronto podczas Du Maurier Open i zwyciężyła w Pattaya.
Przez kolejny rok podtrzymywała wysoką formę, która wzrosła w 2002 kiedy po odpadnięciu w drugiej rundzie w Stanford wkroczyła do czołowej dwudziestki rankingu WTA. Jednak jej największym sukcesem w tamtych latach był półfinał imprezy w Amelia Island, gdzie po pokonaniu Francuzek Amélie Mauresmo i Sandrine Testud przegrała z Venus Williams.
W turniejach wielkoszlemowych występowała już od 1996 roku, kiedy to zagrała w pierwszej rundzie Wimbledonu. Czterokrotnie grała w drugiej rundzie Australian Open (ostatnio w 2003). W 2002 r. w trzeciej rundzie French Open. Na tym samym etapie grała dwukrotnie w Wimbledonie. W latach 1998–2000 swój udział w US Open kończyła na drugiej rundzie.
Trzykrotnie reprezentowała Luksemburg na igrzyskach olimpijskich: w 1996 2000 i 2004.
W 2014 roku po udziale w turnieju WTA w Luksemburgu zakończyła karierę.
Życie prywatne.
Jej coachem jest Henri Faberga. Należy do zawodniczek, które lubią grać na kortach twardych lub trawiastych. Ojciec, Jean, jest inżynierem. Matka, Ginette, nauczycielką wychowania fizycznego. Jej brat, Gilles, również zajmuje się zawodowo tenisem ziemnym (na razie w gronie juniorów). Mówi biegle w języku angielskim, francuskim, niemieckim i luksemburskim, a w przyszłości planuje zajmować się tłumaczeniem.

</doc>
<doc id="463975" url="https://pl.wikipedia.org/wiki?curid=463975" title="Wiązki przewodzące">
Wiązki przewodzące

Wiązki przewodzące, wiązki łykodrzewne, wiązki sitowo-naczyniowe – pasma tkanki przewodzącej u roślin naczyniowych, składające się z łyka i drewna. Ich system rozciąga się od korzeni do łodyg i liści. Łyko składa się z żywych komórek, jego zadaniem jest przewodzenie asymilatów od organów asymilujących do całej rośliny. Drewno składa się z komórek martwych i przewodzi wodne roztwory soli mineralnych od korzenia do liści, pełni ponadto funkcje wzmacniające.
Rodzaje wiązek przewodzących.
Układ drewna i łyka tworzących wiązkę przewodzącą może być różny. Wyróżniane są następujące rodzaje wiązek przewodzących:
W niektórych wiązkach pomiędzy warstwą drewna i łyka pozostaje niezróżnicowane prokambium. Takie wiązki nazywane są wiązkami otwartymi. Jeśli całe prokambium uległo zróżnicowaniu w drewno i łyko wiązki nazywane są wiązkami zamkniętymi.
Układ wiązek w organach.
W korzeniu układ łyka i drewna jest najczęściej naprzemianległy, a w łodydze naprzeciwległy. W liściach wiązki tworzą żyłki liściowe. U jednoliściennych wiązki przewodzące są rozproszone w miękiszu zasadniczym łodygi lub tworzą kilka pierścieni w części zewnętrznej organu. Taki układ nazywane jest ataktostelą. U nagonasiennych i dwuliściennych wiązki przewodzące ułożone są najczęściej wokół rdzenia zbudowanego z tkanki miękiszowej i przedzielone taką samą tkanką. Tkanka miękiszowa pomiędzy wiązkami nazywana jest promieniami rdzeniowymi, a układ to walec osiowy typu eusteli.
W korzeniach występują zwykle wiązki promieniste (radialne), o naprzemiennym układzie drewna i łyka, rozdzielonych pasmami miękiszu. W liściach wiązki przewodzące tworzą unerwienie liścia.

</doc>
<doc id="463979" url="https://pl.wikipedia.org/wiki?curid=463979" title="Michaëlla Krajicek">
Michaëlla Krajicek

Michaëlla Krajicek (ur. 9 stycznia 1989 w Delfcie) – holenderska tenisistka, ćwierćfinalistka Wimbledonu z roku 2007.
Już jako juniorka osiągnęła znaczące sukcesy: zwyciężyła w turnieju singla juniorek na US Open 2004, a rok wcześniej była finalistką tej imprezy. Z kolei na Roland Garros triumfowała w juniorskim deblu w 2004 w parze z Kateřiną Böhmovą. Rok ten zakończyła na 1. miejscu światowego rankingu juniorek.
Kariera tenisowa.
Od 2005 roku zaczęła regularnie występować w turniejach cyklu WTA Tour i mimo młodego wieku zdążyła już wygrać trzy z nich, pierwszy w Taszkencie.
Na początku 2006, w parze z Peterem Wesselsem była bliska sięgnięcia po Puchar Hopmana, jednak ostatecznie ulegli w finale parze amerykańskiej Lisa Raymond, Taylor Dent. Kilka dni później, w wielkoszlemowym Australian Open, Krajicek doszła po raz pierwszy do 3. rundy, gdzie odpadła z późniejszą triumfatorką, Amélie Mauresmo, poddając mecz po przegranym pierwszym secie, z powodu udaru słonecznego.
Rok ten był przełomowy w karierze młodej Holenderki, która zdobyła kolejne dwa tytuły w grze pojedynczej (między innymi w ojczystym ’s-Hertogenbosch, w finale z Dinarą Safiną). W Miami pokonała Lucie Šafářovą. Kolejne występy wielkoszlemowe kończyła jednak już na pierwszej rundzie. Lepszy wynik odnotowała na hali w Stuttgarcie, przegrywając z finalistką Tatianą Golovin w ćwierćfinale. Na koniec sezonu doszła do półfinału w Hasselt, pokonując kolejno Marę Santangelo, Caroline Maes i Anę Ivanović, ulegając dopiero Kai Kanepi. Bilans meczów w roku 2006 to 27 wygranych i 18 przegranych. W grze podwójnej wygrała turnieje w Palermo i Budapeszcie, ponadto była w finale w Antwerpii.
Sezon 2007 nie zaczął się dla pierwszej rakiety Holandii obiecująco. W czterech pierwszych startach wygrała zaledwie jedno spotkanie przeciwko Martinie Müller w Antwerpii. Następnie kilka razy zakończyła występ na drugiej rundzie, by dojść do ćwierćfinału w Charleston (wygrała z najwyżej rozstawioną Nicole Vaidišovą, ograła też Sybille Bammer). W kilku kolejnych występach, między innymi na French Open, trafiała we wczesnych fazach na siostry Williams, z którymi przegrywała. Prawdziwie udany był dla Michaelli sezon na trawie, bo choć rozpoczęła go porażką w pierwszej rundzie w Birmingham, to zwieńczyła ćwierćfinałem Wimbledonu (pokonała Annę Czakwetadze, Laurę Granville, uległa późniejszej finalistce Marion Bartoli). Jest to jej najlepszy wynik w zawodowej karierze tenisowej. W grze podwójnej na Wimbledonie w parze z Agnieszką Radwańską doszły do trzeciej rundy.
Życie prywatne.
Jest przyrodnią siostrą zwycięzcy Wimbledonu 1996 - Richarda Krajicka. Obecnie związana z niemieckim tenisistą Martinem Emmrichem. Para zaręczyła się podczas turnieju w ’s-Hertogenbosch.

</doc>
<doc id="463980" url="https://pl.wikipedia.org/wiki?curid=463980" title="Ostrów Wielkopolski (stacja kolejowa)">
Ostrów Wielkopolski (stacja kolejowa)

Ostrów Wielkopolski – stacja kolejowa kategorii dworca regionalnego w Ostrowie Wielkopolskim, w województwie wielkopolskim.
Pasażerowie.
W roku 2017 wymiana pasażerska wyniosła 1,06 mln osób (2,9 tys. dziennie), co dało jej 83. miejsce w Polsce.
W roku 2018 stacja obsługiwała 3,8 tys. pasażerów na dobę (łącznie 1,39 mln osób).
W roku 2019 wymiana pasażerska wyniosła 1,5 mln osób (4,1 tys. dziennie), co dało jej 68. miejsce w Polsce.
W roku 2020 wymiana pasażerska wyniosła 915 tys. osób (2,5 tys. dziennie), co dało jej 66. miejsce w Polsce.
W roku 2021 wymiana pasażerska wyniosła 1,06 mln osób (2,9 tys. dziennie), co dało jej 69. miejsce w Polsce.
Historia.
Stację wybudowano w 1875 na pierwotnie jednotorowej linii kolejowej Poznań–Kluczbork (linia uruchomiona 10 grudnia tego samego roku, dł. 200,9 km) przez Towarzystwo Poznańsko-Kluczborskiej Kolei Żelaznej. Nosiła wówczas nazwę Ostrowo. W 1884 roku linia została wykupiona przez państwo pruskie, a przed 1899 rokiem rozbudowaną ją do dwutorowej. 1 października 1888 stała się stacją węzłową dzięki budowie trasy Leszno - Krotoszyn - Ostrów (dobudowano wówczas peron III). Kolejnymi odnogami linii kluczborskiej były ciągi: do Skalmierzyc (budowany na koszt powiatu w latach 1895-96, do linii dwutorowej rozbudowany w 1912) i do Odolanowa (1 października 1909, z przedłużeniem rok później do Grabowna Wielkiego). W latach 1906 - 1922 przez węzeł kursowały pociągi relacji Warszawa - Poznań, a od 1910 Warszawa-Wrocław. 
W latach 1905-6 nad linią przerzucono Most Odolanowski oraz zmieniono przebieg linii do Skalmierzyc i Rosji (dotychczasowy tor przez ul. Raszkowską stał się bocznicą przemysłową, a linię poprowadzono obecną ul. Osadniczą i dalej jak wcześniej Torową). W czasie okupacji hitlerowskiej przebudowano całkowicie stację (układ i liczbę torów, nowe nastawnie). W 1941-42 przebudowano tory przy ulicy Kościuszki i zbudowano wiadukt na Parkowej. Postawiono nowy Most Odolanowski i poszerzono Most Krotoszyński. W 1942-43 zlikwidowano tory na obecnych ul. Osadniczej i Torowej, a linię do Skalmierzyc przeniesiono za północne granice miasta w okolice Starego Stawu. Zlikwidowano też wiadukt między dzisiejszymi ul. Spichrzową a Młyńską.
W 1920 r. stację przemianowano na Ostrów Wielkopolski, którą, z krótką wojenną przerwą, nosi do dzisiaj. Wszystkie linie wychodzące ze stacji zelektryfikowano w latach 1973-1987.
20 kwietnia 1919 roku przez Ostrów Wielkopolski przejeżdżał pociąg z Armią gen. Hallera. Uroczyste powitanie żołnierzy na pierwszej polskiej stacji zostało utrwalone na najstarszym zachowanym ostrowskim filmie.
Dworzec wybudowany w 1875 r. według kierownictwa DOKP nie spełniał wymogów dynamicznie rozwijającego się miasta i narastających przewozów pasażerskich i towarowych, dlatego w 1966 r. powstał projekt całkowitej przebudowy dworca, przylegających pomieszczeń i obszernego placu przed budynkiem. Całkowicie została zmieniona bryła budynku w niczym nie przypominająca dawnego. Nowy modernistyczny budynek zaprojektowany został przez Kazimierza Serowskiego. Zostały zbudowane poczekalnie, cześć gastronomiczna i administracyjna. Otaczające budynek budowle z muru pruskiego zostały rozebrane, a w ich miejsce wybudowano nowe, w których zlokalizowano m.in. stołówkę dla pracowników kolejowych i ich rodzin. Z lewej strony budynku zostały wybudowane pomieszczenia poczty. Całkowitą modernizację przeszedł tunel peronowy, wiaty peronowe oraz w 2016 roku wszystkie perony. Przebudowano całkowicie plac przed dworcem i zmieniono oświetlenie. Zmodernizowany dworzec posiada kubaturę 11.200 m3
Stacja dzieli się na dwie części: osobową i towarową. Posiada dwie parowozownie i wagonownię. W pobliżu stoi, nieużywana obecnie, wieża wodna z 1912 r. Perony zadaszone są wiatami. Na stacji używane są semafory świetlne.

</doc>
<doc id="463991" url="https://pl.wikipedia.org/wiki?curid=463991" title="Michael Rösch">
Michael Rösch

Michael Rösch (ur. 4 maja 1983 w Pirnie) – biathlonista niemiecki, od sezonu 2013/2014 reprezentant Belgii, mistrz olimpijski, trzykrotny medalista mistrzostw świata.
Życiorys.
Jest synem Eberharda, reprezentanta NRD w biathlonie, dwukrotnie klasyfikowanego w czołowej trójce klasyfikacji Pucharu Świata, mistrza świata w sztafecie. Kontynuując tradycje rodzinne Michael Rösch rozpoczął treningi biatlonowe w wieku 9 lat i znalazł się w kadrze juniorskiej Niemiec, sięgając po cztery tytuły mistrza świata juniorów: w sztafecie na MŚJ w Chanty-Mansyjsku (2001), MŚJ w Ridnaun (2002) i MŚJ w Haute Maurienne (2004) oraz w sprincie na MŚJ w Kościelisku (2003).
W Pucharze Świata zadebiutował 27 lutego 2004 roku w Lake Placid, zajmując 45. miejsce w sprincie. Pierwsze punkty wywalczył dwa dni później, zajmując 30. miejsce w biegu pościgowym. Na podium zawodów tego cyklu po raz pierwszy stanął 15 grudnia 2005 roku w Osrblie, kończąc rywalizację w biegu indywidualnym na trzeciej pozycji. Wyprzedzili go jego rodak Sven Fischer i Rosjanin Maksim Czudow. W kolejnych startach jeszcze osiem razy stawał na podium, odnosząc dwa zwycięstwa: 15 stycznia 2006 roku w Ruhpolding wygrał bieg pościgowy, a 15 marca 2007 roku w Chanty-Mansyjsku był najlepszy w sprincie. Najlepsze wyniki osiągnął w sezonie 2005/2006, kiedy zajął piąte miejsce w klasyfikacji generalnej.
Dzięki rezultatom z początku sezonu 2005/2006 znalazł się w niemieckiej kadrze na igrzyska olimpijskie w Turynie, gdzie wraz z Michaelem Greisem, Ricco Großem i Svenem Fischerem zdobył złoty medal w sztafecie. W startach indywidualnych zajął 10. miejsce w biegu masowym i 42. w biegu indywidualnym.
W 2007 roku Groß, Rösch, Fischer i Greis zdobyli brązowy medal w sztafecie podczas mistrzostw świata w Anterselvie. Wynik ten Niemcy z Röschem w składzie powtórzyli na mistrzostwach świata w Östersund w 2008 roku i rozgrywanych rok później mistrzostwach świata w Pjongczang. Zajął także czwarte miejsce w sztafecie mieszanej podczas mistrzostw świata w Pokljuce w 2006 roku, startując z Andreasem Birnbacherem, Kati Wilhelm i Andreą Henkel. Był też między innymi piąty w sprincie na MŚ 2008 i w biegu pościgowym podczas MŚ 2009.

</doc>
<doc id="463992" url="https://pl.wikipedia.org/wiki?curid=463992" title="Muzeum Bambrów Poznańskich">
Muzeum Bambrów Poznańskich

Muzeum Bambrów Poznańskich – muzeum poświęcone kulturze i historii Bambrów poznańskich, zlokalizowane w Poznaniu, w budynku przy ul. Mostowej na Grobli, w bezpośrednim sąsiedztwie Muzeum Etnograficznego.
Zbudowane głównie staraniem Towarzystwa Bambrów Poznańskich i prof. Marii Paradowskiej. Otwarte w listopadzie 2003. W początkowym okresie istnienia muzeum niejasny był jego los, gdyż obciążone było długiem wobec wykonawcy robót budowlanych.
Obecnie Muzeum Bambrów Poznańskich jest również siedzibą Towarzystwa Bambrów Poznańskich.
Muzeum jest wpisane do wykazu muzeów, prowadzonego przez ministra właściwego do spraw kultury i ochrony dziedzictwa narodowego, zgodnie z art. 5b ustawy z dnia 21 listopada 1996 r. o muzeach.
Ekspozycja.
Zawiera głównie zbiory zgromadzone przez wiele lat (1 500 eksponatów) przez towarzystwo oraz oddane w depozyt przez poznańskie rodziny bamberskie. W ramach wystawy stałej prezentowany jest dom bamberski z XIX w. z wyposażeniem.
Kapliczka Chrystusa Frasobliwego.
Kapliczka usytuowana na skwerze, blisko wejścia do budynku muzeum. Postawiona w 2003, a 29 listopada tegoż roku, podczas ceremonii otwarcia muzeum, poświęcona przez arcybiskupa poznańskiego Stanisława Gądeckiego. Ustawiona na czworobocznym cokole, nakryta dwuspadowym daszkiem pokrytym dachówką. We wnęce górnej części kapliczki, za ozdobną kratą, umiejscowiona jest polichromowana rzeźba Chrystusa Frasobliwego autorstwa rzeźbiarza Krzysztofa Jakubika. W dolnej części wnęka na kwiaty. Fundatorem jest firma Posbau S.A., wykonawca budynku muzeum. Wzorowana na dawniejszych kapliczkach bamberskich, wznoszonych na terenach podpoznańskich wsi.

</doc>
<doc id="463994" url="https://pl.wikipedia.org/wiki?curid=463994" title="Bruzdobrzuchy">
Bruzdobrzuchy

Bruzdobrzuchy (Solenogastres), bruzdonogi (Neomeniomorpha) – podgromada bezpłytkowców (Aplacophora). Są to wydłużone, robakowatego kształtu mięczaki morskie o ciele obłym, z podłużną bruzdą na stronie brzusznej i słabo wyodrębnioną, szczątkową głową. Ciało dwubocznie symetryczne, zwykle od 3 do 30 mm długości. Brak muszli, a płaszcz wytwarza pokrywający całe ciało oskórek, w którym tkwią drobne igiełki wapienne (spikule). W gardzieli mają tarkę, a jelito środkowe ma seryjnie rozmieszczone wyrostki. Oddychają całą powierzchnią ciała, nie posiadają ktenidiów. Są obojnakami o parzystym gruczole płciowym. Rozmnażanie i rozwój jest słabo poznane.
Są to organizmy żyjące w morzach, ryjące w dnie i polujące na drobne zwierzęta zamieszkujące osad.
Budowa ciała.
Ciało – o długości od 0,8 mm do 30 cm – jest silnie wydłużone i obłe. Wzdłuż jego brzusznej strony ciągnie się wąska rynienka, łącząca się przy końcu ciała z komorą płaszczową, nazywaną też komorą odbytową, bo do niej uchodzi przewód pokarmowy i przewody gruczołów płciowych. Komora ta jest przesunięta na brzuszną stronę ciała. U niektórych gatunków rynienka nie dochodzi do komory płaszczowej. Rynienka i komora płaszczowa są u bruzdonogów jedynymi pozostałościami jamy płaszczowej, która uległa uwstecznieniu. Za otworem gębowym rynienka brzuszna rozszerza się, tworząc wysłane rzęskami zagłębienie. Nad otworem gębowym leży przedsionkowy narząd zmysłowy. Środkiem dna rynienki ciągnie się listewkowaty fałd. Jest on pozostałością nogi. U niektórych nawet ten fałd ulega zanikowi. Rynienka, która jest orzęsiona, zwłaszcza po bokach listewki nożnej, tworzy za otworem gębowym orzęsione zagłębienie. U niektórych przebiega wzdłuż grzbietu krawędź, niekiedy karbowana. Na grzbietowej stronie, przed końcem ciała, obecny jest w zagłębieniu narząd grzbietowy. Całe ciało oprócz listewki nożnej jest pokryte oskórkiem wydzielanym przez płaszcz. Dwie warstwy mięśni płaszczą są z oskórkiem silnie zespolone, przez długie złożone z kilku komórek brodawki nabłonkowe, które wnikają do oskórka. Inne brodawki nabłonka wytwarzają wapienne igiełki. Umięśnienie ciała tych mięczaków jest słabo rozwinięte, a niekiedy zredukowane. Do rynienki brzusznej uchodzą liczne gruczoły. Tylne z nich wydzielają śluz ułatwiający poruszanie.
Układ pokarmowy.
Otwór gębowy położony jest na przednim końcu ciała i jest nieco przesunięty na spodnią stronę. Niekiedy znajduje się na dnie zagłębienia atrialnego i prowadzi do gardzieli opatrzonej tarką, której niekiedy brak. Budowa przedniego odcinka jelita jest rozmaita i zależy od rodzaju pobieranego pokarmu. Często jest on silnie umięśniony i może być wynicowany na zewnątrz. Formy wolnożyjące są polifagami, zjadające różnorodny pokarm, albo nekrofagami, o dobrze wykształconej tarce, wykazującej kilka typów budowy. Formy pasożytujące na koloniach jamochłonów nie mają tarki, a przednia część jelita jest przystosowana do wysysania zdobyczy. W jelicie pobrany pokarm miesza się z enzymami wydzielanymi przez gruczoły (niekiedy gruczoły te produkują jad). Jelito przednie przechodzi w obszerne i workowate jelito środkowe. Na granicy tych dwóch części jelita jest często okrężny zwieracz. Na grzbietowej stronie jelit środkowego obecna jest ślepa, zwrócona ku przodowi wypuklina, a z boków kilka mniejszych. U niektórych bruzdonogów cząstki pokarmu są wchłaniane przez kosmki jelita środkowego, a potem trawione intercellularnie. U innych występują w tej części jelita specjalne komórki, segregujące cząstki pokarmowe i inne, które je wchłaniają. Krótkie jelito proste kończy się odbytemw górnej części komory płaszczowej.
Układ wydalniczy.
Jak dotąd nie zauważono u bruzdonogów tego układu. Jego rolę prawdopodobnie spełniają komórki jelita środkowego oraz leukocyty.
Układ oddechowy.
U bruzdonogów grzebykowate skrzela uległy zanikowi. U wielu form jednak rozwinęły się zastępcze narządy oddechowe jako fałdy, listewki, wypukłości, wyrostki tylnej ścianki komory płaszczowej. Twory te pokryte są rzęskami, których to ruch doprowadza do komory świeżą wodę i ułatwi pobieranie z niej tlenu. Z silnie ukrwionych wyrostków oddechowych utleniona krew dociera do serca i dzięki jego skurczom zostaje rozprowadzana po zatokach jamy ciała. Te bruzdonogi, które nie posiadają wyrostków oddechowych, ich rolę spełnia pokryta rzęskami tylna ścianka komory płaszczowej.
Układ krążenia.
Ośrodkiem tego układu jest serce umieszczone w osierdziu nad jelitem końcowym. Przed komorą obecny jest przedsionek. Od strony głowy łączy się z sercem zatoka grzbietowa, którą krew płynie w głowowe okolice ciała. Natomiast ku tyłowi ciągnie się ponad bruzdą brzuszną zatoka brzuszna. Tylko serce ma własną ściankę utworzoną z mięśni, poza nim krew krąży w zatokach. Krew jest u nich barwy żółtawej. Jej komórki są zróżnicowane na leukocyty na czerwone krwinki wiążące tlen
Systematyka.
Znanych jest około 240 gatunków bruzdobrzuchów. Zgrupowano je w rzędach:

</doc>
<doc id="463995" url="https://pl.wikipedia.org/wiki?curid=463995" title="Francisco Pavón">
Francisco Pavón

Francisco Pavón Barahona (ur. 9 stycznia 1980 w Madrycie) - piłkarz, od początku kariery związany z Realem Madryt. W lidze zadebiutował 6 października 2001 w meczu przeciwko Athletic Bilbao.
Ciekawostki.
Francisco Pavón jest często kojarzony z polityką kadrową Realu Madryt "Zidanes i Pavones". Strategią prezesa Realu, Florentino Péreza było sprowadzanie do klubu wielkich gwiazd piłki nożnej, które w zamierzeniu miały osiągać sukcesy razem z utalentowanymi wychowankami. W praktyce okazało się jednak, że klub kupował wyłącznie graczy ofensywnych zaniedbując obronę i rezerwy, co często niekorzystnie wpływało na wyniki sportowe. Kontrast między "Zidanes" (od nazwiska Zinedina Zidana) a "Pavones" był na tyle wyraźny, że Pavón stało się raczej synonimem gracza o przeciętnych umiejętnościach, nie odgrywającego kluczowej roli w swojej drużynie.

</doc>
<doc id="463997" url="https://pl.wikipedia.org/wiki?curid=463997" title="Michael Roesch">
Michael Roesch



</doc>
<doc id="464002" url="https://pl.wikipedia.org/wiki?curid=464002" title="Francisco Pavon">
Francisco Pavon



</doc>
<doc id="464004" url="https://pl.wikipedia.org/wiki?curid=464004" title="Monarchia stanowa">
Monarchia stanowa

Monarchia stanowa – forma ustroju politycznego, charakterystyczna dla schyłkowego okresu średniowiecza, związana z wyodrębnieniem się zróżnicowanych grup społecznych (stanów). Władza monarchy, dotąd patrymonialnego, została ograniczona na rzecz stanów, szczególnie rycerstwa i duchowieństwa, niekiedy mieszczaństwa. Udział stanów w rządach był realizowany przez reprezentację w zgromadzeniach stanowych (późniejsze parlamenty) i różne formy samorządu.
W czasach nowożytnych monarchia stanowa straciła rację bytu. W większości państw europejskich monarchowie zwiększali stopniowo swoją władzę, co doprowadziło do powstania monarchii absolutnych, a tylko w nielicznych (Polska, Anglia) parlamenty zdołały zachować swe uprawnienia, a nawet powiększyć je.
Monarchia stanowa we Francji.
Okres monarchii stanowej we Francji przypada na XIV i XV w. Ukształtowała się ona w wyniku wyodrębnienia się w poprzedzającym ją okresie rozdrobnienia feudalnego trzech stanów – rycerstwa, duchowieństwa oraz tzw. stanu trzeciego (mieszkańcy miast i wolni chłopi) oraz współdziałania królów z dynastii Kapetyngów, a później Walezjuszów z tymi stanami w procesie jednoczenia ziem francuskich. Za początek okresu francuskiej monarchii stanowej uznaje się rok 1302, kiedy Stany Generalne zostają zwołane po raz pierwszy przez króla Filipa IV. Okres ten trwa do roku 1484. Od 1484 znacznie ograniczono rolę Stanów Generalnych, a zaczęto posługiwać się częściej Zgromadzeniem Notabli. W skład tego ostatniego wchodziły zasadniczo tylko osoby zaproszone przez monarchę. 
W aparacie państwowym, wcześniej zdominowanym przez rycerstwo jako królewskich wasali, wzrosło znaczenie wykształconych na uczelniach wyższych (w szczególności w znajomości prawa rzymskiego) przedstawicieli drobnej szlachty i miejskiego patrycjatu – legistów. Oni też na bazie prawa rzymskiego opracowali nowe koncepcje prawnoustrojowe kształtującej się monarchii stanowej, które zastąpiły wcześniejsze zasady monarchii patrymonialnej, a także przyczyniły się do zjednoczenia państwa.
Cechy ustrojowe francuskiej monarchii stanowej:
Monarchia stanowa w Polsce.
W Polsce monarchia stanowa powstała w typowy dla krajów europejskich sposób tzn. na drodze współdziałania władców z przedstawicielami stanów w trakcie jednoczenia państwa polskiego. A więc powstanie monarchii stanowej w Polsce wiąże się ze zjednoczeniem państwa i przezwyciężeniem rozbicia dzielnicowego. Monarchia stanowa w Polsce trwała od 1320 roku (koronacja Władysława Łokietka 20 stycznia) do roku 1795 (utracenie niepodległości przez Rzeczpospolitą).
Koncepcja Korony Królestwa Polskiego.
Wiodąca zasada ustrojowa (patrymonialna) została zastąpiona przez nową wiodącą zasadę ustrojową, jaką była koncepcja Korony Królestwa Polskiego. Symbolem władzy państwowej stają się regalia (insygnia koronacyjne). Podstawa terytorialna koncepcji Korony Królestwa Polskiego obejmowała ziemie polskie zjednoczone przez Władysława Łokietka i Kazimierza Wielkiego, a więc ziemie wchodzące w skład państwa, ale oprócz tego koncepcja korony Królestwa Polskiego obejmowała również ziemie historycznie polskie (tzn. takie ziemie, które kiedyś wchodziły w skład Królestwa Polskiego, a teraz nie było ich w zjednoczonym królestwie) oraz ziemie etnicznie polskie (tzn. ziemie, na których mieszkała ludność mówiąca po polsku). Chodziło tu głównie o Pomorze, Śląsk i Mazowsze. W skład koncepcji korony Królestwa Polskiego wchodziły 3 zasady wewnętrzne:
Zgromadzenia stanowe w Polsce.
W okresie monarchii stanowej w Polsce, w odróżnieniu od pozostałych państw Europy, brak było jednolitego organu władzy ustawodawczej, który byłby przedstawicielem stanowym (we Francji stałym organem były Stany Generalne, a w Anglii – Parlament). Od I połowy XIV do połowy XV wieku można wyliczyć kilka organów, które spełniały rolę przedstawicielstwa społeczeństwa i z którymi władca musiał się liczyć:
Wywodziły się z wieców feudalnych. Były one zwoływane przez monarchę w razie potrzeby. Nie miały więc cyklicznego sposobu zwoływania i nie miały też określonego składu. Te zjazdy były zwoływane albo dla całego państwa, albo dla poszczególnych prowincji. Przykładem takiego zjazdu jest zjazd w Sulejowie (1318). Zwołał go Władysław Łokietek, aby uzyskać poparcie w swoich staraniach o koronację.
W monarchii stanowej sejm walny nie miał ściśle określonego składu, ale z reguły pojawiali się tam zaproszeni przez władcę urzędnicy, a także wyżsi dostojnicy kościelni oraz niekiedy przedstawiciele największych polskich miast. Sejmy walne były zwoływane nieregularnie w razie potrzeby i nie miały ściśle określonych kompetencji, ale zajmowały się najważniejszymi sprawami państwa zarówno w dziedzinie polityki zagranicznej jak i najważniejszymi sprawami wewnętrznymi w tym np. spisywanie i porządkowanie prawa.
Pojawiają się one najpóźniej, na przełomie XIV i XV wieku. Ich cechą charakterystyczną był fakt, że w ich skład wchodziła wyłącznie szlachta. Sejmiki rozwinęły się w I Rzeczypospolitej.
Etapy monarchii stanowej w Polsce.
Okres monarchii stanowej w Polsce można podzielić na 3 etapy.
Pierwsze 50 lat monarchii stanowej to wyraźna przewaga władzy królewskiej nad przedstawicielstwem stanowym. Korona królewska pozostawała dziedziczna, a na tronie zasiadali Piastowie (Władysław Łokietek i jego syn Kazimierz Wielki).
Po roku 1370 nastąpiło osłabienie władzy królewskiej, gdyż na tronie pojawili się przedstawiciele nowych dynastii. Najpierw była to dynastia Andegawenów (Ludwik Węgierski i jego córka Jadwiga), zaś potem przedstawiciele Jagiellonów (Władysław Jagiełło i jego dwaj synowie: Władysław Warneńczyk i Kazimierz IV Jagiellończyk). Królowie z nowych dynastii zabiegali o zyskanie poparcia stanów i dlatego szli na ustępstwa. Nadawali przywileje głównie najsilniejszemu ze stanów – szlachcie, nie przywiązując uwagi do potrzeb innych stanów, zatem już w okresie monarchii stanowej obserwujemy wzrost znaczenia szlachty i stopniowe osłabienie duchowieństwa i mieszczaństwa na skutek nierównomiernego rozłożenia przywilejów.
Okres, kiedy szlachta osiągnęła, poprzez nadania przywilejów i praw dla tego stanu, ogromne wpływy i władzę w państwie. Wraz z upływem czasu król tracił swoją władzę. Dochodziło do decentralizacji władzy królewskiej i państwowej. Ostatni Jagiellonowie (Zygmunt Stary i Zygmunt August) wciąż posiadali stosunkowo dużą władzę, jednak władza następnych królów elekcyjnych była bardzo ograniczona.
Najważniejsze przywileje z okresu monarchii stanowej
Przywilej cerekwicko-nieszawski.
Jest to przywilej szlachecki nadany przez Kazimierza Jagiellończyka na początku wojny trzynastoletniej w 1454 roku. Jego celem było uzyskanie od szlachty wsparcia w wojnie. Zgodnie z tym przywilejem król mógł zwołać pospolite ruszenie, nakładać nowe podatki, stanowić nowe prawo i decydować o wojnie i pokoju tylko za zgodą sejmików szlacheckich. Od tego momentu najważniejsze decyzje zależały od organów czysto szlacheckich. Dlatego też nadanie przywileju cerekwicko-nieszawskiego uważa się za koniec monarchii stanowej i początek Rzeczypospolitej Szlacheckiej w Polsce. Od tego momentu król nie musiał liczyć się z pozostałymi stanami.

</doc>
<doc id="464007" url="https://pl.wikipedia.org/wiki?curid=464007" title="Nowodwory (osiedle w Warszawie)">
Nowodwory (osiedle w Warszawie)



</doc>
<doc id="464017" url="https://pl.wikipedia.org/wiki?curid=464017" title="Kiła wrodzona">
Kiła wrodzona

Kiła wrodzona – zakażenie krętkiem "Treponema pallidum" może nastąpić w każdym okresie ciąży, ale zmiany charakterystyczne dla kiły wrodzonej obserwuje się w przypadku zakażenia po 4 miesiącu ciąży, gdy zaczyna rozwijać się układ odpornościowy płodu. Wynika z tego, że patogeneza kiły wrodzonej zależna jest bardziej od odpowiedzi immunologicznej gospodarza niż od bezpośredniego szkodliwego wpływu "T. pallidum". Ryzyko zakażenia płodu przez matkę chorą na kiłę wczesną wynosi 75–95% i zmniejsza się do około 35% jeżeli choroba trwa ponad 2 lata. Niewielkie ryzyko infekcji płodu dotyczy matek chorych na kiłę późną i utajoną. Natomiast zastosowanie odpowiedniego leczenia u matek przed 16 tygodniem ciąży powinno zapobiec zakażeniu płodu. Brak leczenia kiły u ciężarnej w 40% przypadków doprowadzi do śmierci płodu (częściej dochodzi do urodzeń martwych niż poronień), wcześniactwa, śmierci w okresie okołonoworodkowym lub rozwinięcia się objawów kiły wrodzonej. Przeprowadzone badania retrospektywne ujawniły, że u matek chorujących na kiłę ponad 2 lata 21% ciąż zakończyło się poronieniem lub urodzeniem martwego noworodka, 13% urodzeniem dziecka, która zmarło w pierwszych 2 miesiącach życia, 43% urodzeniem noworodka z cechami kiły wrodzonej a 23% urodzeniem zdrowego dziecka.
Jak z powyższych danych wynika, najczęściej spotykaną sytuacją jest noworodek bez klinicznych cech choroby, ale z dodatnimi testami w kierunku kiły.
W chwili obecnej uważa się, że wykonywanie testów w kierunku kiły we wczesnej ciąży jest uzasadnione ekonomicznie i zalecane wśród rutynowych badań w przebiegu ciąży.
W grupach wysokiego ryzyka badania przesiewowe powinny być powtórzone także w III trymestrze ciąży jak i przy porodzie.
Objawy i przebieg.
Objawy kiły wrodzonej można podzielić na trzy grupy w zależności od czasu ich wystąpienia:
Pierwszym objawem kiły wrodzonej jest sapka, czyli obecność wydzieliny w przewodach nosowych. Dopiero w następnym okresie dochodzi do pojawienia się zmian skórno-śluzówkowych, które przyjmują postać zmian pęcherzy lub pęcherzyków, wybroczyn, zmian grudkowo-łuskowych lub kłykcin kończystych.
Innymi charakterystycznymi symptomami kiły wrodzonej są zmiany zapalne w obrębie kości lub chrząstki zwłaszcza w okolicy przynasad kości długich, hepatosplenomegalia, powiększenie węzłów chłonnych, niedokrwistość i żółtaczka z małopłytkowością oraz hiperleukocytozą. Kiła wrodzona może również przebiegać pod postacią zespołu nerczycowego, gdzie w patogenezie tego zespołu biorą udział krążące kompleksy immunologiczne, a także białego zapalenia płuc. Charakterystycznymi znamionami kiły wrodzonej są zęby Hutchinsona – szeroko rozstawione, zagłębione górne siekacze i trzonowce w kształcie owoców morwy, czyli zęby z licznymi, ale słabo wykształconymi guzkami. Do innych typowych cech w obrębie twarzy zalicza się także wypukłe kości czołowe i siodełkowaty nos oraz słabo wykształcone kości szczękowe.
Kiłą wrodzoną późną określa się przypadki kiły wrodzonej nieleczone przez okres co najmniej pierwszych 2 lat życia.
60% tych przypadków przebiega w sposób subkliniczny, w pozostałych przypadkach różni się przebiegiem od kiły późnej dorosłych. We wrodzonej kile późnej niezmiernie rzadko obserwuje się zajęcie układu sercowo-naczyniowego. Natomiast częstymi objawami są:
Częstymi też są przypadki kilakowatego zapalenia okostnej doprowadzające w wieku 5–20 lat do zmian podniebienia i przegrody nosowej. Jedynie kiła późna układu nerwowego przebiega w obu postaciach podobnie.
Leczenie.
W przypadku ciężkiej alergii penicylinowej, ale tylko u dzieci powyżej 1 miesiąca życia, ewentualnie stosuje się erytromycynę doustnie 7,5–12,5 mg/kg 4 x dziennie przez 30 dni.

</doc>
<doc id="464018" url="https://pl.wikipedia.org/wiki?curid=464018" title="Puchar Hopmana">
Puchar Hopmana

Puchar Hopmana – międzynarodowy drużynowy turniej tenisowy, odbywający się co roku na przełomie grudnia i stycznia w australijskim mieście Perth w stanie Australia Zachodnia. Uznawany jest za nieoficjalne mistrzostwa świata zespołów mieszanych.
W odróżnieniu od pozostałych drużynowych turniejów tenisowych, Pucharu Federacji – przeznaczonego wyłącznie dla kobiet i Pucharu Davisa, w którym walczą mężczyźni, reprezentacja kraju w Pucharze Hopmana składa się z jednej kobiety i jednego mężczyzny. W rywalizacji bierze udział osiem zespołów narodowych.
Startujące ekipy dzielone są na dwie grupy, w każdej po cztery zespoły. Cztery najlepsze drużyny zawodów (decydują singlowe rankingi WTA i ATP) zostają rozstawione. Tradycyjnie już w grupie A znajdują się rozstawieni z numerem pierwszym, a w grupie B – z numerem drugim. Następnie odbywa się faza grupowa, w której państwa rozgrywają pomiędzy sobą konfrontacje, złożone z meczu gry pojedynczej kobiet, meczu gry pojedynczej mężczyzn i meczu gry mieszanej. Przynajmniej dwa wygrane spotkania dają zwycięstwo w konfrontacji.
Po zakończeniu fazy grupowej zwycięzcy obydwu grup spotykają się w finale, gdzie również rozgrywają mecze pomiędzy sobą (minimum dwa konieczne do wygrania turnieju).
W przypadku, gdy zawodnik odniesie kontuzję w trakcie rozgrywania turnieju, może zostać zastąpiony przez swojego rodaka.
Do roku 2012 turniej odbywał się na twardych kortach obiektu Burswood Entertainment Complex w Perth. W roku 2013 Puchar Hopmana przeniósł się do nowo wybudowanego obiektu Perth Arena w Perth. Impreza zawarta jest w kalendarzu Międzynarodowej Federacji Tenisowej, a wyniki zawodników nie są wliczane do klasyfikacji WTA i ATP. Impreza stanowi swoiste otwarcie sezonu tenisowego, bowiem kilka dni po inauguracji Pucharu Hopmana na terenie Australii i Nowej Zelandii rusza tenisowy festiwal, złożony z kilkunastu turniejów zawodowych i ukoronowany wielkoszlemowym Australian Open w drugiej połowie stycznia.
Nazwa turnieju – Puchar Hopmana – nadana została na cześć wybitnego australijskiego tenisisty i trenera, Harry’ego Hopmana (1906–1985), który przyczynił się w znacznym stopniu do zdobycia przez kraj piętnastu tytułów Pucharu Davisa w latach 1938–1969.
Harry Hopman nie dożył pierwszej edycji imprezy, która odbyła się w 1989 roku. Do Australii przyjeżdżała jednak ze Stanów Zjednoczonych jego druga żona, Lucy. Miejscowi kibice pokochali ją, nadając jej przydomek „Queen of the Cup”.
Dyrektorem turnieju jest Australijczyk Paul McNamee, który miał duży udział w zainicjowaniu zawodów. Hopman Cup to pierwsza oficjalna impreza, w czasie której zastosowano popularny system Hawk-Eye, miało to miejsce na przełomie 2005 i 2006 roku, zwycięzcami zostali wówczas Amerykanie.
W 2020 roku turniej się nie odbył, gdyż został zastąpiony w kalendarzu tenisowym przez nowe męskie rozgrywki drużynowe – ATP Cup. Zarządzający ITF David Haggerty zapowiedział jednak, że rozgrywki mają powrócić w 2021 roku oraz poinformował o trwaniu poszukiwań nowej lokalizacji dla zawodów.

</doc>
<doc id="464029" url="https://pl.wikipedia.org/wiki?curid=464029" title="Tarchomin">
Tarchomin

Tarchomin – osiedle i obszar MSI znajdujący się w północnej części Warszawy, w dzielnicy Białołęka.
Historia.
Wieś Tarchomin znana jest od średniowiecza. Jej nazwa występuje w dokumentach już w XIII wieku. Była to wieś szlachecka, zamieszkana przez ród Jastrzębców. W XVI wieku należała do Weslów, Zaliwskich, Ossolińskich, którzy wystawili tu gotycki kościół pod wezwaniem św. Jakuba. Do dóbr tarchomińskich zaliczano wsie: Tarchomin, Dąbrówkę Szlachecką, Dąbrówkę Grzybowską, Kępę Tarchomińską i Świdry. Prawdopodobnie w XVII wieku, za rządów Ossolińskich, w pobliżu kościoła powstał obecny zespół pałacowo-parkowy Mostowskich.
W 1848 do Dóbr Tarchomin należał: Tarchomin, Dąbrówki Szlacheckie, Dąbrówki Grzybowskie, Folwark Nowy Dwór, Płudy, Kępa Tarchomińska, Ułuczek, Tarchomin Mały, czyli Świdry z oddzielną kępą nad brzegiem Wisły, mające rozległość włók miary nowopolskiej 120, morgów 26, prętów 207, obfitujące w łąki obszerne z lasem włók 21 obejmujących, z kompletnym inwentarzem żywym, gorzelnią i browarem w najlepszym stanie, urządzonym wzorowo gospodarstwem, zostały wystawione na sprzedaż publiczną z powodu działów rodzinnych, licytacja od sumy zł. 456,754 gr. 20, czyli Rsr. 68513, k. 20 wadium wynosi 500 000 zł.
W 1854 Propinacja składająca się z pięciu Karczm, z których dwie Oberże murowane, położone przy szosie Petersburgskiej, na prawym brzegu Wisły, 9 wiorst od Warszawy, w Dobrach Tarchomin są do wydzierżawienia. Żądający tej dzierżawy zgłosić się mogą do Kancelarii dóbr na Folwarku Nowodwory, zaraz za wsią Tarchomin będącym. Tychże dobrach są dwie Kuźnie, przy szosie powyższej położone, z dniem 1 kwietnia do wydzierżawienia.
W XIX wieku w rejonie Tarchomina osiedlali się Olędrzy – koloniści mennoniccy. O ich obecności świadczą ruiny cmentarza przy ulicy Mehoffera na Tarchominie, obok obecnego cmentarza.
W 1823 na terenie Tarchomina powstała fabryka octu, która po 1860 stała się znaczącym producentem nawozów sztucznych, a w późniejszych latach produkowała leki i kosmetyki jako Przemysłowo-Handlowe Zakłady Chemiczne Ludwik Spiess i Syn. Jej tradycje od 1945 kontynuuje Polfa Tarchomin.
W II połowie XIX wieku w rejonie Tarchomina istniała rezydencja dworska i kilka folwarków. W okresie międzywojennym wieś Tarchomin wchodziła w skład gminy Jabłonna.
Podczas okupacji niemieckiej na terenie Tarchomina (w Piekiełku) funkcjonował obóz pracy dla ludności żydowskiej, zlikwidowany w listopadzie 1942.
Tereny Tarchomina przyłączono do Warszawy w 1951.
W 1979 rozpoczęto budowę osiedla mieszkaniowego Tarchomin, według projektu arch. Jerzego Androsiuka. Nadal powstają tu nowe kompleksy budynków mieszkaniowych. Przy skrzyżowaniu ul. Modlińskiej i Światowida, w miejscu styku osiedli Tarchomin, Anecin, Henryków i Wiśniewo w latach 90. XX wieku powstał budynek Urzędu Dzielnicy Białołęka.
Otwarty 24 marca 2012 most Marii Skłodowskiej-Curie ułatwił komunikację z lewobrzeżną częścią miasta.
We wrześniu 2017 u zbiegu ulic Światowida i Traktu Nadwiślańskiego otwarto wielkopowierzchniowe centrum handlowe Galeria Północna.
Podział Tarchomina.
Tarchomin.
"Tarchomin", zwany też "Tarchominem Wschodnim", "Tarchominem Fabrycznym" lub "Tarchominem Przemysłowym" leży na północny wschód od skrzyżowania ul. Modlińskiej i ul. Płochocińskiej. Jest tu największy na Białołęce obszar przemysłowy, głównie Polfa Tarchomin i Cementownia Warszawa. Szybko rozrastają się zabudowania mieszkalne. Sąsiaduje z osiedlami: Wiśniewo, Żerań i Piekiełko.
Nowy Tarchomin.
"Nowy Tarchomin" zwany często po prostu "Tarchominem" to dawne osiedle powstałe na zachód od ul. Modlińskiej. Sąsiaduje z osiedlami: Anecin, Nowe Świdry, Stare Świdry, Piekiełko oraz Wiśniewo. Występuje głównie wysoka zabudowa w różnym wieku – niewielka liczba nowych bloków stoi obok starszych bloków z wielkiej płyty.
Tarchomin Kościelny.
"Tarchomin Kościelny", zwany często po prostu "Tarchominem", to dawniej osiedle domostw zbudowanych w pobliżu nadwiślańskiego kościoła. Sąsiaduje z osiedlami Nowodwory i Nowe Świdry. Obecnie dominuje zabudowa niska z niewielką liczbą wieżowców w różnym wieku – nowe bloki stoją obok starszych bloków z wielkiej płyty.
Sport.
W Tarchominie swoją siedzibę ma klub piłkarski Farmacja Tarchomin, początkowo związany z zakładami Polfa. W sezonach 1976/77 oraz 1977/78 zespół grał w III lidze.

</doc>
<doc id="464044" url="https://pl.wikipedia.org/wiki?curid=464044" title="Alfa i Omega">
Alfa i Omega

Α i Ω () – pierwsza i ostatnia litera klasycznego alfabetu greckiego; symbol wszechmogącego Boga jako Stwórcy i Tego, który wszystko dopełnia. W starożytności był to symbol pisarski, który odczytywano jako tajemniczą całość i obraz doskonałości, później jako symbol wszechmocy Boga. W "Apokalipsie" Bóg mówi: "Jam Alfa i Omega, Pierwszy i Ostatni, Początek i Koniec" podkreślając że nie ma sobie równego i do niego należą pierwsze i ostatnie słowo. Symbolika alfy i omegi ma również znaczenie dla filozofii Teilharda de Chardina.
Alfa i Omega w Biblii.
Symbolika alfy i omegi pochodzi z Apokalipsy św. Jana, gdzie określony w ten sposób jest Bóg (1,8; 21,6) Jezus (22,13), z dopowiedzeniami „Początek i Koniec” (1,8; 21,6; 22,13) i „Pierwszy i Ostatni” (22,13). Określenie to wyraża ideę, że świat pochodzi od Chrystusa jako Logosu i zmierza do niego jako do ostatecznego celu. Podobnie jak Α (álfa) i Ω (oméga) obejmują w ramy cały klasyczny grecki alfabet, w symbolice biblijnej Bóg Jezus jest zasadą sensu i trwania wszystkich rzeczy.
Symbolika Α i Ω pochodzi prawdopodobnie z literatury hellenistycznej i apokaliptyki religii żydowskiej. Wpływ hellenistyczny może polegać na zastosowaniu analogicznych epichorycznych formuł alfabetycznych, znanych zwłaszcza w Efezie - możliwość taką wskazał Ernest Bernard Allo w "Saint Jean. L'Apocalypse" (1933). Większe znaczenie ma jednak wpływ tekstów starotestamentowych, w których Bóg nazywany jest „Pierwszym i Ostatnim” (Iz 41,4; 43,10; 44,6). Mało prawdopodobny jest wpływ "Talmudu", w którym występuje podobna symbolika liter hebrajskich alef i taw, rozpowszechniona później w kabale, jako że jest ona o kilkaset lat późniejsza od "Apokalipsy".
Symbolika biblijna rozpowszechniła się w literaturze patrystycznej, a stała się szczególnie popularna w często stosującej alegorię kulturze wieków średnich - przykładem może być tu użycie jej w "Boskiej komedii" Dantego ("Raj" XXVI 17).
Alfa i omega w sztuce i liturgii.
Symbol alfy i omegi pojawiał się w sztuce chrześcijańskiej od IV w. Łączył się często z symbolem krzyża i monogramem Chrystusa - połączenie takie symbolizuje mądrość Chrystusa, jego bóstwo i to, że jest on zarazem człowiekiem i Bogiem zamykającym w sobie Byt i czas.
Symbol alfy i omegi występował bardzo często w zdobnictwie starożytności chrześcijańskiej - zwłaszcza w epitafiach, gdzie był włączony w inskrypcje, oraz na przedmiotach użytkowych, takich jak monety, cegły i wazy, a także pieczęcie bulli papieskich, np. Hadriana II. Symbol alfy i omegi występował także w rzeźbie, w mozaikach, w gliptyce i w iluminacjach. W rzeźbie pojawiał się najczęściej na sarkofagach i koptyjskich stelach nagrobnych, a także na dzwonach, kamiennych ramach okien i brązowych drzwiach (bazylika św. Sabiny na Awentynie), a także na przedmiotach kultu takich jak krucyfiksy. W mozaikach symbol alfy i omegi pojawia się np. w Kościele św. Apolinarego in Classe i w baptysterium w Albendze. Przykładem wykorzystania symbolu w iluminacjach jest "Sakramentarz Gelazjański" z VII w.; w księgach z Brandenburga z XIII w. symbol alfy i omegi występuje natomiast na oprawie.
W średniowieczu rozpowszechnił się żywy do dziś zwyczaj umieszczania symbolu alfy i omegi na przedmiotach liturgicznych, zwłaszcza paschałach, na hostiach i obok pierwszej litery kanonu mszalnego. Symbol alfy i omegi ma oznaczać sakralność tych przedmiotów. W sztuce średniowiecza symbol ten jest natomiast rzadki, a w sztuce nowożytnej zanika. Alfa i omega powróciły do sztuki chrześcijańskiej w wieku XIX (kiedy znalazły szerokie zastosowanie na szatach liturgicznych, ołtarzach i tabernakulach) a stały się bardzo powszechne po Soborze Watykańskim II, który zalecił przywrócić symbolice alfy i omegi właściwe znaczenie i rangę, oraz w związku z ruchem odnowy liturgicznej, dążącym często do przywrócenia symboliki chrześcijaństwa starożytnego.

</doc>
<doc id="464049" url="https://pl.wikipedia.org/wiki?curid=464049" title="Polfa Tarchomin">
Polfa Tarchomin

Polfa Tarchomin S.A. – polskie przedsiębiorstwo farmaceutyczne z siedzibą w Warszawie. Spółka wytwarza antybiotyki, leki dermatologiczne i CNS (działające na ośrodkowy układ nerwowy), insulinę ludzką i suplementy diety.
Opis.
Historia przedsiębiorstwa sięga 1823, kiedy to w podwarszawskiej wsi Tarchomin powstała Fabryka Płodów Chemicznych, przekształcona po latach w Przemysłowo-Handlowe Zakłady Chemiczne „Ludwik Spiess i Syn”. W 1939 spółka zatrudniała w Tarchominie ok. 300 pracowników
W 1944 fabryka została zniszczona w 70%; po wojnie została odbudowana i rozbudowana (m.in. w 1957–1958 i 1972). W 1945 została przejęta przez państwo. W 1950 (według innego źródła w lipcu 1949), dzięki aparaturze dostarczonej przez UNRRA, w fabryce rozpoczęto wytwarzanie peniciliny. Stała się ona jedynym producentem tego antybiotyku w Polsce. Temu epizodowi w historii zakładu poświęcona jest powieść Aleksandra Jackiewicza "Penicilina" (1951).
Polfa Tarchomin była jednym z pierwszych producentów insuliny na świecie – jej produkcję rozpoczęto w 1953 (początkowo jako insulinę bezpostaciową). W 2001 roku rozpoczęto pracę nad produkcją insuliny ludzkiej, wdrożono ją do produkcji w 2005. Obecnie przedsiębiorstwo produkuje kilka rodzajów insuliny ludzkiej.
W 1975 r. Polfa zatrudniała ok. 3100 pracowników i prowadziła przyzakładową zasadniczą szkołę zawodową, wieczorowe technikum chemiczne, żłobek, przedszkole oraz Zakładowy Dom Kultury.
Przedsiębiorstwo jest jednym z największych producentów leków generycznych w Polsce. Wytwarza m.in. leki przeciwinfekcyjne, insuliny, leki psychotropowe oraz preparaty dermatologiczne. Jego większościowym właścicielem jest Skarb Państwa (85,69% udziału), pozostałe udziały posiadają pracownicy.
W 2021 znajdująca się na terenie kompleksu Polfy wieża wodna została wpisana do rejestru zabytków.

</doc>
<doc id="464057" url="https://pl.wikipedia.org/wiki?curid=464057" title="Przedwiośnie (film 2001)">
Przedwiośnie (film 2001)

Przedwiośnie – polski dramat filmowy z 2001 roku w reżyserii Filipa Bajona. Adaptacja powieści "Przedwiośnie" (1924) autorstwa Stefana Żeromskiego.
Produkcja.
Okres zdjęciowy trwał od 18 lipca do 22 listopada 2000. Zdjęcia plenerowe powstały w następujących lokacjach: 
Opis fabuły.
Opowiada o życiu Cezarego Baryki, który wychował się w Baku w Imperium Rosyjskim, jako syn Polaka – inżyniera, pracującego przy tamtejszych szybach naftowych. Cezary przyjeżdża do Polski po uzyskaniu przez nią niepodległości w 1918 roku, która jest dla niego krajem, który zna tylko z opowiadań rodziców.

</doc>
<doc id="464063" url="https://pl.wikipedia.org/wiki?curid=464063" title="Sushun">
Sushun

 — 32. cesarz Japonii, według tradycyjnego porządku dziedziczenia.
Sushun był dwunastym synem cesarza Kinmei i jego żony, Oane-no-Kimi. Za życia używał imienia Hatsusebe-no-Miko (jap. 長谷部皇子), imię Sushun zostało nadane mu pośmiertnie.
Panowanie.
Sushun panował w latach 587-592.
Jego brat, cesarz Yōmei, został zamordowany przez wpływowego dworskiego polityka Monobobe-no-Moriya i innego brata Sushuna – księcia Anahobe – w celu przejęcia władzy (ogłoszono, że Yōmei zmarł w wyniku choroby). Po pogrzebie Yōmei'a, Mononobe-no-Moriya bezskutecznie próbował nakłonić dwór do intronizacji Anahobe, co dałoby mu pełną władzę nad krajem. Jednak Soga-no-Umako, głowa rodu Soga, odkrył spisek i zemścił się, zabijając Mononobe-no-Moriya, co zakończyło okres jego intryg.
Ród Soga postanowił, że intronizowany zostanie Sushun, najmłodszy syn cesarza Kinmei. Wstąpił on na tron. Jednak po pięciu latach jego rządów, w 592 z niewyjaśnionych przyczyn Sushun został otruty przez członka rodu Soga – najprawdopodobniej w wyniku kłótni. Jak przypuszczają historycy, miał wtedy około 40 lat. Nic nie wiadomo o jego żonach, ani dzieciach.
Mauzoleum cesarza Sushun znajduje się w Sakurai w prefekturze Nara. Nazywa się ono "Kurahashi no oka no e no misasagi".

</doc>
<doc id="464066" url="https://pl.wikipedia.org/wiki?curid=464066" title="Makoszowy">
Makoszowy

Makoszowy (niem. "Makoschau") – dzielnica miasta Zabrze od 1951, dawniej samodzielna gmina Makoszowy.
Informacje ogólne.
Dzielnica zlokalizowana w południowej części miasta pośród licznych lasów i stawów nad rzeką Kłodnicą i jej dopływami Kochłówką (Potokiem Bielszowickim) i Czarniawką. W skład Zabrza została włączona w roku 1951. Makoszowy zajmują powierzchnię 8,84 km², gdzie zameldowanych jest 2138 osób (2015 r.). Gęstość zaludnienia wynosi 241,86 km², jest to najniższa wartość w mieście. Dominującą zabudową są domy jednorodzinne zlokalizowane w zachodniej części dzielnicy. Obiektem regulującym życie mieszkańców jest Kopalnia Węgla Kamiennego Makoszowy, która została uruchomiona w 1906 roku pod nazwą Delbrück. Pierwszego lipca 2005 roku podjęto decyzję o połączeniu z kopalnią „Sośnica”. Dziesięć lat później 1 maja 2015 dokonano rozdziału na odrębne kopalnie. Pod koniec roku 2016, decyzją ministra energii wstrzymano wydobycie w kopalni. 
Historia.
Do połowy XIX wieku osada zamieszkiwana była głównie przez ludność rolniczą. Dopiero w drugiej połowie XIX wieku, w związku z tworzeniem się Górnośląskiego Okręgu Przemysłowego, Makoszowy zaczęły nabierać charakteru przemysłowego, a zwłaszcza górniczego.
W Makoszowach znajduje się wybudowana w 1906 roku kopalnia węgla kamiennego. 28 sierpnia 1958 roku wydarzyła się w niej największa tragedia w powojennej historii polskiego górnictwa. W wyniku pożaru zginęło 72 górników, 87 zostało ciężko rannych.

</doc>
<doc id="464068" url="https://pl.wikipedia.org/wiki?curid=464068" title="Diecezja wrocławska (Kościół Ewangelicko-Augsburski w RP)">
Diecezja wrocławska (Kościół Ewangelicko-Augsburski w RP)

Diecezja wrocławska – diecezja Kościoła Ewangelicko-Augsburskiego w RP. Diecezja liczy 15 parafii obsługiwanych przez 20 duchownych. Siedzibą diecezji jest Wrocław.
Historia.
31 lipca 1946 r. zwierzchnictwo nad parafiami luterańskimi na ziemiach odzyskanych przejął Konsystorz Kościoła Ewangelicko-Augsburskiego. Sytuacja Kościoła ewangelickiego bezpośrednio po wojnie była bardzo trudna. W 1947 roku na Dolnym Śląsku istniało 37 parafii, te dały zaczątek diecezji wrocławskiej. Pierwszym seniorem został ks. Waldemar Preiss.
Zwierzchnicy diecezji wrocławskiej Kościoła Ewangelicko-Augsburskiego w RP

</doc>
<doc id="464071" url="https://pl.wikipedia.org/wiki?curid=464071" title="Biegi narciarskie na Zimowych Igrzyskach Olimpijskich 1956">
Biegi narciarskie na Zimowych Igrzyskach Olimpijskich 1956

Konkurencje biegów narciarskich podczas Zimowych Igrzysk Olimpijskich w 1956 roku zostały przeprowadzone w dniach 27 stycznia - 4 lutego 1956 w mieście Cortina d’Ampezzo. W ramach igrzysk zawodniczki i zawodnicy walczyli w sześciu konkurencjach: czterech indywidualnych (biegach na 15 km, 30 km i 50 km dla mężczyzn oraz 10 km dla kobiet) i sztafetach (4 x 10 km dla mężczyzn i 3 x 5 km dla kobiet) – łącznie rozdanych zostało zatem sześć kompletów medali. O medale igrzysk olimpijskich biegacze narciarscy rywalizowali po raz siódmy, a biegaczki po raz drugi w historii.
Mężczyźni.
15 km.
Data: 30.01.1956
30 km.
Data: 27.01.1956
50 km.
Data: 02.02.1956
Sztafeta 4 x 10 km.
Data: 04.02.1956
Kobiety.
10 km.
Data: 28.01.1956
Sztafeta 3 x 5 km.
Data: 01.02.1956

</doc>
<doc id="464072" url="https://pl.wikipedia.org/wiki?curid=464072" title="Jukka gwatemalska">
Jukka gwatemalska

Jukka gwatemalska, j. słoniastostopa, j. słoniastostopowa ("Yucca guatemalensis" Baker) – gatunek rośliny z rodziny szparagowatych. Rośnie zazwyczaj na półpustyniach wśród kaktusów. Pochodzi z Ameryki Środkowej i środkowego Meksyku, jest uprawiana wielu krajach świata.
Morfologia i biologia.
W swoim naturalnym środowisku jest to duże, często wielopienne, drzewo z ciemnobrązowym, grubym i mocnym pniem, widlasto rozgałęzione, osiągające wysokość do 15 m. Pień przy gruncie jest bulwiasto zgrubiały. Jukka ma ciemnozielone, mieczowate i ostro zakończone liście o długości do 1,2 m i gładkich brzegach. W uprawie doniczkowej jest dużo mniejsza, zwykle jej wysokość nie przekracza 1,2 m, a rozeta jej liści ma szerokość ok. 30 cm. Wytwarza odrosty korzeniowe. Na szczycie pędu tworzy duży kwiatostan wysokości do 90 cm ze zwisającymi białymi, dzwonkowatymi kwiatami. Uprawiana w mieszkaniu jednak nie zakwita. Udaje się doprowadzić do jej kwitnienia w uprawie szklarniowej, ale owoców zwykle nie wytwarza, gdyż jej kwiaty przystosowane są do zapylania przez ćmy z rodzaju "Pronuba". W warunkach naturalnych owoce to 3-komorowe torebki o długości do 10 cm, zawierające liczne czarne nasiona.
Uprawa.
Jest dość łatwa w uprawie, pod warunkiem zapewnienia jej dobrego oświetlenia. Potrzebuje bowiem dużo światła. Latem można ją wystawiać na balkon, werandę, czy do ogrodu. Należy podlewać umiarkowanie, można przesuszać zimą. Umiarkowanie nawozić. Rośnie powoli. Młode rośliny przesadza się co roku do większych doniczek, u starszych, które już są w dużych doniczkach wymienia się tylko górną warstwę ziemi. Zakurzone liście czyści się wilgotną szmatką. Można ją rozmnażać przez podział, ukorzenianie odrostów korzeniowych, lub przez ukorzenianie kawałków pnia.

</doc>
<doc id="464091" url="https://pl.wikipedia.org/wiki?curid=464091" title="Życie i Czasy Sknerusa McKwacza">
Życie i Czasy Sknerusa McKwacza



</doc>
<doc id="464093" url="https://pl.wikipedia.org/wiki?curid=464093" title="Flaga stanowa Massachusetts">
Flaga stanowa Massachusetts

Godłem tego stanu już od XVII wieku jest Indianin trzymający łuk i strzały. Gwiazda reprezentuje Wspólnotę Massachusetts. Jako dewizę stanu miejscowy parlament przyjął w 1775 roku drugi wers z dwuwiersza angielskiego patrioty Algernona Sydneya (napisany ok. 1659 roku). Miało to być przesłanie do Anglii: "Mieczem szukamy pokoju, lecz pokój jest tylko w wolności". Klejnot herbowy - rękę zbrojną trzymającą szablę, dodano w 1780 roku.
Ustanowiona 18 marca 1908 roku. Proporcje 3:5.

</doc>
<doc id="464104" url="https://pl.wikipedia.org/wiki?curid=464104" title="Brigita Bukovec">
Brigita Bukovec

Brigita Bukovec (ur. 25 maja 1970 w Lublanie) – słoweńska lekkoatletka, specjalistka od krótkich biegów płotkarskich. Jej największym osiągnięciem jest srebrny medal na Igrzyskach Olimpijskich w 1996. Wycofała się z profesjonalnego uprawiania sportu w 1999. Jej rekord życiowy w biegu na 100 m przez płotki wynosi 12,59 sek.

</doc>
<doc id="464105" url="https://pl.wikipedia.org/wiki?curid=464105" title="1929 w literaturze">
1929 w literaturze



</doc>
<doc id="464108" url="https://pl.wikipedia.org/wiki?curid=464108" title="Jan Alojzy Ficek">
Jan Alojzy Ficek

Jan Nepomucen Alojzy Ficek (także Fietzek, Fiecek, Фиецекь) (ur. 9 maja 1790 w Dobrzeniu Wielkim, zm. 18 lutego 1862 w Piekarach Śląskich) – polski duchowny katolicki, działacz narodowy i trzeźwościowy aktywny na Górnym Śląsku.
Biografia.
Był jednym z szesnaściorga dzieci ubogich rodziców, rolnika Józefa i Marii z Pampuchów. Rodzina Jana Alojzego Ficka była pobożna i zachowywała polskie tradycje narodowe. Jego ojciec aktywnie współdziałał z emisariuszami Tadeusza Kościuszki. W 1807 wstąpił do seminarium nauczycielskiego w Głogówku i po dwóch latach nauki otrzymał dekret nauczycielski z wyróżnieniem i skierowanie do Krapkowic, gdzie objął posadę tzw. adjuwanta. W 1812 podjął naukę w gimnazjum klasycznym w Opolu, a w 1814 rozpoczął studia teologiczne we Wrocławiu. Z powodu wojen napoleońskich i obawy przed wcieleniem do wojska pruskiego Jan Ficek udał się do Krakowa i tam ukończył studia teologiczne. 19 lipca 1817 otrzymał święcenia kapłańskie z rąk biskupa Jana Pawła Woronicza. Po święceniach objął stanowisko wikariusza w Czeladzi, ale dzięki poparciu dziekana Włodarskiego powrócił na Górny Śląsk, gdzie objął probostwo w Ziemięcicach. W 1826 przeszedł na probostwo w Piekarach, gdzie podobnie jak w Czeladzi i Ziemięcicach, zaangażował się w działalność dobroczynną. Duży rozgłos przyniosła ks. Fickowi działalność samarytańska podczas epidemii cholery, która wybuchła na Śląsku w 1830 oraz epidemii tyfusu z 1848. Został wtedy obdarzony przydomkiem „Apostoła Śląska”.
Największym, materialnym dorobkiem ks. Ficka w Piekarach jest budowa kościoła. Mimo wielu trudności związanych z pozwoleniem na budowę oraz z kłopotami finansowymi w 1849 biskup wrocławski Melchior von Diepenbrock konsekrował kościół mariacki, który powstał głównie dzięki ofiarności wiernych. 
W 1844 ks. Ficek wraz z franciszkaninem o. Stefanem Brzozowskim zainicjował akcję duszpasterską mającą na celu zwalczenie pijaństwa. Zainicjował również misje ludowe oraz powstanie ośrodka wydawniczego pomagającego w szerzeniu kultury i oświaty na Górnym Śląsku. Dzięki poparciu piekarskiego proboszcza naprzeciw kościoła mariackiego została założona drukarnia Teodora Heneczka, w której masowo drukowano popularną literaturę ludową oraz śpiewniki, modlitewniki oraz Żywoty świętych.
Dziekan bytomski (1834), komisarz pszczyńsko-bytomski, kanonik honorowy kapituły wrocławskiej (1838).
Jest patronem ulic w Piekarach Śląskich i Nikiszowcu, i Dobrzeniu Wielkim - ul. ks. Fiecka.

</doc>
<doc id="464111" url="https://pl.wikipedia.org/wiki?curid=464111" title="Paweł Mąciwoda-Jastrzębski">
Paweł Mąciwoda-Jastrzębski

Paweł Mąciwoda-Jastrzębski, ps. Bejbi (ur. 20 lutego 1967 w Wieliczce) – polski gitarzysta basowy, od 10 stycznia 2004 członek zespołu Scorpions. Zaangażowany także w solowy projekt Stirwater.
Kariera.
Paweł Mąciwoda, zachęcany przez ojca, zaczął grać na gitarze basowej w wieku 15 lat. W tym czasie zyskał przydomek „Bejbi”. W latach 80. koncertował w Europie z zespołem jazz fusion Little Egoists, z którym wydał również swoją pierwszą płytę "Radio Wieliczka", grał z zespołami Meness, Düpą i Püdelsi. Był również członkiem jazz-rockowego zespołu Walk Away, z którym nagrał album "Magic Lady" (m.in. z udziałem Urszuli Dudziak i Michała Urbaniaka).
W 1990 wyjechał do Stanów Zjednoczonych z zespołem Urszula &amp; Jumbo, z członkostwa w którym zrezygnował na rzecz gry z zespołami amerykańskimi, między innymi z chicagowskim bluesowym The Homewreckers. W 1991 przeniósł się na Florydę, gdzie grał z zespołem Genitorturers. Później w Nowym Jorku i Chicago współpracował z różnymi zespołami i muzykami bluesowymi, jazzowymi, funkowymi i rockowymi. W 1996 wraz z Adamem Holzmanem założył zespół Section 31 i wydał album "Time Traveler". Grał z Pete’em Townshendem (The Who) i Ianem Paice’em (Deep Purple).
Wznowił również współpracę z Michałem Urbaniakiem, brał udział w nagraniach albumu "Urbanator".
W latach 1998–1999 nagrał dwie płyty z polskim zespołem TSA. W 2001 wrócił do Polski, gdzie współpracował między innymi z Oddziałem Zamkniętym, Funk de Nite, Redkot, LAPd.
Od października 2003 roku gra w zespole Scorpions, 20 grudnia 2003 odbył z tym zespołem pierwszy koncert. Oficjalnym jego członkiem jest od 10 stycznia 2004. Z grupą tą Paweł Mąciwoda nagrał w 2004 roku album "Unbreakable", w roku 2007 album "Humanity – Hour 1", a w 2010 album "Sting in the Tail".
W 2009 roku wystąpił obok Grzegorza Markowskiego, Piotra Wróbla, Olafa Deriglasoffa i Macieja Maleńczuka jako gość na albumie zespołu WU-HAE pt. "Opera Nowohucka".
W 2012 roku wziął udział w nagraniach do płyty "Polska (urodziłem się w Polsce)", z zespołem Złe Psy.
W 2021 roku powrócił do noworeaktywowanego TSA.
Życie prywatne.
Mąż Agnieszki, ma dwoje dzieci: Łukasza i Marysię.
Przypisy.
38.https://www.discogs.com/Ka%C3%AFssa-Looking-There/release/2518111
39. https://www.discogs.com/sell/release/964910?ev=rb

</doc>
<doc id="464116" url="https://pl.wikipedia.org/wiki?curid=464116" title="Suizei">
Suizei

 – 2. cesarz Japonii, według tradycyjnego porządku dziedziczenia.
Suizei był synem Jimmu i jego żony Himetataraisuzuhime no Mikoto (媛蹈鞴五十鈴媛命). Urodził się w 632 p.n.e. Objął tron cztery lata po śmierci ojca (prawdopodobnie przez te cztery lata trwała wojna pomiędzy braćmi Suizei i Tagishimimi o sukcesję po ojcu). Współcześnie nie wiemy za wiele o jego osobie i o jego życiu, ponieważ w japońskich narodowych kronikach "Nihon-shoki" i "Kojiki" znajdujemy jedynie krótką notatkę o jego imieniu i pochodzeniu. Wiadomo tylko, że przeniósł dwór do pałacu Takaoka w okręgu Kazuraki.
Według Kojiki za życia nosił imiona i . Pojął za żonę z rodu zarządców okręgu Shiki. Ze związku tego miał syna imieniem , który został jego następcą. Kojiki podaje wiek Suizeia w chwili śmierci na 45 lat, w czym różni się znacząco od Nihongi.
Suizei panował w latach 581 p.n.e.-549 p.n.e.
Mauzoleum cesarza Suizei znajduje się w prefekturze Nara. Nazywa się ono "Tsukida no oka no e no misasagi".
Genealogia.
Poniższe drzewo przedstawia wywód Suizeia od bogów Izanagiego i Izanami.

</doc>
<doc id="464118" url="https://pl.wikipedia.org/wiki?curid=464118" title="Toruńska Orkiestra Kameralna">
Toruńska Orkiestra Kameralna



</doc>
<doc id="464120" url="https://pl.wikipedia.org/wiki?curid=464120" title="Toruńska Orkiestra Symfoniczna">
Toruńska Orkiestra Symfoniczna

Toruńska Orkiestra Symfoniczna – orkiestra symfoniczna założona w 1978 roku w Toruniu jako Toruńska Orkiestra Kameralna, w 2006 roku przekształcona w Toruńską Orkiestrę Symfoniczną.
Od listopada 2015 roku siedzibą Toruńskiej Orkiestry Symfonicznej jest Centrum Kulturalno-Kongresowe Jordanki. 
Charakterystyka.
Toruńska Orkiestra Kameralna pod zarząd Miasta Toruń przeszła w 1990 roku. Od tego czasu utrzymywana jest przez Miasto Toruń i jemu zawdzięcza dynamiczny rozwój.
Zespół wpisał się na stałe w kulturalny krajobraz miasta, poprzez organizowanie koncertów dla mieszkańców Torunia i sławiąc jego imię na licznych tournée krajowych i zagranicznych. Na przestrzeni swojej XXXVI-letniej działalności dała około dwóch i pół tysięcy koncertów we wszystkich znaczących miastach Polski oraz w wielu krajach Europy (m.in. Belgia, Szwajcaria, Czechy, Słowacja, Niemcy, Dania, Wielka Brytania, Włochy, Francja, Białoruś, Litwa), a także na prestiżowych festiwalach. Orkiestra może się również poszczycić miesięcznym tournée w Chinach oraz uczestnictwem w dwóch koncertach Gali Operowej w Pamplonie. W październiku 2010 roku Toruńska Orkiestra Symfoniczna zagrała koncert w Cirque Royal w Brukseli.
Ważnym aspektem działalności Toruńskiej Orkiestry Symfonicznej jest edukacja muzyczna dzieci i młodzieży, obejmująca swym zasięgiem nie tylko Toruń, ale również teren województwa kujawsko-pomorskiego. Ponadto Orkiestra współpracuje od lat z Zespołem Szkół Muzycznych im. Karola Szymanowskiego w Toruniu, umożliwiając wyróżniającym się młodym artystom występowanie w roli solistów na specjalnie organizowanych koncertach. Podstawowy skład orkiestry liczy 57 osób.
Od 2020 roku strategicznym sponsorem Toruńskiej Orkiestry Symfonicznej jest spółka Nova Trading.
Historia.
Orkiestrę Symfoniczną powołano w Toruniu 22 kwietnia 1936 roku. W roku następnym podjęto już decyzję o budowie nowego gmachu i wybrano na patrona niedawno zmarłego kompozytora Karola Szymanowskiego. Wybuch II wojny światowej udaremnił jednak realizację tych zamierzeń. Po wojnie orkiestra symfoniczna odrodziła się już w marcu 1945 roku. Wkrótce jednak, wraz z decyzją o przeniesieniu władz województwa z Torunia do Bydgoszczy, zlikwidowano w Toruniu bądź przeniesiono do Bydgoszczy wiele innych instytucji. Wielu członków toruńskiej orkiestry weszło w skład nowo powstałej w 1945 roku w Bydgoszczy Orkiestry Symfonicznej Pomorskiej Rozgłośni Polskiego Radia oraz powstałej tamże w 1946 roku Miejskiej Orkiestry Symfonicznej, od roku następnego działającej pod nazwą Pomorskiej Orkiestry Symfonicznej, a od 1953 roku pod dzisiejszą nazwą Filharmonii Pomorskiej. Przez kolejne dziesięciolecia, w rzeczywistości centralnego planowania, orkiestra symfoniczna nie miała szans powstania w Toruniu, mieście od 17 marca 1945 roku nie będącym siedzibą województwa. Dopiero po reformie administracyjnej i przywróceniu w Toruniu siedziby województwa w 1975 roku nastały okoliczności, które doprowadziły w rezultacie do odtworzenia tu orkiestry symfonicznej.
Nowa siedziba.
Budowę nowej siedziby dla Toruńskiej Orkiestry Symfonicznej - Centrum Kulturalno-Kongresowe Jordanki – rozpoczęto w kwietniu 2013 roku, zaś ukończono w listopadzie 2015 roku. Uroczyste otwarcie tego Centrum nastąpiło 12 grudnia 2015 roku. Podczas inauguracyjnego koncertu Toruńska Orkiestra Symfoniczna wykonała m.in. IX Symfonię Ludwiga van Beethovena.
Repertuar.
Repertuar orkiestry obejmuje kilkaset pozycji – od utworów barokowych do współczesnych. Dotychczas orkiestra nagrywała dla Polskiego Radia i Telewizji oraz Radia Suisse Romande, nagrała również pięć płyt kompaktowych.
Współpracownicy.
Z orkiestrą współpracowali polscy dyrygenci: (Tomasz Bugaj, Mirosław Jacek Błaszczyk, Krzysztof Missona, Marek Pijarowski, Zygmunt Rychert, Jerzy Swoboda, Karol Stryja), soliści – instrumentaliści (Andrzej Bauer, Rafał Blechacz, Wadim Brodski, Kaja Danczowska, Eugen Indjic, Krzysztof Jakowicz, Maria Iaszwili, Kevin Kenner, Konstanty Andrzej Kulka, Waldemar Malicki, Janusz Olejniczak, Piotr Paleczny, Ewa Pobłocka, Bernard Ringeissen, Tatiana Szebanowa, Wojciech Waleczek, Wanda Wiłkomirska) oraz wokaliści (Bożena Harasimowicz, Iwona Hossa, Urszula Kryger, Jadwiga Rappé, Katarzyna Suska, Stefania Toczyska, Elżbieta Towarnicka, Andrzej Hiolski, Piotr Kusiewicz, Jerzy Mechliński, Adam Zdunikowski).
Z orkiestrą współpracowały także chóry, w tym rówieśnik Orkiestry, Chór Akademicki Uniwersytetu Mikołaja Kopernika w Toruniu.
Festiwale.
Znaczącym wydarzeniem organizowanym przez Toruńską Orkiestrę od 1997 roku jest Międzynarodowy Festiwal „Nova Muzyka i Architektura”. Jego ideą jest prezentowanie muzyki klasycznej w zabytkowych, historycznych wnętrzach. Koncerty festiwalowe organizowane są przez dwa miesiące wakacyjne – lipiec i sierpień.
Drugim festiwalem organizowanym przez Toruńską Orkiestrę Symfoniczną jest Międzynarodowy Festiwal i Konkurs Skrzypcowy im. Karola Lipińskiego, odbywający się cyklicznie co trzy lata. Kolejna edycja rozpocznie się w 2023 roku. W ramach festiwalu odbywa się również Międzynarodowy Konkurs Skrzypcowy. Podczas ostatniej edycji festiwalu w 2019 roku Dyrektorem Festiwalu i Konkursu był p.o. Dyrektora Toruńskiej Orkiestry Symfonicznej – Przemysław Kempiński, zaś Dyrektorem Artystycznym Dainius Pavilionis.

</doc>
<doc id="464122" url="https://pl.wikipedia.org/wiki?curid=464122" title="Gnejusz Domicjusz Ahenobarbus (konsul 32 n.e.)">
Gnejusz Domicjusz Ahenobarbus (konsul 32 n.e.)

Gnaeus Domitius Ahenobarbus (ur. 11 grudnia 17 p.n.e., zm. w styczniu 40 n.e.) pochodził ze znakomitego rodu rzymskiego Domicjuszy Ahenobarbów. Powiązany rodzinnie z najznakomitszymi postaciami końca republiki rzymskiej i początków pryncypatu. Cioteczny prawnuk triumwira Marka Emiliusza Lepidusa, wnuk drugiego triumwira Marka Antoniusza, cioteczny wnuk trzeciego triumwira Oktawiana, czyli pierwszego cesarza Augusta. Brat Domicji i Domicji Lepidy, równie jak on mających znaczącą pozycję w tamtym czasie. Jego ojcem był Lucjusz Domicjusz Ahenobarbus konsul w 16 p.n.e. a matką Antonia Starsza.
Życie.
Według antycznych źródeł był człowiekiem zupełnie zdemoralizowanym. Swetoniusz przytacza wiele przykładów jego przestępczych wyczynów i nieuczciwości. Zabił swego wyzwoleńca, gdy ten nie chciał wypić tyle ile mu Domicjusz rozkazywał, świadomie przejechał chłopca na drodze Apijskiej, wykłuł oko pewnemu ekwicie, który śmiał się z nim spierać.
Gnejusz, na życzenie cesarza Tyberiusza, poślubił w 28 n.e. Agrypinę Młodszą córkę Germanika. W 29 n.e. sprawował urząd pretora i naraził się na złośliwe żarty nie wypłacając nagród wyścigowym woźnicom. Został zmuszony skargami przywódców stronnictw cyrkowych do publicznego obwieszczenia, że od tej pory nagrody będą wypłacane natychmiast i w gotówce. Konsul w 32 n.e. przez cały rok razem z Lucjuszem Arruntiuszem Kamillusem Skrybonianusem
, jako prokonsul zarządzał Sycylią. W 36 n.e. wszedł w skład komisji powołanej do oszacowania szkód spowodowanych przez groźny pożar Awentynu. Pod koniec życia cesarza Tyberiusza oskarżano go o obrazę majestatu, cudzołóstwa i o kazirodcze stosunki z siostrą Domicją Lepidą. Za oskarżeniami tymi stał prefekt pretorianów Makron. Domicjusz uszedł kary tylko dlatego, że cesarz wtedy zmarł. W grudniu 37 n.e. Agrypina urodziła ich jedyne dziecko Lucjusza Domicjusza Ahenobarba, przyszłego cesarza Nerona. Podobno składającym mu życzenia z okazji urodzin syna odpowiedział, że jego i Agrypiny potomek musi okazać się potworem, który przyniesie państwu zgubę.
Domicjusz zmarł w styczniu 40 n.e. w Pyrgach w Etrurii na puchlinę wodną. Współspadkobierca trzyletniego Nerona, cesarz Kaligula, zagrabił większość majątku, a wdowę skazał na zesłanie.

</doc>
<doc id="464124" url="https://pl.wikipedia.org/wiki?curid=464124" title="1928 w literaturze">
1928 w literaturze



</doc>
<doc id="464125" url="https://pl.wikipedia.org/wiki?curid=464125" title="Kapitała">
Kapitała

Kapitała – najstarsza forma majuskuły, od której wywodzą się wszystkie późniejsze rodzaje pisma łacińskiego. Jej nazwa jest późniejsza i pochodzi od łacińskiego słowa "caput" (głowa), bo takim liternictwem pisano nagłówki ("capita") tekstów.
Kapitała jest pismem monumentalnym i majestatycznym, przeznaczonym do kucia napisów w kamieniu, powstała bowiem jako pismo epigraficzne. Jest ona jednak również pierwszym krojem zastosowanym do pisania na materiale miękkim. Litery kapitały są symetryczne, rysowane linią o jednakowej grubości, mają jednakową wysokość, spora ich część daje się wpisać w kwadrat lub prostokąt, między innymi: O, C, D, M, N, Q. Trzonki liter są zakończone poprzecznymi kreskami, tzw. szeryfami. Szeryfy, pierwotnie ślady po dłucie kamieniarskim, w późniejszym liternictwie stanowią ozdobniki.
Wyróżniamy dwa rodzaje kapitały: kwadratową ("capitalis quadrata, capitalis elegans"), używaną najczęściej w epigrafice, oraz chłopską lub wiejską ("capitalis rustica"), która jest pochodną przemian kapitały kwadratowej po jej przeniesieniu na materiały miękkie. Malowana na murach pędzlem oraz pisana na pergaminie kapitała nabrała lekkości: litery stały się lekko cieniowane – pionowe trzonki grubsze, poziome cieńsze – L, F, Q i V zaczęły wysuwać się poza linie, pojawiły się nieśmiałe zaokrąglenia, wynikające z możliwości szybszego stawiania liter. Powstała w wyniku tych przemian kapitała wiejska jeszcze wyraźniej ukazuje wpływ materiału miękkiego na formę pisma. Od razu daje się zauważyć jego płynność: trzonki liter wygięte są w łuki, kąty stają się mniej ostre, litery tracą symetrię, przyjmując kształt bardziej wydłużony. Skracają się – niekiedy znacznie – poziome trzonki liter, co jest szczególnie widoczne w E i L.
Czytanie tekstów zapisanych kapitałą – zarówno kwadratową, jak i wiejską – mocno utrudnia fakt, że nie stosowano odstępów między wyrazami ani znaków interpunkcyjnych (np. "GALIAESTOMNISDIVISAINPARTESTRES"). W początkowej fazie 
rozwoju kapitały na oznaczenie samogłosek długich zamiast akcentów stosowano podwajane litery (np. MAARCO).
Kapitała używana była również w średniowieczu — za jej pomocą zaznaczano w księgach m.in. inicjały, tytuły, ważne fragmenty tekstu czy też cytaty. 

</doc>
<doc id="464130" url="https://pl.wikipedia.org/wiki?curid=464130" title="Zielona Góra Główna">
Zielona Góra Główna

Zielona Góra Główna – węzłowa stacja kolejowa w Zielonej Górze, znajdująca się w centralnej części miasta, odprawiająca największą liczbę pociągów PKP Intercity oraz Polregio (w tym połączeń międzynarodowych) w regionie. Według klasyfikacji PKP ma kategorię dworca wojewódzkiego.
Po II wojnie światowej, w roku 1946, stacja ta funkcjonowała pod nazwą Zielonagóra, a w roku 1947 jako Zielona Góra Główna. W grudniu 2018 roku przywrócono stacji nazwę Zielona Góra Główna.
Pasażerowie.
W roku 2017 wymiana pasażerska wyniosła 1,46 mln osób (4 tys. dziennie), co dało jej 61. miejsce w Polsce.
W roku 2018 stacja obsługiwała 4,4 tys. pasażerów na dobę, co w skali roku dało 1,61 mln pasażerów.
W roku 2019 wymiana pasażerska wyniosła 1,75 mln osób (4,8 tys. dziennie), co dało jej 60. miejsce w Polsce.
W roku 2020 wymiana pasażerska wyniosła 1,02 mln osób (2,8 tys. dziennie), co dało jej 60. miejsce w Polsce.
W roku 2021 wymiana pasażerska wyniosła 1,35 mln osób (3,7 tys. dziennie), co dało jej 60. miejsce w Polsce.
Historia.
Historia dworca głównego i kolei w mieście.
Stacja w Zielonej Górze powstała w 1871, a pierwszy pociąg zatrzymał się tu 1 października 1871 tegoż roku. Zielona Góra (wówczas: "Grünberg") była wtedy niewielkim miastem i do potrzeb takiego miasta dostosowana była też powierzchnia dworca. Po wojnie, z racji awansu na miasto wojewódzkie, nastąpił tu znaczny wzrost liczby mieszkańców. Budynek dziewiętnastowieczny został zatem w latach 60. XX w. zastąpiony nową halą. Wygospodarowano też dwa nowe perony, umieszczając je kilkadziesiąt metrów dalej w kierunku wschodnim (peron 4 przestał funkcjonować w latach 80.). Wzrastający ruch, zarówno kolejowy jak i samochodowy, spowodował konieczność wybudowania wiaduktu, którym poprowadzono ulicę Sulechowską, dotychczas krzyżującą się z torami przy dworcu.
Nowy budynek dworcowy został przekazany do eksploatacji w 1902 roku. Był to budynek w całości wykonany z czerwonej cegły, co było wówczas charakterystyczne dla większości budynków kolejowych. Miał dwie kondygnacje i był nakryty dachem spadzistym o niewielkim nachyleniu, kryty papą, z charakterystycznymi okapami, co również było typowe dla obiektów tego rodzaju. Funkcjonalny układ budynku dzielił go na dwie strefy: parter był przeznaczony dla pasażerów, piętro zajmowały biura i pomieszczenia obsługi stacji. Na parterze były kasy biletowe i poczekalnia, a także trzy lokale gastronomiczne: dwie restauracje i kawiarnia. Budynek był podpiwniczony. Elewacja frontowa od strony placu była prawie symetryczna. Całkowitą równowagę układu zakłócała niższa część budynku od strony wschodniej. Budynek była ustawiony swoją osią podłużną równolegle do torów, tj. do kierunku wschód–zachód. Bryła budynku składała się z czterech części; dwie wyższe ustawione szczytowo do kierunku osi i symetrycznie do części centralnej.
Część centralna, nieco niższa, była nakryta dachem, którego kalenica była równoległa do torów. Od strony placu posiadała elewację siedmioosiową. Części boczne, wyższe, ustawione szczytowo, posiadały w elewacji po trzy osie okienne. Najniższa, czwarta część, po wschodniej stronie miała dwie osie. Budynek dworca był w całości wykonany z cegły. Elewacje posiadały bogaty detal wykonany z cegły i ceramiki. Okna parteru i drzwi były półkoliście zakończone z nadprożem podkreślonym ceramicznym gzymsem. Parapety również były wykonane z ceramicznych kształtek. Okna na piętrze zakończone były łukowato ukształtowanym nadprożem wykonanym z ceramiki. Pod ceramicznymi parapetami znajdowały się płyciny. Parter od piętra oddzielał na elewacji ozdobny fryz krzyżowy wykonany z cegieł, który biegł naokoło całego budynku. Pod okapem dachów części szczytowych istniał fryz schodkowy, który przechodził w lizeny narożnikowe, stanowiące jakby ramy poszczególnych części całego obiektu. Symetryczność elewacji frontowej podkreślały dodatkowo centralnie umieszczone schody, prowadzące do potrójnych drzwi wejściowych do głównego hallu dworca oraz umieszczony na środkowej osi, ponad oknami i piętra, zegar osłonięty niewielkim daszkiem. Od strony peronów budynek wyglądał podobnie. Całość wyglądała dostojnie: surowy, ale pieczołowicie wykonany detal podkreślał powagę kolei, jako najnowocześniejszego środka komunikacji w tamtym czasie. Przed dworcem znajdował się plac dla dorożek, a w późniejszym czasie był tam też przystanek dla tramwajów konnych.
Inne stacje kolejowe w Zielonej Górze.
Przed wojną istniał w Zielonej Górze drugi dworzec należący do tzw. kolei szprotawskiej – Zielona Góra-Górne Miasto (Grünberg-Oberstadt). Zlokalizowany był w okolicach dzisiejszej ulicy Ogrodowej. Trasa kolei szprotawskiej nie została po wojnie uruchomiona (nie funkcjonowała już praktycznie od połowy lat 30. XX wieku), sam zaś budynek funkcjonuje obecnie jako kamienica mieszkalna.
Remont głównego dworca.
Dworzec z lat 60. XX w. został gruntownie wyremontowany i oddany ponownie do użytku 16 sierpnia 2012 roku. Remont przeprowadzono w trzech etapach. I etap zrealizowano w latach 2004-2006; kosztował około 1,5 mln zł. II etap kosztujący ok. 3 mln zrealizowano w latach 2008-2009, a III etap za ok, 2,2 mln zł zrealizowano w latach 2011-2012. Łącznie remont dworca pochłonął prawie 7 mln zł. W ramach prac m.in. zainstalowano nowe oświetlenie i automatyczne drzwi wejściowe oraz umieszczono napis nad drzwiami o treści „DWORZEC KOLEJOWY”.
Infrastruktura.
Dworzec.
Budynek dworca znajduje się przy ulicy Dworcowej 32c, gdzie dojechać można wieloma liniami autobusowymi z różnych części miasta.
Modernizacja dworca i peronów (2015–2018).
21 maja 2015 PKP PLK podpisały z firmą ZUE umowę na remont stacji, w ramach którego ma zostać wykonany remont kilku torów, 3 peronów, przejścia pod torami, pobliskiego wiaduktu i przejazdu kolejowo-drogowego. Dodatkowo mają powstać windy osobowe oraz system dynamicznej informacji pasażerskiej.
Pod koniec roku 2016 zakończył się I etap przebudowy stacji Zielona Góra. Przebudowane zostały 3 perony oraz wybudowano nowy peron - 1a. Przejście podziemne uległo modernizacji. Przy każdym z wyjść z przejścia podziemnego zostały umieszczone windy dla niepełnosprawnych. Pojawił się system dynamicznej informacji pasażerskiej na peronach oraz w hali dworcowej.
W roku 2017 rozpoczął się II etap modernizacji stacji Zielona Góra. Pojawiły się wiaty peronowe, a przejście podziemne zostało wydłużone do przychodni Aldemed.
Na przełomie lipca i sierpnia 2018 roku rozpoczął się montaż wiat peronowych, które połączyły perony dworca głównego z centrum przesiadkowym przy ulicy Bema.
System informacji pasażerskiej.
Stacja wyposażona jest w rozbudowany system informacji pasażerskiej, na którą składają się m.in. urządzenia nagłaśniające, wyświetlacze elektroniczne w technologii ciekłokrystalicznej (w tym tablice informacyjne z przyjazdami i odjazdami pociągów), zegary oraz tablice z rozkładem jazdy.
Połączenia kolejowe.
12 Czerwca 2022 r. wznowiono weekendowy ruch pasażerski na linii kolejowej Zielona Góra Główna-Gubin/Guben.
Według rozkładu jazdy z 13 grudnia 2020 r. stacja Zielona Góra Główna obsługiwana jest przez następujące pociągi:
Dojazd komunikacją miejską.
Na dworzec główny można dojechać z każdej części miasta dzięki liniom autobusowym kursującym przez dworzec:

</doc>
<doc id="464135" url="https://pl.wikipedia.org/wiki?curid=464135" title="Osiedle Bagienna">
Osiedle Bagienna

Osiedle Bagienna – jedno z 12 osiedli (jednostek pomocniczych gminy), na jakie podzielone jest miasto Biłgoraj.
Dane ogólne.
Osiedle Bagienna znajduje się w północno-zachodniej części miasta. Sąsiaduje z Różnówką i Osiedlem im. Stefana Batorego (od południa), Śródmieściem i Bojarami (od wschodu). 
Wschodnią granicą osiedla Bagienna jest rzeka Biała Łada. Granicę południową wyznacza ciąg ulicy Lubelskiej oraz ulicy Stefana Batorego.
Przez osiedle przebiega droga wojewódzka nr 835, kierująca się w stronę Lublina i nosząca miano alei Jana Pawła II, oraz droga wojewódzka nr 858, stanowiąca ciąg Obwodnicy Północnej i kierująca się w stronę Zamościa. Równoleżnikowo ciągną się tędy również torowiska linii kolejowych nr 65 i 66.
Zabudowa osiedla Bagienna koncentruje się w jego południowo-wschodniej części, najbardziej zbliżonej do centrum miasta. Ma ona charakter wyłącznie jednorodzinny. Niewielka ilość zabudowy znajduje się też w osiedlu Zacisze, leżącym w północno-zachodniej części osiedla i nie mającym charakteru jednostki administracyjnej.
Na terenie osiedla znajdują się obszary przemysłowe, związane z działalnością branży energetycznej, obszary roślinności nadrzecznej, a także - w przeważającej części - użytki rolne. W granicach administracyjnych osiedla Bagienna leżą dwie nekropolie –- stary cmentarz (tzw. "lapidarium") przy ul. Lubelskiej oraz cmentarz komunalny przy ul. Stefana Batorego.
Organem uchwałodawczym osiedla jako jednostki pomocniczej gminy miejskiej Biłgoraj jest Rada Osiedla. Organ wykonawczy to Zarząd Osiedla. Nazwa osiedla pochodzi od jednej ze znajdujących się w nim ulic.
Informacje historyczne.
W momencie powstania Biłgoraja w drugiej połowie XVI w. obszar dzisiejszego osiedla Bagienna nie spełniał żadnej istotnej funkcji. Był to niezurbanizowany teren, położony po zachodniej stronie miasta, oddzielony od niego Białą Ładą i najprawdopodobniej częściowo zabagniony. Przez Białą Ładę przerzucony był most; droga przez niego przechodząca – dzisiejsza ulica Lubelska – rozwidlała się w kierunkach Lublina i Krzeszowa. 
Na mapach z drugiej połowy XIX w. obszar oznaczany jest jako teren wciąż niezagospodarowany, z przebiegającymi przez niego drogami: w kierunku wioski Dąbrowica (dzisiejsza ul. Lubelska) i w kierunku Lublina (dzisiejsza ul. Janowska). Po północnej stronie pierwszej z nich od drugiej połowy XVIII w. funkcjonował cmentarz rzymskokatolicki – obecne "lapidarium". Na mapach z okresu międzywojennego (1918-1939) w okolicy wymienionych dróg oznaczone są nieliczne, drobne zabudowania. 
Zabudowa oraz sieć ulic osiedla Bagienna powstały w latach 70. i 80. XX w. W drugiej połowie lat 70. wybudowano linię kolejową Zwierzyniec-Stalowa Wola, a niedługo później szerokotorową Linię Hutniczo-Siarkową. W latach 80. wytyczono obecną aleję Jana Pawła II, dzięki czemu ulica Janowska – wielowiekowy szlak, kierujący w stronę Lublina – przestała pełnić funkcję drogi wylotowej z miasta. W 2014 r. oddano do użytku Obwodnicę Północną, przeprowadzającą ruch tranzytowy przez północną część osiedla, wzdłuż wspomnianych wyżej linii kolejowych.
Osiedle Bagienna jako jednostkę podziału administracyjnego w sensie formalnym powołano do życia Uchwałą Rady Miasta w Biłgoraju z dnia 25 sierpnia 2004 r. Obecny Statut Rady Osiedla obowiązuje od 2008 r.

</doc>
<doc id="464136" url="https://pl.wikipedia.org/wiki?curid=464136" title="Starsza kursywa rzymska">
Starsza kursywa rzymska

Starsza kursywa rzymska zrodziła się w I wieku z potrzeby szybkiego pisania. Kursywa wywodzi się z kapitały i jest w znacznej części pismem majuskulnym: w dwóch liniach nie mieści się wyraźnie charakterystyczne długie „S”. Szybkość pisania uzyskano w kursywie przez znaczącą niekiedy redukcję niektórych elementów liter, np. „m” to trzy pionowe kreski.
Kursywy używano do pisania listów, osobistych notatek, tymczasowych zapisków, do sporządzania bieżących rachunków. Pisano więc zazwyczaj na tabliczkach woskowych oraz na pojedynczych kartach papirusu.
Najbardziej znane antyczne dokumenty zapisane kursywą to fragmenty papirusów z Herkulaneum, datowane na okres między 53 a 79 rokiem po Chr.; późniejsze o stulecie tabliczki z kopalń złota w Siedmiogrodzie (dzisiejsze Vöröspatak) powstałe w latach 131–167; egipskie papirusy z IV–VI wieku.
Z kursywy starszej wywodzi się młodsza kursywa rzymska.

</doc>
<doc id="464140" url="https://pl.wikipedia.org/wiki?curid=464140" title="John Glenn Beall">
John Glenn Beall

John Glenn Beall, Jr. (ur. 19 czerwca 1927 w Cumberland, zm. 24 marca 2006 we Frostburgu) – amerykański polityk, członek Izby Reprezentantów Stanów Zjednoczonych i senator z ramienia Partii Republikańskiej.
Był synem Jamesa Glenna Bealla, senatora z Maryland. Służył w wojsku pod koniec II wojny światowej. W 1950 ukończył studia na Uniwersytecie Yale. Pracował w sektorze ubezpieczeniowym w firmie Beall, Garner &amp; Geare, Inc.
W latach 1962–1969 zasiadał w stanowej Izbie Reprezentantów Maryland. Jesienią 1968 został wybrany z szóstego okręgu wyborczego w stanie Maryland do Izby Reprezentantów, gdzie zasiadał jedną kadencję. W 1970 zdobył mandat do Senatu Stanów Zjednoczonych, gdzie zasiadał od 1971 do 1977. W 1976 przegrał walkę o reelekcję z demokratą Paulem Sarbanesem, a dwa lata później bez powodzenia ubiegał się o fotel gubernatora stanu Maryland (przegrał z Harrym Hughesem). Po tych porażkach politycznych powrócił do działalności ubezpieczeniowej. Działał także w społeczności lokalnej rodzinnego Cumberland.
Zmarł w wieku 78 lat po chorobie nowotworowej.

</doc>
<doc id="464142" url="https://pl.wikipedia.org/wiki?curid=464142" title="Młodsza kursywa rzymska">
Młodsza kursywa rzymska

Młodsza kursywa rzymska wykształciła się około V wieku z kursywy starszej pod wpływem pisma greckiego. Zwana też minuskułą, ze względu na to, że niektóre jej litery wpisują się w cztery linie. 
Kursywą młodszą pisano bardzo długo (w północnej Italii spotyka się ją jeszcze w XII stuleciu), wpłynęła też silnie na powstanie niektórych rodzajów pism średniowiecznych. Kursywa młodsza jest pismem trudnym do odczytania, chętnie bowiem – dla przyśpieszenia pisania – stosuje abrewiacje (skróty) i ligatury (zrosty liter), i to bez żadnych reguł i jednolitych zasad. Jest to więc pismo zindywidualizowane, o jego kształcie decyduje to, co nazywamy charakterem pisma. 
Najbardziej konsekwentnie stosowane litery kursywne, które przeszły do innych rodzajów pisma, to długie s ( ſ ) oraz ligatura &amp; = et.

</doc>
<doc id="464143" url="https://pl.wikipedia.org/wiki?curid=464143" title="Biegi narciarskie na Zimowych Igrzyskach Olimpijskich 1968">
Biegi narciarskie na Zimowych Igrzyskach Olimpijskich 1968

Konkurencje biegów narciarskich podczas Zimowych Igrzysk Olimpijskich w 1968 roku zostały przeprowadzone w dniach 7 - 17 lutego 1968 w mieście Grenoble. W ramach igrzysk zawodniczki i zawodnicy walczyli w siedmiu konkurencjach: czterech indywidualnych (biegach na 15 km, 30 km i 50 km dla mężczyzn oraz 5 km i 10 km dla kobiet) i sztafetach (4 x 10 km dla mężczyzn i 3 x 5 km dla kobiet) – łącznie rozdanych zostało zatem dwadzieścia jeden medali. O medale igrzysk olimpijskich biegacze narciarscy rywalizowali po raz dziesiąty, a biegaczki po raz piąty w historii.
Mężczyźni.
15 km.
Data: 10.02.1968
30 km.
Data: 7.02.1968
50 km.
Data: 17.02.1968
Sztafeta 4 x 10 km.
Data: 14.02.1968
Kobiety.
5 km.
Data: 13.02.1968
10 km.
Data: 9.02.1968
Sztafeta 3 x 5 km.
Data: 16.02.1968

</doc>
<doc id="464145" url="https://pl.wikipedia.org/wiki?curid=464145" title="Krwawienie z nosa">
Krwawienie z nosa

Krwawienie z nosa (łac. "Epistaxis") – często występujący objaw chorobowy polegający na utracie krwi, kiedy źródło krwawienia znajduje się w obrębie jamy nosowej. Krwawienie z nosa może mieć różne nasilenie – od niewielkiego plamienia do poważnego, zagrażającego życiu krwotoku.
Najczęstszym miejscem krwawienia jest miejsce (splot) Kiesselbacha (łac. "locus Kiesselbachii") lub inaczej trójkąt (pole) Little’a zlokalizowany na przedniej części przegrody nosa.
Przyczyny.
Do najczęstszych przyczyn krwawienia z nosa należą:
Niektóre inne przyczyny:
Nie wykazano jednoznacznego związku pomiędzy krwawieniami z nosa u dorosłych a nadciśnieniem tętniczym. Jednak wydaje się, że nadciśnienie tętnicze zwiększa czas jego utrzymywania się.

</doc>
<doc id="464148" url="https://pl.wikipedia.org/wiki?curid=464148" title="Denisa Chládková">
Denisa Chládková

Denisa Chládková (ur. 8 lutego 1979 w Pradze) – czeska tenisistka, reprezentantka kraju w Fed Cup.
Kariera tenisowa.
Zawodową tenisistką Chládková była w latach 1997–2006.
Odniosła siedem zwycięstw w turniejach singlowych z cyklu rozgrywek ITF. Ma na koncie również cztery tytuły deblowe. W karierze sklasyfikowana najwyżej na 31. miejscu, 16 czerwca 2003.
W 2003 roku wystąpiła w czwartej rundzie Australian Open. We French Open dwukrotnie w trzeciej rundzie (2001 i 2004). Była w ćwierćfinale Wimbledonu w 1997 roku i jest to jeden z jej największych sukcesów w tej rangi zawodach. Czterokrotnie w drugiej rundzie US Open.
W latach 1998–2001 reprezentowała Czechy w Fed Cup rozgrywając dziesięć meczów, z których w pięciu zwyciężyła.
Trenerem zawodniczki był Michael Kopriva od grudnia 1998 roku. Chládková lubi grać na kortach ceglastych. Rodzice mają imiona Slavoj i Renata. Ma siostrę, Reginę.

</doc>
<doc id="464152" url="https://pl.wikipedia.org/wiki?curid=464152" title="Piotr Młodszy Wężyk Widawski">
Piotr Młodszy Wężyk Widawski

Piotr Młodszy Wężyk Widawski (ur. 1563, zm. po 1605) – polski poeta. 
Życiorys.
Najprawdopodobniej urodził się w Widawie, która od początku XVI w. była dziedziczną siedzibą jego dziadka Jerzego i ojca Piotra. Ojciec, wychowanek Akademii Krakowskiej, był autorem parafrazy "Metamorfoz" Owidiusza oraz pism satyrycznych. 
Twórczość.
Piotr Widawski jest autorem poematu okolicznościowego pt. "Triumf szczęśliwej porażki...", liczącego 286 wersów, który zachował się w XIX-wiecznym odpisie Bolesława Erzepkiego. W 1591 roku ożenił się. Nie wiadomo kiedy i gdzie zmarł.

</doc>
<doc id="464154" url="https://pl.wikipedia.org/wiki?curid=464154" title="Nuria Llagostera Vives">
Nuria Llagostera Vives

Nuria Llagostera Vives (ur. 16 maja 1980 na Majorce) – hiszpańska tenisistka.
Kariera tenisowa.
Vives jako zawodowa tenisista występowała w latach 1996–2013.
Ma w swoim dorobku dwa wygrane turnieje singlowe WTA (Rabat w 2005 i Bogota w 2008) oraz szesnaście deblowych. W rozgrywkach ITF wygrała jedenaście imprez singlowych i pięć deblowych.
11 listopada 2013 Międzynarodowa Federacja Tenisowa ogłosiła dyskwalifikację Hiszpanki w związku z wykryciem podczas turnieju w Stanford w jej organizmie metamfetaminy będącej stymulantem. Termin upłynięcia dwuletniej kary wyznaczono na 7 września 2015.

</doc>
<doc id="464158" url="https://pl.wikipedia.org/wiki?curid=464158" title="Jerzy Dobrzycki">
Jerzy Dobrzycki



</doc>
<doc id="464159" url="https://pl.wikipedia.org/wiki?curid=464159" title="Pieczęć stanowa Massachusetts">
Pieczęć stanowa Massachusetts

Głównym motywem pieczęci stanowej Massachusetts jest godło obowiązujące od XVII wieku. Przedstawia Indianina trzymającego łuk i strzały. Gwiazda reprezentuje Wspólnotę Massachusetts. Jako dewizę stanu miejscowy parlament przyjął w 1775 roku drugi wers z dwuwiersza angielskiego patrioty Algernona Sydneya (napisany ok. 1659 roku). Miało to być przesłanie do Anglii: "Mieczem szukamy pokoju, lecz pokój jest tylko w wolności". Klejnot herbowy - rękę zbrojną trzymającą szablę, dodano w 1780 roku.
"Sigillum Reipublicae Massachusettensis" znaczy po łacinie: "Pieczęć Republiki Massachusetts"

</doc>
<doc id="464162" url="https://pl.wikipedia.org/wiki?curid=464162" title="Dragon Warrior">
Dragon Warrior



</doc>
<doc id="464167" url="https://pl.wikipedia.org/wiki?curid=464167" title="Międzynarodowe Biennale Małej Formy Graficznej i Ekslibrisu w Ostrowie Wielkopolskim">
Międzynarodowe Biennale Małej Formy Graficznej i Ekslibrisu w Ostrowie Wielkopolskim

Międzynarodowe Biennale Małej Formy Graficznej i Ekslibrisu w Ostrowie Wielkopolskim - jedna z najważniejszych w Polsce (po Międzynarodowe Biennale Ekslibrisu Współczesnego w Malborku) imprez kulturalnych prezentujących sztukę ekslibrisu.
Zainicjowany został w roku 1985 przez współorganizatorów konkursu: pedagog Bożenę Woś i grafika Czesława Wosia. Główna wystawa odbywa się w pierwszej połowie lata w ostrowskim ratuszu. Dotychczas odbyło się ich szesnaście (ostatnia w 2017 roku).

</doc>
<doc id="464168" url="https://pl.wikipedia.org/wiki?curid=464168" title="Pierścień gardłowy Waldeyera">
Pierścień gardłowy Waldeyera

Pierścień gardłowy Waldeyera zwany również "układem chłonnym gardła" lub "NALT" ("nasopharynx-associated lymphoid tissue") to zespół struktur układu limfatycznego zlokalizowane w nosogardle, który jest częścią układu odpornościowego błon śluzowych. 
Ma on znaczenie ochronne przed bakteriami, wirusami, grzybami i innymi czynnikami chorobotwórczymi, chroniąc przed ich penetracją do dalszych odcinków układu oddechowego i pokarmowego, jako że jest źródłem komórek odpornościowych zaangażowanych w odpowiedź immunologiczną w obrębie błony śluzowej dróg oddechowych. Pojęcie limfatycznego pierścienia twarzowego wprowadził do anatomii niemiecki patolog Heinrich Wilhelm Gottfried von Waldeyer-Hartz (1836-1921) w 1884 roku.
Migdałki stanowią barierę dla czynników chorobotwórczych, ale niejednokrotnie dochodzi do zapalenia samych migdałków (łac. "tonsillitis"), najczęściej (ale nie tylko) jest to efekt chorobowy zakażenia organizmu paciorkowcami, czyli anginy.
W przypadku częstych angin albo w przypadku przerostu migdałków podniebiennych (hipertrofii) z upośledzeniem oddychania wskazane jest ich operacyjne wycięcie. Ze względu na funkcję immunologiczną migdałków wycięcie należy przeprowadzać z reguły dopiero od 3 roku życia.
W jego skład wchodzą:

</doc>
<doc id="464170" url="https://pl.wikipedia.org/wiki?curid=464170" title="Cindy Crawford">
Cindy Crawford

Cindy Crawford, właśc. Cynthia Ann Crawford (ur. 20 lutego 1966 w DeKalb, Illinois) – amerykańska supermodelka i aktorka. Lata sukcesów w branży modelingu doprowadziły ją do międzynarodowej popularności. W pierwszych latach sławy została okrzyknięta jako „Baby Gia”, ze względu na swoje podobieństwo do legendarnej modelki Gii Carangi. W latach 90. XX wieku stała się częścią „Wielkiej Szóstki” modelek, które miały największy wpływ na świat mody i kulturę popularną.
W 1993 i 2002 znalazła się w gronie 50 najpiękniejszych osób wybieranych przez magazyn "People". W 1995 roku została uznana przez magazyn „Forbes” za najbogatszą modelkę na świecie.
Pojawiała się na wielu okładkach magazynów: „Glamour”, „Vogue”, „Cosmopolitan”, „People”, „Harper’s Bazaar”, „Elle”, „Details”, „InStyle”, „Vanity Fair”, „Maxim”, „Zwierciadło”, „Esquire” i „GQ”. W 1998 liczba okładek z Crawford wyniosła ponad pięćset.
Modelka wiele razy angażowała się w akcje charytatywne, pomagając zwłaszcza dzieciom chorym na białaczkę. Crawford przez wiele lat była zwolenniczką programu University of Wisconsin-Madison dotyczącego onkologii dziecięcej i leczenia przeprowadzanego w tej dziedzinie. W 2007 stała się oficjalną reprezentantką Ronald McDonald House i jest częścią „Friends of RMH”, czyli grupy celebrytów wspierających organizację.
Wczesne lata.
Cynthia Ann Crawford urodziła się w prowincjonalnym mieście DeKalb w stanie Illinois, jako córka Jennifer Sue Crawford-Moluf (z domu Walker) i Johna Daniela Crawforda. Ma dwie siostry, Chris i Danielle, a jej brat, Jeffrey, zmarł w wieku 3 lat na białaczkę dziecięcą. Jej rodzina była pochodzenia angielskiego i duńskiego, a także miała korzenie szkockie, irlandzkie, szkockie, niemiecki i walijskie. W amerykańskim programie telewizyjnym z 2013 dowiedziała się, że wśród jej przodków są brytyjscy szlachcice.
W drugiej klasie liceum do Cindy zadzwonił przedstawiciel lokalnego sklepu odzieżowego z propozycją modelingową, ale wkrótce okazało się, że był to żart wymyślony przez dwie koleżanki z jej klasy. Jednakże jeszcze tego samego roku kilka licealistek, włączając w to Crawford, zostało zaangażowanych w sesję zdjęciową dla innego sklepu. W trzeciej klasie liceum miejscowy fotograf Roger Legel poprosił Cindy o zrobienie jej zdjęcia na okładkę college’owego czasopisma. Było to jej pierwsze wystąpienie na okładce magazynu. Zdjęcie oraz pozytywna reakcja czytelników wystarczyły, by Cindy rozpoczęła karierę modelki. Jako siedemnastolatka wzięła udział w konkursie „Look of the Year” organizowanego przez agencję Elite Model Management. Zwyciężyła i podpisała kontrakt z Elite w Chicago. 
Crawford ukończyła DeKalb High School w 1984 z jednym z najlepszych wyników. Uzyskała stypendium na studia w Northwestern University na kierunku chemicznym, ale uczęszczała tylko przez jeden semestr. Opuściła uczelnię, by zostać zawodową modelką. W 1986 przeprowadziła się do Nowego Jorku i podpisała kontrakt z tamtejszym oddziałem agencji Elite.
Kariera.
Już w 1986 Cindy pojawiła się na dwóch okładkach amerykańskiego "Vogue" i na jednej dla niemieckiej wersji czasopisma. W styczniu 1987 po raz pierwszy zagościła na okładce brytyjskiej edycji magazynu. Wywołało to wielki skandal, ponieważ fotograf Patrick Demarchelier wyretuszował modelce charakterystyczny pieprzyk nad ustami. Od tej chwili stał się on jej znakiem rozpoznawczym. Jeszcze do końca dekady pojawiła się na dwudziestu jeden okładkach "Vogue".
Na początku lat 90. XX wieku rozpoczął się najważniejszy okres jej kariery. Brała udział w niezliczonych kampaniach i pokazach mody m.in. dla Dolce &amp; Gabbana, Ralpha Laurena, Calvina Kleina, Gianniego Versace, Michaela Korsa, Chanel, Thierry’ego Muglera, Valentino, Christiana Diora, Escada, Kathleen Madden, Laury Biagotti, L’Oréal, New York &amp; Company, Óscara de la Renty, Pepsi, Schwarzkopf, Revlon i Umberto Ginocchiettiego..
Przez kilka lat prowadziła w MTV program o modzie pt. "House of Style", pisała opowiadania dla dzieci, reklamowała kosmetyki firmy Revlon, Pepsi-Colę, polską wodę mineralną Arctic, zegarki Omega, a także – razem z Naomi Campbell, Claudią Schiffer, Christy Turlington, Stephanie Seymour i Nadją Auermann – dom mody Versace. 
Występowała w teledyskach: George’a Michaela „Freedom! ’90” (1990), bożonarodzeniowej piosenki Jona Bon Jovi „Please Come Home for Christmas” (1994), a także Prince’a, który specjalnie dla niej napisał piosenkę „Cindy C.” (1994). W późniejszych latach pojawiała się także w teledyskach Duran Duran – „Girl Panic” (2011), jako jedna z członków zespołu i Taylor Swift – „Bad Blood” (2015), jako dyrektorka szkoły.
Po uzyskaniu wielkiej popularności, spróbowała swoich sił jako aktorka. Pojawiła się w komedii Herberta Rossa "Tajemnica mojego sukcesu" ("The Secret of My Success", 1987) z Michaelem J. Foxem. Gościła w programie "Saturday Night Live " (1994) i "Wieczór z muppetami" (1996). Za rolę cenionej prawniczki Kate McQueen w filmie sensacyjnym "Czysta gra" ("Fair Game", 1995) otrzymała trzy nominacje do Złotej Maliny w kategorii Najgorsza Aktorka i Najgorsza Gwiazda Filmowa oraz Najgorsza Ekranowa Para, wraz z Williamem Baldwinem. W serialu "Frasier" (1997) użyczyła głosu Dorothy. Wystąpiła też w sitcomie NBC "Trzecia planeta od Słońca" ("3rd Rock from the Sun", 1998) jako Mascha, dramacie Marka Christophera "Klub 54" ("54", 1998) u boku Ryana Phillippe’a, Salmy Hayek i Seli Ward, dramacie "Małpi ród" ("The Simian Line", 2000) jako Sandra z Harrym Connickiem Jr., sitcomie ABC "Jim wie lepiej" ("According to Jim", 2002) jako Gretchen Saunders, sitcomie Disney Channel "Czarodzieje z Waverly Place" ("Wizards of Waverly Place", 2009) jako Bibi Rockford i serialu ABC "" (2015).
Życie prywatne.
Spotykała się z Robertem De Niro. W lipcu 1987 związała się z aktorem Richardem Gere’em, za którego 12 grudnia 1991 roku wyszła za mąż. Jednak 1 grudnia 1995 doszło do rozwodu. Spotykała się także z Johnem Enosem III (w sierpniu 1994), Jonem Stewartem (we wrześniu 1994), Johnem F. Kennedym Jr. (1995) i Valem Kilmerem (1996). W kwietniu 1997 poznała przedsiębiorcę i byłego modela Rande’ego Gerbera, którego poślubiła 29 maja 1998. Mają dwoje dzieci: syna Presleya Walkera (ur. 2 lipca 1999) i córkę Kaię (ur. 3 września 2001).

</doc>
<doc id="464171" url="https://pl.wikipedia.org/wiki?curid=464171" title="Jezioro Lodowe">
Jezioro Lodowe



</doc>
<doc id="464172" url="https://pl.wikipedia.org/wiki?curid=464172" title="Jerzy Dobrzycki (historyk sztuki)">
Jerzy Dobrzycki (historyk sztuki)

Jerzy Dobrzycki (ur. 22 września 1900 w Inwałdzie, zm. 18 września 1972 w Krakowie) – historyk sztuki. W latach 1946–1964 dyrektor Muzeum Historycznego Miasta Krakowa.
Życiorys.
Urodził się w rodzinie ziemiańskiej. Był legionistą (1917–1918), uczestnikiem II i III powstania śląskiego, działaczem plebiscytowym. Od 1918 studiował prawo, w latach 1919–1923 studiował historię sztuki i archeologię klasyczną na UJ. Od 1924 pracował w Muzeum Etnograficznym w Krakowie. W latach 1930–1951 członek Rady Artystycznej m. Krakowa. 1934–1939 kierownik Miejskiego Biura Propagandy Artystycznej.
W czasie II wojny światowej kierował polskim liceum w Bukareszcie.
Po wojnie, był inicjatorem, a w latach 1946–1964 dyrektorem Muzeum Historycznego Miasta Krakowa.
Był inicjatorem Dni Krakowa (1936) oraz konkursu na najpiękniejszą szopkę krakowską (1937), autorem publikacji popularyzujących wiedzę o Krakowie, zasłużonym propagatorem sztuki Krakowa, m.in. w latach 1929–1939 prowadził audycję Gawędy o starym Krakowie nadawaną przez rozgłośnię krakowskiego Polskiego Radia. Był członkiem honorowym Towarzystwa Miłośników Historii i Zabytków Krakowa.
Pochowany na Cmentarzu Rakowickim w Krakowie (kwatera IA-zach-po lewej Muszyńskiej).

</doc>
<doc id="464175" url="https://pl.wikipedia.org/wiki?curid=464175" title="1927 w literaturze">
1927 w literaturze



</doc>
<doc id="464176" url="https://pl.wikipedia.org/wiki?curid=464176" title="Flaga stanowa Michigan">
Flaga stanowa Michigan

Flaga stanu Michigan przedstawia herb stanu Michigan na ciemnoniebieskim tle.
Kolor błękitny flagi stanowej Michigan oraz bielik amerykański reprezentuje nadrzędny autorytet i jurysdykcję władz federalnych. Pełniące funkcje trzymaczy wapiti i łoś to symbole fauny stanu Michigan. Znajdujące się nad tarczą herbową zawołanie "Tuebor" ("Obronię") odnosi się do położenia geograficznego Michigan na północnym pograniczu Stanów Zjednoczonych. W polu tarczy znajduje się słońce wstające znad półwyspu oraz jezioro. Stojący na półwyspie (stan Michigan zajmuje dwa półwyspy między Wielkimi Jeziorami) traper ma jedną rękę uniesioną w geście pokoju, a w drugiej trzyma strzelbę, co oznacza przyjaźń, dążenie do pokoju, a zarazem gotowość do bronienia kraju. Na wstędze widnieje dewiza: "Si Quæris Peninsulam Amœnam Circumspice (Jeśli szukasz miłego półwyspu, spójrz wokół siebie)".
Przyjęta 1 sierpnia 1911 roku. 
Proporcje 2:3.

</doc>
<doc id="464180" url="https://pl.wikipedia.org/wiki?curid=464180" title="Władysław Sebyła">
Władysław Sebyła

 
Władysław Sebyła (ur. 6 lutego 1902 w Kłobucku, zm. 11 kwietnia 1940 w Charkowie) – polski poeta, podporucznik rezerwy piechoty Wojska Polskiego, ofiara zbrodni katyńskiej.
Życiorys.
Urodził się 6 lutego 1902 roku w Kłobucku k. Częstochowy jako syn Henryki (z d. Radłowska) i Michała, działacza niepodległościowego oraz nauczyciela i kierownika szkoły w Kłobucku. W wieku trzech lat stracił matkę, a w 1910 roku rodzina, w tym nowa żona ojca, wyprowadziła się z Kłobucka do Zagłębia Dąbrowskiego, gdzie ojciec poety otrzymał pracę nauczyciela. Wiersze zaczął pisać w wieku ośmiu lat, oprócz tego malował, grał na skrzypcach i fortepianie oraz komponował.
Ukończył szkołę podstawową w Będzinie, a następnie rozpoczął naukę w Szkole Realnej w Sosnowcu, zaś po jej likwidacji w I Ośmioklasowym Gimnazjum Męskim Towarzystwa Szkół Średnich w Sosnowcu. W czasie nauki w szkole nadal pisał wiersze, ale ukrywał ten fakt przed innymi uczniami.
Walczył w I powstaniu śląskim. Żeby zaciągnąć się do oddziału zafałszował datę urodzenia o dwa lata. Po zakończeniu walk wrócił do gimnazjum, które ukończył w 1921 roku i za namową ojca podjął studia na Politechnice Warszawskiej, ale po jednym roku przeniósł się na studia polonistyczne na Wydziale Filologii Uniwersytetu Warszawskiego, uczestniczył też w wykładach z historii malarstwa w Akademii Sztuk Pięknych.
Od 1927 był członkiem grupy literackiej Kwadryga. W latach 1929–1931 redaktor i współwydawca pisma „Kwadryga”. Od 1932 roku był współpracownikiem dwutygodnika „Zet”. Debiutował cyklem wierszy pt. "Modlitwa" (1927).
W 1928 ukończył Batalion Podchorążych Rezerwy Piechoty Nr 5 w Łobzowie. 9 września 1928 roku ożenił się w Kościele Mariackim w Krakowie z Sabiną Marią Krawczyńską, rok później urodził się jego jedyny syn. W 1929 roku odbył służbę wojskową, a następnie powrócił do Warszawy, gdzie ponownie zaangażował się w życie literackie. W styczniu 1931 roku, podobnie jak wiele znanych osobistości, podpisał protest przeciw procesowi brzeskiemu.
1 stycznia 1931 został mianowany do stopnia podporucznika ze starszeństwem. Został przydzielony do 13 Pułku Piechoty. Odbywał ćwiczenia rezerwy w 1932, 1934, 1936 jako dowódca plutonu.
W roku 1935 poeta podjął pracę w Polskim Radiu, gdzie co drugi tydzień prowadził kwadrans literacki. W lipcu 1937 roku Władysław Sebyła omawiał na antenie radio­wej tomik wierszy "Na cmentarzu biły dzwony. Śpiewy demoniczne" Stanisława Szwajcera, nazywając je grafomańskim. Szwajcer, aplikant sądowy, poczuł się dotknięty krytyką i pozwał Sebyłę do sądu, który uznał poetę winnym i skazał na dwa tygodnie aresztu w zawieszeniu, 50 złotych grzywny i 100 złotych pokutnego. Sąd wydał wyrok mimo opinii biegłego, krytyka literackiego Karola Wiktora Zawodzińskiego, który uznał, że granice krytyki nie zostały przekroczone.
Wobec zagrożenia konfliktem, w 1939 został zmobilizowany, a po wybuchu II wojny światowej walczył w kampanii wrześniowej. Po agresji ZSRR na Polskę z 17 września 1939 i wkroczeniu do Lwowa, został aresztowany przez sowietów. Był przetrzymywany w obozie starobielskim. W 1940 wraz z jeńcami osadzonymi w Starobielsku został przewieziony do Charkowa i 11 kwietnia 1940 rozstrzelany przez funkcjonariuszy Obwodowego Zarządu NKWD w Charkowie oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940 (część zbrodni katyńskiej). Zamordowani jeńcy są pochowani na cmentarzu Ofiar Totalitaryzmu w Charkowie w Piatichatkach.
Po wojnie niewiele o nim pisano i nie wydawano jego wierszy aż do 1956 roku, gdy opublikowano „Poezje wybrane”.
W 2007 pośmiertnie awansowany do stopnia porucznika.
Twórczość.
Zadebiutował w 1927 zbiorem wierszy pt. "Modlitwa". Pisał wiersze m.in. o tematyce pacyfistycznej i antywojennej, np. wiersz "Żołnierz nieznany" i "4 wiersze o wojnie". Jego twórczość charakteryzowała się przedstawianiem pesymistycznej wizji otaczającego świata, obecnością elementów religijnych, symbolicznych i katastroficznych, formalną prostotą i komunikatywnością oraz nawiązaniami do Norwida. Poemat "Młyny" uważany jest za szczytowe osiągnięcie poety. Głównym motywem poematu jest stary młyn obok stawu, znany poecie z lat dzieciństwa i młodości spędzonych w Kłobucku. Był członkiem Związku Zawodowego Literatów Polskich. Ostatni tom poezji Władysława Sebyły ukazał się w 1938 i nosił tytuł "Obrazy myśli". W 1956 ukazały się "Poezje wybrane", drugi wybór wierszy "Poezje wybrane" ukazał się w 1972, a "Poezje zebrane" w 1981. W 1999 Anagram wydał kolejny wybór poezji Władysława Sebyły pt. "Nie wierz moim grzechom", do którego wstęp napisał Zdzisław J. Peszkowski, zaś wyboru wierszy dokonał Jerzy Koperski . W 2012 r. Muzeum Literatury im. Adama Mickiewicza w Warszawie wydało z okazji 110. rocznicy jego urodzin i wystawy "Władysław Sebyła. Nokturn + 1940" faksymile jego niewydanego utworu z 1924 r. pt. "Bunt Ludzi. Strzępy niescenicznego dramatu. 7 wizji""." 
Jego twórczość stanowiła inspirację dla poety Tadeusza Gajcego.
Upamiętnienie.
Od 1991 roku Dom Kultury w Kłobucku nosi imię Władysława Sebyły. Przed budynkiem Domu Kultury znajduje się tablica upamiętniająca poetę.
Ustanowiony przez Sejm RP jednym z patronów 2012 roku. 16 kwietnia 2012 roku pamięć Sebyły uczcili radni województwa śląskiego.
Imieniem Sebyły zostały nazwane ulice w Częstochowie, Kłobucku i Sosnowcu.
W ramach akcji „Katyń... pamiętamy” / „Katyń... Ocalić od zapomnienia”, w Płocku został zasadzony Dąb Pamięci honorujący Władysława Sebyłę.
Nazwisko Władysława Sebyły wykuto na pomniku Katyńskim na cmentarzu Kule w Częstochowie
Władysława Sebyłę i jego żonę Sabinę upamiętnia jedna z tablic Praskiej Galerii Sław wmurowanych w chodnik ul. Stalowej w Warszawie w 2017 roku.

</doc>
<doc id="464183" url="https://pl.wikipedia.org/wiki?curid=464183" title="Wyższa Szkoła Informatyki i Ekonomii TWP w Olsztynie">
Wyższa Szkoła Informatyki i Ekonomii TWP w Olsztynie

Wyższa Szkoła Informatyki i Ekonomii TWP w Olsztynie – była uczelnia niepubliczna, założona przez Oddział Regionalny Towarzystwa Wiedzy Powszechnej w Olsztynie. Uczelnia została wpisana do Rejestru uczelni niepaństwowych w dniu 20 sierpnia 1997 roku.
Baza dydaktyczna.
Szkoła funkcjonowałA w Olsztynie przy ul. Jagiellońskiej 59 i Al. Wojska Polskiego 13 oraz w Kętrzynie przy ul. Adama Asnyka 10.
Wydziały i kierunki kształcenia.
Uczelnia prowadzi kształcenie na studiach licencjackich i magisterskich oraz podyplomowych w Olsztynie oraz na Wydziale Zamiejscowym w Kętrzynie.

</doc>
<doc id="464185" url="https://pl.wikipedia.org/wiki?curid=464185" title="Przedwiośnie (ujednoznacznienie)">
Przedwiośnie (ujednoznacznienie)



</doc>
<doc id="464186" url="https://pl.wikipedia.org/wiki?curid=464186" title="Pieczęć stanowa Michigan">
Pieczęć stanowa Michigan

Pieczęć stanowa Michigan przedstawia bielika amerykańskiego. Reprezentuje nadrzędny autorytet i jurysdykcję władz federalnych. Wapiti i łoś to symbole fauny. Słowo "Tuebor" ("Obronię") odnosi się do położenia geograficznego Michigan na północnym pograniczu. Stojący na półwyspie (stan Michigan zajmuje dwa półwyspy między Wielkimi Jeziorami) traper ma jedną rękę uniesioną w geście pokoju, a w drugiej trzyma strzelbę, co oznacza, że gotów jest bronić kraju. Pod tarczą srebrna wstęga z dewizą w języku łacińskim "Si quaeris peninsulam amoenam circumspice" ("Jeżeli szukasz miłego półwyspu, spójrz wokół siebie").
W otoku pieczęci napis: "The Great Seal of the State of Michigan" ("Wielka Pieczęć Stanu Michigan") i data cyframi rzymskimi (1835).
Pieczęć pochodzi z 1835 roku.

</doc>
<doc id="464194" url="https://pl.wikipedia.org/wiki?curid=464194" title="Gis-dur">
Gis-dur

Gis-dur - gama muzyczna oparta na skali durowej, której toniką jest Gis. Praktycznie nieużywana, jako zamiennik używa się As-dur.
Gama Gis-dur zawiera dźwięki: gis - ais - his - cis - dis - eis - fisis.
Gis-dur to także akord, zbudowany z pierwszego (gis), trzeciego (c) i piątego (dis) stopnia gamy Gis-dur.

</doc>
<doc id="464197" url="https://pl.wikipedia.org/wiki?curid=464197" title="Maryan Wisniewski">
Maryan Wisniewski

Maryan Wisniewski (ur. 1 lutego 1937 w Calonne-Ricouart, zm. 4 marca 2022) – francuski piłkarz polskiego pochodzenia, występował na pozycji napastnika. W latach 1955–1963 reprezentacji Francji w piłce nożnej, brązowy medalista Mistrzostw Świata 1958, uczestnik Mistrzostw Europy 1960.
W reprezentacji Francji rozegrał 33 mecze i strzelił 12 bramek.
W Ligue 1 rozegrał 415 meczów i strzelił 113 goli.

</doc>
<doc id="464207" url="https://pl.wikipedia.org/wiki?curid=464207" title="Flaga stanowa Minnesoty">
Flaga stanowa Minnesoty

Minnesota była dziewiętnastym stanem przyjętym do Unii po pierwszych trzynastu, o czym świadczy dziewiętnaście złotych gwiazdek. Przynależność do Unii symbolizuje, dodatkowo, błękitny kolor flagi. Dewiza "L'Etoile du Nord" (Gwiazda Północna) nawiązuje do tego, że swego czasu był to najbardziej wysunięty na północ stan USA. Centralną postacią na stanowej pieczęci jest oracz na tle krajobrazu prerii z wodospadem i drzewami w oddali. Na drugim planie jest pędzący na zachód Indianin na koniu.
Przyjęta 19 marca 1957 roku. Proporcje 3:5.

</doc>
<doc id="464208" url="https://pl.wikipedia.org/wiki?curid=464208" title="Dynastia Sobiesławiców">
Dynastia Sobiesławiców



</doc>
<doc id="464213" url="https://pl.wikipedia.org/wiki?curid=464213" title="Ana-Lucia Cortez">
Ana-Lucia Cortez



</doc>
<doc id="464215" url="https://pl.wikipedia.org/wiki?curid=464215" title="Pieczęć stanowa Minnesoty">
Pieczęć stanowa Minnesoty

Minnesota była dziewiętnastym stanem przyjętym do Unii po pierwszych trzynastu, o czym świadczy dziewiętnaście złotych gwiazdek. Przynależność do Unii symbolizuje dodatkowo błękitny kolor flagi. Dewiza "L'Etoile du Nord" (Gwiazda Północna) nawiązuje do tego, że swego czasu był to najbardziej wysunięty na północ stan USA. Centralną postacią na stanowej pieczęci jest oracz na tle krajobrazu prerii z wodospadem i drzewami w oddali. Na drugim planie widnieje pędzący na zachód Indianin na koniu.
Pieczęć stanowa od 1858 roku.

</doc>
<doc id="464221" url="https://pl.wikipedia.org/wiki?curid=464221" title="1925 w literaturze">
1925 w literaturze



</doc>
<doc id="464225" url="https://pl.wikipedia.org/wiki?curid=464225" title="Marek Chołoniewski">
Marek Chołoniewski

Marek Chołoniewski (ur. 23 października 1953 w Krakowie) – kompozytor, artysta dźwiękowy, profesor, animator kultury, wykonawca muzyki współczesnej i eksperymentalnej.
Życiorys.
Absolwent Akademii Muzycznej w Krakowie w klasie gry na organach (w klasie Leszka Wernera), teorii muzyki i kompozycji (w klasie Bogusława Schaeffera) oraz muzyki elektronicznej (pod kierunkiem Józefa Patkowskiego). 
Od 1976 roku pracuje w Studio Muzyki Elektroakustycznej Akademii Muzycznej w Krakowie, a od 2000 roku jako jej kierownik. W 1977 roku założył i obecnie kieruje Stowarzyszeniem Artystycznym Muzyka Centrum, prowadzącym głównie działalność koncertową. Kierownik Pracowni Audiosfery Katedry Obszarów Sztuki Wydziału Intermediów Akademii Sztuk Pięknych im. J.Matejki w Krakowie.
Od 1979 roku jest członkiem Grupy Krakowskiej. 
W 1986 roku wraz z Krzysztofem Knittlem i Piotrem Bikontem założył zespół Pociąg Towarowy. Jest założycielem Studia MCH oraz współzaożycielem: Studia Ch&amp;K (wspólnie z Krzysztofem Knittlem), grupy CH&amp;K&amp;K (wspólnie z Krzysztofem Knittlem i W. Kiniorskim), mc2 duo (wspólnie z Marcelem Chyrzyńskim), Infinitive Quartet (wspólnie z Keirem Nueringerem, Ryanem Zavelem i Rafałem Mazurem), Natural Plastic (wspólnie z Amy Knoles), Dizzy Kinetics (z Zenial), Grupe 2 (z Miłoszem Łuczyńskim), Kinetic Trio (z Włodzimierzem Kiniorskim i Rafałem Mazurem) - zespołów prowadzących działalność koncertową i nagraniową. 
Od 1984 roku koncertuje, prowadzi kursy i wykłady z muzyki komputerowej w wielu krajach Europy, Azji, i obu Ameryk. W latach 1988–1992 organizował serię koncertów "Audio Art". 
Od 1993 roku jest inicjatorem i dyrektorem artystycznym międzynarodowego Festiwalu Audio Art, Międzynarodowych Warsztatów Muzyki Współczesnej Kraków/Stuttgart (wspólnie z Matthiasem Hermannem).
W latach 1993–1999 był dyrektorem artystycznym Internationale Akademie für Neue Komposition und Audio Art w Schwaz (Austria). 
W 2003 roku był inicjatorem Festiwalu Audio Art w Seulu (wspólnie z Jeajoon Ryu), a także współtwórcą i koordynatorem projektów realizowanych w ramach programów wspomaganych ze środków Komisji Europejskiej: Bridges (wspólnie z Krzysztofem Kwiatkowskim), Ensemble Spiel (ze Stephanem Meierem / Musik für Heute, Hanower), European Course for Musical Composition and Technologies (IRCAM, Paris), Integra (Birmingham Conservatory), European Modern Orchestra (z Krzysztofem Kwiatkowskim). 
W 2005 założyciel i prezes Polskiego Stowarzyszenia Muzyki Elektroakustycznej (polskiej federacji CIME/UNESCO). Od 2008 sekretarz, a od 2011 prezes Międzynarodowej Konfederacji Muzyki Elektroakustycznej CIME / ICEM.
Jest twórcą kompozycji instrumentalnych, elektroakustycznych i audiowizualnych, muzyki do teatru, filmu, radia i TV, a także autorem i koordynatorem projektów przestrzennych i internetowych: GlobalMix, Statek Artystów i GPS-Art. W 2006 roku zainicjował i zrealizował (wspólnie z Łukaszem Szałankiewiczem i Dicksonem Dee) projekt wymiany Polska/Chińska Sztuka Dźwiękowa w Chinach/Polsce. Od 2012 organizator konferencji naukowych, konkursów muzyki elektroakustycznej, współzałożyciel i koordynator kolektywu GrupLab z cotygodniową serią spotkań muzycznych Plejrek.
W 2017 został odznaczony Srebrnym Medalem „Zasłużony Kulturze Gloria Artis”.
Z inicjatywy Marka Chołoniewskiego, Natalii Balskiej, Marcina Janusa, Marcina Strzeleckiego i Petera Sycha w lutym 2012 roku jako przedłużenie działalności Orkiestry Elektro Novej powstał GrupLab - kolektyw naukowo-badawczy Studia Muzyki Elektroakustycznej Akademii Muzycznej w Krakowie. Spotyka sie regularnie co tydzień we środę o godz. 20:00 penetrując najnowsze i nietypowe technologie i ich zastosowanie w oryginalnych projektach artystycznych. GrupLab skonstruował instrumenty dla Oscylator Ensemble, Laptop Orchestra, Laptop Noise Ensemble, Sensor Ensemble. Od marca 2015 wykonuje regularnie zbiorowe kompozycje improwizowane pod nazwą Plejrek. W dniach 16 - 18 czerwca 2016 GrupLab wykonał swój 3-dniowy projekt Organ Underground w ramach 50. Dni Muzyki Organowej.

</doc>
<doc id="464230" url="https://pl.wikipedia.org/wiki?curid=464230" title="Precedencja w Stanach Zjednoczonych">
Precedencja w Stanach Zjednoczonych

Kolejność precedencji w Stanach Zjednoczonych według stanu na dzień 5 maja 2017 była następująca:

</doc>
<doc id="464231" url="https://pl.wikipedia.org/wiki?curid=464231" title="Piękno">
Piękno

Piękno – pozytywna właściwość estetyczna bytu wynikająca z zachowania proporcji, harmonii barw, dźwięków, stosowności, umiaru i użyteczności, odbierana przez zmysły. Istnieje piękno idealne, duchowe, moralne, naturalne, cielesne, obiektywne i subiektywne. Pojęcie to jest silnie związane z teorią estetyki, prawdy i dobra.
W metafizyce, piękno jest jedną z transcendentalnych właściwości bytu, wyrażającą jego scalenie, przejrzystość, proporcję wewnętrzną tworzyw bytu oraz doskonałość.
Badaniami nad precyzowaniem terminu piękna zajmują się nie tylko filozofowie i artyści, lecz także teoretycy z dziedzin: historii i krytyki sztuki, antropologii, socjologii, psychologii, a także szkolnictwa.
Próby definicji piękna na przestrzeni wieków.
W starożytnej Grecji pojęcie piękna było znacznie szersze niż w latach późniejszych. Wiązano je przede wszystkim z ideą dobra, duchowością, moralnością, myślą i rozumem; utożsamiano je wtedy z doskonałością jako warunkiem piękna i sztuki na najwyższym poziomie. Twierdzono, że piękno wynika głównie z zachowania proporcji i odpowiedniego układu. Pogląd ten przez wieki uważany był za najtrafniejszy. Wyznawali go m.in. pitagorejczycy, twierdząc, że piękno polega na doskonałej strukturze, wynikającej właśnie z proporcji części, harmonijnego ich układu. Dowodzili, że jest cechą obiektywną. W rozumieniu Arystotelesa pięknem jest wszystko „to, co będąc dobrem jest przyjemne”, jak również to, „co przyjemne dla wzroku i słuchu”. Według św. Tomasza z Akwinu pięknym nazywa się to, co jest przyjemne dla oka („pulchra dicuntur quae visa placent”). W swej teorii metafizycznej piękno zaliczał on do podstawowych, powszechnych cech bytu, zwanych transcendentaliami. Cechą piękna, także piękna moralnego, jest umiarkowanie jako "stonowana i właściwa proporcja":
Na lata renesansu przypada czas rozważań na temat doskonałości a także piękna dzieł poszczególnych artystów, jak i tych pojęć samych w sobie. Petrarka i Giorgio Vasari przeciwstawiali wartość piękna (jako obiektywną) innym pojęciom estetycznym jak np. wdzięk (uważanym przez nich za subiektywne).
Christian Wolff i Cesare Ripa włączyli pojęcie doskonałości do teorii estetyki; nie wiązał tych pojęć żaden z wcześniejszych autorów piszących po Platonie. Myśl tę rozwinął Alexander Gottlieb Baumgarten, pojawiła się także w twórczości Lessinga.
Immanuel Kant uważał, że piękne jest to, co podoba się powszechnie, bezinteresownie i bezpośrednio. Oddzielał "sąd smaku" od pojęcia doskonałości.
Przemiany w definiowaniu pojęcia.
W manieryzmie idea piękna została zastąpiona przez subtelność, wdzięk i dysharmonię. Po wieku XVIII teoria głosząca, iż piękno leży w proporcjach i zgodności części, przestała obowiązywać.
Cyprian Kamil Norwid w poemacie "Promethidion" twierdził, iż najważniejszym zadaniem sztuk plastycznych jest ucieleśnianie ideału, upowszechnianie piękna (tym samym nawiązywał do przekonań starożytnych Greków, łączących ideę piękna, doskonałości i sztuki).
Obecnie uważa się, że wzory piękna nie są stałe, pozostają swoiste dla kręgów kulturowych oraz okresu w jakim powstały. Dzieje się tak m.in. dlatego, iż częstokroć artyści starali się dać własną definicję piękna, niezależną od wcześniejszych kanonów. Tym samym piękno widziane przez artystę postrzegane jest jako subiektywne i zależne od gustu czy upodobań.

</doc>
<doc id="464232" url="https://pl.wikipedia.org/wiki?curid=464232" title="Flaga stanowa Missouri">
Flaga stanowa Missouri

Barwy pochodzą od flagi państwowej. Dwadzieścia cztery gwiazdy upamiętniają, że Missouri było dwudziestym czwartym stanem przyjętym do Unii. Niedźwiedzie symbolizują rozmiary i siłę stanu. Herb państwowy oznacza przynależność do Unii, a półksiężyc to symbol nowego stanu, drugiego na terenie Luizjany.
Przyjęta 23 marca 1913 roku. Proporcje 7:12.

</doc>
<doc id="464235" url="https://pl.wikipedia.org/wiki?curid=464235" title="Józef Gawlina">
Józef Gawlina

Józef Feliks Gawlina (ur. 18 listopada 1892 w Strzybniku, zm. 21 września 1964 w Rzymie) – polski duchowny rzymskokatolicki, doktor nauk teologicznych, generał dywizji Wojska Polskiego, biskup polowy Wojska Polskiego w latach 1933–1947, opiekun duchowy Polaków na emigracji w latach 1945–1964, arcybiskup ad personam od 1952. Jan Paweł II określił go jako „Biskup – Tułacz”, a przez Sekretariat Generalny II soboru watykańskiego nazwany po śmierci „Prawdziwym Pasterzem”.
Dzieciństwo i młodość.
Urodził się 18 listopada 1892 roku w Strzybniku pod Raciborzem na Górnym Śląsku w rodzinie Franciszka i Joanny z d. Banaś. Po ukończeniu szkoły elementarnej w Rudniku uczył się w Królewskim Ewangelickim Gimnazjum w Raciborzu (obecnie I Liceum Ogólnokształcące im. Jana Kasprowicza w Raciborzu). W 1914 roku ukończył Królewskie Pruskie Gimnazjum w Rybniku (obecnie I Liceum Ogólnokształcące im. Powstańców Śląskich w Rybniku). Podjął studia na Wydziale Teologicznym Uniwersytetu Wrocławskiego, przerwane w kwietniu 1915 roku z powodu powołania do armii pruskiej i wysłania na front zachodni w stopniu szeregowca. Ranny na froncie francuskim w listopadzie 1915 roku i odesłany do służby garnizonowej we Wrocławiu. We wrześniu 1917 roku został wysłany na front bliskowschodni do Syrii, w bitwie pod Damaszkiem wzięty do niewoli angielskiej (X 1918 – XI 1919 r.). Po powrocie do Wrocławia w lipcu 1920 roku, ukończył doktoranckie studia teologiczno-filozoficzne, a 19 czerwca 1921 roku otrzymał święcenia kapłańskie z rąk kard. Adolfa Bertrama. Jako obywatel niemiecki mógł rozpocząć działalność duszpasterską w części Śląska należącej do Niemiec. Chcąc pełnić służbę duszpasterską w polskiej części Górnego Śląska wyjechał do Katowic, gdzie został wikariuszem w Czerwionce.
Duszpasterz w diecezji katowickiej.
Pracował jako wikariusz w Dębieńsku (od 1921) oraz Tychach (od 1922). W maju 1923 zdał egzamin jurysdykcyjny. W lipcu 1924 roku został mianowany przez ks. Augusta Hlonda sekretarzem generalnym Ligi Katolickiej Administracji Apostolskiej Górnego Śląska. Od września 1924 kierował redakcją, a od 1925 był redaktorem naczelnym „Gościa Niedzielnego” do marca 1927. Od 1925 sekretarz Kurii Biskupiej w Katowicach i proboszcz w Królewskiej Hucie. Na zlecenie prymasa Augusta Hlonda zorganizował w Warszawie Katolicką Agencję Prasową (1927–1929). W czasie pobytu w Warszawie – w 1928, uzyskał dyplom magisterski z zakresu teologii moralnej na Uniwersytecie Warszawskim. W marcu 1929 znowu na Śląsku – w diecezji katowickiej, radca i notariusz kurialny Kurii biskupiej w Katowicach, objął też kierownictwo diecezjalnej Akcji Katolickiej. 21 lipca 1931 został proboszczem parafii św. Barbary w Królewskiej Hucie. W swojej parafii zasłużył się na polu działalności dobroczynnej, założył m.in. biuro „Caritasu”, ochronkę dla dzieci, kuchnię ludową. W 1932 założył tygodnik parafialny pt. „Wiadomości Parafialne”. Ponieważ parafia była duża został zmuszony do rezygnacji z funkcji dyrektora Akcji Katolickiej, jak i z nominacji na kanonika Kapituły Katedralnej w Katowicach.
Biskup polowy.
Po zatargu biskupa polowego Stanisława Galla z marszałkiem Józefem Piłsudskim i zgodzie Watykanu na dymisję Galla, Józef Gawlina został kandydatem na tę funkcję. Piłsudski w dniu 7 lutego 1933 przeprowadził z Gawliną rozmowę, w której wyraził zgodę na objęcie funkcji biskupa polowego. Jednocześnie przedstawił, jako minister spraw wojskowych swoje wymagania. Przełożonym biskupa był osobiście Piłsudski, sprawy techniczne i organizacyjne miał załatwiać płk Adam Korwin-Sokołowski szef Gabinetu Ministra. Spory między nim a Sokołowskim miał godzić Piłsudski. Określił też Gawlinie zadania działalności duszpasterstwa wojskowego, gdyż jak twierdził w tej dziedzinie po jego poprzedniku był: "duży bezwład i nieporządek niemający sobie równego w innej części wojska". Po rezygnacji biskupa Stanisława Galla, 14 lutego 1933 został mianowany biskupem polowym Wojska Polskiego ze starszeństwem od 1 stycznia 1932. Święcenia biskupie przyjął 19 marca 1933 w Królewskiej Hucie (dziś Chorzów). Udzielił mu ich kardynał August Hlond, arcybiskup metropolita gnieźnieński i poznański, któremu asystowali biskup Wincenty Tymieniecki, biskup diecezjalny łódzki, i Stanisław Adamski, biskup diecezjalny katowicki w kościele parafialnym św. Barbary w Chorzowie, w której sprawował dotychczas funkcję proboszcza. Wierni parafii św. Barbary ufundowali tablicę w związku z odejściem biskupa, która zawisła w zakrystii kościoła. Kardynał August Hlond (także syn Ziemi Śląskiej) był jego przewodnikiem i opiekunem, a także protektorem. W 1933 roku otrzymał także honorowe obywatelstwo Królewskiej Huty.
9 kwietnia 1933 odbył ingres do katedry polowej w Warszawie. Po objęciu stanowiska biskupa polowego gen. Gawlina zachował struktury Kurii. Pozostały dwa wydziały: organizacyjno-administracyjny i oświatowo-wychowawczy oraz referat greckokatolicki. Kurii podlegały: Dziekanat Generalny, dziekani Okręgów Korpusów, starsi kapelani, kapelanii oraz proboszcze. W tym czasie w Kurii było 128 księży. Gawlina wprowadzał w Kurii reformy. Jeździł po najodleglejszych jednostkach i poligonach. Nazywano go „biskupem-wędrowcem”. W kontaktach z żołnierzami i kadrą przyjął postawę otwartą. Starał się pomóc ludziom. Kapłanom stawiał wysokie wymagania, co nie czyniło go wśród duchowieństwa Kurii Polowej zbyt popularnym. Swym postępowaniem niejednokrotnie narażał się przełożonym wojskowym i władzom państwowym. Przykładem odwagi cywilnej był udział w pogrzebie Wojciecha Korfantego w dniu 20 sierpnia 1939 w Katowicach. Był na pogrzebie jedynym biskupem przybyłym z Warszawy. W sprawie Wojciecha Korfantego interweniował wcześniej niejednokrotnie u władz, w tym u Józefa Piłsudskiego. W Wojsku Polskim zorganizował liczne ośrodki duszpasterstwa polowego. Zaczęły dobrze funkcjonować kościoły garnizonowe i szkolne. Poświęcał dużo czasu na pracę z młodzieżą zrzeszoną w Hufcach Służby Młodzieży, utworzonych dekretem Prezydenta RP 22 czerwca 1936 r.
Tuż przed wybuchem II wojny światowej, w sierpniu 1939 został mianowany arcybiskupem metropolitą warszawskim.
W czasie II wojny światowej.
Wojna zastała Gawlinę w Warszawie. Dokonał kilku mianowań dziekanów. Ewakuacja Kurii Polowej nastąpiła 4 września. W nocy z 6 na 7 września 1939 Gawlina opuścił Warszawę na polecenie naczelnych władz WP – marszałka Edwarda Śmigłego–Rydza. Biskup wycofywał się na wschód. Dotarł do Łucka, gdzie w czasie bombardowania został ranny. Dotarł do granicy polsko-rumuńskiej, którą przekroczył w dniu 18 września. Przybył do Bukaresztu, potem przez Węgry 5 października dotarł do Rzymu. Po audiencji u papieża Piusa XII Sekretariat Stanu Stolicy Apostolskiej przedłużył mu jurysdykcje biskupa polowego, co pośrednio oznaczało uznanie ciągłości państwa polskiego i jego armii. Wyjechał do Francji. 18 października 1939 po przybyciu do Paryża formalnie podjął obowiązki biskupa polowego Wojsk Polskich (Polskich Sił Zbrojnych na uchodźstwie). Włączył się do organizacji Wojska Polskiego we Francji. Organizował dla żołnierzy niedzielne nabożeństwa przez radio. Zarządzeniem z 12 listopada 1939 Ministra Spraw Wojskowych rządu RP na uchodźstwie, gen. Władysława Sikorskiego, został zastępcą przewodniczącego zarządu Polskiego Czerwonego Krzyża w czasie wojny. Wydał Modlitewnik Żołnierza Polskiego. 21 grudnia 1939 dekretem prezydenta Raczkiewicza został mianowany członkiem I Rady Narodowej RP, następnie zastępcą członka Komisji Wojskowej, członkiem Komisji Prawno-Konstytucyjnej i przewodniczącym Komisji Spraw Zagranicznych.
Działał w Radzie Narodowej. Udzielał pomocy polskim uchodźcom we Francji. Od stycznia 1940 był członkiem Rady Naczelnej Światowego Związku Polaków z Zagranicy. Od 18 września 1940 przebywał w Wielkiej Brytanii, po klęsce Francji. Od kwietnia do października 1942 przebywał w ZSRR, gdzie gen. Władysław Anders formował Polską Armię. Opuścił ZSRR ostatnim transportem odchodzącym do Iranu. Po powrocie z Bliskiego Wschodu kontynuował swoją prace w oddziałach Wojska Polskiego w Wielkiej Brytanii. Powołał dwa seminaria duchowne: w Szkocji i w Syrii. 16 sierpnia 1943 gen. Gawlina celebrował mszę żałobną na pogrzebie Władysława Sikorskiego w Newark.
Jego jurysdykcji jako biskupa polowego podlegali żołnierze Polskich Sił Zbrojnych we Francji, w Wielkiej Brytanii, Kanadzie, na Bliskim Wschodzie, w Afryce i w ZSRR (od 1942), a od 1944 we Włoszech, Belgii, Holandii i Niemczech.
Wizytacja oddziałów Armii Polskiej w ZSRR.
Przeprowadził wizytację, obozów polskich uchodźców, ewakuowanych ze Związku Radzieckiego do Iranu; 19 kwietnia 1942 przekroczył granicę ZSRR i po krótkim pobycie w Moskwie rozpoczął trzymiesięczną wizytację oddziałów Armii Polskiej w ZSRR gen. dyw. Władysława Andersa – w Uzbekistanie, Tadżykistanie, Kirgistanie i Kazachstanie. W połowie października 1942 przeniósł się z Iranu do Iraku, a następnie na początku listopada do Jerozolimy. Na mocy dekretu papieża Piusa XII z 3 października 1942 został mianowany biskupem ordynariuszem dla polskich uchodźców cywilnych na Wschodzie.
Udział w kampanii włoskiej.
15 lutego 1943 wyruszył w podróż do USA, gdzie spotkał się z prezydentem Franklinem D. Rooseveltem. Przy pomocy prasy amerykańskiej apelował o pomoc dla dzieci polskich znajdujących się w ZSRR. Brał udział w kampanii włoskiej; w bitwie pod Monte Cassino (pełnił funkcję kapelana liniowego w Sanitarnym Ośrodku Ewakuacyjnym), bitwie o Ankonę i Loreto. 31 lipca 1944 w Ankonie, z rąk Naczelnego Wodza gen. broni Kazimierza Sosnkowskiego otrzymał Krzyż Srebrny Orderu Wojennego Virtuti Militari i Krzyż Walecznych.
Po II wojnie światowej.
Po zakończeniu 8 maja 1945 II wojny światowej i rozwiązaniu w 1947 Polskich Sił Zbrojnych na Zachodzie, bp Gawlina przestał pełnić funkcję biskupa polowego. 8 lutego 1945 został mianowany Opiekunem (Protektorem) Emigracji Polskiej na czas niemożności wykonywania tych zadań przez prymasa Polski, a Stolica Apostolska powierzyła mu 5 czerwca 1945 opiekę nad polskimi uchodźcami w Austrii i Niemczech. Po śmierci kard. Augusta Hlonda, 28 stycznia 1949 papież Pius XII mianował bpa Józefa Gawlinę Opiekunem Duchowym Polaków na uchodźstwie (czyli Protektorem Emigracji Polskiej). Od połowy 1947 zamieszkał jako rektor przy polskim kościele św. Stanisława w Rzymie przy via Botteghe Oscure 15.
W latach 1949–1952 złożył wizyty w polskich ośrodkach emigracyjnych w jedenastu krajach Europy, Ameryki Północnej i Ameryki Południowej. Brał udział w tworzeniu Polskich Misji Katolickich w Argentynie, Australii, Brazylii, Chile, Danii, Hiszpanii, Holandii, Luksemburgu, Republice Południowej Afryki, Szwajcarii, Szwecji i Tanzanii. Jego zasługą było także zbudowanie polskiej kaplicy w podziemiach bazyliki św. Piotra na Watykanie. W czasie wojny założył dwa seminaria duchowne – w Bejrucie (Liban) i w Glasgow (Wielka Brytania). Pod jego patronatem w 1947 w Londynie powstał Katolicki Ośrodek Wydawniczy „Veritas”. W 1947 założył Instytut Wydawniczy „Hozjanum” (Edizioni Hosianum) przy Hospicjum Stanisława Hozjusza. Od 1949 do końca życia był wydawcą i redaktorem naczelnym „Duszpasterza Polskiego Zagranicą”. W 1954 zainicjował edycję rocznika „Sacrum Poloniae Millenium”.
Udział w II soborze watykańskim.
Decyzją Piusa XII z dnia 29 listopada 1952 został wyniesiony do godności arcybiskupa tytularnego Madito. Papież Jan XXIII powołał abpa Gawlinę na członka Komisji Przygotowawczej dla Spraw Biskupów i Zarządu Diecezjami – Soboru Watykańskiego II. Od 1962 brał udział w I, II i III sesji soboru jako sekretarz Komisji dla spraw Biskupów i Diecezji.
Powrót na Monte Cassino.
Arcybiskup Józef Feliks Gawlina zmarł na zawał serca w noc 21/22 września 1964 w Rzymie. Pierwszy pogrzeb gen. biskupa Józefa Gawliny odbył się w Rzymie. Pochowany na cmentarzu Campo Verano. Trumnę pochowano w grobowcu sióstr felicjanek. Drugi pogrzeb odbył się 8 kwietnia 1965, kiedy to zgodnie z jego wolą zwłoki przeniesiono na Polski Cmentarz Wojenny na Monte Cassino.
Autor "Wspomnień" (Katowice 2004).

</doc>
<doc id="464237" url="https://pl.wikipedia.org/wiki?curid=464237" title="Pieczęć stanowa Missouri">
Pieczęć stanowa Missouri

Pieczęć stanowa Missouri przedstawia tarczę (na wzór brytyjski) trzymaną przez dwa niedźwiedzie. Na pasku dewiza "United we stand, divided we fall" (pol. Zjednoczeni wytrwamy, podzieleni upadniemy). Pod tarczą wstęga z dewizą "Salus populi suprema lex esta" (pol. Dobro ludu najwyższym prawem). Poniżej data 1820 cyframi rzymskimi.
Dwadzieścia cztery gwiazdy upamiętniają fakt, że Missouri było dwudziestym czwartym stanem przyjętym do Unii. Niedźwiedzie symbolizują rozmiary i siłę stanu. Herb państwowy oznacza przynależność do Unii, a półksiężyc to symbol nowego stanu, drugiego na terenie Luizjany. Napis głosi: "Wielka pieczęć Missouri".

</doc>
<doc id="464240" url="https://pl.wikipedia.org/wiki?curid=464240" title="Władysław Stefan Sebyła">
Władysław Stefan Sebyła



</doc>
<doc id="464243" url="https://pl.wikipedia.org/wiki?curid=464243" title="Pirop">
Pirop

Pirop – minerał z gromady krzemianów, należący do granatów szeregu piralspitu. 
Jego nazwa pochodzi od greckiego słowa "piropos" = „podobny do ognia”, co jest aluzją do czerwonej barwy minerału.
Charakterystyka.
Właściwości.
Bardzo często tworzy doskonale wykształcone, izometryczne kryształy, najczęściej sześcienne lub dwunastościany rombowe. Najczęściej tworzy kryształy wrosłe, zaokrąglone, przypominające kulki. Tworzy kryształy mieszane ze spessartynem i umbalitem oraz z wieloma innymi granatami. Może zawierać wtrącenia apatytu, ilmenitu, pirotynu, pirytu, rutylu, sfalerytu.
Występowanie.
Występuje w skałach głębinowych, zwłaszcza w perydotytach. Także w kimberlicie, gdzie współwystępuje z diamentami i serpentynitach. Z reguły nie tworzy wyraźnych kryształów, lecz raczej nieregularne ziarna. Przez wieki (ponad 500 lat) piropy wydobywano na dużą skalę w Czechach z aluwialnych żwirów i piasków rzecznych. Kamienie te nazywano "czeskimi granatami" lub "czeskimi kamieniami". Ich obecność może wskazywać na obecność skał diamentonośnych. 
Miejsca występowania:
Zastosowanie.
Szczególnie interesujące są okazy zmieniające barwę w zależności od oświetlenia np. piropy z Norwegii w świetle dziennym są fioletowe; przy oświetleniu sztucznym – czerwone. Piropy z Tanzanii w oświetleniu dziennym są zielonawoniebieskie, a w sztucznym szkarłatne.
Szeroko stosowany w jubilerstwie. Okazy czyste i duże są rzadko spotykane. Większość trafiających na rynek granatów to granaty o składzie pośrednim. Przyjmuje się, że piropy czyste są zwykle ciemne i rzadko przekraczają masę 1-2 karatów. 
Szwajcarskie i południowoafrykańskie piropy mają jaśniejszą barwę czerwoną niż rubinowoczerwone kamienie z Czech.

</doc>
<doc id="464244" url="https://pl.wikipedia.org/wiki?curid=464244" title="1924 w literaturze">
1924 w literaturze



</doc>
<doc id="464247" url="https://pl.wikipedia.org/wiki?curid=464247" title="Herb Białogardu">
Herb Białogardu

Herb Białogardu – jeden z symboli miasta Białogard w postaci herbu.
Wygląd i symbolika.
Herb przedstawia w srebrnym polu czerwonego gryfa wspiętego, ponad błękitną, falującą wstęgą.
Gryf to symbol Pomorza Zachodniego i dynastii Gryfitów, a błękitna fala symbolizuje płynącą przez miasto rzekę Parsętę.
Historia.
Najstarsza znana pieczęć o średnicy 49 mm pochodzi z 1387 roku. Przedstawia gryfa nad rzeką, zwróconego w prawo. W obwodzie napis: SECRETUM CIVITAS BELGART. Od XVII wieku zamiast rzeki zaczęto przedstawiać murawę.

</doc>
<doc id="464254" url="https://pl.wikipedia.org/wiki?curid=464254" title="Błonie (Bydgoszcz)">
Błonie (Bydgoszcz)

Błonie – jednostka urbanistyczna (osiedle) miasta Bydgoszczy, położona w jego południowo-zachodniej części.
Położenie.
Błonie usytuowane jest w południowo-zachodniej części Bydgoszczy i zaliczane do osiedli tzw. Górnego Tarasu Bydgoszczy. Od północy sąsiaduje z osiedlami: Jary i Wilczak, natomiast od południa z osiedlami Szwederowo, Górzyskowo i Lotniskiem. Wschodni skraj osiedla graniczy z dawnym przedmieściem Poznańskim (Chwytowo), zaś na zachodzie linia kolejowa jest granicą Błonia i zarazem miasta Bydgoszczy.
Pod względem fizyczno-geograficznym osiedle leży w obrębie makroregionu Pradolina Toruńsko-Eberswaldzka, w mezoregionie Kotlina Toruńska i mikroregionie Miasto Bydgoszcz Południowe (terasa górna ok. 68–70 m n.p.m.).
Historycznie do obecnej jednostki urbanistycznej Błonie należy na wschodzie fragment zwany "Koszary Ułańskie Błonie" (32 ha, obszar między ulicami: Szubińską, 16 Pułku Ułanów Wielkopolskich, Koszarową, Wysoką i Seminaryjną) włączony do miasta w okresie 1867-1875, południowa część gminy Wilczak włączona do miasta w 1920 roku oraz las przy ul. Szubińskiej (66 ha) wcielony w 1961 roku
Nazwa.
Nazwa Błonie wywodzi się od wyrazu "błonie", czyli łąka, pastwisko, równina i nawiązuje do dawnego placu ćwiczeń ułanów, który w latach 1920–1939 użytkował 16 Pułk Ułanów Wielkopolskich.
Charakterystyka.
Błonie jest jednolitym w formie architektonicznej osiedlem mieszkaniowym Bydgoszczy. Południową granicą osiedla jest ulica Szubińska, północną – ulice: Stawowa, Wysoka i Seminaryjna, zaś zachodnią – linia kolejowa nr 131. Centralną część Błonia zajmuje osiedle bloków wielorodzinnych wzniesione w latach 60. XX w. wraz z infrastrukturą towarzyszącą (szkoły, sklepy, targowisko, dom kultury itp.) Podstawowym elementem zabudowy są budynki czteropiętrowe, równocześnie znajduje się tu 16 punktowców 11-piętrowych. Między ulicami Stawową i Jana Ostroroga znajduje się zabudowa jednorodzinna z ogrodami. Na całym terenie, a zwłaszcza między blokami, znajdują się ciągi zieleni i dywany kwietne. Charakterystycznymi budynkami Błonia są tzw. „Falowiec” oraz „Mrówkowiec”. W części wschodniej znajdują się obiekty użyteczności publicznej: Kujawsko-Pomorskie Centrum Pulmonologii, Wydział Chemiczny Uniwersytetu Technologiczno-Przyrodniczego im. Jana i Jędrzeja Śniadeckich i Centrum Szkolenia Sił Połączonych NATO. W części zachodniej, w trójkącie ograniczonym ul. Szubińską, ks. Schulza i linią kolejową zlokalizowane są: park leśny z alejkami oraz przedsiębiorstwa prywatne i komunalne. Osiedle przecina droga wojewódzka – ul. Szubińska oraz powiatowa – ul. Władysława Broniewskiego.
Wśród infrastruktury osiedla znajdują się m.in. żłobek, trzy przedszkola, dwie szkoły podstawowe, trzy gimnazja, dwa licea ogólnokształcące oraz szkoły średnie, zawodowe. Akademiki na terenie osiedla posiada Uniwersytet Technologiczno-Przyrodniczy im. Jana i Jędrzeja Śniadeckich. Wśród obiektów kulturalnych wyróżnia się Młodzieżowy Dom Kultury nr 3. W rejonie ul. Seminaryjnej znajduje się Kujawsko-Pomorskie Centrum Pulmonologii – jeden z najstarszych bydgoskich szpitali założony w 1886 roku, który posiada oddział sanatoryjny w Smukale Górnej.
Do przedsięwzięć ujętych w „Planie Rozwoju Bydgoszczy na lata 2009-2014”, a dotyczących Błonia należą m.in.: rozbudowa Centrum Szkolenia Sił Połączonych NATO, rewitalizacja obiektów zabytkowych Uniwersytetu Technologiczno-Przyrodniczego oraz modernizacja budynku Zespołu Szkół nr 7.
Ludność.
W 1970 roku Błonie zamieszkiwało 24,4 tys. osób, 20 lat później – 19,0 tys. W kolejnych latach liczba mieszkańców spadała: w 1998 r. wynosiła 18,0 tys. osób, w 2004 – 16,0 tys., a w 2010 roku – 15,6 tys., jednak w 2012 r. wzrosła do 16,7 tys. mieszkańców.
Rekreacja.
Na terenie Błonia znajduje się ok. 14 ha terenów zieleni urządzonej i 7 ha zieleni nieurządzonej. Głównym obszarem rekreacyjnym dla Błonia jest park leśny o powierzchni 6 ha, położony na zachodnich rubieżach osiedla, skąd po przejściu przez linię kolejową można udać się do Puszczy Bydgoskiej (Lasu Miedzyńskiego). Pętla autobusowa przy ul. Szubińskiej jest początkiem dwóch pieszych szlaków turystycznych zaliczanych do grupy „szlaków Noteci": szlaku Powstania Kościuszkowskiego wiodącego do Łabiszyna trasą przemarszu wojsk powstańczych gen. Henryka Dąbrowskiego w 1794 r. oraz szlaku im. red. W. Rzeźniackiego wiodącego lasami do wsi Tur.
Pomniki.
W 1921 r. wzniesiono na Błoniu obelisk ku czci poległych żołnierzy 16 Pułku Ułanów Wielkopolskich. Monument zniszczyły w 1939 r. okupacyjne władze niemieckie. Pomnik odbudowano w 1973 r., zaś w 1996 r. przebudowano. Monument zyskał nową formę 29 lipca 2005 r. Na osiedlu znajduje się także obelisk Lotników Bydgoskich, a 27 kwietnia 2017 w parku 2 Korpusui Obrony Powietrznej odsłonięto tablicę pamiątkową poświęconą bydgoskim jednostkom lotniczym.
W połowie lipca 2020 przy Wojskowych Zakładach Lotniczych nr 2 przy ulicy Szubińskiej 107 postawiono jako pomnik samolot Su-22M4 o numerze taktycznym 2028.
Historia.
Pole Ułańskie.
Teren, na którym powstało Błonie położony między Szwederowem, Jarami i Wilczakiem nazywany był "Polem Ułańskim". Był to duży, liczący 70 ha ziemi płaski teren porośnięty trawą, położony między ulicami: Szubińską i św. Jerzego (obecnie ul. Jana Ostroroga), torem kolejowym do Inowrocławia i zabudowaniami koszar ułańskich, wzniesionych w połowie XIX wieku. Nadawał się do przeprowadzana ćwiczeń, prób, podjazdów i szarż. W II połowie XIX wieku pruskie władze wojskowe w rejonie ul. Seminaryjnej urządziły plac ćwiczeń 3 Pułku Dragonów. Wobec zwiększenia liczby wojsk teren okazał się za mały. W tej sytuacji w 1882 r. władze wojskowe zakupiły od folwarku Wilczak Wielki kolejną partię terenu. Wkrótce teren "Koszar Ułańskich Błonie" (od ul. Dolina do ul. 16 Pułku Ułanów Wlkp) o łącznej powierzchni 32 ha włączono w obszar administracyjny Bydgoszczy.
W 1913 roku władze wojskowe w uzgodnieniu z magistratem Bydgoszczy przeznaczyły pole ćwiczeń dla celów lotnictwa wojskowego. Próby założenia na tym terenie lotniska oraz budowę hangaru przerwał wybuch I wojny światowej. Do planów władze niemieckie powróciły w 1916 roku Tym razem jednak pod lotnisko wybrano teren po południowej stronie ul. Szubińskiej (tzw. "Müllershof" - polskie Biedaszkowo), zaś pole ułańskie na Błoniu zachowało swoją dotychczasową funkcję.
W kwietniu 1920 roku do miasta Bydgoszczy wcielono gminę Wilczak Wielki, której południowy fragment (między ul. 16 Pułku Ułanów Wlkp, ul. ks. Schulza i ul. Szubińską) stanowi obecnie część Błonia. W dwudziestoleciu międzywojennym pole ćwiczeń na Błoniu użytkował m.in. stacjonujący w Bydgoszczy 16 Pułk Ułanów Wielkopolskich dywizji Gustawa Orlicz-Dreszera. Plac ćwiczeń stopniowo zmniejszano. W 1933 roku wojsko przekazało 4 ha ziemi na cmentarz parafialny Św. Trójcy, a 6 ha przeznaczono pod budowę domków jednorodzinnych. Dla wojska pozostał teren o wielkości 60 ha, nadal służąc jako pole ćwiczeń ułańskich, a także zabawom młodzieży z Wilczaka, Górzyskowa i Szwederowa. Jak pisze Wincenty Gordon, w pogodne dnie górowały tu latawce. W opinii mieszkańców Szwederowa była to „"piaszczysta pustynia, przez którą przejść pieszo do dzielnicy Jary było bardzo trudno"”.
Osiedle Błonie.
Po II wojnie światowej w planach zagospodarowania przestrzennego miasto podzielono na nowe jednostki urbanistyczne. Z Wilczaka Wielkiego wydzielono osiedla Jary i Błonie. W 1957 r. rozpisano konkurs architektoniczno-urbanistyczny dotyczący koncepcji zagospodarowania osiedla Błonie, który wygrał rok później zespół architektów z Warszawy. Koncepcja zagospodarowania przestrzennego osiedla Błonie wyróżniała je spośród innych osiedli w Bydgoszczy poprzez uwzględnienie zieleni rekreacyjnej oraz ośrodków usługowych.
Budowę osiedla rozpoczęto w 1960 r. na terenie całkowicie wolnym od zabudowy, uzbrojonym zawczasu w wodociąg, kanalizację, gaz, ciepłociąg i ciepłą wodę. Inwestycje realizowały spółdzielnie mieszkaniowe, w tym przede wszystkim Bydgoska Spółdzielnia Mieszkaniowa. Program i granice osiedla ulegały kilkakrotnym zmianom w toku projektowania, a również w realizacji. Pierwotnie zespół mieszkaniowy projektowano dla 15 tys. mieszkańców, zaś po kolejnych korektach planów zagospodarowania zrealizowany został dla 20 tys. osób. W lutym 1963 roku oddano do użytku zespół 24 szeregowych budynków jednorodzinnych przy ul. Ludwika Waryńskiego 3-49 (te 3-4 pokojowe budynki zaczęto zasiedlać już latem 1962). Następnie plany zweryfikowano na rzecz budowy budynków wyższych. Najpierw trzypiętrowe budynki powstały przy obecnej ul. Romana Abrahama. Potem realizowano także bloki czteropiętrowe. 22 marca 1963 roku na sesji Miejskiej Rady Narodowej nadano nazwy pierwszym ulicom na Błoniu: Bojowników PPR, Marcelego Nowotki i Ludwika Waryńskiego.
Błonie było pierwszym w Bydgoszczy placem budowy mieszkań, na który wkroczyły uprzemysłowione technologie budowy. Budynki o wysokości 5 i 11 kondygnacji były montowane z prefabrykowanych płyt ściennych i stropowych, a także posiadały pełną prefabrykację pozostałych elementów. Elementy te były dostarczone na plac budowy z odległych o ok. 3 km Zakładów Prefabrykacji w Białych Błotach. Podczas realizacji kierowano się obowiązującą wówczas zasadą tzw. budownictwa oszczędnościowego, narzucającego skromne standardy jakościowe dotyczące powierzchni i wyposażenia mieszkań.
W 1967 roku powstały pierwsze wysokie budynki przy ul. Janusza Korczaka 2 i 4. Kontynuacją osiedla był budowany w latach 1968-1969 zespół mieszkaniowy w rejonie ulic: Wysoka, Koszarowa i Stawowa, który stał się jego integralną częścią. Do końca lat 60. zrealizowano w całości plany dotyczące budownictwa mieszkaniowego, zaś w latach 1971–1975 trwała budowa centrum handlowo-usługowego zaprojektowanego przez inż. arch. Zdzisława Kozłowskiego. Zieleń na osiedlu zaprojektował dr inż. Aleksander Pietrzak.
W 1966 r. oddano do użytku szkołę przy ul. Stawowej 41. Otwarcia dokonał Kazimierz Maludziński – ówczesny przewodniczący Prezydium MRN. Patronem ustanowiono Jana Kasprowicza. Placówka należała do 11 oddanych w Bydgoszczy tzw. szkół tysiąclecia, budowanych na obchody Tysiąclecia Państwa Polskiego.
Błonie było jednym z nielicznych osiedli bydgoskich, zrealizowanych kompleksowo, ze szkołami, przedszkolami, żłobkami, służbą zdrowia, pocztą i placówkami kultury. Trudności w latach 70. sprawiały jedynie połączenia komunikacyjne osiedla z miastem. Początkowo jedyna trasa – ul. Szubińska była w przebudowie, a trakcja autobusowa ze względu na brak taboru nie była w stanie obsłużyć olbrzymiej liczby pasażerów. Planowana wzdłuż ul. Szubińskiej linia tramwajowa, pomimo znacznego stopnia zaawansowania robót, nie została ostatecznie dokończona, a położone już torowiska zostały w początku lat 80. XX wieku rozebrane.
Na Błoniu założono także placówki kulturalno-oświatowe, z których na szczególną uwagę zasłużył Klub „Czołówka” przy ul. Stefana Okrzei, a także powstały w 1975 roku Dom Kultury „Orion”, znany w całej Bydgoszczy (swoją siedzibę znalazł w nim założony w 1956, najstarszy w Polsce, Bydgoski Klub Szaradzistów). Zadbano także o tereny zielone. Przy ul. ks. Józefa Schulza zagajnik leśny zaadaptowano na park, zaś w centrum osiedla urządzono skwery: im. Władysława Dunarowskiego (między ul. Stefana Okrzei 2 a targowiskiem) oraz skwer przed tzw. falowcem (od ul. Broniewskiego do ulicy 16 Pułku Ułanów Wielkopolskich)
Błonie w latach 70. ceniono za spokój, architektoniczną kulturę i zieleń. W licznych konkursach i rankingach osiedle zdobywało miano „najpiękniejszej dzielnicy Bydgoszczy”, np. w 1975 roku w rankingu „Ilustrowanego Kuriera Polskiego”, w 1977 roku zajęło 3. miejsce w konkursie krajowym, zaś w 1984 roku zdobyło I nagrodę w ogólnopolskim konkursie „Sport-rekreacja w naszym osiedlu”. Przez szereg lat swego rodzaju symbolem osiedla były restauracja „Michał” i kawiarnia „Baśka”. Według prasowych zapowiedzi miały one powstać pod koniec 1971 r. i posiadać imiona sienkiewiczowskich bohaterów „Zbyszko” i „Jagienka”. Termin oddania lokali do użytku przekładano na kolejne miesiące 1972 r. Ostatecznie „Michał” i „Baśka” pierwszych klientów przyjęły pod koniec 1973 r. W 2011 r. lokal zamknięto.
Dziś osiedle Błonie stanowi głównie jednolitą jednostkę administracyjną Bydgoskiej Spółdzielni Mieszkaniowej, zamieszkałą przez ponad 15 tys. osób. Dominują budynki czteropiętrowe, jest także 16 bloków jedenastopiętrowych (12 w gestii BSM). Od połowy lat 90. XX w. dokonano szeregu remontów substancji mieszkaniowej: wymiany drzwi, okien, remontów balkonów i loggii, termomodernizacji budynków, modernizacji instalacji (gazowej, ciepłowniczej, wodomierze, domofony, monitoring).
W 2007 roku na terenie osiedla otwarto nową siedzibę Centrum Szkolenia Sił Połączonych NATO (ang. "Joint Force Training Centre"), a w 2013 roku - siedzibę Prokuratury Okręgowej.
W 2020 nowo powstałe rondo u zbiegu ulic Stawowej i Broniewskiego otrzymało imię Grażyny Kufel, wieloletniej radnej miejskiej z Błonia.
W 2021 rosnąca między ul. Szubińską (przy nr 24) a Morcinka topola czarna odmiany włoskiej została uznana za bydgoskie drzewo roku.
W 2022 na budynku przy ul. Szubińskiej 22 powstał mural o wymiarach niemal 12 metrów szerokości i ponad 34 metry wysokości i powierzchni 408 metrów kwadratowych, przedstawiający parasol z drzew, chroniący takie bydgoskie zabytki, jak katedra i spichrze. Konkurs na zaprojektowanie i realizację muralu przy Szubińskiej ogłosiło Nadleśnictwo Bydgoszcz. Projekt miał przedstawiać cykl życia drzewa oraz korzyści płynące z lasu i troskę o środowisko naturalne, a użyte do malowania farby usuwają z powietrza tlenek azotu.
Rada Osiedla.
Pod względem administracyjnym Błonie tworzy jednostkę pomocniczą samorządu Miasta Bydgoszczy. Rada Osiedla Błonie mieści się przy ul. Broniewskiego 1 w filii Biblioteki Miejskiej.
Infrastruktura.
Obiekty sakralne.
Zarówno kościół parafialny Chrystusa Króla, jak i cmentarz katolicki Trójcy Świętej znajdują się poza obszarem osiedla na styku z jednostkami Wilczak i Jary. Pierwotnie osiedle należało do Parafii Miłosierdzia Bożego.
Obiekty sportowe i rekreacyjne.
Osiedle posiada ścieżkę rowerową biegnącą wzdłuż ul. Szubińskiej i ul. ks. Schulza. Studium transportowe, opracowane dla miasta, do 2015 roku przewiduje realizację wielu połączeń w obszarze Błonia.
Obiekty wojskowe.
W 2009 roku poinformowano, iż w przyszłości powstanie tu także siedziba Dowództwa Batalionu Łączności NATO
Kultura.
Na terenie osiedla działa Dom Kultury „Orion”. Oprócz działalności kulturalnej wyżej wymienionego DK, na Błoniu cyklicznie odbywają się różnego rodzaju wydarzenia kulturalno-muzyczne takie jak Rodzinny Festyn Muzyczny pn. „Muzyczne Błonie”.
Komunikacja.
Komunikacja kolejowa.
Na terenie osiedla znajduje się oddany do użytku 12 czerwca 2016 roku przystanek osobowy Bydgoszcz Błonie. Na przystanku zatrzymują się tylko pociągi Regio.
Przystanek ten zbudowano kilkadziesiąt lat po pierwszych zapowiedziach jego budowy. W 1989 mad torami kolejowymi zrealizowano kładkę łączącą osiedle Błonie z Miedzyniem, mającą być pierwszym etapem budowy w tym miejscu stacji (śladem tej koncepcji były przez wiele lat „ślepe” schody, które prowadziły do niewybudowanych peronów). W wyniku nieporozumień na linii miasto – PKP stacja wówczas nie powstała. Do planów powrócono w 2010 w związku z proponowaną, lecz wkrótce zarzuconą budową linii kolejowej do portu lotniczego Bydgoszcz. Ostatecznie, w lipcu 2015 przystąpiono do realizacji przystanku w obecnej formie.
Komunikacja tramwajowa.
Pierwsza koncepcja połączenia tramwajowego do osiedla Błonie pochodzi z 1960 roku, kiedy znalazła się w uchwalonym wówczas planie urbanistycznym miasta. W 1968 roku Biuro Studiów i Projektów Komunikacji Miejskiej przedstawiło projekt nowego układu komunikacyjnego, w którym uwzględniono linię tramwajową na Błonie od ulicy Nakielskiej, wzdłuż ul. Czerwonego Krzyża (1,9 km). Założenia te potwierdzono w planie z 1971 roku. W 1975 r. powstał nowy pomysł na poprowadzenie linii tramwajowej na Błonie – wzdłuż ul. Kruszwickiej, Szubińskiej i ks. Schulza do przystanku kolejowego Bydgoszcz Błonie. W 1977 r. władze miejskie uchwaliły „Program Rozwoju Urządzeń Komunalnych w mieście Bydgoszczy do 1990 r.”, w którym przewidywano etapowe przejście trakcji tramwajowej z toru wąskiego na normalny. Trasa na górnym tarasie miasta od Zachemu do Błonia miała posiadać szeroki rozstaw torów, powszechny w Polsce. W związku z tym w 1978 roku rozpoczęto budowę szerokotorowej linii tramwajowej na ul. Szubińskiej (od ul. Schulza do ul. Gnieźnieńskiej). Prace kontynuowano do Sierpnia 1980, częściowo w czynie społecznym. W sumie ułożono 700 m torów. Późniejszy kryzys gospodarczy wstrzymał prace oraz uświadomił, że zmiana szerokości torów w całym mieście była niewykonalna i zbyt kosztowna, z końcem 1981 r. powrócono więc do koncepcji torów o prześwicie 1000 mm. W grudniu 1983 r. powstał nowy projekt trasy tramwajowej na Błonie: od węzła Grunwaldzkiego, ul. Kruszwicką i Szubińską do skrzyżowania z ul. Gnieźnieńską, gdzie w przyszłości linia miała być połączona z tramwajem górnego tarasu miasta. Nie doszło jednak do realizacji trasy, lecz przeciwnie w 1985 r. rozebrano torowisko na ul. Szubińskiej, zaś materiał wykorzystano do remontów innych tras tramwajowych w mieście.
Komunikacja miejska.
Wszystkie linie poza linią 64 przejeżdżają przez pętlę "Osiedle Błonie", która w roku 2014 w ciągu 5 miesięcy (od marca do lipca) poddana została remontowi kapitalnemu (koszt 1,55 mln zł).
Ulice na Błoniu
Linki zewnętrzne.
Mapa osiedla Błonie
MojeBłonie.pl

</doc>
<doc id="464255" url="https://pl.wikipedia.org/wiki?curid=464255" title="Jeansowa rewolucja">
Jeansowa rewolucja



</doc>
<doc id="464256" url="https://pl.wikipedia.org/wiki?curid=464256" title="Flaga stanowa Nebraski">
Flaga stanowa Nebraski

Błękit oznacza przynależność do Unii. Na pieczęci przedstawiono główne cechy krajobrazu stanu - Góry Skaliste i rzekę Missouri. Kowal symbolizuje przemysł, a snopy zboża rolnictwo. Parowiec i pociąg podkreślają rolę transportu w rozwoju Nebraski.
Przyjęta 2 kwietnia 1925 roku. Proporcje nieustalone.

</doc>
<doc id="464257" url="https://pl.wikipedia.org/wiki?curid=464257" title="Herb Białej Podlaskiej">
Herb Białej Podlaskiej

Herb Białej Podlaskiej – jeden z symboli miasta Biała Podlaska w postaci herbu. Herb miasto zawdzięcza Michałowi Kazimierzowi Radziwiłłowi.
Wygląd i symbolika.
Herb stanowi w czerwonym polu herbowym en face srebrna (biała) postać świętego Michała w zbroi, ze złotym nimbem, z takowym mieczem w prawej i takąż ręczną wagą szalkową w lewej dłoni, stojąca na smoku barwy zielonej. Miecz uniesiony ostrzem do góry. Smok leżący na plecach, skulony w odruchu obronnym, w otwartą paszczą, z ogonem owiniętym wokół prawej nogi świętego Michała.

</doc>
<doc id="464260" url="https://pl.wikipedia.org/wiki?curid=464260" title="Han Myung-sook">
Han Myung-sook

Han Myung-sook (Han Miung Suk) (kor. 한명숙, ur. 24 marca 1944) – południowokoreańska polityk, deputowana z ramienia partii Uri. Premier Korei Południowej od 20 kwietnia 2006 do 7 marca 2007.
Han Myung-sook studiowała literaturę francuską na uniwersytecie Ehwa. W 2001 otrzymała stanowisko minister ds. równości płci i środowiska. W 2006 prezydent Roh Moo-hyun powierzył jej misję utworzenia nowego rządu po rezygnacji premiera Lee Hae-chana. Han Myung-sook jest pierwszą kobietą na stanowisku premiera Korei Południowej, lecz nie pierwszą kobietą kierującą rządem Korei Południowej, gdyż w 2002 roku przez kilkanaście dni obowiązki premiera pełniła Chang Sang.
7 marca 2007 podała się do dymisji po wystąpieniu prezydenta Roh Moo-hyuna z partii Uri.

</doc>
<doc id="464263" url="https://pl.wikipedia.org/wiki?curid=464263" title="Han Myung Sook">
Han Myung Sook



</doc>
<doc id="464264" url="https://pl.wikipedia.org/wiki?curid=464264" title="Roh Moo Hyun">
Roh Moo Hyun



</doc>
<doc id="464265" url="https://pl.wikipedia.org/wiki?curid=464265" title="1923 w literaturze">
1923 w literaturze



</doc>
<doc id="464266" url="https://pl.wikipedia.org/wiki?curid=464266" title="Pieczęć stanowa Nebraski">
Pieczęć stanowa Nebraski

Pieczęć stanowa Nebraski przedstawia główne cechy krajobrazu: Góry Skaliste i rzekę Missouri. Kowal symbolizuje przemysł, a snopy zboża rolnictwo. Parostatek i pociąg podkreślają rolę transportu w rozwoju gospodarki. Poniżej data 1 marca 1867 roku. Tego dnia Nebraska została przyjęta do USA jako trzydziesty siódmy stan.

</doc>
<doc id="464267" url="https://pl.wikipedia.org/wiki?curid=464267" title="Most im. gen. Antoniego Madalińskiego">
Most im. gen. Antoniego Madalińskiego

Most im. gen. Antoniego Madalińskiego – podwieszony most drogowy przez rzekę Narew w Ostrołęce, zbudowany w latach 1994–1996. Początkowo ostrołęcki Urząd Wojewódzki planował, iż w miejscu obecnego mostu powstanie jedynie kładka, która połączyłaby stare centrum miasta z prawobrzeżnymi terenami zalewowymi. Zamiar ten jednak nie został zrealizowany, natomiast zdecydowano się na budowę nowego mostu, będącego alternatywą dla pozostającego w remoncie starego mostu na drodze krajowej Warszawa-Augustów. Most Madalińskiego stanowi jedną z najbardziej charakterystycznych wizytówek Ostrołęki.
Konstrukcja.
Most wzorowany jest na starych konstrukcjach mostów na linii kolejowej Bombaj – Kalkuta, ale przede wszystkim na moście Barqueta w Sewilli, zbudowanym z okazji wystawy EXPO 1992. Most Madalińskiego to jedna z niewielu tego typu konstrukcji w Polsce. Podwieszony został na łuku dziesięcioma parami lin, a całość oparta jest za pomocą łożysk na czterech podporach betonowych umiejscowionych po obu stronach rzeki. Składa się z czterech przęseł o rozpiętościach 32 + 110 + 32 + 32 m. To, co szczególnie wyróżnia tę konstrukcję spośród innych zlokalizowanych w dolnym biegu Narwi i innych podobnych rzek w Polsce, to brak podpór usytuowanych w wodzie. Projektantem mostu jest dr hab. inż. Marek Jan Łagoda – specjalista z warszawskiego Instytutu Badawczego Dróg i Mostów.
Patron.
Patronem mostu jest generał Antoni Józef Madaliński, słynny polski dowódca wojskowy. W 1794 r. wówczas brygadier A. Madaliński wyprowadził z Ostrołęki do Krakowa polskie wojsko, co dało początek insurekcji kościuszkowskiej.
Linki zewnętrzne.
Źródła:

</doc>
<doc id="464271" url="https://pl.wikipedia.org/wiki?curid=464271" title="Herb Biskupca">
Herb Biskupca

Herb Biskupca – jeden z symboli miasta Biskupiec i gminy Biskupiec w postaci herbu.
Wygląd i symbolika.
Herb przedstawia zamek, jako gmach o spadzistym dachu z okalającymi go murami, z dwiema wieżami z blankami. Poniżej widoczna jest tarcza, na której przedstawione są obustronne schody. Między tarczą i zamkiem umieszczony jest kapelusz biskupi – mitra.
Mitra nawiązuje do godności biskupiej założyciela miasta. Tarcza ze schodami nawiązuje do herbu rodzinnego biskupa Henryka Sorboma.

</doc>
<doc id="464273" url="https://pl.wikipedia.org/wiki?curid=464273" title="Dmuchawiec">
Dmuchawiec



</doc>
<doc id="464278" url="https://pl.wikipedia.org/wiki?curid=464278" title="1922 w literaturze">
1922 w literaturze



</doc>
<doc id="464282" url="https://pl.wikipedia.org/wiki?curid=464282" title="Paliwo ciekłe">
Paliwo ciekłe

Paliwo ciekłe – ciekły nośnik energii, pochodzący zwykle z przeróbki ropy naftowej lub (w marginalnym stopniu) z węgla kamiennego i brunatnego, stosowane przede wszystkim do napędu silników spalinowych, w mniejszym stopniu do rozruchu kotłów parowych, do celów grzewczych i technologicznych.
Do najważniejszych paliw ciekłych należy zaliczyć:
Zdecydowana większość paliw ciekłych to paliwa węglowodorowe, będące produktami przeróbki ropy naftowej. Stosowane są szczególnie w transporcie. Najszersze zastosowanie znalazły:
Pojawiają się paliwa płynne produkowane z odpadów z tworzyw sztucznych, tzw. KTSF.

</doc>
<doc id="464284" url="https://pl.wikipedia.org/wiki?curid=464284" title="Herb Barczewa">
Herb Barczewa

Herb Barczewa – jeden z symboli miasta Barczewo i gminy Barczewo w postaci herbu.
Wygląd i symbolika.
Herb przedstawia dwa białe anioły ze złotymi skrzydłami na błękitnym tle. Unoszą się nad zielonym wzgórzem i trzymają między sobą złotą mitrę biskupią.

</doc>
<doc id="464286" url="https://pl.wikipedia.org/wiki?curid=464286" title="Władcy Austro-Węgier">
Władcy Austro-Węgier

Władcy Austro-Węgier – to potoczne i niepoprawne określenie okresu rządów w latach 1867–1918 dwóch monarchów z domu habsbursko-lotaryńskiego: cesarzy Austrii i królów Węgier Franciszka Józefa I oraz jego następcy Karola I.
W 1867 jednolite i centralistyczne Cesarstwo Austrii, w wyniku ugody z Królestwem Węgier, przekształciło się w federacyjne, dualistyczne Austro-Węgry, a Franciszek Józef I koronował się na króla Węgier. Nie spowodowało to jednak powstania nowego tytułu lub stanowiska – głową państwa dualistycznej monarchii był zawsze zarówno cesarz Austrii jak i król Węgier. Zatem określenie władcy Austro-Węgier jest tak samo błędne, jak nagminnie stosowane Cesarstwo Austro-Węgier.

</doc>
<doc id="464290" url="https://pl.wikipedia.org/wiki?curid=464290" title="Polska Akademia Literatury">
Polska Akademia Literatury

Polska Akademia Literatury, PAL – państwowa instytucja życia literackiego działająca w latach 1933–1939. 
Występowała jako oficjalna reprezentacja polskiego piśmiennictwa i ruchu wydawniczego. Do jej statutowych celów należało podniesienie kultury literackiej w Polsce oraz jej promocja poza granicami kraju. Wspierała również rodzimych pisarzy, współdziałała z rządem w jego przedsięwzięciach w obszarze literatury i sztuki. Posiadało prawo wydawania na wniosek władz państwowych opinii w sprawach dotyczących języka, literatury i kultury, przyznawania nagród literackich, wyróżnień i stypendiów. Prowadziła działalność wydawniczą dotyczącą rozwoju literatury w Polsce. We współpracy z Towarzystwem Czytelni Ludowych i Stowarzyszeniem Bibliotekarzy Polskich prowadziła działalność rozwijającą biblioteki publiczne w kraju.
Składała się z 15 dożywotnich członków: pierwszych siedmiu mianował Minister Wyznań Religijnych i Oświecenia Publicznego, pozostałych wybierali już sami nominaci. Akademicy otrzymywali wysokie uposażenie, jednak sama PAL nie dysponowała własnym budżetem, właściwie występując jako ciało doradcze ministra.
Opis.
Projekt powołania "Akademii Literatury Polskiej” przedstawił już w lutym 1918 roku Stefan Żeromski. Do końca życia zabiegał o powołanie państwowej instytucji, która miałaby wspierać polskich pisarzy i promować rodzimą literaturę. Kolejny projekt powstał w 1926 roku, już po śmierci Żeromskiego, pod auspicjami Straży Piśmiennictwa Polskiego. Projekt ten został przyjęty w 1929 roku na zjeździe literatów w Poznaniu, głównie w wyniku starań Juliusza Kadena-Bandrowskiego.
Formalnie akademia została powołana rozporządzeniem Rady Ministrów RP z 29 września 1933 r. Zajmować się miała uhonorowaniem i promowaniem najwybitniejszych współczesnych utworów literatury polskiej. Zgodnie ze statutem miała za cel podniesienie poziomu literatury polskiej, współdziałając z rządem we wszystkich jego poczynaniach dla dobra kultury i sztuki polskiej. W założeniu miała być najwyższym organem opiniotwórczym w sprawach języka, literatury i kultury polskiej. Zgodnie z ustawą z 2 lipca 1937 r. Akademia otrzymała osobowość prawną.
Przyznawała, w latach 1935–1939, dwa najwyższe odznaczenia: Złoty i Srebrny Wawrzyn Akademicki, za wkład w rozwój literatury polskiej. Ceniona była także Nagroda Młodych, będąca swoistym namaszczeniem wschodzących młodych talentów.
Jej struktura wzorowana była na podobnej Akademii Francuskiej. Liczyła 15 członków dożywotnich, z których 7 pierwszych wybierał minister Wyznań Religijnych i Oświecenia Publicznego, 8 następnych wybierali już sami członkowie Akademii. 
W 1937 wyszedł drukiem "Rocznik" Akademii 1933/1936, w 1939 "Rocznik" Akademii 1937/1938.
Od zakończenia II wojny światowej toczą się dyskusje na temat przywrócenia Akademii.
Jej protektorami i członkami honorowymi byli m.in. prezydent Ignacy Mościcki i Marszałek Polski Józef Piłsudski.
Skład.
Skład jej zmienił się po śmierci Choynowskiego (1935) i Leśmiana (1937) i po wycofaniu się Rzymowskiego (1937) i Rostworowskiego (1937). Powołano wówczas nowych członków Akademii, odtąd w jej skład wchodzili:

</doc>
<doc id="464291" url="https://pl.wikipedia.org/wiki?curid=464291" title="Franciszek Józef I Habsburg">
Franciszek Józef I Habsburg



</doc>
<doc id="464297" url="https://pl.wikipedia.org/wiki?curid=464297" title="Diakonat Eben-Ezer">
Diakonat Eben-Ezer

Diakonat Eben-Ezer – stowarzyszenie sióstr diakonis Kościoła Ewangelicko-Augsburskiego w RP. Diakonise pracują w Domu Macierzystym i domach opieki w Dzięgielowie, prowadzą „Rok służby dla Pana”, zajmują się pracą ewangelizacyjną. Duszpasterzem w Diakonacie Eben-Ezer jest ks. Marek Londzin (poprzednio ks. Emil Gajdacz).
Historia.
Pierwszym ewangelickim domem opieki założonym przez ks. Karola Kulisza była otwarta w 1916 w Ligotce Kameralnej "Betezda", następnie został on rozbudowany. W 1920 ks. Kulisz objął w dzierżawę 43 hektary ziemi, wchodzącej uprzednio w skład dóbr Karola Stefana Habsburga. Znajdowały się tam zniszczone budynki owczarni, stodoły, szopy na siano oraz mieszkania owczarza.
Część owczarni została przystosowana na pierwszy przytułek mieszczący 5 dzieci i 3 starców, natomiast szopę przerobiono na baraki dla bezrobotnych. Pomoc w pracach zapewniły diakonise z Ligotki Kameralnej. Ośrodkowi nadano nazwę "Eben-Ezer".
W 1921 zaczął powstawać dom dziecka, na który przebudowano szopę, a także dom starców urządzony w pozostałej części owczarni. Stodołę przekształcono na stajnię, rozpoczęto też przygotowanie nieużytków pod uprawy.
W celu pozyskania personelu do pracy w zakładach, w 1922 zdecydowano o przyjęciu sześciu pierwszych kandydatek do własnego diakonatu. Diakonat założono w 1923. Rok później zatwierdzono jego statut. 
W kolejnych latach przystąpiono do dalszej rozbudowy ośrodka. W 1927 liczba diakonis wynosiła 30, pracowały one również w szpitalu w Cieszynie, sanatorium w Bystrej oraz innych placówkach, jak żlobki i przedszkola. W 1929 diakonat liczył 43 siostry i kandydatki, a ich liczba miała tendencję rosnącą.
Zakład opieki powiększył się w 1928 o rozbudowany dom dziecka, rok później zakupiono budynek "Szczukówka" z tartakiem i cegielnią, gdzie powstały kolejne oddziały dla dzieci, warsztaty, boisko sportowe, korty tenisowe i izolatka. W 1932 dokonano zakupu Zamku w Dzięgielowie, diakonat był wtedy właścicielem 55 hektarów ziemi.
W 1937 diakonat zamieszkiwały 53 siostry sprawujące opiekę nad 80 starcami, niepełnosprawnymi i chorymi oraz 120 dziećmi i 50 bezrobotnymi.
Po wybuchu II wojny światowej diakonat został rozwiązany, a zakłady opiekuńcze zamknięto. W ich miejsce utworzono szpital dla psychicznie chorych, a na "Szczukówce" - szpital gruźliczny. Część diakonis została wywieziona do obozów koncentracyjnych lub na roboty przymusowe w III Rzeszy. Pozostałe powróciły do domów rodzinnych lub znalazły inną pracę. W obozie Buchenwald w 1940 został zamordowany ks. Karol Kulisz. 
W 1945 część sióstr powróciła do Dzięgielowa. 15 czerwca 1945 dokonano wyboru s. Danuty Gerke na przełożoną diakonatu, natomiast przełożoną nowicjatu została s. Jadwiga Kunert. Działalność na nowo rozpoczął dom dziecka, do którego przyjmowano dzieci, które ucierpiały w wyniku wojny, bez względu na ich wyznanie. Wtedy też duszpasterzem diakonatu został ks. Jan Fussak.
Gospodarstwo rolne prowadzone przez diakonise zostało w 1950 przejęte na rzecz państwa. 29 października 1950 miała miejsce uroczystość poświęcenia domu macierzystego z kaplicą w dawnym drewnianym baraku. Duszpasterzem diakonatu został w tym czasie ks. Paweł Sikora.
W 1957 uruchomiono "Rok służby dla Pana". Była to trwająca rok pomoc diakonisom świadczona przez kobiety, dla których organizowano kurs biblijny oraz opieki nad chorymi, a także z zakresu innych dziedzin praktycznych.
Budynek domu dziecka został przejęty przez państwo w 1955. W tym samym roku na "Szczukówce" działalność rozpoczął dom starców.
25 czerwca 1956 została przyjęta uchwała Konsystorza likwidująca inne diakonaty w Polsce, zachowane w formie szczątkowej i przyłączenie należących do nich sióstr do placówki dzięgielowskiej. Diakonisom tym pozostawiono możliwość noszenia dotychczasowych strojów oraz pozostania w uprzednim miejscu zamieszkania.
Na skutek przekształcenia zakładów opiekuńczych w Miechowicach w państwowy dom dziecka, w 1958 do Dzięgielowa zostały przeniesione stamtąd Tygodnie Ewangelizacyjne.
3 lipca 1960 miała miejsce uroczystość poświęcenia kaplicy ewangelickiej, na którą został przebudowany jeden z pawilonów. Kaplica oprócz diakonisom, miała służyć miejscowej stacji kaznodziejskiej parafii w Cieszynie. 
Uchwała o scaleniu diakonatów została wykonana w 1961. Utworzono wówczas stacje-placówki diakonijne: „Tabita" w Chylicach, „Ostoja Pokoju" w Miechowicach, „Sarepta" w Węgrowie i Dom Starców w Sorkwitach. 
Władze państwowe podjęły w 1963 próbę likwidacji zakładu opieki i diakonatu, która zakończona została interwencją biskupa kościoła Andrzeja Wantuły. Od spółdzielni będącej właścicielem dawnego gospodarstwa diakonatu, wydzierżawiony został teren o powierzchni 2 hektarów w celu uprawy warzyw i zboża.
W latach 1964-1967 przy miała miejsce przebudowa zakupionego budynku mieszkalnego w celu urządzenia w nim domu dla emerytowanych sióstr. Został poświęcony 17 grudnia 1967 jako ośrodek "Salem". W 1967 duszpasterzem diakonatu został ks. Alfred Jagucki. Po śmierci w 1977 s. Jadwigi Kunnert przełożoną nowicjatu stała się s. Ruta Fromm.
Kolejny budynek został postawiony dzięki wsparciu zagranicznemu w latach 1977-1980. Obiekt poświęcono 28 września 1980 i nadano mu nazwę Domu Opieki "Emaus". Jego dyrektorem został ks. Jagucki. 5 kwietnia 1981 na stanowisko nowej przełożonej diakonatu została wprowadzona s. Lidia Gotschalk. 
W 1982 budynek "Szczukówka" został przeznaczony dla Międzynarodowego Błękitnego Krzyża. W miejscu dawnej werandy dobudowano do niego kaplicę i podczas poświęcenia 30 października 1983 nadano mu nazwę "Betezda". w latach 1983-1986 przeprowadzono przebudowę Domu Macierzystego. Podczas trwania prac diakonise zamieszkiwały w budynku "Emaus". Prace przy Domu Macierzystym ukończono jego poświęceniem 20 września 1986.
Od 1984 obowiązki duszpasterza diakonatu oraz dyrektora domu opieki pełnił ks. Emil Gajdacz, oficjalnie stanowiska te objął 1 lipca 1987. Od 1985 prowadzone były działania mające na celu rewindykację mienia diakonatu. 
5 czerwca 1991 zmarła przełożona nowicjatu Ruta Fromm, a stanowisko to objęła s. Ewa Cieślar. 
W dniu 4 lipca 1993 dokonano poświęcenia nowego obiektu "Syloe", położonego obok budynku "Betezda". Miał on służyć pracy ewangelizacyjno-misyjnej i stanowić bazę dla organizacji Tygodni Ewangelizacyjnych. Trzy lata później "Syloe" został przebudowany na siedzibę Centrum Misji i Ewangelizacji.
W 1997 dokonano powiększenia Domu Opieki "Emaus" oraz przebudowy wcześniejszej siedziby domu dziecka na Dom Seniora "Emaus II" z 32 miejscami.
Rewindykacja mienia diakonatu została zakończona w 2002 na skutek przekazania przez państwo nieruchomości zamiennych.
1 września 2005 powstała samodzielna Parafia Ewangelicko-Augsburska w Dzięgielowie. Siostry przekazały budynek kaplicy na kościół parafialny, a dom "Salem" stał się siedzibą parafii. 17 września 2006 proboszcz parafii, ks. Marek Londzin, został duszpasterzem diakonatu.
W grudniu 2006 budynki "Betezda" i "Syloe" razem z boiskiem zostały przekazane na własność Centrum Misji i Ewangelizacji. W 2008 ośrodek "Emaus" został zarejestrowany jako dom opieki społecznej.
W 2009 diakonat liczył 19 sióstr.
Dane teleadresowe.
Ewangelicki Diakonat Żeński „Eben-Ezer”
43-445 Dzięgielów 133

</doc>
<doc id="464299" url="https://pl.wikipedia.org/wiki?curid=464299" title="Krążowniki liniowe typu Renown">
Krążowniki liniowe typu Renown

Krążowniki liniowe typu Renown – seria dwóch brytyjskich krążowników liniowych, noszących nazwy „Renown” i „Repulse”, wybudowanych dla Royal Navy w czasie I wojny światowej, pozostających w służbie w okresie międzywojennym i uczestniczących w działaniach II wojny światowej.
Wybudowane w latach 1915–1916 z inspiracji admirała Johna Fishera, zostały zaprojektowane według jego wskazań przez Głównego Konstruktora Admiralicji, sir Eustace’a d’Eyncourta. Wodowanie „Renowna” odbyło się 4 marca 1916 roku, „Repulse” spłynął z pochylni wcześniej, 8 stycznia. Oba weszły do służby wkrótce po bitwie jutlandzkiej, która obnażyła braki konstrukcyjne tej klasy okrętów. Podczas I wojny światowej jedynie „Repulse” miał okazję do starcia z przeciwnikiem, podczas II bitwy koło Helgolandu 17 listopada 1917 roku. W okresie dwudziestolecia międzywojennego obie jednostki były poddawane wielu modyfikacjom, co przyniosło im żartobliwe nazwy „Repair” i „Refit” („Naprawa” i „Przeróbka”). Obie były też wykorzystywane w celach reprezentacyjnych: „Repulse” towarzyszył „Hoodowi” w wokółziemskim rejsie w latach 1923–1924, „Renown” kilkakrotnie służył jako jacht rodziny królewskiej w jej zamorskich podróżach.
Krążowniki liniowe typu "Renown" wzięły czynny udział w działaniach morskich II wojny światowej. Oba uczestniczyły w poszukiwaniach niemieckiego pancernika kieszonkowego „Admiral Graf Spee” w 1939 roku, kampanii norweskiej oraz pościgu za „Bismarckiem”. Pod koniec 1941 roku „Repulse” został wysłany na Daleki Wschód, gdzie wraz z pancernikiem „Prince of Wales” utworzył Force Z, mający w zamyśle powstrzymać japoński ekspansjonizm w rejonie Azji Południowo-Wschodniej. 10 grudnia 1941 roku został zatopiony przez japońskie samoloty bombowo-torpedowe w bitwie pod Kuantanem. „Renown” operował na wodach europejskich, w składzie Home Fleet oraz Force H. Wziął udział w bitwie koło przylądka Spartivento, osłonie kilku konwojów arktycznych i wsparciu operacji Torch. W 1944 roku został przydzielony do Floty Wschodniej na Oceanie Indyjskim, gdzie działał przeciwko Japończykom. W 1945 roku powrócił na wody macierzyste i został skierowany na remont, a po zakończeniu wojny przesunięty do rezerwy. W 1948 roku sprzedano go na złom.
Projektowanie i budowa.
W programach rozbudowy Royal Navy na lata budżetowe 1913 i 1914 przewidziano między innymi budowę ośmiu pancerników typu "Revenge", których głównym uzbrojeniem artyleryjskim miało być osiem dział BL 15 inch Mk I kalibru 381 mm (15 cali). Trzy ostatnie miały być nieco zmodyfikowane w stosunku do wcześniejszych pięciu. Wkrótce po wybuchu I wojny światowej, 26 sierpnia 1914 roku, anulowano zamówienie na jeden z nich, o planowanej nazwie „Resistance”, zaś budowę dwóch kolejnych, mających nosić nazwy „Renown” i „Repulse”, wstrzymano. Pod koniec tegoż roku admirał John Fisher, pełniący wówczas funkcję pierwszego lorda morskiego brytyjskiej Admiralicji, zaproponował użycie zgromadzonych materiałów do konstrukcji dwóch okrętów promowanej przez niego klasy krążowników liniowych. Przedstawił Głównemu Konstruktorowi Admiralicji, sir Eustace’owi d’Eyncourtowi, swoje wymagania co do specyfikacji nowych jednostek, a ten przygotował 19 grudnia wstępny projekt, oznaczony jako „Rhadamantus”. Przedstawiał on okręt o wyporności 18 750 ton angielskich (ts), długości przekraczającej 192 m, mocy siłowni 105 000 shp nadającej prędkość maksymalną 32 węzłów, uzbrojony w cztery działa kal. 381 mm w dwóch dwudziałowych wieżach oraz 20 dział kal. 102 mm.
Jeszcze tego samego dnia admirał Fisher zażądał zmian w projekcie, w tym dodania trzeciej wieży dział 15-calowych, w superpozycji na dziobie, dwóch podwodnych wyrzutni torpedowych oraz możliwości przewożenia na pokładzie i stawiania min morskich (tę ostatnią zarzucono po odejściu Fischera ze stanowiska). 21 grudnia kalkulacje nowego projektu były gotowe. W związku z wprowadzonymi modyfikacjami wyporność wzrosła do 25 750 ts, a długość przekroczyła 228 m. Aby zachować wymaganą prędkość maksymalną, należało zastosować siłownię o większej mocy, ale jej dokładna planowana wartość nie jest znana. Budowa dwóch okrętów według przedstawionego wstępnego projektu została zatwierdzona przez rząd 28 grudnia 1914 roku, częściowo pod wrażeniem sukcesu starszych krążowników liniowych w bitwie koło Falklandów. Szczegółowe plany okrętów zostały przygotowane w ciągu następnych tygodni i oficjalnie zatwierdzone przez Radę Admiralicji 22 kwietnia 1915 roku.
Plany Admiralicji przewidywały wykorzystanie wcześniejszych kontraktów na budowę dwóch pancerników typu "Revenge", zawartych ze stoczniami Fairfield w Govan oraz Palmers w Greenock, z zachowaniem ich nazw. Wkrótce okazało się jednak, że Palmers nie dysponuje pochylnią o wystarczających rozmiarach. W związku z tym kontrakt na budowę przeniesiono do stoczni John Brown &amp; Co. w Clydebank. Już 29 grudnia lord Fisher spotkał się z przedstawicielami stoczni w sprawie jak najszybszego prowadzenia prac, aby zakończyć budowę w ciągu 15 miesięcy od dnia złożenia zamówienia (30 grudnia 1914 roku). Stępki pod obydwa krążowniki położono uroczyście 25 stycznia 1915 roku, w 74. urodziny Fishera. Formalne kontrakty zostały przedstawione stoczniom przez Admiralicję dopiero 10 marca 1915 roku.
Prace stoczniowe postępowały bez większych przeszkód. W kwietniu zdecydowano, że dla zaoszczędzenia masy i czasu, pokłady zewnętrzne nie zostaną pokryte drewnem. W lipcu, zgodnie z dotychczasowymi, nie najlepszymi doświadczeniami z ich stosowania, ostatecznie zrezygnowano z instalacji sieci przeciwtorpedowych. Zmniejszono również liczbę dział kal. 102 mm do 17. Aby nie komplikować budowy, konstruktorzy powstrzymali się od wprowadzania w jej trakcie większych zmian projektowych (między innymi zarzucono pomysł pogrubienia wzdłużnych grodzi przeciwtorpedowych) i wodowanie „Repulse” nastąpiło 8 stycznia, a „Renowna” 4 marca 1916 roku. Także prace wyposażeniowe toczyły się niemal zgodnie z harmonogramem, chociaż stoczniom nie udało się dotrzymać 15-miesięcznego terminu. Pod koniec lata 1916 roku obie jednostki zostały ukończone i w sierpniu oraz wrześniu przeszły próby prędkości oraz artyleryjskie na mili pomiarowej Arran. Wkrótce ich przednie kominy zostały podwyższone o sześć stóp (ok. 1,8 m), by zmniejszyć zadymianie pomostu podczas pływania z wiatrem. Za daty wejścia okrętów do służby przyjmuje się: 18 sierpnia 1916 roku dla „Repulse” i 20 września tegoż roku dla „Renowna”. Koszty budowy „Renowna” wyniosły 2 962 578, „Repulse” 2 627 401 funtów szterlingów.
Opis konstrukcji.
Charakterystyka ogólna.
Kadłuby krążowników liniowych typu "Renown" były zbudowane metodą nitowania w oparciu o wzdłużno-poprzeczny układ wiązań, wykonanych ze stali o podwyższonej wytrzymałości na rozciąganie ("High Tensile" – HT). Grodzie dzieliły je na 18 przedziałów wodoszczelnych, podwójne dno chroniło niemal całą długość okrętu. Długość całkowita „Renowna” wynosiła 242,21 m, długość między pionami 228,8 m, szerokość maksymalna 27,49 m, dla „Repulse” wartości te wynosiły odpowiednio 242,23 m, 228,77 m oraz 27,39 m, przy projektowanych wymiarach 242,17 m, 228,75 m oraz 27,45 m. Na konstrukcyjnej linii wodnej obie jednostki miały długość 240 m (niektóre źródła podają nieco inne wymiary, według jednego z nich „Renown” miał długość całkowitą 242,3 m, a „Repulse” 242,7 m).
Według ostatecznego projektu wyporność normalna (konstrukcyjna) okrętów miała wynosić 26 500 ts, po wprowadzonych w trakcie budowy zmianach 26 787 ts, jej faktyczna wartość dla „Renowna” w chwili wejścia do służby to 27 420 ts, a dla „Repulse” 26 584 ts. Faktyczne wartości wyporności pełnej to odpowiednio 32 220 ts i 31 592 ts przy projektowanej 30 100 ts. Także tutaj niektóre źródła podają nieco inne wartości. Zanurzenie przy projektowanej wyporności konstrukcyjnej miało wynosić od 7,63 m na dziobie do 7,93 m na rufie. Ponieważ dla oszczędności wagowych pokładów zewnętrznych nie pokryto drewnem, na niektórych powierzchniach w ciągach komunikacyjnych zastosowano ryflowanie dla zapobieżenia poślizgom, a pomieszczenia załogi pod pokładem otrzymały dodatkową otulinę, chroniącą przed nadmiernym przegrzaniem. Okręty otrzymały dwa trójnożne maszty, na szczycie przedniego – fokmasztu – umieszczono stanowisko kierowania ogniem artyleryjskim, obserwacyjne oraz dalmierze.
Według projektu załoga krążowników w czasie pokoju miała liczyć 953 oficerów, podoficerów i marynarzy, etat wojenny przewidywał jej wzrost do 1043 osób, zaś w razie pełnienia funkcji jednostki flagowej o kolejnych 14 marynarzy. Faktycznie po wejściu do służby liczebność załogi przekroczyła 1180 oficerów, podoficerów i marynarzy, a wraz z kolejnymi modyfikacjami i przezbrojeniami, zwłaszcza wzmacnianiem uzbrojenia przeciwlotniczego, wzrastała. „Repulse” w chwili zatopienia miał na pokładzie 1309 osób, załoga „Renowna” liczyła w 1939 roku 1200 osób, zaś pod koniec II wojny światowej 1433 ludzi.
Jak wszystkie brytyjskie krążowniki liniowe, także jednostki typu "Renown" miały niedostateczne opancerzenie, zarówno poziome jak i pionowe. Były też przy swej wielkości wyraźnie niedozbrojone, dysponując jedynie sześcioma działami artylerii głównej. Duża długość kadłubów spowodowała ich niedostateczną wytrzymałość wzdłużną, czemu starano się zaradzić, wzmacniając je w trakcie kolejnych remontów. W trakcie żeglugi na wzburzonym morzu pokład rufowy był silnie zalewany, zaś przy dużych prędkościach powstawały wibracje, utrudniające celowanie. Mocną stroną krążowników był układ napędowy i niezłe, pomimo mankamentów, własności żeglugowe.
Urządzenia napędowe.
Układ siłowni krążowników liniowych typu "Renown" był w zasadzie zmodyfikowanym powtórzeniem urządzeń zastosowanych na „Tigerze”. Napęd stanowiły cztery (dwa zdwojone) zespoły turbin parowych systemu Brown-Curtis, produkowanych w Wielkiej Brytanii na amerykańskiej licencji. Miały one większą sprawność przy niższej masie w porównaniu z wcześniej używanymi turbinami Parsonsa. Każdy zespół składał się z turbiny wysokiego i turbiny niskiego ciśnienia. Były one umieszczone w dwóch położonych obok siebie na śródokręciu i przedzielonych wzdłużną grodzią wodoszczelną przedziałach maszynowni, których długość wynosiła 19,52 m. Za maszynowniami znajdowały się pomieszczenia skraplaczy, długości 14,03 m. W każdym znajdowały się dwa kondensatory główne, kondensator pomocniczy oraz oprzyrządowanie dodatkowe.
Zespoły turbin poruszały bezpośrednio (bez przekładni redukcyjnych) cztery wały napędowe z trójłopatowymi śrubami o średnicy 4,12 m, przy czym turbiny niskiego ciśnienia poruszały wały wewnętrzne, zaś wysokiego ciśnienia zewnętrzne. Łączna moc układu na wałach wynosiła 112 000 shp przy 275 obrotach na minutę (do 120 000 shp z przeforsowaniem), co według projektu miało zapewnić prędkość maksymalną 31,5 węzła. Na próbach prędkości, przeprowadzonych jesienią 1916 roku na mili pomiarowej Arran, „Renown” uzyskał prędkość maksymalną 32,58 węzła przy zmierzonej mocy 126 300 shp i wyporności 27 900 ts, zaś „Repulse” 31,73 węzła przy mocy 118 913 shp i zmierzonej wyporności 29 900 ts.
Parę do turbin dostarczały 42 opalane wyłącznie paliwem płynnym kotły wodnorurkowe typu Babcock &amp; Wilcox, z opłomkami o dużej średnicy, o ciśnieniu roboczym 16,5 at i maksymalnym 20 at, umieszczone w sześciu kotłowniach. Pierwsza kotłownia, licząc od dziobu, o długości 6,1 m, mieściła trzy kotły, druga, długości 10,52 m, siedem kotłów, cztery kolejne, również długości 10,52 m, po osiem kotłów. Całkowita powierzchnia grzewcza kotłów liczyła niemal 14 605 m², zapas wody kotłowej 720 ton. Każdy okręt posiadał sześć wyparowników i dwa kondensatory, służące do destylacji wody. Ich łączna wydajność wynosiła 490 ton na dobę, umieszczone były w przedziałach skraplaczy. Instalacja elektryczna o napięciu 220 V była zasilana przez cztery generatory (dwa parowe, jeden spalinowy oraz jeden turbogenerator) o łącznej mocy 750 kW. Urządzenia napędowe każdego z krążowników zostały wyprodukowane w budujących je stoczniach.
Projektowany normalny zapas paliwa płynnego wynosił 1000 ton, maksymalny 4000 ton. Faktyczne wartości różniły się nieco i wynosiły dla „Renowna” 4289, zaś dla „Repulse” 4234 ton. Pozwalało to uzyskać zasięg 3650 mil morskich przy prędkości ekonomicznej 10 węzłów. Okręty posiadały pojedynczy ster płytowy.
Uzbrojenie i systemy kierowania ogniem.
Głównym uzbrojeniem artyleryjskim krążowników liniowych typu "Renown" było sześć dział BL 15 inch Mk I kalibru 381 mm (15 cali) o długości lufy 42 kalibry, rozmieszczonych w trzech dwudziałowych wieżach Mk I* na „Renownie”, a dwóch Mk I i jednej Mk I* na „Repulse” (według części źródeł także ten ostatni miał trzy wieże Mk I*), dwóch na dziobie, w superpozycji (nazwanych kolejno „A” i „B”), trzeciej („Y”) na rufie. Główną różnicą konstrukcyjną obu typów wież był odmienny system transportu amunicji z magazynów do podajnika, zewnętrznie różniły się kształtem czołowej płyty pancernej. Przy projektowanej wyporności normalnej 26 500 ts osie luf działowych znajdowały się: dla wieży „A” 10,7 m, „B” 13,7 m, zaś „Y” 7 m ponad konstrukcyjną linią wodną. Armaty Mk I, skonstruowane w 1912 roku i zastosowane na wielu ciężkich okrętach Royal Navy, od pancerników typów "Queen Elizabeth" i "Revenge", po „Hooda” i „Vanguarda”, były uważane za najlepsze ciężkie działa Royal Navy. Mogły wystrzeliwać pociski przeciwpancerne lub burzące o masie 879 kg na maksymalną odległość 24 370 m z prędkością wylotową 749 m/s przy maksymalnym kącie podniesienia 20° i szybkostrzelności do 2 strzałów na minutę z każdej lufy. W płaszczyźnie poziomej każda z wież mogła obracać się w zakresie po 150° na każdą burtę, z prędkością 2° na sekundę, w pionowej zakres wynosił od -5° do +20° (po modernizacji 30°), a prędkość elewacji 5° na sekundę. Zarówno obrót jak i elewacja zapewniane były przez mechanizm hydrauliczny. Amunicja rozdzielnego ładowania, po 120 jednostek na lufę, była przechowywana w komorach amunicyjnych pod wieżami, przy czym magazyny ładunków miotających znajdowały się powyżej magazynów pocisków.
Artylerię średniego kalibru, przeznaczoną do zwalczania torpedowców i niszczycieli, tworzyło 17 dział BL 4 inch Mk IX kal. 102 mm (4 cale), na pięciu potrójnych podstawach Mk I z osłonami przeciwodłamkowymi oraz dwóch pojedynczych łożach P Mk XII. Potrójne podstawy były zainstalowane po bokach dziobowej nadbudówki oraz w osi symetrii okrętu: pomiędzy tylnym kominem a masztem głównym i w superpozycji na dwóch pokładach rufowej nadbudówki. Działa pojedyncze umieszczono po bokach drugiej wieży artyleryjskiej głównego kalibru („B”). Przy takim rozmieszczeniu w sektorze dziobowym mogło strzelać osiem dział, rufowym sześć, a na każdą burtę 13. Armaty te, stanowiące zmodyfikowaną wersję szybkostrzelnych Mk V, miały długość lufy 44,35 kalibra i wystrzeliwały pocisk o masie 14,06 kg z prędkością początkową 805 m/s na maksymalną odległość 12 660 m przy kącie podniesienia 30°. Zapas scalonej amunicji według etatów pokojowych wynosił po 150 jednostek na lufę, razem 2550 sztuk. Potrójne stanowiska, z uwagi na liczną (32 marynarzy) obsługę oraz osadzenie każdej z armat na osobnych czopach, były dość kłopotliwe w eksploatacji.
Pierwotne uzbrojenie przeciwlotnicze okrętu składało się z dwóch dział QF 3 inch 20 cwt Mk I kal. 76 mm (3 cale) na podstawach HA Mk II, na pokładzie po bokach tylnego komina. Były to pierwsze skonstruowane specjalnie do strzelań przeciwlotniczych armaty Royal Navy. Przy długości lufy równej 45 kalibrom mogły one wystrzeliwać pocisk o masie 7,94 kg z prędkością początkową 617 m/s, maksymalna donośność w poziomie wynosiła 11 810 m, zaś pułap 7770 m. Przy wyszkolonej obsłudze szybkostrzelność wynosiła do 20 strzałów na minutę. Zapas amunicji liczył 150 jednostek na lufę, w tym 120 pocisków burzących i 30 zapalających. Ponadto w chwili wejścia do linii okręt dysponował dwoma podwodnymi wyrzutniami torpedowymi kal. 533 mm z zapasem dziesięciu torped Mk II, miał też cztery 3-funtowe (kal. 47 mm) działa salutacyjne Hotchkiss Mk I oraz pięć karabinów maszynowych Maxim kal. 7,62 mm. Zapas amunicji do tych ostatnich wynosił po 5000 na lufę.
Dane do strzelań dla dział artylerii głównego kalibru były wypracowywane przez dwa dalocelowniki, jeden w opancerzonym stanowisku na dachu bojowego stanowiska dowodzenia, drugi w nieopancerzonym, na marsie przedniego masztu. Obydwa dysponowały dalmierzami typu MG8 o bazie 15 stóp (4,57 m). Każda z wież miała także własny integralny dalmierz o bazie 30 lub 15 stóp (9,14 lub 4,57 m). Dane były przeliczane za pomocą kalkulatora artyleryjskiego Dreyer Mk IV, umieszczonego w centrali artyleryjskiej bojowego stanowiska dowodzenia. Ogień artylerii średniego kalibru był kierowany z dwóch stanowisk: jednego na platformie przedniego masztu, poniżej dalocelownika artylerii głównej, drugiego na analogicznej platformie masztu głównego. Na jego dachu z kolei umieszczony został dalmierz o bazie dwóch metrów, służący do naprowadzania na cel dział przeciwlotniczych.
Opancerzenie.
Podobnie jak w przypadku wcześniejszych brytyjskich krążowników liniowych, opancerzenie okrętów typu "Renown" było bardzo skromne, wzorowane na projekcie o wiele mniejszego typu "Indefatigable". Pierwotnie stanowił je pas burtowy na linii wodnej na śródokręciu, rozciągający się pomiędzy osiami pierwszej i trzeciej wieży artyleryjskiej, grubości 152 mm (6 cali), o długości 140,91 m i wysokości 2,74 m, z czego przy projektowanej wyporności normalnej 26 500 ts poniżej konstrukcyjnej linii wodnej miało znaleźć się 46 cm pancerza. Poza tym obszarem grubość pasa zmniejszała się: w kierunku dziobu do 102 mm, rufy do 76 mm. Chroniony obszar zamknięty był poprzecznymi grodziami pancernymi: dziobową o grubości 102 mm i rufową 76 mm. Za pasem burtowym znajdowały się skosy pancerza o grubości 51 mm, zaś burta powyżej niego była pokryta płytami pancernymi grubości 38 mm. Opancerzenie poziome stanowiły dwa pokłady: główny grubości do 76 mm oraz dolny do 64 mm. Wyprowadzenie przewodów spalinowych z kotłowni do kominów chronione było płytami pancernymi grubości do 64 mm.
Bojowe stanowisko dowodzenia miało pancerz czołowy grubości do 254 mm, dach do 152 mm, a podłogę do 76 mm (część źródeł podaje nieco odmienne wartości). Wieże artylerii głównej miały pancerz mniejszej grubości niż na identycznie uzbrojonych pancernikach: ściany czołowe do 229 mm, tylne do 279 mm, boczne 178 do 229 mm, dach 108 mm, zaś ich barbety grubość do 178 mm. Ochronę części podwodnej zapewniały integralne bąble przeciwtorpedowe. Całość płyt pancernych wykonana była ze stali Kruppa: pionowe KC ("Krupp Cemented" – utwardzanej powierzchniowo) i KNC ("Krupp Non-Cemented"), poziome ze stali HT.
Modernizacje.
W ciągu swej długiej służby „Renown” i „Repulse” były wielokrotnie modernizowane, wykorzystywano je również do testowania różnych nowinek technicznych. W związku z tym bliźniacze jednostki zyskały wśród marynarzy żartobliwe nazwy „Repair” i „Refit” („Naprawa” i „Przeróbka”). W efekcie doświadczeń bitwy jutlandzkiej na przełomie lat 1916–1917 na obu okrętach powiększono grubość pancerza w najbardziej newralgicznych punktach: rejonie komór amunicyjnych i maszyny sterowej. W drugiej połowie 1917 roku na wieży „B” „Repulse” zainstalowano, po raz pierwszy na tak dużej jednostce Royal Navy, platformę startową dla samolotu. Pierwszy start myśliwca Sopwith Pup odbył się z niej 1 października 1917 roku. „Renown” otrzymał platformy startowe na wieżach wiosną 1918 roku.
W czerwcu 1918 roku Rada Admiralicji podjęła decyzję o przeprowadzeniu na obu krążownikach modernizacji, aby wyeliminować niedostatki opancerzenia tak szybko, jak to będzie możliwe. Pierwszy do stoczni trafił „Repulse”, na którym prowadzono prace stoczniowe pomiędzy grudniem 1918 a styczniem 1921 roku. W ich trakcie zainstalowano w miejscu dotychczasowego pasa pancernego grubszy (do 229 mm), zdjęty z przebudowywanego na lotniskowiec nieukończonego ex-chilijskiego pancernika „Almirante Cochrane”. Zdemontowany pancerz 152 mm przeniesiono wyżej na burtę, w wyniku czego zaślepiono dolny rząd iluminatorów na śródokręciu, co odtąd odróżniało „Repulse” od bliźniaczego „Renowna”. Powiększono również bąble przeciwtorpedowe, co zwiększyło szerokość okrętu do 30,81 m, zdemontowano podwodne wyrzutnie torpedowe, instalując w zamian cztery stałe zdwojone zespoły wyrzutni nawodnych. W tym samym czasie odeskowano pokład. Koszt modernizacji przekroczył 800 000 funtów. „Renown” został poddany przebudowie w okresie od czerwca 1923 do sierpnia 1926 roku. Dodatkowy pancerz o tej samej, co na „Repulse” grubości (229 mm) został położony poniżej dotychczasowego pasa pancernego grubości 152 mm, tworząc dodatkową ochronę przeciwtorpedową. Poprawiono także opancerzenie poziome, a łączna masa dodatkowych płyt pancernych wyniosła około 1600 ton. Szerokość okrętu wzrosła do 31,19 m. Wzmocniono też uzbrojenie przeciwlotnicze, a całkowity koszt modernizacji wyniósł 979 927 funtów szterlingów.
W toku dalszej pokojowej służby oba okręty były poddawane kolejnym modernizacjom, polegającym głównie na wzmacnianiu uzbrojenia przeciwlotniczego. Otrzymały między innymi ośmiolufowe podstawy 2 pdr Mk VIII kal. 40 mm, tzw. pom-pomów, oraz stanowiska systemu kierowania ogniem przeciwlotniczym HACS ("High Angle Control System"). W latach 30. podjęto decyzję o poddaniu krążowników wielkim przebudowom. Jako pierwszy, w kwietniu 1933 roku, do stoczni w Portsmouth trafił „Repulse”. W zakres modernizacji wchodziły między innymi: montaż (po raz pierwszy na wielkim okręcie bojowym) stałej, poprzecznej katapulty typu DIIHI oraz dwóch hangarów i dwóch dźwigów do obsługi czterech wodnosamolotów pokładowych, rozbudowę dziobowej nadbudówki ze stanowiskami dowodzenia, instalację nowego uzbrojenia przeciwlotniczego, wzmocnienie opancerzenia poziomego oraz zmianę konstrukcji bąbli przeciwtorpedowych. Koszt modernizacji, która zakończyła się w marcu 1936 roku, wyniósł 1 377 748 funtów. We wrześniu 1936 roku rozpoczęto z kolei wielką, znacznie szerzej zaplanowaną przebudowę „Renowna”, w wyniku której miał stać się szybkim eskortowcem lotniskowców. Całkowicie wymieniono siłownię okrętową, instalując w miejsce dotychczasowych turbin parowych nowe, systemu Parsonsa z przekładniami redukcyjnymi, o projektowanej mocy 130 000 shp (na próbach osiągnięto około 120 000 shp), zaś w miejsce dotychczasowych kotłów osiem trójwalczakowych kotłów wodnorurkowych typu Admiralicji, po dwa w czterech pomieszczeniach kotłowni. W dwóch opróżnionych kotłowniach zabudowano komory amunicyjne, dodatkowe zbiorniki paliwa oraz urządzenia pomocnicze. Zmodernizowano działa i wieże artylerii głównego kalibru, przystosowując je do wystrzeliwania cięższych pocisków i użycia mocniejszych ładunków miotających. Dotychczasową artylerię średniego kalibru zastąpiły nowe działa uniwersalne Mk III kal. 114 mm, na 10 podwójnych podstawach. Artylerię małokalibrową stanowiły trzy ośmiolufowe podstawy pom-pomów oraz cztery poczwórnie sprzężone wielkokalibrowe karabiny maszynowe Vickers Mk III kal. 12,7 mm. Okręt otrzymał nowe systemy kierowania ogniem, stałą katapultę z czterema wodnosamolotami, poprawioną ochronę bierną kadłuba. Przebudowano nadbudówkę dziobową, wymieniono też oba maszty na lżejsze. Całość prac kosztowała 3 088 008 funtów. Okręt powrócił do linii 2 września 1939 roku, na dzień przed przystąpieniem Wielkiej Brytanii do działań wojennych.
Wojenne modernizacje „Repulse”, z uwagi na jego wczesną utratę, były nieznaczne, obejmowały montaż dodatkowego uzbrojenia przeciwlotniczego oraz wyposażenia radarowego. „Renown” był modernizowany kilkakrotnie, w 1941 roku otrzymał pierwsze urządzenia radarowe oraz działa automatyczne Oerlikon kal. 20 mm. Pomiędzy 1942 a 1943 rokiem liczba tych ostatnich wzrosła do 72 luf. Także w 1943 roku usunięto wyposażenie lotnicze, w miejscu katapulty ustawiając łodzie okrętowe, a dotychczasowe hangary przeznaczając na pomieszczenia socjalne i rekreacyjne dla załogi. W 1945 roku, w związku z planowanym przeniesieniem jednostki do rezerwy, zredukowano uzbrojenie przeciwlotnicze, demontując między innymi sześć z dziesięciu wież armat kal. 114 mm.
Przebieg służby.
HMS „Renown”.
Położenie stępki w stoczni Fairfield Shipbuilding &amp; Engineering Co. w Govan 25 stycznia 1915 roku, wodowanie 4 marca 1916 roku, wejście do służby 20 września 1916 roku. Po ukończeniu prób i szkolenia, w styczniu 1917 roku dołączył do 1. Eskadry Krążowników Liniowych ("1st Battlecruiser Squadron") Grand Fleet. Od lutego do kwietnia tegoż roku przebywał w stoczni w Rosyth, gdzie wzmocniono mu opancerzenie poziome. W okresie I wojny światowej okręt nie brał czynnego udziału w żadnej akcji Royal Navy, która zakończyłaby się kontaktem bojowym z przeciwnikiem. 21 listopada 1918 roku wszedł w skład floty przyjmującej jednostki Hochseeflotte płynące na internowanie w Scapa Flow. Od kwietnia 1919 roku wchodził w skład brytyjskiej Floty Atlantyckiej. Następnie posłużył jako jacht Księcia Walii w jego podróży do Kanady i Stanów Zjednoczonych. Na przełomie 1919 i 1920 roku przeszedł remont, podczas którego przystosowano go do potrzeb specjalnych gości w kolejnych rejsach, między innymi zabudowując dodatkowe pomieszczenia mieszkalne, salę kinową i kort do gry w squasha. W 1920 roku książę Edward odbył na nim rejs do Australii i Azji południowo-wschodniej, w latach 1921–1922 do Indii i Japonii. Od czerwca 1923 do sierpnia 1926 roku przechodził modernizację. W pierwszej połowie 1927 roku odbył rejs do Australii, z Księciem i Księżną Yorku. Po powrocie wszedł w skład Floty Atlantyckiej, a później Home Fleet. Na czas pobytu „Hooda” w stoczni pomiędzy 1929 a 1931 roku pełnił rolę okrętu flagowego Eskadry Krążowników Liniowych. Służył w Home Fleet, z przerwami na kolejne pobyty w stoczni, do 1935 roku. 23 stycznia tegoż roku zderzył się z krążownikiem liniowym „Hood”, odnosząc nieznaczne uszkodzenia. Po remoncie w Portsmouth uczestniczył w paradzie z okazji srebrnego jubileuszu Jerzego V. W drugiej połowie 1935 roku, w związku z zaostrzeniem się sytuacji międzynarodowej po agresji włoskiej w Abisynii, został przesunięty na Morze Śródziemne. Przebywał tam do połowy następnego roku, bazując w Gibraltarze i biorąc między innymi udział w wielkich manewrach Royal Navy, będących jednocześnie demonstracją siły floty brytyjskiej. We wrześniu 1936 roku rozpoczęto przebudowę „Renowna” na szybki eskortowiec lotniskowców. Do służby powrócił 2 września 1939 roku.
Działalność operacyjną w II wojnie światowej rozpoczął w składzie Northern Patrol, poszukując niemieckich statków, usiłujących przedostać się do portów III Rzeszy. Od października operował na południowym Atlantyku, z bazy Freetown. 2 grudnia brał udział w przechwyceniu i zatopieniu niemieckiego statku pasażersko-towarowego „Watussi”. Następnie, wraz z lotniskowcem „Ark Royal”, wszedł w skład Force K, jednego z zespołów poszukujących na oceanie „pancernika kieszonkowego” „Admiral Graf Spee”. Po samozatopieniu rajdera, powrócił do Scapa Flow. W kwietniu 1940 roku brał udział w osłonie operacji Wilfred, minowania norweskich wód terytorialnych. 9 kwietnia starł się z niemieckimi pancernikami „Scharnhorst” i „Gneisenau”, uzyskując jedno trafienie pociskiem kal. 381 mm i dwa kal. 114 mm na tym ostatnim. Zanim Niemcy przerwali ogień i wycofali się z walki, także „Renown” został dwukrotnie trafiony, nie ponosząc jednak większych szkód. Do czerwca operował na wodach norweskich, w sierpniu zaś został wcielony do Force H w Gibraltarze, jako okręt flagowy. W jej składzie wziął udział między innymi w nieudanej operacji Menace, bitwie koło przylądka Spartivento, operacji Excess, bombardowaniu Genui oraz osłonie kolejnego konwoju na Maltę (operacja Tiger). W trakcie tej ostatniej został nieznacznie uszkodzony dwoma bombami lotniczymi, tracąc pięciu zabitych marynarzy. Później uczestniczył w poszukiwaniu „Bismarcka”, 4 czerwca przechwycił niemiecki zaopatrzeniowiec „Gonzenheim”, zmuszając jego załogę do samozatopienia. W lipcu eskortował następny konwój maltański, po czym powrócił na wody macierzyste. Po kolejnym pobycie w stoczni, w ostatnich dniach października dołączył do Home Fleet. Operował między innymi na wodach arktycznych, jako daleka eskorta konwojów do Związku Radzieckiego, w tym PQ-12 w marcu 1942 roku. W kwietniu i maju stanowił osłonę amerykańskiego lotniskowca „Wasp” podczas operacji dostarczania samolotów myśliwskich na Maltę. Od października 1942 roku ponownie wchodził w skład gibraltarskich Force H, przygotowujących się do lądowania w Afryce Północnej. W listopadzie osłaniał desanty w Oranie i Algierze. Po powrocie do Wielkiej Brytanii znów trafił do stoczni, gdzie wzmocniono mu uzbrojenie przeciwlotnicze. We wrześniu 1943 roku przewiózł do kraju uczestników konferencji „Quadrant”, w tym Winstona Churchilla i jego doradców. Po krótkim pobycie w stoczni, został przeniesiony na Ocean Indyjski, by wzmocnić działającą tam Flotę Wschodnią.
Po przejściu przez Kanał Sueski, pod koniec stycznia 1944 roku zawinął na Cejlon. Od marca uczestniczył w uderzeniach na japońskie instalacje i obiekty wojskowe na Sumatrze, Jawie i Nikobarach, w czerwcu w ataku na bazy na Andamanach, w lipcu ponownie bombardował Sabang, a w październiku Nikobary. Od grudnia 1944 do lutego 1945 roku przechodził remont w Durbanie. W marcu zapadła decyzja o jego powrocie do Wielkiej Brytanii, trasę z Cejlonu do kraju okręt przebył w zaledwie 15 dni. Pomiędzy kwietniem a wrześniem, w obliczu zbliżającego się zakończenia działań i planowanego przeniesienia „Renowna” do rezerwy, zdemontowano z niego wszystkie wyrzutnie torpedowe i część dział uniwersalnych, w lipcu zredukowano liczebność załogi, a w listopadzie przekwalifikowano na jednostkę pomocniczą w Devonport. Wcześniej, 3 sierpnia, gościł na pokładzie króla Jerzego VI i prezydenta Harry’ego Trumana. Ostatecznie wycofano go ze służby 21 stycznia 1948 roku, by 19 marca 1948 roku sprzedać do stoczni rozbiórkowej. 3 sierpnia przeholowano go do Faslane, gdzie został zezłomowany.
HMS „Repulse”.
Położenie stępki w stoczni John Brown &amp; Co. w Clydebank 25 stycznia 1915 roku, wodowanie 8 stycznia 1916 roku, wejście do służby 18 sierpnia 1916 roku. Dołączył do Grand Fleet 21 września 1916 roku, stając się okrętem flagowym 1. Eskadry Krążowników Liniowych. 17 listopada 1917 roku po raz pierwszy i jedyny w I wojnie światowej uczestniczył w starciu z przeciwnikiem: II bitwie koło Helgolandu. Jego artylerzyści zużyli 54 pociski kal. 381 mm, poważnie uszkadzając niemiecki krążownik lekki „Königsberg”. Podczas bitwy „Repulse” był nieskutecznie atakowany przez wodnosamoloty i okręt podwodny przeciwnika, lecz kontynuował walkę do momentu dostania się w zasięg dział niemieckich pancerników „Kaiser” i „Kaiserin”. W tej nierozstrzygniętej bitwie krążownik doznał niewielkich awarii siłowni, spowodowanych jej przeciążeniem. 12 grudnia 1917 roku, wypływając na rejs szkoleniowy, doznał kolizji z krążownikiem liniowym „Australia”, odnosząc nieznaczne uszkodzenia. 21 listopada 1918 roku, jako okręt flagowy 1. Eskadry Krążowników Liniowych, wszedł w skład floty przyjmującej jednostki Hochseeflotte płynące na internowanie w Scapa Flow. 17 grudnia został wycofany z linii i skierowany na remont.
Po powrocie do linii „Repulse” został jednym z okrętów Eskadry Krążowników Liniowych Floty Atlantyckiej. Pełnił też rolę reprezentacyjną, odwiedzając liczne porty zagraniczne. Towarzyszył krążownikowi liniowemu „Hood” w podróży do Brazylii od 14 sierpnia do 3 grudnia 1922 roku oraz do krajów skandynawskich w czerwcu i lipcu następnego roku. 27 listopada 1923 roku wraz z „Hoodem” i lżejszymi okrętami, jako Special Service Squadron, rozpoczął rejs wokółziemski, który trwał do 29 września 1924 roku. W drugiej połowie stycznia i w lutym 1925 roku uczestniczył w rejsie do Lizbony, gdzie uczestniczył w obchodach ku czci Vasco da Gamy. Następnie posłużył jako jacht królewski w podróży Księcia Walii do krajów Afryki i Ameryki Południowej. W kolejnych latach „Repulse” pełnił służbę we Flocie Atlantyckiej, przerywaną kolejnymi pobytami w stoczniach. Od kwietnia 1929 roku, w związku z wycofaniem z linii poddawanego przebudowie „Hooda”, przejął rolę okrętu flagowego Eskadry Krążowników Liniowych. W 1931 roku wziął udział w ćwiczeniach floty, przerwanych w wyniku buntu w Invergordon, lecz jego załoga nie przyłączyła się do strajkujących marynarzy. W latach 1933–1936 został skierowany na wielką modernizację w stoczni marynarki w Portsmouth. Wkrótce po powrocie do linii w maju 1936 roku został wysłany na Morze Śródziemne. Po wybuchu wojny domowej w Hiszpanii operował na tamtejszych wodach w ramach patroli nieinterwencji. 20 maja 1937 roku uczestniczył w rewii koronacyjnej Jerzego VI na redzie Spithead. W lipcu 1938 roku został wysłany do Hajfy w związku z trwającym tam arabskim powstaniem. W 1939 roku został włączony do pilnie wzmacnianej Home Fleet.
Wybuch II wojny światowej zastał „Repulse” w składzie Eskadry Krążowników Liniowych Home Fleet. W październiku 1939 roku patrolował wraz z lotniskowcem „Furious” trasy konwojowe na Atlantyku, chroniąc je przed rajderami. W listopadzie i grudniu eskortował konwoje z żołnierzami 1. Kanadyjskiej Dywizji Piechoty przewożonymi do Wielkiej Brytanii. Następnie był delegowany do ochrony konwojów z rudą żelaza, zmierzających ze Skandynawii do Wielkiej Brytanii. Od 7 kwietnia 1940 roku uczestniczył w kampanii norweskiej, w składzie zespołu admirała Williama J. Whitwortha. W ostatnich dniach lipca uczestniczył w nieskutecznym wypadzie floty przeciwko przedzierającemu się do Niemiec uszkodzonemu pancernikowi „Gneisenau”. Pomiędzy 28 a 30 września pełnił funkcję okrętu flagowego kontradmirała Ronalda H.C. Hallifaxa, dowódcy niszczycieli Home Fleet. W pierwszych dniach listopada uczestniczył w poszukiwaniach pancernika kieszonkowego „Admiral Scheer” po tym, gdy ten zatopił krążownik pomocniczy „Jervis Bay” w ataku na konwój HX-84. W nocy z 25 na 26 stycznia 1941 roku wypłynął wraz z pancernikami „Nelson” i „Rodney”, by zablokować przejście na południe od Islandii płynącym na korsarską operację „Scharnhorstowi” i „Gneisenau”. Po wykryciu w fiordzie w pobliżu Bergen niemieckiego pancernika „Bismarck” i towarzyszącego mu krążownika ciężkiego „Prinz Eugen”, 23 maja 1941 roku „Repulse” dołączył do sił głównych Home Fleet. Towarzyszył im do 25 maja, gdy w związku z malejącym zapasem paliwa, został odesłany do Nowej Fundlandii. Do Wielkiej Brytanii powrócił 3 lipca 1941 roku w eskorcie konwoju TC-11, wiozącego 12 771 żołnierzy kanadyjskich do Europy. W sierpniu zapadła decyzja o dołączeniu okrętu do eskorty konwoju WS-11, zmierzającego z oddziałami wojskowymi na Bliski Wschód, do Suezu wokół Przylądka Dobrej Nadziei. Konwój opuścił wody macierzyste 31 sierpnia. 14 października „Repulse” dołączył w Mombasie do Force T, z którymi do końca miesiąca operował w poszukiwaniu niemieckich rajderów. Na początku listopada odbył wizytę w Durbanie, następnie powrócił do Mombasy w eskorcie kolejnego transportu wojsk, konwoju WS-12. 15 listopada opuścił afrykańską bazę, zgodnie z rozkazami wyruszając do Kolombo i Trincomalee na Cejlonie.
28 listopada 1941 roku w Kolombo dołączył do pancernika „Prince of Wales”, z którym po przybyciu do Singapuru utworzył Force Z. 8 grudnia, po otrzymaniu wiadomości o japońskim desancie na Malaje, dowodzący zespołem admirał Thomas Philips podjął decyzję o wyjściu w morze przeciwko japońskim zespołom inwazyjnym. 9 grudnia około 13.40, brytyjski zespół został dostrzeżony przez japoński okręt podwodny I-65. Przed wieczorem okręty zostały odnalezione także przez japońskie samoloty rozpoznawcze. Admirał Philips, mając świadomość, że stracił atut zaskoczenia i dalsze pozostawanie na dotychczasowym kursie naraża jego okręty na niebezpieczeństwo ataków lotniczych, postanowił zawrócić do Singapuru. 10 grudnia, około 11.00, nad okrętami pojawiły się pierwsze japońskie bombowce. Uzyskały jedno bezpośrednie trafienie, co najmniej jeden z marynarzy zginął, kilku lub kilkunastu innych odniosło rany. Kolejne ataki na krążownik były nieskuteczne, choć okręt trafiła pojedyncza torpeda, powodując nieznaczne uszkodzenia. Udany okazał się dopiero nalot dziewięciu samolotów torpedowych atakujących synchronicznie z dwóch stron. W „Repulse” uderzyły, według świadectw brytyjskich, cztery następne torpedy: trzy w lewą i jedna w prawą burtę. Wlewająca się do kadłuba woda spowodowała znaczny przechył na lewą burtę, zaś unieruchomiony ster nie dawał żadnych możliwości manewru. Dowódca okrętu, komandor William Tennant, dał rozkaz ewakuacji załogi. Około 12.35 „Repulse” przewrócił się przez lewą burtę i zatonął rufą naprzód na pozycji 3°37'18"N, 104°20'36"E. Zginęło 513 (w źródłach spotykane są również inne liczby zabitych) z 1309 członków załogi, pozostali zostali uratowani przez niszczyciele „Electra” i „Vampire”. Wkrótce potem zatonął również „Prince of Wales”.
Wrak okrętu spoczywa na dnie Morza Południowochińskiego w miejscu zatonięcia, na głębokości 54 m, stępką do góry, z lewą burtą częściowo zagrzebaną w dnie. Został uznany za grób wojenny i objęty ochroną Protection of Military Remains Act.

</doc>
<doc id="464304" url="https://pl.wikipedia.org/wiki?curid=464304" title="Monarchia Austro-Węgierska">
Monarchia Austro-Węgierska



</doc>
<doc id="464309" url="https://pl.wikipedia.org/wiki?curid=464309" title="1921 w literaturze">
1921 w literaturze



</doc>
<doc id="464310" url="https://pl.wikipedia.org/wiki?curid=464310" title="White Mountain">
White Mountain

White Mountain – szczyt w Górach Białych w Kalifornii (USA). Osiąga wysokość 4342 m n.p.m. i jest trzecim pod względem wysokości szczytem Kalifornii. Uniwersytet Kalifornijski posiada 3 stacje badawcze na zboczach White Mountain: Crooked Creek Station (3100 m), Barcroft Station (3800 m) oraz White Mountain Research Station Summit Lab na szczycie.

</doc>
<doc id="464314" url="https://pl.wikipedia.org/wiki?curid=464314" title="Mount Whitney">
Mount Whitney

Mount Whitney – szczyt w Sierra Nevada w Kalifornii (USA). Wysokość góry wynosi 4421 m (14 505 stóp) n.p.m., dzięki czemu jest to najwyższy szczyt w całej Kalifornii i najwyższy szczyt kontynentalnych Stanów Zjednoczonych. Góra jest zbudowana z granitu.
Nazwa Mount Whitney pochodzi od nazwiska kalifornijskiego geologa - Josiaha Whitneya. Po raz pierwszy została zdobyta w 1873 przez trzyosobową wyprawę, w której skład wchodzili: Charles Begole, A. H. Johnson oraz John Lucas.

</doc>
<doc id="464320" url="https://pl.wikipedia.org/wiki?curid=464320" title="Mount Wilson">
Mount Wilson

Mount Wilson – szczyt w górach San Gabriel w Kalifornii (USA). Osiąga wysokość 1742 m n.p.m. Leży na terenie obszaru chronionego Angeles National Forest. Na szczycie znajduje się obserwatorium astronomiczne Mount Wilson Observatory.

</doc>
<doc id="464322" url="https://pl.wikipedia.org/wiki?curid=464322" title="Herb Suchej Beskidzkiej">
Herb Suchej Beskidzkiej

Herb Suchej Beskidzkiej – jeden z symboli miasta Sucha Beskidzka w postaci herbu.
Wygląd i symbolika.
Herb przedstawia białego konia w polu czerwonym, kroczącego w prawo po zielonej murawie. Koń ma czarny popręg i złote kopyta.
Herb nawiązuje do herbu szlacheckiego Starykoń, którego używali Wielopolscy, właściciele Suchej w latach 1665–1843.

</doc>
<doc id="464326" url="https://pl.wikipedia.org/wiki?curid=464326" title="Mount Umunhum">
Mount Umunhum

Mount Umunhum – szczyt w Santa Cruz Mountains w Kalifornii (USA). Wysokość 1063 m n.p.m.

</doc>
<doc id="464327" url="https://pl.wikipedia.org/wiki?curid=464327" title="Z zimną krwią">
Z zimną krwią

Z zimną krwią (ang. "In Cold Blood: A True Account of a Multiple Murder and Its Consequences") – powieść Trumana Capote’a wydana w 1966 roku. Opisuje ona morderstwo rodziny Clutterów w miasteczku Holcomb w stanie Kansas oraz jego następstwa, a także historie i prywatne aspekty życia obu morderców. Autor powiedział o książce, iż jest to nowy typ powieści, opartej na autentycznych wydarzeniach. Krytycy literaccy spierają się, czy to właśnie Capote wymyślił ten gatunek.
Fabuła.
15 listopada 1959 roku w domu Clutterów na River Valley Farm pod Holcomb odnaleziono ciała członków rodziny. Herbert (lat 48), jego żona Bonnie (45), córka Nancy (16) i syn Kenyon (15) zostali związani i zastrzeleni. Zginęli w ciągu jednej nocy w niewyjaśnionych okolicznościach. Początkowo sprawcy pozostawali nieznani, nie można było również ustalić motywu zbrodni.
Po wnikliwym śledztwie ujęto morderców: Richarda „Dicka” Hickocka i Perry’ego Smitha. Podczas przesłuchań opisali oni przebieg zbrodni (choć wskutek sprzecznych zeznań nie udało się ustalić do końca, który z nich zabił kogo). Zabójców skazano na śmierć przez powieszenie (kara śmierci w stanie Kansas). Motywem zbrodni okazał się napad rabunkowy. Przed zabójstwem Hickock poznał w zakładzie karnym więźnia Floyda Wellsa, który kiedyś pracował przez jeden sezon na farmie Clutterów i opisywał majątek oraz zamożność rodziny. Jeszcze w więzieniu Hickock zaplanował napad na ich dom, a także postanowił zwerbować do tego Smitha. Po wyjściu na wolność obaj przestępcy spotkali się (naruszając w ten sposób zasady zwolnienia warunkowego) i pojechali na jedną noc z Kansas City (miejsce zamieszkania Hickocka) do Holcomb z zamiarem napadu. Na miejscu okazało się (co było powszechnie znanym faktem w okolicy, ale czego nie wiedzieli przestępcy), że Herbert Clutter nigdy nie przetrzymuje w domu dużych sum gotówki, a także, że w domu nie ma sejfu. Łupem przestępców padło około 50 dolarów, przenośne radio Kenyona oraz lornetka. Następnie bandyci zamordowali całą rodzinę w celu pozbycia się świadków (zabijał prawdopodobnie tylko Smith). Zostali aresztowani sześć tygodni później w Las Vegas, do czego znacznie przyczynił się (wskazując ich jako potencjalnych sprawców) były współwięzień Hickocka – Floyd Wells, który przeczytał o sprawie w gazecie. Po procesie oraz nieudanych apelacjach obu sprawców powieszono 14 kwietnia 1965 roku.
Nie było to nietypowe zdarzenie w USA w tamtych czasach. „Od czasu, kiedy czworo członków rodziny Clutterów zginęło ubiegłej jesieni, kilka innych podobnych wielokrotnych zabójstw zdarzyło się w różnych częściach kraju. Choćby w ciągu kilku dni poprzedzających ten proces co najmniej trzy masowe morderstwa dostały się na pierwsze stronice gazet.” ("Z zimną krwią", tłum. Bronisław Zieliński, Czytelnik 1968, s. 455)
Sprawcy przedstawieni są bardzo szczegółowo, zarówno ich cechy negatywne, jak pozytywne, autor stara się w sposób socjologiczny zrozumieć, jakimi drogami doszli do popełnienia tego drastycznego czynu.
Podczas zbierania materiałów Capote był w Kansas wraz z przyjaciółką Harper Lee. Jego pobyt ukazują dwa amerykańskie filmy fabularne: "Capote" z 2005 roku i "Bez skrupułów" z 2006 roku.

</doc>
<doc id="464328" url="https://pl.wikipedia.org/wiki?curid=464328" title="Rząd Tymczasowy (powstanie listopadowe)">
Rząd Tymczasowy (powstanie listopadowe)

Rząd Tymczasowy Królestwa Polskiego (1830) – rząd Królestwa Polskiego utworzony 3 grudnia 1830 w czasie powstania listopadowego, po rozwiązaniu Rady Administracyjnej. Istniał do 21 grudnia 1830, gdy został zastąpiony Radą Najwyższą Narodową. 
Skład rządu.
Powstał w wyniku spacyfikowania żywiołów radykalnych, tworzących Towarzystwo Patriotyczne, które zaczęło wywierać radykalizujący wpływ na władze powstańcze poprzez swoich przedstawicieli w Radzie Administracyjnej. Rząd Tymczasowy wydał uniwersał zwołujący posiedzenie Sejmu Królestwa Polskiego na 18 grudnia. Mianował też gen. Józefa Chłopickiego Wodzem Naczelnym wojsk polskich.

</doc>
<doc id="464329" url="https://pl.wikipedia.org/wiki?curid=464329" title="Mount Tom">
Mount Tom

Mount Tom – szczyt w Sierra Nevada w Kalifornii (USA). Wysokość 4163 m n.p.m.
Pierwszego odnotowanego wejścia dokonał Thomas Clark około roku 1860.

</doc>
<doc id="464330" url="https://pl.wikipedia.org/wiki?curid=464330" title="Pac-Man">
Pac-Man

Pac-Man – komputerowa gra zręcznościowa wyprodukowana i wydana przez Namco w 1980 roku.
Początkowo wydana jedynie na automaty do gier, z czasem została przekonwertowana na inne platformy: Atari 2600, Commodore 64, Intellivision, Sega Game Gear, Nintendo Entertainment System, Super Nintendo Entertainment System, Game Boya oraz PC. W 2016 wydano konsolę NES Classic Edition, zawierającą fabrycznie zainstalowaną wersję "Pac-Mana".
Gra była w większości rozwijana przez pracownika Namco, Tōru Iwatani. Z początku wymowa tytułu brzmiała i była zainspirowana onomatopeiczną frazą . Później Iwatani postanowił zmienić tytuł na "Puck Man".
Tytuł ten nie został przyjęty w anglojęzycznych krajach ze względu na zbyt duże podobieństwo do wulgaryzmu "fuck". Stąd zdecydowano się na tytuł "Pac-man", który z kolei był bardziej zbliżony do pierwotnego tytułu.
Rozgrywka.
Gracz kieruje żółtą kulką – tytułowym Pac-Manem − poprzez labirynt pełen białych kulek. Warunkiem przejścia do następnego poziomu jest zjedzenie ich wszystkich. Ponadto należy unikać czterech duszków (różowego – Pinky, błękitnego – Inky, czerwonego – Blinky i pomarańczowego – Clyde), które poruszają się w pozornie losowych kierunkach po całej planszy. Trafienie na duszka oznacza utratę jednego życia. Na planszy są także 4 większe kulki, które na krótki czas odstraszają przeciwników i pozwalają na ich zjedzenie. Zjedzenie ducha oznacza dodatkowe punkty, a im więcej duchów zjemy za pomocą jednego "wzmacniacza" tym więcej punktów otrzymujemy. Ze zjedzonych duszków zostają same oczy, które wracają do domku w centrum planszy, gdzie się regenerują. Na planszy pojawiają się też specjalne symbole (zwykle owoce), za zjedzenie których przyznawana jest dodatkowa premia punktowa. Na ekranie znajduje się też specjalny tunel, który łączy dwa brzegi planszy (wchodząc z jednej strony wychodzimy z drugiej). Duchy również mogą korzystać z tunelu, lecz poruszają się w nim prawie dwukrotnie wolniej, co daje Pac-Manowi znaczną przewagę.
Pomimo faktu, że każdy kolejny poziom rozgrywa się na identycznej planszy, poszczególne poziomy różnią się poziomem trudności. Zmieniać się mogą szybkość Pac-Mana i duchów, rodzaj bonusowego symbolu, taktyka wypuszczania duchów z ich domku czy długość trwania okresu "przerażenia" po zjedzeniu wzmacniacza. Na wyższych poziomach wzmacniacz działa tak krótko, że duchów nie można już zjadać (wciąż jednak zmieniają one kierunek po zjedzeniu dopalacza). Ponadto wszystkie poziomy (poza poziomem 256, patrz niżej) zaczynając od 21 są identyczne.
Poziom 256. – split screen.
Błąd w podprogramie odpowiedzialnym za wyświetlanie na ekranie owoców powodował błędne wyświetlanie poziomu 256. i uniemożliwiał kontynuowanie gry (tzw. ekran śmierci). Prawa połowa ekranu zajmowana była przez nic nieznaczące symbole, stąd angielska nazwa tego błędu − "split screen" ("split" – dzielić, "screen" – ekran).
Błąd wynikał z faktu, że aktualny poziom gry zapisywany był pod postacią 8 bitów, który może pomieścić wartości z zakresu &lt;0,255&gt;. Kod planszy liczony był od zera, tak więc plansza 256. miała numer 255. Podprogram odpowiedzialny za wyświetlenie owoców powiększał tę liczbę o 1 i jeżeli uzyskana liczba była większa niż 7, przypisywał jej wartość 7. Dla większości poziomów oznaczało to, że liczba była teraz z zakresu od 1 do 7. Wykonywana była pętla, pod koniec której liczba ta była dekrementowana i jeżeli była równa zeru – pętla się kończyła. Na typowej planszy oznaczało to, że pętla wykonywała się od 1 do 7 razy.
Poziom 256. miał kod 255. Ponieważ jest to maksymalna wartość, jaką można zapisać na jednym bajcie, po inkrementacji następowało przekroczenie zakresu liczb całkowitych (używana była architektura 8-bitowa) i uzyskiwała ona wartość 0. Ponieważ była mniejsza od 8, pierwszy test (czy liczba jest mniejsza lub równa 7?) przechodził pomyślnie. Po wykonaniu pierwszego przebiegu pętli następowała dekrementacja liczby, która przekręcała się z powrotem na 255. Nie była równa zero, więc pętla była kontynuowana, wykonując w sumie 256 przebiegów, czyli znacznie więcej od zakładanych maksymalnych siedmiu. W wyniku tego błędu następowało rysowanie owoców poza obszarem na nie przeznaczonym, a i same dane potrzebne przy wyświetlaniu pobierane były spoza przechowującej je tablicy.
Ponieważ na split screenie nie ma wystarczającej liczby kulek (potrzebne są 244), poziom nie może zostać ukończony. Część "śmieci" na prawej stronie planszy to również kulki (w tym kilka niewidzialnych), co więcej odnawiają się one po stracie życia. Jednak nawet posiadanie pięciu dodatkowych żyć nie pozwala osiągnąć wymaganej liczby kulek.
Duchy.
Prawie wszystkie elementy gry są ściśle deterministyczne. Jedynym wyjątkiem jest czas, po jakim bonusowe symbole znikają z ekranu, choć zawsze jest to wartość między 9 a 10 sekund. Twórcy gry zaprojektowali grę tak, aby ataki duchów nadchodziły falami. Często można zaobserwować, tzw. rozproszenie, gdy duchy rozpoczynają patrolowanie swoich narożników mapy, a po chwili wracają do pogoni za Pac-Manem. Pomimo wielu podobieństw każdy duch dobiera inną strategię polowania na Pac-Mana:
Rekord świata.
Rekord świata, który jest nie do pobicia, gdyż stanowi maksymalną liczbę osiągalnych punktów, ustanowił 3 lipca 1999 Billy Mitchell. Wynosi on 3 333 360 punktów (wszystkie 255 plansz plus maksymalna punktacja na planszy 256). Dokonał tego w ciągu 6 godzin. Podczas bicia rekordu Pac-Man zjadł wszystkie kulki, specjalne kulki, wszystkie przestraszone duszki i premie w postaci owoców. Nie stracił przy tym ani jednego życia.
Odbiór.
Zespół Buckner And Garcia nagrał piosenkę „Pac Man Fever”, w której wykorzystano odgłosy z gry, ponadto zespół Bloodhound Gang nagrał piosenkę „Mope”, w której można usłyszeć ścieżkę dźwiękową "Pac-Mana". Powstały również dwa seriale animowane (pierwszy z 1982, drugi z 2013) oraz film fabularny z bohaterem tej gry.
W dniach 21–23 maja 2010 z okazji 30. rocznicy wydania gry, na stronie głównej wyszukiwarki Google została udostępniona darmowa miniwersja oryginalnego "Pac-Mana", z planszą w formie specjalnie zaadaptowanego na ten cel loga Google.

</doc>
<doc id="464331" url="https://pl.wikipedia.org/wiki?curid=464331" title="Ostróżka">
Ostróżka

Ostróżka ("Delphinium" L.) – rodzaj roślin należących do rodziny jaskrowatych. Obejmuje około 500 gatunków (w szerokim ujęciu, obejmującym czasem wyodrębniany rodzaj ostróżeczka "Consolida"). Zasięg rodzaju obejmuje strefę umiarkowaną i subtropikalną półkuli północnej oraz obszary górskie w strefie równikowej w Afryce. W Europie ma 25 przedstawicieli. W Polsce z rodzaju w wąskim ujęciu występują trzy gatunki: ostróżka tatrzańska ("D. oxysepalum"), ostróżka wyniosła ("D. elatum", której podgatunek "D. elatum" subsp. "nacladense" podnoszony bywa do rangi osobnego gatunku – ostróżki wschodniokarpackiej "D. nacladense") oraz ostróżka Kotuli ("D." ×"kotulae"). W szerszym ujęciu rodzaju należy tu także zadomowiony antropofit – ostróżeczka polna (ostróżka polna – "D. consolida") i przejściowo dziczejąca ostróżeczka wschodnia (ostróżka wschodnia – "D. orientalis").
Ze względu na obecność wielu alkaloidów są to rośliny trujące. Niektóre bywają jednak wykorzystywane jako rośliny lecznicze. Liczne gatunki i mieszańce uprawiane są jako rośliny ozdobne. "D. semibarbatum" wykorzystywana jest jako źródło żółtego barwnika i roślina włóknista.
Systematyka.
Rodzaj z rodziny jaskrowatych z rzędu jaskrowców, należących do kladu dwuliściennych właściwych (eudicots). W obrębie rodziny ostróżka należy do podrodziny "Ranunculoideae" Arnott i plemienia "Delphinieae". Badania molekularne wykazały, że w obrębie tego rodzaju zagnieżdżone są gatunki rodzaju ostróżeczka "Consolida", włączane tu w randze podrodzaju "Delphinium" subg. "Consolida".

</doc>
<doc id="464332" url="https://pl.wikipedia.org/wiki?curid=464332" title="Telescope Peak">
Telescope Peak

Telescope Peak – szczyt w Panamint Range w Kalifornii (USA). Osiąga wysokość 3368 m n.p.m. i jest najwyższym szczytem pasma Panamint Range. Położony jest na pustyni Mojave w USA, na terenie Parku Narodowego Doliny Śmierci. Na jego szczycie często leży śnieg.

</doc>
<doc id="464334" url="https://pl.wikipedia.org/wiki?curid=464334" title="Mount Tamalpais">
Mount Tamalpais

Mount Tamalpais – szczyt w Pacific Coast Range w Kalifornii (USA). Wysokość 784 m n.p.m.

</doc>
<doc id="464337" url="https://pl.wikipedia.org/wiki?curid=464337" title="Boulder Dash">
Boulder Dash

Boulder Dash – seria komputerowych gier logiczno-zręcznościowych, w których celem jest zdobycie odpowiedniej liczby diamentów i odnalezienie wyjścia. Gra została napisana przez Petera Liepę i Chrisa Graya. Pierwsza wersja została wydana w 1984 pod tym samym tytułem (znana też jako "Rockford") przez firmę First Star Software. Była ona przeznaczona m.in. na platformy Apple II, MSX oraz domowe komputery ZX Spectrum, Commodore 64 czy Atari 400/800, a później także na: NES, Acorn Electron, PC oraz Amstrad CPC.
Remake gry.
W 1991 roku wydano remake gry – "Supaplex". Gracz kieruje bohaterem o imieniu Murphy. Celem jest zebranie wszystkich infotronów (błyszczących przedmiotów) i dojściu do wyjścia (litery E). W tym zadaniu przeszkadzają kamienie (Zonki), nożyczki (Snick-Snacki), dyskietki i kilka innych, chociaż w niektórych poziomach staną się one naszymi sprzymierzeńcami. Gra składa się ze 111 poziomów o zróżnicowanym stopniu trudności. Maksymalnie można ominąć trzy plansze.

</doc>
<doc id="464338" url="https://pl.wikipedia.org/wiki?curid=464338" title="Półuncjała">
Półuncjała

Półuncjała ("Semiuncjała") – pierwszy rodzaj pisma stworzony w średniowieczu. Badacze pisma charakteryzują kilka odmian półuncjały, a różnice wynikają z rozbicia wczesnośredniowiecznej Europy na państwa narodowe i plemienne oraz z ukształtowania się kilku, utrzymujących bardzo słabe kontakty, ośrodków władzy i kultury. 
Najstarszy znany dokument pisany półuncjałą powstał tuż po 486 roku: jest to palimpsest zawierający roczniki konsularne od 439 do 486 roku.
Charakterystyka półuncjały.
Pojawienie się półuncjały w VI wieku było przełomem w dotychczasowej historii pisma. Wszystkie starsze pisma (z wyjątkiem pewnych elementów w kursywie młodszej) miały litery jednakowej wysokości, tymczasem półuncjała wprowadziła różną wysokość liter. Sporo z nich miało wydłużenia górne i dolne zdecydowanie wysuwające się z linii tekstu w przestrzeń między wierszami. Półuncjała, mimo że wciąż była pismem majuskulnym, posiadała więc pewne cechy pisma minuskulnego. 
Litery były wyraźnie zaokrąglone, mocno cieniowane i pisane płynnie. Pojawiły się linie łączące ze sobą litery wyrazu: to efekt szybkiego pisania i jednocześnie sposób na przyspieszenie. Wyrazy były od siebie oddzielane odstępami, choć brak było jeszcze interpunkcji. 
W tekstach pisanych półuncjałą wprowadzano także kapitałę: pisano nią inicjały, tytuły, nazwy etc. Są to więc początki komplementarnego funkcjonowania podwójnego alfabetu, liter majuskulnych, dzisiaj zwanych wersalikami lub po prostu „wielkimi literami”, oraz liter minuskulnych. 
Pismo iroszkockie.
Półuncjała była podstawą dla rozwoju pisma iroszkockiego, czyli insularnego ("scriptura scottica"). Gdy po upadku Cesarstwa rzymskiego na kontynencie europejskim zapanował zamęt polityczny i społeczny, a antyczna kultura i nauka upadły, w klasztorach wysp brytyjskich mnisi przepisywali stare księgi zapełniając karty półuncjałą, z której około VIII wieku powstało irlandzko-angielskie okrągłe pismo kodeksowe. 
Mnisi iroszkoccy wyruszający na kontynent z misją chrystianizacji ludów zamieszkujących nie tylko tereny dawnego imperium rzymskiego, ale i ziemie, gdzie nigdy nie stanęła stopa rzymskiego legionisty, przywozili ze sobą kodeksy z tekstami zapisanymi insularną odmianą pisma półuncjalnego. Wywarło ono olbrzymi wpływ na pisma używane wówczas w państwach europejskich i doprowadziło do ukształtowania się nowego rodzaju pisma. 
W półuncjale iroszkockiej słowa są rozdzielone, ligatury i abrewiacje dość liczne, a inicjały otaczane ornamentem z czerwonych punktów. Występują również znaki umowne oraz skróty zastępujące niektóre słowa.
Najważniejsze zabytki "scriptura scottica" to irlandzka Księga z Kells (ok. 800 r.) oraz belgijski Ewangeliarz Maesyck z VIII wieku.

</doc>
<doc id="464342" url="https://pl.wikipedia.org/wiki?curid=464342" title="Cyrkulacja termohalinowa">
Cyrkulacja termohalinowa

Cyrkulacja termohalinowa, południkowa cyrkulacja wymienna, MOC (od ang. "meridional overturning circulation"), globalny pas transmisyjny – globalna cyrkulacja wód oceanów spowodowana zmianami gęstości wody morskiej w zależności od zasolenia i temperatury (zob. charakterystyka wód Oceanu Spokojnego, temperatura i zasolenie wód Oceanu Atlantyckiego). Na kierunki prądów oceanicznych wpływają również inne czynniki: ruch obrotowy Ziemi, zjawiska pływowe, globalna cyrkulacja powietrza.
Przymiotnik "termohalinowy" pochodzi od greckich członów "termo-", odnoszącego się do temperatury, i "-halin", odnoszącego się do zawartości soli – czynników, które wspólnie określają gęstość wody morskiej.
Cyrkulacja powierzchniowa wywoływana przez wiatr ma składową północną po zachodniej stronie oceanów. Na przykład Prąd Zatokowy (Golfsztrom) płynie od okolic równika do północnego Atlantyku, gdzie w okolicach Labradoru i Grenlandii oziębia się i opada tworząc północnoatlantyckie wody głębinowe (ang. "North Atlantic Deep Water", skrót NADW). Potem ten prąd płynie blisko dna oceanu (prądy głębinowe, prądy przydenne) na południe i pojawia się po kilkuset latach w północno-wschodnim Pacyfiku. Zachodzi tu intensywny upwelling, a następnie silnie ogrzane wody powierzchniowe kierują się na zachód (zob. Prąd Północnorównikowy, Prąd Południoworównikowy).
Ta globalna cyrkulacja oceanu jest związana z wymianą energii pomiędzy tropikami i obszarami okołobiegunowymi. Małe zmiany właściwości cyrkulacji termohalinowej mogą powodować duże zmiany klimatu ze względu na dużą pojemność cieplną oceanu. Skale czasowe tych zmian są zróżnicowane (zob. oscylacja północnoatlantycka, oscylacja południowa, El Niño, La Niña); osiągają rząd tysiąca lat. Wody cyrkulacji termohalinowej charakteryzuje się na podstawie ich zasolenia, temperatury, ilości tlenu i innych czynników. Mają one bardzo dobrze określone właściwości fizykochemiczne.
2005.
W raporcie oceniono, że cyrkulacja MOC osłabła w drugiej połowie XX wieku. Autorzy zauważyli, że transport na południe na głębokościach od 100-600 m zwiększył się z 13 Sv w 1957 do 23 Sv w 2004, a południowy transport na głębokościach 3-5 km zmniejszył się od 15 Sv do 7 Sv. Transport na północy pozostał bez zmian. W sumie wypadkowy transport ciepła zmniejszył się o 30%. Północny transport ciepła wpływa na umiarkowany klimat w Europie, więc wyniki prac były szeroko komentowane, zwłaszcza w kontekście możliwości całkowitego ustania atlantyckiej MOC. Ta hipoteza została w 1985 zaproponowana przez z , który zwrócił uwagę na relację pomiędzy zlodowaceniami i oceanicznym pasem transmisyjnym.

</doc>
<doc id="464347" url="https://pl.wikipedia.org/wiki?curid=464347" title="Pisma szczepowe">
Pisma szczepowe

Pisma szczepowe – pisma używane w państwach, które powstały na gruzach cesarstwa rzymskiego. 
Tę niezbyt prawidłową nazwę wymyślił jeszcze Jean Mabillon. Mianem pism szczepowych określa się używane w monarchii frankońskiej pismo merowińskie, pismo longobardzkie stosowane w Italii, pismo wizygockie rozpowszechnione w Hiszpanii i Afryce Północnej, pismo iroszkockie [zob. półuncjała], oraz pismo rzymskiej Kurii Rzymskiej, tzw. kuriałę papieską. Wszystkie wywodzą się z pisanej kaligraficznie rzymskiej kursywy minuskulnej, charakteryzują się dużą liczbą ligatur, są trudno czytelne z racji specyficznych przekształceń liter. Przed degeneracją uchroniła się minuskuła merowińska dzięki przyjęciu jej przez kancelarię cesarską Karola Wielkiego.

</doc>
<doc id="464351" url="https://pl.wikipedia.org/wiki?curid=464351" title="1920 w literaturze">
1920 w literaturze



</doc>
<doc id="464352" url="https://pl.wikipedia.org/wiki?curid=464352" title="Gocta">
Gocta

Gocta (hiszp. "la catarata Gocta") – dwustopniowy wodospad, odkryty dopiero w 2002 w niedostępnym zakątku Andów w Peru. Ma 771 m wysokości, co daje mu ósme miejsce wśród najwyższych wodospadów świata (za wodospadami Salto Angel, Tugela, Ramnefjellsfossen i Mongefossen). Niektóre źródła podają, że jest to trzeci pod względem wodospad świata, ale nie biorą oni pod uwagę dwóch wspomnianych wcześniej norweskich wodospadów, które są jednak od niego wyższe. Po raz pierwszy został sfilmowany w marcu 2006.

</doc>
<doc id="464356" url="https://pl.wikipedia.org/wiki?curid=464356" title="Bobsleje na Zimowych Igrzyskach Olimpijskich 1936">
Bobsleje na Zimowych Igrzyskach Olimpijskich 1936

Bobsleje na Zimowych Igrzyskach Olimpijskich 1936 odbyły się w dniach 11 – 15 lutego 1936 roku na torze obok jeziora Rießersee. Zawodnicy walczyli w dwójkach mężczyzn i czwórkach mężczyzn.

</doc>
<doc id="464358" url="https://pl.wikipedia.org/wiki?curid=464358" title="Hokej na lodzie na Zimowych Igrzyskach Olimpijskich 1936">
Hokej na lodzie na Zimowych Igrzyskach Olimpijskich 1936

Hokej na lodzie był jedną z konkurencji rozgrywanych podczas igrzysk olimpijskich w Garmisch-Partenkirchen. W turnieju wzięło udział 15 zespołów, które zostały w pierwszej rundzie zostały podzielone na
cztery grupy. Grupy A, B, C były czterozespołowe, a grupa D liczyła trzy drużyny. Dwie najlepsze drużyny z każdej z grup eliminacyjnych awansowały do dalszych rozgrywek tworząc dwie grupy półfinałowe po cztery zespoły. Do rundy finałowej awansowały po dwie drużyny z każdej z grup półfinałowych.
W fazie finałowej drużynom, które awansowały zaliczono wyniki jakie uzyskały w fazie półfinałowej w spotkaniach pomiędzy sobą.
Wyniki.
Runda pierwsza.
Grupa A
Wyniki
Grupa B
Wyniki 
Grupa C
Wyniki
Grupa D
Wyniki
Runda druga.
Do rundy finałowej awansowały dwa najlepsze zespoły z każdej grupy.
Grupa A
Wyniki
Grupa B
Wyniki
Runda finałowa.
W tej fazie rozgrywek zaliczono wyniki meczów pomiędzy drużynami które awansowały do tej rundy.
Wyniki

</doc>
<doc id="464368" url="https://pl.wikipedia.org/wiki?curid=464368" title="Via Egnatia">
Via Egnatia

 
Via Egnatia – starożytna droga rzymska, zbudowana w latach 146-120 p.n.e. na Półwyspie Bałkańskim. 
Przebiegała od Dyrrachium (dziś Durrës) na wybrzeżu Adriatyku przez Egnatię (dzis. Saloniki) do Bizancjum (dzis. Stambuł), stanowiąc zamorskie przedłużenie Via Appia i tym samym główny szlak komunikacyjny między Rzymem i jego posiadłościami na Wschodzie. 
Jej budowę rozpoczął prokonsul Macedonii Gnejusz Egnatiusz. Początkowo przebiegała do Tesaloniki na dystansie ponad 700 km, następnie przedłużono ją do Bizancjum i całkowita długość wynosiła ok. 1100 kilometrów. Znana z opisu w "Geografii" Strabona (VII, 7,4), z niewielkich zachowanych fragmentów nawierzchni oraz ze znaczących jej przebieg licznych kamieni milowych. Podróżował nią m.in. apostoł Paweł ("Dzieje" 16-17). Dawne znaczenie odzyskała jako główny szlak wojskowy w czasach bizantyjskich; korzystali z niej później również europejscy krzyżowcy i osmańscy zdobywcy. 
Do antycznej tradycji i przebiegu większej części tej trasy nawiązuje dziś grecka autostrada Egnatia Odos, łącząca przez Saloniki port Igumenitsa nad Morzem Jońskim ze wschodnią granicą państwa, a ukończona w 2009 r.

</doc>
<doc id="464369" url="https://pl.wikipedia.org/wiki?curid=464369" title="Łyżwiarstwo figurowe na Zimowych Igrzyskach Olimpijskich 1936">
Łyżwiarstwo figurowe na Zimowych Igrzyskach Olimpijskich 1936

Łyżwiarstwo figurowe na Zimowych Igrzyskach Olimpijskich 1936 – jedna z dyscyplin rozgrywanych podczas igrzysk w dniach 8–15 lutego 1936 w Garmisch-Partenkirchen, w III Rzeszy. Zawody odbyły się w trzech konkurencjach: solistów, solistek, par sportowych.

</doc>
<doc id="464370" url="https://pl.wikipedia.org/wiki?curid=464370" title="John Marshall (perkusista)">
John Marshall (perkusista)

John Stanley Marshall, bardziej znany jako John Marshall (ur. 28 sierpnia 1941 w Londynie) – brytyjski perkusista. Był założycielem grupy jazzowo-rockowej Nucleus. Współpracował z wieloma innymi grupami rockowymi i jazzowymi oraz z muzykami; wśród nich byli: Alexis Korner, Graham Collier, Arthur Brown, Keith Tippett, Centipede, Jack Bruce, John McLaughlin, Soft Machine, Hugh Hopper, Elton Dean, Zbigniew Seifert, John Surman, Charlie Mariano, John Abercrombie, Arild Andersen.

</doc>
<doc id="464371" url="https://pl.wikipedia.org/wiki?curid=464371" title="Integrated Truss Structure">
Integrated Truss Structure

Integrated Truss Structure – struktura kratownicowa tworząca kręgosłup Międzynarodowej Stacji Kosmicznej, będąca bazą dla radiatorów, paneli baterii słonecznych, aparatury komunikacyjnej, mocowań dla ładunków zaopatrzeniowych oraz innego wyposażenia stacji. 
Części składowe struktury.
Integrated Truss Structure (ITS) Z1.
Pełna nazwa tego elementu to "Zenith-1 Truss Structure". Ten ważący 9521 kg element, na orbitę dostarczony został w ramach lotu montażowego 3A wraz z PMA-3 ("Pressurized Mating Adapter"). Z1 stanowi platformę (strukturę nośną) dla wczesnego systemu paneli słonecznych, tymczasowo zainstalowanych na tym elemencie w locie 4A. Wraz z Z1 dostarczony został system komunikacyjny pasma Ku (wizualnie uwidacznia się on dzięki antenie komunikacyjnej zakończonej talerzem), natomiast CMG ("Control Moment Gyros" - 4 żyroskopy) umożliwiają (po uruchomieniu po locie 5A) elektrycznie zasilaną kontrolę stabilizacji stacji w przestrzeni kosmicznej. Dzięki nim można również skutecznie oszczędzać paliwo potrzebne na dokonywanie korekt położenia orbitalnego stacji. CMGs obracają się z cyklem 6600 obrotów na minutę.
Od misji STS-97 do STS-120 ITS Z1 był miejscem zamontowania paneli słonecznych ITS P6, obecnie jest do niego przymocowana antena SGANT(dostarczona wraz z MIM-1 Rasswiet podczas misji STS-132).
Central Truss Segment (ITS) S0.
Pełna nazwa tego elementu to "Starboard-0 Truss Structure" (prawa burta). ITS S0 zbudowany przez zakłady Boeing w Huntington Beach (Kalifornia), jest centralnym segmentem stanowiącym podstawę potężnej konstrukcji dla systemu paneli słonecznych, radiatorów i anten komunikacyjnych (razem 11 elementów żebrowych). Również w jego obszarze znajdą się akumulatory magazynujące energię pozyskaną z paneli słonecznych. Ponadto w jego skład wchodzą 4 anteny Systemu Globalnej Lokalizacji (GPS), dwa żyrostabilizatory, detektor cząstek naładowanych oraz szereg reflektorów szerokopasmowych.
Moduł ten ma żebrową konstrukcję o długości 13,4 metra i szerokości 4,6 metra, ważąc jednocześnie prawie 14 ton. Składa się z blisko pół miliona elementów. ITS S0 zamontowany został na amerykańskim laboratorium Destiny w ramach lotu 8A w kwietniu 2002. W miarę rozbudowywania stacji, do ITS S0 dołączone zostały dalsze, podobne segmenty (przedłużające dotychczasową konstrukcję - ITS S1, ITS P1). M.in. na module ITS S0 porusza się MSS ("Mobile Servicing System") wraz z potężnym manipulatorem SSRMS (Canadarm2).
Truss Segment (ITS) S1.
ITS S1 jest pierwszym, żebrowym, bocznym segmentem domocowanym z jednej strony do centralnego segmentu ITS S0. Na tym segmencie (podobnie jak na ITS P1), zamontowane zostały trzy potężne radiatory, mające za zadanie chłodzić system energetyczny stacji. System rotacyjny pozwala na obracanie radiatorami w zakresie 105°. Segment wyposażony jest w skomplikowane, amoniakalne układy chłodzenia, współpracujące z radiatorami. Na ITS S1 zainstalowany został także kolejny system komunikacji stacji, mający polepszyć jakość i przepustowość transmisji fonicznych oraz kilka platform do eksperymentów przeprowadzanych w próżni. S1 wyposażony jest także w dwie kamery, które w przyszłości ułatwią obserwację tego sektora stacji. Kratownica posiada własny komputer pokładowy, który odpowiedzialny jest za sterowanie chłodzeniem, w tym monitorowanie zbiorników z amoniakiem, linii chłodzących oraz zestawów pomp. Segment ten ma długość 13,7 m, szerokość 4,6 m i wysokość 1,8 m. Waży ponad 14 ton. M.in. na module ITS S1 poruszać się MSS wraz z manipulatorem Canadarm2 oraz CETA Cart A – pierwsza z dwóch ruchomych miniplatform dla astronautów.
ITS S1 włączony został w strukturę stacji podczas misji 9A w październiku 2002, wchodząc jako drugi z 11 elementów struktury kratownicowej ISS.
Truss Segment (ITS) P1.
Pełna nazwa tego elementu to "Port-1 Truss Structure" (lewa burta). ITS P1 jest drugim, wartym 390 mln dolarów, żebrowym, bocznym segmentem przyczepionym z jednej strony do centralnego segmentu ITS S0. Na tym segmencie (podobnie jak na ITS S1) zamontowane zostały trzy potężne radiatory, mające za zadanie chłodzić system energetyczny stacji. System rotacyjny pozwala na obracanie radiatorami w zakresie 105°. Segment wyposażony jest w skomplikowane, amoniakalne układy chłodzenia, współpracujące z radiatorami. Na ITS P1 zainstalowany został także system komunikacji stacji i platformy do eksperymentów przeprowadzanych w próżni. P1 wyposażony jest w 2 kamery, które w przyszłości ułatwią obserwację tego sektora stacji. Kratownica posiada własny komputer pokładowy, który odpowiedzialny jest za sterowanie chłodzeniem, w tym monitorowanie zbiorników z amoniakiem, linii chłodzących oraz zestawów pomp. Segment ten ma długość 13,7 m, szerokość 4,6 m i wysokość 1,8 m. M.in. na module ITS P1 porusza się MSS wraz z manipulatorem SSRMS.
ITS P1 włączony został w strukturę stacji podczas misji 11A w listopadzie 2002, stając się trzecim dołączonym elementem z jedenastoczęściowej struktury kratownicowej.
ITS P6, S6, P3/P4, S3/S4 Photovoltaic Module.
Technologia ogniw fotoelektrycznych jest powszechnie stosowana na Międzynarodowej Stacji Kosmicznej ze względu na to, iż światło słoneczne jest jedynym łatwo dostępnym źródłem energii na orbicie. Spośród wielu baterii słonecznych ISS największe są dwa, zbudowane w Stanach Zjednoczonych, bliźniacze panele (każdy ma długość 34 m i szerokość 12 m) zamontowane na kratownicy ITS P6. ITS P3/P4 oraz S3/S4 są miejscem montażu palet ELC1, ELC2, ELC3, ELC4, ESP3 oraz spektrometru AMS-02.
Projekt budowy rosyjskiego modułu zasilającego – Science Power Platform – został wstrzymany.
Integrated Truss Structure (ITS) P5.
ITS P5 to pierwszy z tzw. modułów łącznikowych, służący do uzyskania przedłużenia kratownicowej struktury stacji, na której opiera się system potężnych paneli słonecznych. ITS P5 zainstalowany został do ITS P3/P4 w ramach lotu montażowego 12A.1. Ten minimoduł połączył wspomniany ITS P3/P4 oraz ITS P6.
Integrated Truss Structure (ITS) S5.
ITS S5 to drugi z tzw. modułów łącznikowych, służący do uzyskania przedłużenia kratownicowej struktury stacji, na której opiera się system potężnych paneli słonecznych. ITS S5 zainstalowany został do ITS S3/S4 w ramach lotu montażowego 13A.1. Ten minimoduł połączył wspomniany ITS S3/S4 oraz ITS S6.

</doc>
<doc id="464375" url="https://pl.wikipedia.org/wiki?curid=464375" title="Maria Amalia Austriaczka">
Maria Amalia Austriaczka



</doc>
<doc id="464376" url="https://pl.wikipedia.org/wiki?curid=464376" title="Doktor nauk technicznych">
Doktor nauk technicznych



</doc>
<doc id="464382" url="https://pl.wikipedia.org/wiki?curid=464382" title="Piotr Wysz Radoliński">
Piotr Wysz Radoliński



</doc>
<doc id="464385" url="https://pl.wikipedia.org/wiki?curid=464385" title="Aīr">
Aīr



</doc>
<doc id="464389" url="https://pl.wikipedia.org/wiki?curid=464389" title="Zespół LEOPARD">
Zespół LEOPARD

Zespół LEOPARD (ang. LEOPARD syndrome) – rzadki, uwarunkowany genetycznie, dziedziczony autosomalnie dominująco zespół wad wrodzonych, spowodowany w większości przypadków mutacją w niereceptorowym genie "PTPN11" kodującym białko fosfatazy tyrozynowej. Mutacje w tym samym genie odpowiadają za część przypadków zespołu Noonan; są to zatem schorzenia alleliczne. Nazwa zespołu jest akronimem utworzonym z pierwszych nazw głównych objawów choroby w języku angielskim: plam soczewicowatych na skórze ("Lentiginosis"), nieprawidłowego obrazu EKG ("ECG"), hiperteloryzmu ocznego ("Ocular hypertelorism"), zwężenia ujścia płucnego ("Pulmonary stenosis"), nieprawidłowości narządów płciowych zewnętrznych ("Abnormal genitalia"), zahamowania wzrostu ("Retardation of growth") i czuciowo-nerwowej utraty słuchu ("Deafness"). U jednego pacjenta może występować kilka z tych objawów.
Historia i nazewnictwo.
Jako pierwsi opisali ten zespół Zeisler i Becker w 1936 roku, u 24-letniej kobiety z mnogimi plamami soczewicowatymi, kurzą klatką piersiową, hiperteloryzmem i prognatyzmem. Inne wczesne opisy choroby były autorstwa E.J. Moynahana oraz Arnolda J. Capute'a i wsp.. Robert J. Gorlin, Roy C. Anderson i Michael Blaw w 1969 roku w przeglądzie piśmiennictwa wskazali na inne cechy zespołu i zaproponowali nazwę "multiple lentigines syndrome" oraz mnemotechniczny skrót LEOPARD.
Inne, spotykane w piśmiennictwie nazwy to:
Epidemiologia.
W literaturze przedstawiono dotąd około 200 przypadków zespołu. Przypuszczalnie faktyczna częstość choroby jest znacznie wyższa, a zespół jest niedodiagnozowany.
Zespół jest nieco częstszy u płci męskiej niż żeńskiej. Uważa się, podobnie jak w przypadku zespołu Noonan, że jest to wynik większej przeżywalności męskich homozygot względem zmutowanego w zespole LEOPARD genu.
Etiologia.
Zespół LEOPARD może występować sporadycznie lub rodzinnie, odziedziczony w sposób autosomalny dominujący. U około 85% pacjentów z pewnym rozpoznaniem zespołu stwierdza się mutacje missens w genie "PTPN11" w locus 12q24.1. U około 3% pacjentów stwierdza się mutacje w innym genie, "RAF1" w locus 3p25 [OMIM*164170]. Mutacje mają charakter missens i dotyczą eksonów 7, 14 i 17 tego genu. Gen "PTPN11" koduje białko fosfatazy białkowej SHP2 zawierającej domenę SH2 (SRC homology 2), charakteryzujące się dwiema ułożonymi tandemowo domenami SH2 (N-SH2 i C-SH2) i jedną domeną fosfatazy tyrozynowej. Białko SHP2 działa w komórce jako cytoplazmatyczny przekaźnik sygnału pośredniczący w działaniach wielu receptorów dla hormonów, cytokin i czynników wzrostu, szczególnie w szlakach zależnych od kinaz aktywowanych przez RAS (kinazy MAPK). Według danych z 2008 roku znanych jest 11 różnych mutacji missens w genie "PTNP11" związanych z zespołem LEOPARD, w eksonach 7, 12 i 13 (Tyr279Cys/Ser, Ala461Thr, Gly464Ala, Thr468Met/Pro, Arg498Trp/Leu, Gln506Pro i Gln510Glu/Gly), z czego dwie (Tyr279Cys i Thr468Met) występują w około 65% przypadków. Germinalne mutacje w genie "PTPN11" występują też w 40–50% przypadków zespołu Noonan i zespołu Noonan-like/Multiple Giant Cell lesions. Jak dotąd, znane mutacje wydają się być charakterystyczne dla każdego z tych dwóch zespołów, przedstawiając wyraźną korelację genotyp-fenotyp.
Zespół LEOPARD należy do tzw. zespołów nerwowo-sercowo-twarzowo-skórnych ("neuro-cardio-facial-cutaneous syndromes"), tak jak najczęstszy w tej grupie chorób zespół Noonan. Zespoły NCFC (oprócz dwóch wspomnianych, jeszcze nerwiakowłókniakowatość typu 1, zespół Costello i zespół sercowo-twarzowo-skórny) są spowodowane mutacjami genów kodujących białka szlaku sygnalizacyjnego Ras. Fenotypy tych zespołów są zbliżone, z objawami skórnymi, wadami serca, kośćca i narządów płciowych, cechami dysmorficznymi twarzy i różnego stopnia opóźnieniem umysłowym. (patrz: Rozpoznanie różnicowe).
Objawy i przebieg.
Na fenotyp zespołu LEOPARD składają się:
Rozpoznanie.
Zaproponowano kryteria rozpoznania zespołu LEOPARD (Voron et al., 1976)
Leczenie.
Zalecane postępowanie w zespole LEOPARD, prowadzenie i leczenie pacjentów w wielu punktach jest takie samo jak w zespole Noonan. Wyjściowe badanie po postawieniu rozpoznania powinno obejmować kompletne badanie fizykalne, specjalistyczną ocenę kardiologiczną, urologiczną, neurologiczną oraz audiologiczną. Zaleca się badanie molekularne w kierunku mutacji "PTPN11" i "RAF1".
Dalsze postępowanie zależy od fenotypu pacjenta:

</doc>
<doc id="464390" url="https://pl.wikipedia.org/wiki?curid=464390" title="Perry Smith">
Perry Smith



</doc>
<doc id="464391" url="https://pl.wikipedia.org/wiki?curid=464391" title="Perry Smith (morderca)">
Perry Smith (morderca)

Perry Edward Smith (ur. 27 października 1928, zm. 14 kwietnia 1965) – współwinny zamordowania czterech członków rodziny Clutterów w Holcomb, USA 15 listopada 1959 r. Przestępstwo to stało się znane dzięki powieści Trumana Capote "Z zimną krwią" z 1966 r. Wraz z Richardem Hickockiem Smith włamał się do domu państwa Clutterów, mylnie sądząc, iż znajduje się w nim sejf z dużą ilością pieniędzy. Smith przyznał się do brutalnego zamordowania Herberta i Kenyona Clutterów. Nie wiadomo dokładnie kto, Smith czy Hickock, zamordował Bonnie i Nancy Clutter.
Smith i Hickock zostali złapani w Las Vegas w USA w grudniu 1959 r. Zostali skazani na karę śmierci przez powieszenie. Egzekucja odbyła się 14 kwietnia 1965 r.

</doc>
<doc id="464396" url="https://pl.wikipedia.org/wiki?curid=464396" title="Adactylia">
Adactylia



</doc>
<doc id="464397" url="https://pl.wikipedia.org/wiki?curid=464397" title="Park Narodowy W">
Park Narodowy W

Park Narodowy W (franc. ""W" du Niger") – park narodowy na granicy Nigru, Burkina Faso i Beninu, obejmujący meandrujący odcinek rzeki Niger. Nazwa parku nawiązuje do kształtu biegu rzeki, przypominającego literę W. Park zajmuje powierzchnię ok. 10 tys. km² i jest bardzo słabo zaludniony.
W parku znaleźć można licznych przedstawicieli dużych ssaków, m.in.: bawoły afrykańskie, gepardy, guźce zwyczajne, hipopotamy, karakale, lamparty, lwy, mrówniki, pawiany, serwale, słonie.
Park Narodowy W został utworzony 4 sierpnia 1954 r. W 1996 został wpisany na listę światowego dziedzictwa UNESCO, początkowo jako obiekt nigerski, a po rozszerzeniu w 2017 stanowi część burkińsko-benińsko-nigerskiego obiektu pod nazwą "Zespół W-Arly-Pendjari".

</doc>
<doc id="464399" url="https://pl.wikipedia.org/wiki?curid=464399" title="Łyżwiarstwo szybkie na Zimowych Igrzyskach Olimpijskich 1936">
Łyżwiarstwo szybkie na Zimowych Igrzyskach Olimpijskich 1936

Zawody w łyżwiarstwie szybkim na Zimowych Igrzyskach Olimpijskich 1936 odbywały się w dniach 11 – 14 lutego 1936 roku, rywalizowali wyłącznie mężczyźni. Zawodnicy walczyli w czterech konkurencjach: na 500 m, 1500 m, 5000 m, 10 000 m. Łącznie rozdanych zostało zatem cztery kompletów medali. Zawody odbywały się na torze zrobionym na zamarzniętym jeziorze Rießersee.
Mężczyźni.
500 m.
Data: 11 lutego 1936
1500 m.
Data: 13 lutego 1936
5000 m.
Data: 12 lutego 1936
10 000 m.
Data: 14 lutego 1936

</doc>
<doc id="464400" url="https://pl.wikipedia.org/wiki?curid=464400" title="Aniridia">
Aniridia

Aniridia – zaburzenie rozwojowe polegające na braku tęczówki oka.
Etiologia.
Aniridia należy do zaburzeń rozwojowych powstających między 13 a 26 tygodniem życia. Malformacja, jaką jest aniridia, ma związek z mutacjami w kilku genach; znane są postacie dziedziczne (o dziedziczeniu autosomalnie dominującym) jak i spontaniczne. Poznanie genów odpowiedzialnych za nieprawidłowy rozwój struktur tęczówki pozwoliło na wyodrębnienie dwóch dziedzicznych typów aniridii i wyjaśnienie obecności tej wady w kilku genetycznie uwarunkowanych zespołach chorobowych (np. zespół WAGR, zespół Gillespie).

</doc>
<doc id="464402" url="https://pl.wikipedia.org/wiki?curid=464402" title="Ankyloblepharon">
Ankyloblepharon

Ankyloblepharon – to zaburzenie rozwojowe polegające na zrośnięciu brzegów powiek.

</doc>
<doc id="464403" url="https://pl.wikipedia.org/wiki?curid=464403" title="Anonychia">
Anonychia

Anonychia – wada wrodzona polegająca na niedorozwoju lub całkowitym braku paznokci. Występuje często wspólnie z innymi niedorozwojami (np. zębów, włosów, gruczołów potowych).
Stan ten objawia się także w ciężkich przypadkach łuszczycy.

</doc>
<doc id="464404" url="https://pl.wikipedia.org/wiki?curid=464404" title="Zapłodnienie pozaustrojowe">
Zapłodnienie pozaustrojowe

Zapłodnienie pozaustrojowe, zapłodnienie in vitro (ang. "in vitro fertilisation", IVF; łac. "in vitro", dosł. „w szkle”) – laboratoryjna metoda zapłodnienia polegająca na połączeniu komórki jajowej i plemnika poza żeńskim układem rozrodczym. Zaliczana do technik rozrodu wspomaganego medycznie i metod leczenia niepłodności. W USA blisko 100% wspomaganych rozrodów dokonuje się przy użyciu zapłodnienia in vitro.
Jest metodą przeciwdziałania niepłodności, niezależnie od jej przyczyny.
Charakterystyka.
Technika polega na przeprowadzeniu hormonalnie sterowanego procesu owulacji, następnie na pobraniu komórek jajowych, które są łączone z męskimi komórkami rozrodczymi (plemnikami) w warunkach laboratoryjnych. Zarodki uzyskane w wyniku zapłodnienia są następnie umieszczane w macicy i jeśli dojdzie do zagnieżdżenia się, powstaje ciąża, która dalej przebiega w sposób naturalny. Zabieg przeprowadza się najczęściej u kobiet do 41 roku życia, ponieważ po 41 roku życia silnie zmniejsza się szansa urodzenia żywego dziecka, a jednocześnie wzrasta ryzyko związane z ciążą i porodem.
W 2010 Uniwersytet Medyczny Instytut Karolinska przyznał Nagrodę Nobla w dziedzinie medycyny i fizjologii za opracowanie metody zapłodnienia pozaustrojowego. Nagrodę otrzymał brytyjski biolog Robert Geoffrey Edwards, który przy opracowaniu tej metody współpracował z ginekologiem Patrickiem Steptoe. Pierwszą osobą, która przyszła na świat w wyniku zastosowania tego zabiegu była Louise Brown, urodzona 25 lipca 1978 roku. W Polsce pierwszego zapłodnienia "in vitro" u człowieka dokonał Marian Szamatowicz z Kliniki Ginekologii Akademii Medycznej w Białymstoku (obecnie Uniwersytet Medyczny w Białymstoku) w 1987.
Zapłodnienie "in vitro" stosowane jest również w celu wywołania ciąży u innych gatunków ssaków.
Wskazania.
Próby zapłodnienia pozaustrojowego mogą być podejmowane w następujących przypadkach:
Technika.
Metoda zapłodnienia pozaustrojowego składa się z 4 faz, które trwają łącznie około 4 tygodni:
Stymulacja jajników.
Pierwszą fazą procedury zapłodnienia "in vitro" jest kuracja hormonalna, której poddawana jest kobieta w celu wywołania jednoczesnego rozwoju wielu pęcherzyków Graafa w jajnikach, a co za tym idzie uzyskania wielu komórek jajowych w czasie jednego cyklu miesiączkowego. Z reguły po zastosowaniu kuracji hormonalnej dojrzewa jednocześnie 5 do 10 komórek jajowych zamiast jednej, jak ma to miejsce podczas normalnego cyklu miesiączkowego. Kuracja może być przeprowadzana na dwa sposoby w zależności od przyczyny.
Pierwszy sposób, zwany protokołem krótkim, polega na podawaniu od 1 dnia cyklu zastrzyków zawierających agonistę hormonu gonadoliberyny, co powoduje zablokowanie wydzielenia hormonów przez przysadkę mózgową i obniżenie stężenia estradiolu i progesteronu we krwi. Od 3 dnia cyklu podaje się również gonadotropiny, które powodują wzrost komórek jajowych. Po osiągnięciu przez nie właściwej wielkości podaje się jednorazowo gonadotropinę kosmówkową, co kończy etap owulacji. Wielkość komórek jajowych, jak również poziomy hormonów we krwi, są w czasie kuracji monitorowane przez lekarza. Wielkość pęcherzyków z komórkami jajowymi ocenia się podczas echografii przeprowadzanej przez pochwę, zaś poziom hormonów (estradiolu) oznacza się we krwi pobranej od pacjentki. W zależności od uzyskanych rezultatów lekarz może dopasować kurację hormonalną, ponieważ nie można z góry przewidzieć, jak jajniki zareagują na stymulację hormonalną FSH.
Pobranie komórek jajowych.
Kiedy rozwój komórek jajowych zostanie zakończony, podaje się gonadotropinę kosmówkową, która wywołuje owulację w ciągu około 42 godzin od podania. Przed momentem owulacji lekarz wykonuje zabieg pobrania komórek. Jest to stosunkowo krótki zabieg, wykonywany obecnie w znieczuleniu miejscowym, w czasie zabiegu kobieta siedzi w fotelu ginekologicznym. Dawniej komórki pobierało się w znieczuleniu ogólnym, za pomocą laparoskopii. Znieczulenie ogólne (obecnie rzadko konieczne) zawsze wymaga przeprowadzenia zabiegu w sali operacyjnej. Zabieg wykonywany jest za pomocą punkcji, igłą przez sklepienie pochwy pod kontrolą USG. Polega na nakłuciu jajnika i pobraniu płynu z wnętrza pęcherzyków Graafa razem z komórkami jajowymi. Punkcja trwa około 15 minut. Pobrane komórki jajowe przechowuje się w specjalnym płynie. W tym samym czasie mężczyzna oddaje świeże nasienie zawierające plemniki. Nasienie zostaje w odpowiedni sposób przygotowane do zapłodnienia w warunkach laboratoryjnych (chodzi o uzyskanie jak największej liczby ruchliwych plemników).
Po dokonaniu punkcji komórek jajowych kobiecie ponownie podaje się hormony, aby przygotować śluzówkę macicy na przyjęcie zarodka (progesteron w postaci globulek dopochwowych lub hCG w postaci iniekcji).
Zapłodnienie komórek.
Po uzyskaniu komórek rozrodczych żeńskich i męskich są one przygotowywane do zapłodnienia, m.in. usuwa się dodatkowe komórki z otoczenia komórki jajowej. Plemniki izoluje się z płynu nasienia i przeprowadza ich selekcję pod względem prawidłowości budowy. Klasyczne zapłodnienie "in vitro" polega na umieszczeniu komórek jajowych w płynie zawierającym plemniki, w proporcjach około 75000:1, na około 18 godzin. Po tym okresie (najczęściej w drugim dniu po punkcji) większość komórek jajowych ulegnie zapłodnieniu i przebiegną u ich pierwsze podziały komórkowe.
W wypadku gorszych wyników badań nasienia (np. nieprawidłowa liczba, budowa i ruchliwość plemników) wykonuje się zapłodnienie metodą ICSI ("intracytoplasmic sperm injection", docytoplazmatyczne podanie plemnika), polegającą na wprowadzeniu do komórki jajowej pojedynczego plemnika przy użyciu specjalnych igieł, mikromanipulatorów i mikroskopu. Obecnie oprócz metody ICSI stosuje się również nową metodę IMSI ("intracytoplasmic morphologically selected sperm injection", docytoplazmatyczne podanie wyselekcjonowanych morfologicznie plemników), polegającą na selekcji komórek plemnikowych przed przystąpieniem do procedury zapłodnienia "in vitro". Technika ta opracowana została przez izraelską klinikę Meir Hospital pod kierownictwem prof. Bartoov, i polega na wykorzystaniu do selekcji plemników mikroskopu optycznego z cyfrowym torem obrazowym, pozwalającego oglądać plemniki na ekranie monitora w powiększeniu rzędu 6000 razy (zwykle stosuje się powiększenie około 400 razy). W Polsce metodę wdrożyli Krzysztof Grettka i Mariusz Kiecka.
Po zapłodnieniu zygoty umieszcza się w specjalnym inkubatorze, zapewniającym warunki do rozwoju zarodka. Po 2–5 dniach od pobrania, gdy doszło do połączenia komórki jajowej z plemnikiem i zarodek składa się z sześciu do ośmiu komórek, przeprowadza się transfer do macicy kobiety.
Diagnostyka preimplantacyjna.
Diagnostykę preimplantacyjną stosuje się w celu uniknięcia wad wrodzonych u dzieci, u których może istnieć ryzyko ich dziedziczenia, a także w czasie procedury "in vitro" u kobiet powyżej 35 lub 40 roku życia. Badania preimplantacyjne polegają na sprawdzaniu materiału genetycznego komórek jajowych lub komórek zarodka w celu wykrycia anomalii genetycznych – aneuploidii lub mutacji. Umożliwia to wybranie do embriotransferu zarodków nieposiadających wad kodu genetycznego. W czasie typowej procedury "in vitro" badania genetyczne nie są stosowane.
Diagnostykę preimplantacyjną stosuje się także dlatego, że wystąpienie u zarodków np. zespołu Edwardsa czy Turnera często jest przyczyną poronień. Wraz z udoskonalaniem metod testujących genetyczne zdrowie zarodków, wysuwane są postulaty upowszechnienia tej procedury, by jedynie zarodki z pełnym zestawem 46 chromosomów wybierać do implantacji. Metody testujące genetyczne zdrowie zarodków są udoskonalane, co może umożliwić w przyszłości bardziej powszechne stosowanie tych badań. Może się to przyczynić do zwiększenia skuteczności zapłodnienia pozaustrojowego.
Przeniesienie zarodków do macicy.
Bez względu na metodę zapłodnienia, po kilku dniach hodowli wybrane, najlepiej rozwijające się zarodki umieszcza się w macicy. Zabieg ten nazywany jest embriotransferem, jest krótki i nie wymaga znieczulenia.
Umieszczenie zarodka w macicy odbywa się przez specjalną rurkę i jest praktycznie bezbolesne. Standardowo przenoszony jest jeden lub dwa zarodki. Po dokonaniu embriotransferu kobieta przyjmuje czasami przez kilka dni progesteron w celu zwiększenia szansy na zagnieżdżenie się zarodka. Kobieta może wykonywać codzienne czynności bez obawy, że zarodek zostanie wypchnięty z macicy. Doradza się, aby przez następnych kilka dni (tydzień) kobieta unikała stosunku płciowego i orgazmu, aby uniknąć skurczy macicy, pomimo że nie ma dowodów naukowych, że mogą one mieć negatywny wpływ na proces zagnieżdżania się. Jeżeli po embriotransferze pojawi się krwawienie, kobieta powinna skontaktować się z lekarzem. Po dwóch tygodniach, w 15. dniu po przeniesieniu zarodka do macicy, można wykonać test ciążowy. W przypadku, gdy test dał pozytywny wynik, zostaje wykonane badanie ultrasonograficzne, aby sprawdzić, ile zarodków zagnieździło się w macicy i czy istnieje „praca serca”. Mogą zostać również wykonane badania prenatalne. Jeżeli wynik testu ciążowego jest negatywny lub pojawiło się krwawienie miesiączkowe (może być opóźnione ze względu na uprzednio stosowane leki hormonalne), to pacjentka rozważa w rozmowie z ginekologiem ewentualne dalsze zabiegi.
Jeżeli podczas metody IVF powstało więcej zarodków, niż zostało przeniesionych do macicy, to pozostałe zarodki, o ile są dobrej jakości, można ewentualnie poddać zamrożeniu i przechowywać, najczęściej do 5 lat. Nie przechowuje się zarodków, jeżeli u jednego z partnerów występuje choroba zakaźna, np. AIDS lub wirusowe zapalenie wątroby. Zarodkom nie zawsze udaje się przeżyć proces zamrażania i rozmrażania.
Obecnie na całym świecie techniki wspomaganego rozrodu starają się osiągnąć jak największą skuteczność w uzyskaniu nie tylko ciąż biologicznych, ale też prawidłowych urodzeń. Najlepsze światowe kliniki uzyskują skuteczność w wysokości 30-40%. Według wyników prac grupy specjalistów z "Reproductive Medicine Associates" z New Jersey w USA, ogłoszonych jesienią 2010, procent ten być może będzie można dwukrotnie podnieść dzięki zastosowaniu zaawansowanej diagnostyki preimplantacyjnej pozwalającej wykryć i wybrać zarodki ludzkie pozbawione wad genetycznych. Wady te, takie jak zespół Turnera czy zespół Edwardsa, są bowiem przyczyną siedmiu na osiem niedonoszonych ciąż pochodzących z zapłodnienia pozaustrojowego.
Krioprezerwacja zarodków.
Krioprezerwacja zarodków, czyli przechowywanie ich w ujemnych temperaturach, polega na umieszczeniu zarodków w pojemniku z ciekłym azotem, w temperaturze około -196 °C. Pozwala to na przechowywanie zarodków przez dłuższy czas w celu ich późniejszego przeniesienia do macicy i uzyskania ciąży.
Krioprezerwację stosuje się w wypadku gdy w trakcie procedury "in vitro" uzyskano więcej zarodków, niż potrzebne jest do pojedynczego cyklu zapłodnienia, lub gdy kobieta nie jest w stanie przystąpić do zabiegu przeniesienia zarodków do macicy (embriotransferu) np. z powodu wystąpienia hiperstymulacji jajników. Powodem stosowania krioprezerwacji jest też dążenie do uniknięcia ciąży mnogiej wynikającej z transferu większej ilości zarodków, oraz dążenie do zminimalizowania obciążenia organizmu kobiety cyklami stymulacji hormonalnej. Przechowywanie zarodków stosuje się też, gdyż z powodu średnio 20% prawdopodobieństwa udanej ciąży w wielu przypadkach potrzebne jest powtórzenie procedury transferu zarodków do macicy.
Zarodki mogą być przechowywane w niskich temperaturach przez wiele lat. Badania nie wykazały pogarszania się jakości zarodków związanego z czasem ich przechowywania. Po przywróceniu zarodków do normalnej temperatury +20 °C, około 65 – 70% z nich wykazuje pełne przywrócenie funkcjonowania większości komórek, u około 10% funkcje komórkowe powracają częściowo, a około 20-25% nie wykazuje funkcji życiowych komórek. Badania nie wykazały wpływu zamrażania zarodków na występowanie powikłań ciąży lub wad wrodzonych u dzieci. Waga urodzeniowa dzieci pochodzących z zapłodnienia zamrażanym zarodkiem jest średnio nieco większa niż dzieci pochodzących z typowego zapłodnienia "in vitro".
Wyniki.
Prawdopodobieństwo udanego zapłodnienia "in vitro" zależne jest w największym stopniu od wieku przyszłej matki. We Francji 40% zabiegów kończy się urodzeniem żywego potomstwa, a w Holandii – 20%. W USA stosując ICSI, cel osiąga się w 33,9% przypadków, a stosując inne metody w 33,6% (przy użyciu oocytów dawcy ten odsetek wynosi 55,1% w przypadku niezamrożenia zarodka i 33,8% w odwrotnej sytuacji).
W Wielkiej Brytanii w 2006 roku odsetki udanych procedur, zakończonych urodzeniem dziecka, w zależności od wieku kobiety kształtowały się następująco:
W USA w 2010 roku odsetki udanych procedur, zakończonych urodzeniem dziecka, w zależności od wieku kobiety kształtowały się następująco:
W USA częstszy niż w innych krajach sukces IVF wynika z większej dopuszczalnej ilości transferowanych zarodków.
W 2012 roku dokonano przeglądu systematycznego 64 badań, z którego wynikło, że szanse na zajście w ciążę są o 30% wyższe, jeśli wszystkie zarodki są zamrożone.
W Holandii w przypadku zastosowania 3 zabiegów szansa na zostanie rodzicem wynosi 40–50%. Około połowy par, które zdecydowały się na tę technikę wspomaganego rozrodu, nie doczekuje się potomka.
Liczba przeprowadzanych procedur "in vitro" u pojedynczej kobiety jest indywidualna. Przyjmuje się, że 3 do 6 zabiegów to liczba najbardziej odpowiednia, albowiem w przeciwnym wypadku dochodzi do zbytniego obciążenia fizycznego i psychicznego kobiety, ale także jej partnera. Granica wieku kobiety, do którego wykonuje się próby zapłodnienia pozaustrojowego wynosi w Holandii 43 lata.
Szacuje się, że w 2008 roku w Polsce 1,5% (ponad 4100) dzieci urodziło się dzięki zastosowaniu techniki zapłodnienia pozaustrojowego (w przeliczeniu na 300 000 żywych urodzeń według GUS), w Holandii 2%. W Polsce nie prowadzi się centralnych statystyk powodzenia zabiegów "in vitro". Dane uzyskiwane przez poszczególne kliniki są zwykle udostępniane osobno, co umożliwia porównanie. Nie prowadzi się również refundacji zapłodnienia pozaustrojowego. Jeden cykl zapłodnienia pozaustrojowego kosztuje w Polsce średnio 8–10 tys. zł.
Większą efektywność zapłodnienia pozaustrojowego może przynieść przyspieszanie dojrzewania komórek jajowych.
Powikłania.
Powikłania u kobiety.
W trakcie stosowania kuracji hormonalnej przed zapłodnieniem "in vitro" istnieje możliwość rozwoju zespołu hiperstymulacji jajników. Prawdopodobieństwo wystąpienia tego zaburzenia o ciężkim przebiegu wynosi 0,6%. Stosowane leki mogą powodować powstanie torbieli jajnika u kobiet ze skłonnościami do takich zaburzeń lub krótkotrwale zwiększyć ryzyko chorób nowotworowych. Inne możliwe, krótkoterminowe komplikacje obejmują: bardzo niskie ryzyko infekcji lub krwawienia, które są związane z wykonaniem zabiegu.
Nie zbadano do tej pory wszystkich możliwych długoterminowych skutków ubocznych terapii hormonalnej, chociaż technika zapłodnienia pozaustrojowego jest stosowana rutynowo już od lat 80. XX wieku. Naukowcy nie wykazali znaczącego wpływu stymulacji hormonalnej przed "in vitro" na zwiększenie ryzyka raka piersi lub raka jajnika, jednak zaznaczyli, że mała grupa kobiet, na których przeprowadzono badania oraz krótki czas jego trwania utrudniają wyciągnięcie wniosków. Naukowcy wskazali na potrzebę przeprowadzenia długoterminowych badań na dużych grupach kobiet.
Powikłania ciąży.
Głównym powikłaniem ciąży wywołanej "in vitro" jest ryzyko ciąży bliźniaczej i mnogiej. Wynika to z praktyki umieszczania dwóch i większej ilości zarodków w czasie transferu do macicy. Ryzyko poronienia po zapłodnieniu pozaustrojowym jest podobne do ryzyka po zapłodnieniu naturalnym lub według innych źródeł zwiększone o około 25%. Ryzyko wewnątrzmacicznego obumarcia płodu zwiększone jest z 0,37% do 1,62%. W niektórych krajach wprowadzono ograniczenia w ilości transferowanych zarodków do dwóch. Metaanaliza 15 niezależnych badań naukowych wykazała 2 razy większą śmiertelność noworodków poczętych w in vitro niż poczętych w sposób naturalny.
W wyniku większego odsetka ciąż mnogich przy zastosowaniu zapłodnienia "in vitro", częściej występują też objawy i zaburzenia u noworodków charakterystyczne dla ciąży mnogiej – dzieci urodzone w wyniku zapłodnienia pozaustrojowego mają statystycznie mniejszą wagę urodzeniową w porównaniu z innymi dziećmi o około 90 gramów, nieco większe jest też ryzyko wystąpienia mózgowego porażenia dziecięcego. Prawdopodobieństwo wystąpienia tego powikłania u bliźniąt pochodzących z zapłodnienia in vitro jest takie samo jak u bliźniąt pochodzących z naturalnego zapłodnienia (wynosi 0,56%). Przy ciąży pojedynczej ryzyko występujące przy zapłodnieniu in vitro jest nieco większe niż przy ciąży naturalnej (wynosi odpowiednio 0,35 i 0,25%).
Inne powikłania ciąży występujące nieco częściej przy "in vitro" to łożysko przodujące i ciąża ektopowa – szczególnie w przypadku uszkodzonych lub niedrożnych jajowodów.
Wady wrodzone.
Niektóre badania naukowe potwierdzają zwiększoną możliwość wystąpienia wad wrodzonych u dzieci pochodzących z zapłodnienia "in vitro", istnieją jednak również prace badawcze, które nie odnotowały tych zagrożeń, nieznana jest też przyczyna ewentualnego ryzyka. Część badań tłumaczy go czynnikami epigenetycznymi. Niektóre badania wskazują wzrost częstości występowania różnego typu wad wrodzonych przy IVF w porównaniu do naturalnych urodzeń (z 4,4% do 6,2% lub z 2-3% do 4,2%, w zależności od badań). Istnieją badania wskazujące, że u dzieci urodzonych dzięki tej metodzie występuje wzrost częstości występowania zespołu Beckwitha-Wiedemanna z 0,0028% (w całej populacji) do 0,025%.
Według niektórych badań rozwój psychofizyczny dzieci urodzonych dzięki "in vitro" jest prawidłowy.
Aspekty psychologiczne i społeczne.
Wykazano związek pomiędzy stresem, zaburzeniami lękowymi i depresją a gorszymi wynikami zapłodnienia pozaustrojowego. Zastosowanie wsparcia psychologicznego poprawia wyniki.
Zabieg zapłodnienia pozaustrojowego jest często odczuwany przez kobietę i jej partnera jako trudny emocjonalnie i fizycznie. Intensywne badania lekarskie kosztują dużo czasu i energii. Chętni nierzadko zostają skonfrontowani z koniecznością oczekiwania na zabieg w kolejce, kosztami finansowymi oraz nieprzychylnymi reakcjami otoczenia. Częsta nieobecność w miejscu pracy może być źródłem stresu i nieporozumień z przełożonymi i współpracownikami. Zewnętrzny wpływ na życie seksualne pary i całkowite skupienie się kobiety na zakończeniu powodzeniem zabiegu IVF i spełnieniu oczekiwań macierzyńskich może mieć niekorzystny wpływ na związek partnerski, co wynika z gorszego radzenia sobie z innymi problemami oraz z różnic u partnerów w podejściu do IVF.
Prawie 20% par rezygnuje z dalszych prób, gdy pierwszy zabieg IVF nie powiódł się. Oczekiwanie na ciążę po dokonaniu embriotransferu oraz obawę przed ewentualnym niepowodzeniem kobiety odbierają jako najtrudniejszy etap w procesie zapłodnienia pozaustrojowego. Kobiecie doradza się nawiązanie kontaktu z innymi kobietami znajdującymi się w podobnej sytuacji, rozmowy z partnerem, lekarzem, rodziną i przyjaciółmi. Dobry kontakt z partnerem i wsparcie emocjonalne ze strony partnera, rodziny, przyjaciół, otoczenia oraz personelu medycznego, a także dostarczenie pacjentce szerokich informacji na temat techniki zapłodnienia pozaustrojowego – pomagają jej poradzić sobie ze stresem i przebrnąć przez zabieg zapłodnienia pozaustrojowego.
Badania naukowe potwierdziły konieczność udzielania przez personel medyczny wsparcia partnerom z problemem niepłodności w radzeniu sobie z tym problemem, a nie tylko na skupianiu się na leczeniu niepłodności. Niepłodność jest czynnikiem stresującym, albowiem partnerzy mają tylko niewielki wpływ na zaistniałą sytuację, sam zabieg może wywoływać lęk, a jego nieprzewidywalny rezultat wywoływać poczucie depresji. Zmniejszenie stresu podczas prób zapłodnienia "in vitro" ma nie tylko korzystny wpływ na zdrowie partnerów, ale także zwiększa szansę na pozytywny wynik zabiegów medycznych. Także należy zwrócić uwagę na emocjonalne aspekty nieudanych prób zapłodnienia pozaustrojowego, które u znaczącej grupy kobiet powodują nasilenie negatywnych emocji i wymagają wsparcia psychologicznego. Personel medyczny powinien zawczasu przygotować partnerów emocjonalnie na ewentualne niepowodzenie prób zapłodnienia pozaustrojowego i zaakceptowanie stanu bezdzietności.
Wybitni pacjenci procedury "in vitro".
W 2018 Michelle Obama oświadczyła, że dzieci, które ma z Barackiem Obamą, urodziły się w wyniku procedury "in vitro".
Prawo międzynarodowe.
Konwencja o prawach człowieka i biomedycynie w art. 18 głosi "Jeśli prawo zezwala na przeprowadzanie badań na embrionach in vitro, powinno ono zapewnić należytą ochronę tych embrionów. Zakazane jest tworzenie ludzkich embrionów dla celów naukowych." Art. 21 zabrania czerpania zysku z ciała ludzkiego lub jego części.
Karta praw podstawowych w art. 3 zakazuje praktyk eugenicznych, zwłaszcza mających na celu selekcję osób oraz klonowania reprodukcyjnego.
Prawo w Polsce.
Ustawa o leczeniu niepłodności dopuszcza w celu medycznie wspomaganej prokreacji zapłodnienie pozaustrojowe najwyżej 6 komórek rozrodczych, chyba że wiek biorczyni lub "wskazania medyczne wynikające z choroby współistniejącej z niepłodnością lub dwukrotnego nieskutecznego wcześniejszego leczenia metodą zapłodnienia pozaustrojowego uzasadniają zapłodnienie większej ich liczby". Wymaga to odnotowywania w dokumentacji medycznej (art. 9).
Zakazane są zwłaszcza:
Stanowiska Kościołów i religii.
Niektóre religie akceptują techniki zapłodnienia pozaustrojowego. Techniki te są natomiast w całości nieakceptowane przez Kościół rzymskokatolicki.
Kościół katolicki.
Kościół katolicki odrzuca zapłodnienie pozaustrojowe, popierając te zabiegi medyczne, które "mają na celu wspieranie aktu małżeńskiego i jego płodności" i zmierzające do uleczenia niepłodności u kobiety lub mężczyzny.
Metoda zapłodnienia "in vitro" w rozumieniu Kościoła nie jest leczeniem bezpłodności i jest złem, w przeciwieństwie do terapii hormonalnej, zabiegów chirurgicznych lub zespołu działań znanego jako naprotechnologia. Sprzeciw Kościoła wynika z dwóch powodów etycznych. Po pierwsze, naruszenie "naturalnego związku współżycia seksualnego pary małżeńskiej oraz prokreacji" jest sprzeczne z katolicką etyką seksualną. Zdaniem Kościoła zapłodnienie "in vitro" umieszcza prokreację poza funkcją rodzicielską, osobową i biologiczną zarazem, ojca i matki. Według Katechizmu Kościoła Katolickiego,
Techniki te praktykowane w ramach małżeństwa (sztuczna inseminacja i sztuczne zapłodnienie homologiczne) są być może mniej szkodliwe, jednakże pozostają one moralnie niedopuszczalne. Powodują oddzielenie aktu płciowego od aktu prokreacyjnego. Akt zapoczątkowujący istnienie dziecka przestaje być aktem, w którym dwie osoby oddają się sobie nawzajem. „Oddaje (on) życie i tożsamość embrionów w ręce lekarzy i biologów, wprowadza panowanie techniki nad pochodzeniem i przeznaczeniem osoby ludzkiej. Tego rodzaju panowanie samo w sobie sprzeciwia się godności i równości, które winny być uznawane zarówno w rodzicach, jak i w dzieciach”.
Drugim powodem sprzeciwu Kościoła katolickiego wobec "in vitro" jest częsta, według jego rozpoznania, praktyka niszczenia nieużytych w czasie embriotransferu zarodków, a także wykorzystywanie ich jako materiału biologicznego do innych działań medycznych, np. do uzyskiwania komórek macierzystych. Kościół uważa embrion za pełnoprawną osobę na równi z ludźmi dorosłymi, tłumacząc to faktem, że poczęcie człowieka jest jednoznaczne z otrzymaniem duszy nieśmiertelnej. Tomasz z Akwinu wykazywał, że dusza kształtuje zrodzenie i wzrost płodu. Do czasu, gdy poczęcie osiągnie formę doskonałą, w nasieniu ojca jest najpierw sama dusza wegetatywna, potem, w procesie, który prowadzi do poczęcia, ustępuje ona duszy, która jest i wegetatywna i zmysłowa. A następnie, gdy dojdzie do poczęcia człowieka, gdy "osiągnie ono doskonałą, skończoną postać" ("forma perfecta"), zastępuje ją dusza, stworzona bezpośrednio przez Boga, która jest jednocześnie wegetatywna i zmysłowa i rozumna.
Sprzeciw wobec "in vitro" z obydwu powyższych powodów wyrażał Jan Paweł II w encyklice Evangelium Vitae.
Kongregacja Nauki Wiary w instrukcji "Dignitas personae" (łac. "Godność osoby", 8.09.2008 r.) zwróciła uwagę, że przy poczęciu dziecka "in vitro" embriony „nadliczbowe” są celowo porzucane lub niszczone. Według opinii Kongregacji dochodzi również do praktyk eugenicznych, czyli odrzucania embrionów z wadami. Według dokumentu, także w przypadku, gdy zarodki nie są niszczone, lecz poddaje się je zamrożeniu – nie wszystkie zarodki przeżywają ten zabieg – traktuje się je instrumentalnie, co jest wyrazem, braku szacunku wobec ich godności osoby ludzkiej. W ocenie kongregacji watykańskiej embriony ludzkie stają się w ten sposób ofiarą nieuporządkowanego pragnienia posiadania dziecka. Metody „in vitro” które mają służyć życiu, stwarzają jednocześnie "możliwość nowych zamachów na życie".
Kościół katolicki uważa, że małżeństwa, które mimo prób leczenia pozostają niepłodne, powinny zaakceptować ten stan, włączając się jednocześnie w działania społeczne lub adoptując opuszczone dzieci.
Kościół Ewangelicko-Augsburski.
Kościół Ewangelicko-Augsburski w Polsce opowiada się za akceptacją metody IVF jako "drogi leczenia niepłodności". Kościół luterański zaznacza przy tym, że sprzeciwia się tworzeniu i przechowywaniu zamrożonych zarodków nadliczbowych bez wyraźnego celu późniejszej implantacji do organizmu matki. Popiera on metodę zapłodnienia "in vitro", rozumiejąc ją jako formę wspierania rodziny i odwołując się przy tym do biblijnego nakazu płodności.
Kościół prawosławny.
Kościół prawosławny nie opracował dokumentu, który spójnie odnosiłby się do sprawy zapłodnienia "in vitro", ocenia ją jednak w oparciu o dokumenty wydane przez Cerkiew rosyjską i grecką. Duchowni prawosławni nie zalecają tej metody, są ją jednak skłonni zaakceptować w sytuacji, w której niepłodność zagraża kryzysem i rozpadem małżeństwa. Cerkiew nie wyraża również zgody na mrożenie dodatkowych zarodków.
Świadkowie Jehowy.
Świadkowie Jehowy uważają, że „chrześcijanie zobowiązani są przed Bogiem sami podjąć decyzję w tej kwestii, kierując się sumieniem wyszkolonym na Biblii i powinny wziąć pod uwagę wszystkie poważne konsekwencje związane z tą metodą”.
Biorą pod uwagę przechowywanie embrionów i kwestię tego, co zrobić z dodatkowymi zarodkami po zapłodnieniu in vitro. Uważają, że celowe usunięcie zarodka czy płodu (np. przy ciąży mnogiej), równałoby się aborcji, uważanej za równoznaczną z morderstwem. Jedno z innych zabronionych rozwiązań polega na tym, że komórki jajowe kobiety zostają zapłodnione nasieniem mężczyzny, który nie jest jej mężem czy też wszczepieniem embrionów powstałych z komórek jajowych zapłodnionych nasieniem jej męża, ale pochodzących od obcej dawczyni. Zabroniona jest też metoda „adopcji zarodków” — gdy zarodki umieszczane w ciele kobiety pochodzą od obcych dawców, a także metoda związaną z matką zastępczą. Jeżeli dana procedura in vitro wykorzystuje komórki jajowe i nasienie dwojga ludzi niezwiązanych ze sobą węzłem małżeńskim, jest to równoznaczne z zabronioną niemoralnością płciową.

</doc>
<doc id="464405" url="https://pl.wikipedia.org/wiki?curid=464405" title="Aphacia">
Aphacia



</doc>
<doc id="464408" url="https://pl.wikipedia.org/wiki?curid=464408" title="Arhinia">
Arhinia

Arhinia – zaburzenie rozwojowe polegające na wrodzonym braku nosa.
Jest to bardzo rzadka wada, opisano do tej pory około 20–30 przypadków. Częstość wady szacowana jest na mniej niż 1:100 000 żywych urodzeń. Jeszcze rzadsze są przypadki połowicznej arhinii. Obraz całkowitej arhinii to płaska, twarda okolica nad górną wargą, prawidłowa górna warga i nierozczepione podniebienie; w częściowej arhinii mogą być obecne szczątkowe tkanki miękkie nosa i ślepo zakończone dołki w miejsce nozdrzy. 

</doc>
<doc id="464410" url="https://pl.wikipedia.org/wiki?curid=464410" title="Kefalinia">
Kefalinia

Kefalinia (gr. "Κεφαλονιά", dawniej Kefalonia lub Cefalonia, staroż. Kefallenia) – wyspa grecka na Morzu Jońskim, największa spośród Wysp Jońskich. Powierzchnia 773 km² (zależnie od źródeł 730 km²– 800 km²).
Kefalinia należy do administracji zdecentralizowanej Peloponez, Grecja Zachodnia i Wyspy Jońskie, w regionie Wyspy Jońskie, w jednostce regionalnej Kefalinia, w gminie Kefalinia. Głównym miastem wyspy jest Argostoli, zlokalizowane 7 km od jedynego lotniska na wyspie.
Przeważa surowy krajobraz górzysty z górą Enos jako najwyższym szczytem (1628 m n.p.m.), z tamtejszym rezerwatem jodły greckiej ("Abies cephalonica"). Na terenach rolniczych prowadzona jest uprawa winorośli, figowców i oliwek, naturalnie rozwinięte jest rybołówstwo.
Historia.
Wyspa została zasiedlona w II tys. p.n.e., co potwierdzją odkrycia nekropolii z epoki mykeńskiej 1160–1100 p.n.e. (według Homera należąca do Odyseusza), oraz ruin murów obronnych w miejscowościach Kastron, Kranea i Sami. W późniejszych czasach mieszkańcy wyspy brali udział po stronie Aten w wojnie peloponeskiej (431–404 p.n.e.).
W 189 p.n.e. Kefalinia została podbita przez Rzymian i włączona do prowincji Epir. Po podziale cesarstwa w 395 r. znalazła się w Cesarstwie Bizantyńskim. W 1082 r. opanował ją Robert Guiscard. W latach 1350–1479 i 1500–1797 należała do Republiki Weneckiej, a w okresie 1479–1500 do Imperium Osmańskiego. W latach 1800–1807 była częścią Republiki Siedmiu Wysp, a w 1864 r. wraz z Wyspami Jońskimi weszła w skład niepodległego państwa greckiego.
Podczas II wojny światowej wyspa była okupowana głównie przez wojska włoskie. Po kapitulacji Włoch wobec sił alianckich we wrześniu 1943 r. i po przejęciu wyspy przez Niemców, doszło do masowej zbrodni wymordowania 5000 włoskich żołnierzy przez oddziały Wehrmachtu. Kompletne zniszczenie miast i wsi nastąpiło podczas wielkiego trzęsienia ziemi w rejonie Morza Jońskiego, które dotknęło wyspę w sierpniu 1953 r.
Sławne postacie.
Na wyspie urodzili się m.in.: sławni greccy politycy gen. Joanis Metaksas i jego przodek Andreas Metaksas, znany historyk sztuki, pisarz i kolekcjoner Christian Zervos, kompozytor i dyrygent Antiochos Evangelatos, wybitni archeolodzy Spyridon Marinatos i Nikolaos Platon; jest to też miejsce narodzin XIX-wiecznego misjonarza i dyplomaty papieskiego, biskupa Buhadgiara.
W kulturze współczesnej.
Dokonana przez hitlerowski Wehrmacht masakra włoskich jeńców znalazła odbicie w wydanej w 1963 r. powieści włoskiego neorealisty Marcello Venturiego "Bandiera bianca a Cefalonia" (Biała flaga nad Kefalinią).
Okres włoskiej okupacji wyspy oraz te tragiczne wydarzenia stały się również kanwą wojennego melodramatu "Kapitan Corelli" (Captain Corelli’s Mandolin) z 2001 r., w reżyserii Johna Maddena, opartego na powieści Louisa de Bernièresa pod tym samym tytułem i zrealizowanego w całości na wyspie.
Wyspę umieszczono również w grze Assassin’s Creed Odyssey.

</doc>
<doc id="464416" url="https://pl.wikipedia.org/wiki?curid=464416" title="Epicanthus">
Epicanthus



</doc>
<doc id="464417" url="https://pl.wikipedia.org/wiki?curid=464417" title="Narciarstwo alpejskie na Zimowych Igrzyskach Olimpijskich 1936">
Narciarstwo alpejskie na Zimowych Igrzyskach Olimpijskich 1936

Konkurencje narciarstwa alpejskiego podczas Zimowych Igrzysk Olimpijskich 1936 w Garmisch-Partenkirchen w III Rzeszy rozgrywane były od 7 do 9 lutego 1936 roku. Zawody narciarstwa alpejskiego zostały wtedy rozegrany po raz pierwszy w historii igrzysk olimpijskich. W programie znalazła się tylko kombinacja, zarówno dla kobiet, jak i mężczyzn. Zjazd rozegrano na stokach góry Kreuzeck, a slalom odbył się na stokach Gudiberg.

</doc>
<doc id="464418" url="https://pl.wikipedia.org/wiki?curid=464418" title="Tekstura gotycka">
Tekstura gotycka

Tekstura — najczęściej stosowane pismo książkowe XIV wieku. 
W XIII wieku zwiększyło się zapotrzebowanie na książki, powstawały więc warsztaty wyspecjalizowane w szybkim przepisywaniu ksiąg. Tempo pisania oraz zastosowanie skośnie ściętego, płaskiego pióra wywarły istotny wpływ na dalszy rozwój pisma gotyckiego. Nazwa pochodzi od łacińskiego słowa "textura" – tkanina ("texo" – tkać, splatać) i dobrze oddaje wygląd karty zapisanej tym pismem. Rzeczywiście: wygląda jak tkanina o gęstym splocie, z wyraźnie widocznymi grubymi pionowymi trzonkami liter, niewielką ilością światła, bo litery stoją ciasno upakowane, wyrazy dosunięte, interlinie minimalne i zaciemniane dodatkowo przez kapitalne lub uncjalne litery początków zdań. W teksturze skróciły się trzonki liter długich, co umożliwiało szybkie napisanie kilku znaków w sposób ciągły, bez odrywania pióra od karty. Również wydłużenia dolne są skrócone. Główne linie liter od góry i od dołu wykończone są romboidalnymi nasadkami, co daje obraz podwójnie załamanej linii. 
Tekstura tak dalece dominowała w książkach XIV i XV wieku, że Jan Gutenberg swoim pierwszym czcionkom użytym w 1455 roku do wydrukowania słynnej Biblii 42-wierszowej nadał właśnie postać tekstury.

</doc>
<doc id="464419" url="https://pl.wikipedia.org/wiki?curid=464419" title="Diastema (anatomia)">
Diastema (anatomia)

Diastema – przestrzeń między grupami zębów występująca u niektórych ssaków.
Występuje fizjologicznie u zwierząt takich jak bóbr oraz badylarka. U małp występuje w szczęce między kłem a bocznym siekaczem. Jest wyraźnie widoczna u przeżuwaczy i gryzoni. U ludzi natomiast jest patologią.
U ludzi.
Diastema u ludzi to szpara spowodowana rozsunięciem się zębów siecznych pośrodkowych górnych. Jest zaliczana do zaburzeń położenia zębów.
Rodzaje.
Wyróżnia się diastemę:
Ze względu na ustawienie siekaczy pośrodkowych:

</doc>
<doc id="464424" url="https://pl.wikipedia.org/wiki?curid=464424" title="Bastarda">
Bastarda

Bastarda – typ pisma gotyckiego, stanowiący połączenie cech pism kaligraficznych oraz kursywnych. Stosowano ją m.in. do pisania kodeksów.
Bastarda powstała we Francji, . Silne są również wpływy kursywy. 
Cechami charakterystycznymi bastardy, różniącymi ją od tekstury, są (oprócz wskazanych wyżej):
Badacze wskazują kilka odmian pisma bastardowego, tj. oprócz bastardy właściwej, gotyko-antykwę oraz szwabachę.

</doc>
<doc id="464425" url="https://pl.wikipedia.org/wiki?curid=464425" title="Hyperteloryzm">
Hyperteloryzm



</doc>
<doc id="464426" url="https://pl.wikipedia.org/wiki?curid=464426" title="Francuskie monety euro">
Francuskie monety euro

Monety euro Francji – monety bite przez Francję w ramach monetranego systemu strefy euro, obowiązującego w niektórych krajach europejskich od 2002 r. 
We Francji, podobnie jak w wielu innych krajach strefy, bite są zarówno monety powszechnego obiegu (1, 2, 5, 10, 20, 50 centów oraz 1 i 2 euro) jak i okolicznościowe (2 euro) oraz kolekcjonerskie (od ¼ euro). Na francuskich monetach powszechego obiegu występują lata emisji od 1999 r., a więc wcześniejsze niż oficjalny rok wprowadzenia waluty. 
Zgodnie z zasadą przyjętą we wszystkich krajach strefy, monety francuskie przeznaczone do powszechnego obiegu mają identyczne dla wszystkich krajów awersy zaprojektowane przez belgiskiego artystę Luca Luycxa oraz własne wzory rewersów. Ikonograficznie rewersy francuskich monet powszechnego obiegu można podzielić na trzy grupy:
Na rancie dwueurówek wybito wklęsły napis złożony z cyfr „2" naprzemiennie odwróconych o 180 stopnii, przeplecionych podwójnymi, pięcioramiennymi gwiazdkami.
Na monetach, poza znakiem mennicy paryskiej – rogiem obfitości Pessac – umieszczany jest znak aktualnego dyrektora mennicy:
Na rynku kolekcjonerskim pojawiają się pojedyncze francuskie monety euro, ale również:

</doc>
<doc id="464434" url="https://pl.wikipedia.org/wiki?curid=464434" title="Richard Hickock">
Richard Hickock

Richard (Dick) Eugene Hickock (ur. 6 czerwca 1931 – zm. 14 kwietnia 1965) – współwinny zamordowania czterech członków rodziny Clutterów w Holcomb, USA 15 listopada 1959 roku. Przestępstwo to stało się znane dzięki powieści Trumana Capote z 1966 roku - Z zimną krwią. Wraz z Perrym Smithem włamał się do domu państwa Clutterów, mylnie twierdząc, iż znajduje się w nim sejf z dużą ilością pieniędzy. Podczas, gdy Smith przyznał się do zabicia dwóch mężczyzn - Herberta i Kenyona Clutterow, nadal w sferze domysłów pozostaje kwestia, kto zamordował Bonnie i Nancy Clutter.
Smith i Hickock zostali złapani w Las Vegas, USA w grudniu 1959 roku. Zostali skazani na karę śmierci przez powieszenie. Egzekucja odbyła się 14 kwietnia 1965 roku.

</doc>
<doc id="464437" url="https://pl.wikipedia.org/wiki?curid=464437" title="Patrol wojskowy na Zimowych Igrzyskach Olimpijskich 1936">
Patrol wojskowy na Zimowych Igrzyskach Olimpijskich 1936

Patrol wojskowy na Zimowych Igrzyskach Olimpijskich 1936 w Garmisch-Partenkirchen był dyscypliną pokazową. Zawody odbyły się 14 lutego. Udział wzięło 9 drużyn męskich. Udział wzięli również reprezentanci Polski, którzy zajęli ostatnie miejsce w tych zawodach.
Najlepsi okazali się Włosi, drugie miejsce zajęli reprezentanci Finlandii, a na najniższym stopniu podium stanęli Szwedzi.

</doc>
<doc id="464443" url="https://pl.wikipedia.org/wiki?curid=464443" title="Szwabacha">
Szwabacha

Szwabacha () – pismo gotyckie, przez wielu paleografów uznawane za odmianę bastardy. Szwabacha dała początek narodowemu pismu niemieckiemu stosowanemu do naszych czasów, zwłaszcza jako tzw. "Schreibschrift", czyli niemiecka kursywa. Szwabacha była pierwszym pismem od początku zawierającym w swym składzie własne litery majuskulne; pisma wcześniejsze adaptowały litery majuskulne najczęściej z kapitały i uncjały. Nazwa pochodzi od miasta Schwabach koło Norymbergi.
Historia.
Szwabacha należy do grupy pism łamanych. Powstała w XV wieku, była grubsza, bardziej otwarta i szersza niż tekstura gotycka. Szwabacha była od końca XV do połowy XVI wieku przodującym pismem niemieckim. Wyparta została przez frakturę, jednak była nadal popularna do XX wieku.
Drukarze w XVI wieku adaptowali szwabachę dla potrzeb alfabetu polskiego w celu zapisu tekstów w języku polskim, w odróżnieniu od antykwy, która służyła do zapisu tekstów łaciny. Odstąpiono od tego w XVII wieku, ale nadal była używana w społecznościach polskich zamieszkujących Prusy Książęce, czyli Mazurów. Ich ewangelickie przekłady Biblii i książki w języku polskim pisane były gotykiem.

</doc>
<doc id="464445" url="https://pl.wikipedia.org/wiki?curid=464445" title="Województwo brzeskolitewskie">
Województwo brzeskolitewskie

Województwo brzeskolitewskie (brzeskie litewskie, brześciańskie) – województwo I Rzeczypospolitej, wchodzące w skład Wielkiego Księstwa Litewskiego.
Województwo brzeskie powstało w 1566 i w jego skład weszły ziemie księstwa turowsko–pińskiego oraz odłączone z województwa podlaskiego ziemia kobryńska, brzeska i kamieniecka. Jego stolicą był Brześć Litewski.
Nazywane także brześciańskim lub brzeskim litewskim dla odróżnienia od województwa brzeskokujawskiego w Koronie, ze stolicą w Brześciu Kujawskim. Na mapach z epoki nazywane wymiennie Polesiem.
Dzieliło się na 2 powiaty:
Były 2 starostwa grodowe: brzeskie i pińskie. Województwo brzeskolitewskie posiadało w senacie dwóch senatorów większych: wojewodę i kasztelana. Wojewoda zasiadał w senacie po wojewodzie rawskim, zaś kasztelan brzeski po kasztelanie rawskim.
Do dóbr stołowych królewskich należały w tym województwie dwie ekonomie: brzeska z Kobryniem i pińska.
Popis pospolitego ruszenia odbywał się w obu miastach powiatowych.
Herbem województwa brzeskiego była Pogoń w polu czerwonym, rząd koński i rycerzu koloru niebieskiego.
Główne miasta: Biała Radziwiłłowska, Brześć Litewski, Dąbrowica, Kamieniec Litewski, Kobryń, Kodeń, Pińsk, Turów, Wohyń, Wołczyn, Włodawa.

</doc>
<doc id="464446" url="https://pl.wikipedia.org/wiki?curid=464446" title="Dekanat Wałbrzych-Północ">
Dekanat Wałbrzych-Północ

Dekanat Wałbrzych-Północ – jeden z 24 dekanatów w rzymskokatolickiej diecezji świdnickiej.
Dekanat znajduje się na terenie województwa dolnośląskiego, w Wałbrzychu. Jego siedziba ma miejsce w kościele Niepokalanego Poczęcia NMP. Dziekanem jest ks.dr Krzysztof Moszumański. Jest jedynym dekanatem w diecezji świdnickiej na obszarze miejskim. Nie zawiera wsi i sołectw. Obecnie budowany jest na jego terenie kościół Matki Bożej Częstochowskiej.
Parafie i miejscowości.
W skład dekanatu wchodzi 8 parafii:
parafia Zmartwychwstania Pańskiego.
Powyższy wykaz przedstawia wszystkie miasta, wsie oraz dzielnice miast, "przysiółki wsi" i "osady" w dekanacie.

</doc>
<doc id="464452" url="https://pl.wikipedia.org/wiki?curid=464452" title="Forest of Equilibrium">
Forest of Equilibrium

Forest of Equilibrium - debiutancki album brytyjskiej grupy metalowej Cathedral. Został wydany w 1991 roku przez Earache Records.

</doc>
<doc id="464454" url="https://pl.wikipedia.org/wiki?curid=464454" title="GNOME Foundation">
GNOME Foundation

GNOME Foundation – organizacja non-profit z siedzibą w Cambridge w Stanach Zjednoczonych, którą założono w 2000 roku. Organizacja ta koordynuje postęp prac nad projektem GNOME.
GNOME Foundation kierowana jest przez radę nadzorczą, która wybierana jest przez członków GNOME Foundation.

</doc>
<doc id="464455" url="https://pl.wikipedia.org/wiki?curid=464455" title="Ihsahn">
Ihsahn

Ihsahn, właśc. Vegard Sverre Tveitan (ur. 10 października 1975) – norweski muzyk, kompozytor, wokalista, autor tekstów i multiinstrumentalista, a także producent muzyczny. Ihsahn znany jest przede wszystkim z występów w blackmetalowym zespole Emperor. Tworzył również, wraz z żoną Ihriel, grupę Peccatum. We wczesnym okresie działalności artystycznej używał pseudonimu Ygg. Od 2006 roku prowadzi solową działalność artystyczną.
W latach 90. XX w. pobierał lekcje śpiewu operowego.
Życiorys.
Tveitan urodził się w Norwegii i w wieku siedmiu lat zaczął grać na fortepianie, a po trzech latach rozpoczął naukę gry na gitarze i wkrótce potem zaczął już nagrywać własne utwory. Inspirację czerpał z różnych dziedzin muzyki: metalowej, poważnej, ambientowej czy techno. Dorastał na dużej farmie na wsi.
Swojego kolegę w wielu muzycznych projektach – Tomasa Haugena (ps. Samoth) – spotkał w wieku 13 lat w szkole muzycznej. Haugen zwrócił uwagę na jego naszywki Iron Maiden. W 1991 założyli razem Thou Shalt Suffer, death/blackmetalowy zespół, w którym Tveitan był gitarzystą i klawiszowcem. Nagrali dwie kasety demo, po czym Samoth odszedł z zespołu. Tveitan został sam, jednak kontynuuje ten projekt aż po dzień dzisiejszy.
Po odejściu Samotha z Thou Shalt Suffer, obaj założyli zespół Emperor, w którym Tveitan znów grał na gitarze. Ich muzyka była już bliższa black metalowi, również dzięki grze Tveitana na klawiszach, co zostało wzmocnione w późniejszych wydaniach. Dzięki wsparciu Øysteina Aarsetha (ps. Euronymous) z Mayhem, zespół po kilku demach wydał pierwszy album "In the Nightside Eclipse". Krótko potem Tveitan został w zespole sam, gdyż policja aresztowała jego kolegów z zespołu. Osiadł w posiadłości rodzinnej i skomponował wiele z tego, co później pojawiło się na albumie "Anthems to the Welkin at Dusk" (nagranym po zwolnieniu warunkowym Haugena).
W 1995 został wydany minialbum projektu Zyklon-B zatytułowany "Blood Must Be Shed" z udziałem członków zespołów Emperor i Satyricon, z Tveitanem na syntezatorze. W 1998 Tveitan utworzył wraz z żoną Ihriel eksperymentalny zespół Peccatum. W 1999 Emperor wydał "IX Equilibrium".
Znakiem rozpoznawczym Peccatum jest użycie dźwięków syntetycznych oraz mieszanie czystego wokalu z growlem. Przez okres swojego istnienia Peccatum wydał trzy albumy oraz dwa minialbumy, po czym w roku 2006 zakończył działalność.
Ostatni album Emperor został wydany w 2001. Album studyjny, "Prometheus - The Discipline of Fire &amp; Demise", w całości skomponowany przez Tveitana, był bardziej skomplikowany melodycznie i mniej syntetyczny niż poprzednie albumy. Jeszcze tego samego roku członkowie zespołu zdecydowali się rozstać, dając sobie więcej wolnego czasu na poboczne projekty.
30 sierpnia 2005 roku Emperor pojawił się, zaskakując wszystkich, na imprezie z okazji 15. rocznicy istnienia Scream, na The Rockefeller (w Oslo). Cała akcja trzymana była w tajemnicy, o której wiedziało tylko parę osób. Zagrali wówczas trzy utwory. Była to zapowiedź powrotu zespołu, który miał wystąpić kilkakrotnie w Europie i w USA w 2006, mianowicie na festiwalach "Wacken" i "Inferno Festival".
Pierwszy solowy album "The Adversary" został wydany 10 kwietnia 2006 roku. Cały materiał został skomponowany i nagrany przez Tveitana, zagrał też na wszystkich instrumentach prócz perkusji, gdzie wspomógł go Asgeir Mickelson. Muzycznie jest to połączenie tradycyjnego heavy metalu i black metalu z muzyką poważną. Album nagrany został w Symphonique Studios w Norwegii i wyszedł nakładem Mnemosyne Productions (wytwórnia Ihriel, założona w 2003 roku). Do utworu "Invocation" nakręcono teledysk.
W 2007 roku, razem z żoną Ihriel i ludowym skrzypkiem o nazwisku Knut „Grimen” Buen, pod szyldem Hardingrock nagrał utrzymany w stylu folk metal album "Grimen".
Życie prywatne.
Mieszka wraz z żoną i psem (rasy Akita) w Notodden w Norwegii. Pracuje też jako nauczyciel muzyki w lokalnej szkole.

</doc>
<doc id="464456" url="https://pl.wikipedia.org/wiki?curid=464456" title="Dekanat czechowicki">
Dekanat czechowicki

Dekanat czechowicki – jeden z 23 dekanatów katolickich wchodzących w skład diecezji bielsko-żywieckiej, w którego skład wchodzi 12 parafii.

</doc>
<doc id="464462" url="https://pl.wikipedia.org/wiki?curid=464462" title="Enklawy">
Enklawy

Enklawy stosowano głównie w majuskule epigraficznej w celu oszczędzenia miejsca. Tworząc enklawy wprowadzano pomniejszoną literę do wnętrza litery poprzedzającej. Łatwo zauważyć, że tą literą poprzedzająca musiała być litera okrągła – np. O lub C – literą zaś implantowaną litera złożona z prostych, wertykalnych lasek. W piśmie paleograficznym, gdzie litery były znacznie mniejszych rozmiarów niż w napisach kutych na monumentach, enklawy spotykamy znacznie rzadziej niż w epigrafice. Najczęstszym miejscem ich występowania były inicjały zdań: z litery inicjalnej, powiększonej w stosunku do pozostałych, łatwo było stworzyć enklawę.

</doc>
<doc id="464464" url="https://pl.wikipedia.org/wiki?curid=464464" title="Jerzy Kosko">
Jerzy Kosko

 
Jerzy Teodor Kosko (ur. 9 listopada 1925 w Piątnicy koło Łomży, zm. 18 lutego 1997 w Kaniach Helenowskich) – muzyk, kompozytor, pedagog, wieloletni organista Parafii Św. Szczepana w Warszawie i nauczyciel w Instytucie Szkolenia Organistów w Warszawie.
Wywodził się z rodziny czynnie zaangażowanej w życie kulturalne rodzinnego miasteczka. Ojciec – Teodor był organistą w piątnickiej parafii i reżyserem w „Domu Katolickim” w Porytem. Wraz z matką – Janiną działali odpowiednio w Katolickim Stowarzyszeniu Mężczyzn i Katolickim Stowarzyszeniu Kobiet. Miało to ogromy wpływ na wychowanie syna. Jerzy uczył się w Gimnazjum i Liceum im. Tadeusza Kościuszki w Łomży.
Wraz z wybuchem II wojny światowej przerwał edukację w szkole, ale zdobywał umiejętności jako muzyk – organista, pomagając ojcu. Po wojnie ukończył naukę w liceum. W tym czasie kontynuował również pobieranie lekcji z muzyki. Uczył się chorału gregoriańskiego i harmonii pod kierunkiem prof. Franciszka Bulaka, organisty katedralnego w Łomży.
W 1948 roku Jerzy Kosko przeniósł się do Warszawy. Tutaj uczył się w Państwowej Szkole Muzycznej w klasie organów pod kierunkiem prof. Feliksa Rączkowskiego, a znajomość kontrapunktu i fugi zgłębiał pod kierunkiem profesorów Piotra Rytla i Aleksandra Jarzębskiego. Ponieważ w szkołach państwowych nie wykładało się przedmiotów związanych z chorałem gregoriańskim, uzupełniał tę wiedzę poza szkołą, u ks. Wojciecha Lewkowicza, najlepszego w tym czasie w Warszawie znawcy zagadnień związanych z chorałem.
W 1967 roku ks. Lewkowicz zaproponował mu pracę w Instytucie Szkolenia Organistów w Warszawie. Uczył tam historii muzyki kościelnej, instrumentoznawstwa, harmonii funkcyjnej, gry na fortepianie i na organach. Szczególne uznanie zyskał w dziedzinie harmonizacji chorału gregoriańskiego i pieśni pokrewnych chorałowi.
W latach 1964–1985, przez pięć kolejnych kadencji, pracował w Komisji Muzyki Sakralnej przy Kurii Metropolitalnej Warszawskiej jako sekretarz. To właśnie Jerzy Kosko był pomysłodawcą jedenastozgłoskowego refrenu do psalmów responsoryjnych zapisanych w zreformowanym po Soborze Watykańskim II lekcjonarzu. Dziś ten sposób jest powszechny również w krajach, które później wydawały swoje tłumaczenia lekcjonarza.
Jerzy Kosko jest autorem melodii do wielu popularnych pieśni kościelnych np.: „O Panie, Tyś moim Pasterzem”, „Ciebie całą duszą pragnę” („Boże, jesteś moim Bogiem”), jak również mszy liturgicznych.
Za swoje oddanie sprawom Kościoła i osiągnięcia w pracy został uhonorowany wieloma odznaczeniami, m.in.: odznaczeniem papieskim "Pro Ecclesia et Pontifice" (1975) i orderem prymasowskim "Ecclesiae populoque servitium preaestanti" (1992).
Jerzy Kosko zmarł podczas dorocznych rekolekcji dla organistów śpiewając psalm „Panie, ufam Miłosierdziu Twemu”, do którego sam uprzednio skomponował muzykę.

</doc>
<doc id="464473" url="https://pl.wikipedia.org/wiki?curid=464473" title="Elephants Dream">
Elephants Dream

Elephants Dream – trójwymiarowy film animowany, który powstał w większości przy pomocy wolnego oprogramowania.
Głównym założeniem projektu jest pokazanie możliwości wolnego oprogramowania i oszacowanie jego przydatności do organizacji i produkcji wysokiej jakości profesjonalnych filmów.
Podczas produkcji, do głównego projektu Blendera, zostało dodanych kilkanaście nowych właściwości, takich jak renderowanie włosów i sierści.
Historia projektu.
Film po raz pierwszy został zapowiedziany w maju 2005 przez Tona Roosendaala, przewodniczącego Blender Foundation i lidera rozwojowego programu fundacji Blender.
Modelowanie 3D, animacja i renderowanie – wszystko to zostało stworzone za pomocą narzędzi FLOSS i Blendera, który jest podstawową aplikacją użytą do stworzenia filmu. Krótko po zapowiedzi fundacja Blender wprowadziła zapisy na wersje filmu na płytach DVD. Każdy, kto zamówił film przed 1 września 2005, został wymieniony w napisach końcowych.
Początkowa faza produkcji odbyła się we wrześniu 2005 roku, kiedy to w ramach projektu "Orange" była rozwijana przez siedmiu artystów i animatorów z różnych części świata. Z początku nazwa brzmiała "Machina", po czym została zmieniona na "Elephants Dream".
Premiera odbyła się 24 marca 2006 r. w Amsterdamie. Płyta DVD zawiera cały film, a także wszystkie źródła i materiały dodatkowe.
Licencja.
Film jest objęty licencją Creative Commons Uznanie Autorstwa, co oznacza, że wolno dowolnie wykorzystywać i kopiować film.

</doc>
<doc id="464475" url="https://pl.wikipedia.org/wiki?curid=464475" title="Didier Van Cauwelaert">
Didier Van Cauwelaert

Didier Van Cauwelaert fr: didie van kovəlɛʀ (ur. 29 lipca 1960 w Nicei) – francuski pisarz pochodzący z Belgii, dramaturg, prozaik, scenarzysta, twórca komiksów. W 1994 roku otrzymał prestiżową Nagrodę Goncourtów za powieść "Bilet w jedną stronę" ("Un Aller simple").

</doc>
<doc id="464477" url="https://pl.wikipedia.org/wiki?curid=464477" title="Liberalizm demokratyczny">
Liberalizm demokratyczny

Liberalizm demokratyczny ("demoliberalizm") – wyrosły z tradycji utylitaryzmu odłam myśli liberalnej łączącej wolność z demokracją.
Po raz pierwszy doktryna demoliberalna została zarysowana w wydanej w 1861 roku książce Johna Stuarta Milla "O rządzie reprezentatywnym (Consideration on Representative Government)". Mill akceptował demokrację, odrzucając część zastrzeżeń wobec niej formułowanych przez liberałów klasycznych i konserwatywnych, postulował jednak cenzus wykształcenia, a także odebranie prawa głosu osobom bez majątku oraz jawność głosowań. Z czasem pomysły te zostały przez demoliberałów odrzucone, a demokracja przyjęta przez nich w swej obecnej, powszechnej formie.
John Stuart Mill postulował pewne odstępstwa od liberalnej doktryny państwa-minimum. Rozróżniał on konieczne pole działania rządu (liberalne państwo-minimum: sądy, policja, wojsko) oraz pole działań niekoniecznych, uzależnionych od woli obywateli. Mimo pewnego odejścia od klasycznej myśli liberalnej (i konserwatywno-liberalnej) demoliberalizm uznaje, iż funkcjonowanie państwa musi być oparte na zasadzie leseferyzmu.
Z czasem z demoliberalizmu wyewoluowała lewicowa doktryna liberalizmu socjalnego, która znalazła swojego wyraziciela w osobie Leonarda T. Hobhouse’a.

</doc>
<doc id="464481" url="https://pl.wikipedia.org/wiki?curid=464481" title="Krzysztof Włodarczyk (bokser)">
Krzysztof Włodarczyk (bokser)

Krzysztof Włodarczyk, ps. "Diablo" (ur. 19 września 1981 w Warszawie) – polski bokser, były mistrz świata organizacji WBC oraz były mistrz świata organizacji IBF w kategorii junior ciężkiej (do 200 funtów). Pokonał 6 zawodników o tytuł mistrza świata.
Kariera amatorska.
W wieku 14 lat rozpoczął amatorskie zajęcia bokserskie, dołączając do warszawskiego klubu „Gwardia”. Jedynym jego większym sukcesem jako amatora było zajęcie trzeciego miejsca na mistrzostwach Europy kadetów w 1997. Był też dwukrotnym mistrzem Polski juniorów, dwukrotnym młodzieżowym mistrzem Polski. Jako amator stoczył 66 walk; 61 z nich wygrał (44 przed czasem). Mając 19 lat przeszedł na zawodowstwo.
Kariera zawodowa.
Pierwszą zawodową walkę stoczył 10 czerwca 2000. W swym debiucie pokonał przez nokaut w 2 rundzie Bułgara Andreia Georgieva.
7 grudnia 2001 stoczył walkę o wakujący pas interkontynentalnego mistrza świata federacji IBF. Włodarczyk wygrał przez techniczny nokaut w 10 rundzie, z Włochem Vincenzo Rossitto. Był to pierwszy pojedynek, który „Diablo” stoczył poza granicami Polski.
4 maja 2002 po raz pierwszy bronił tytuł interkontynentalnego mistrza świata federacji IBF. W 6 rundzie przez nokaut wygrał z Senegalczykiem Badarą M’baye. 21 września na gali w Stargardzie Szczecińskim wywalczył tytuł międzynarodowego mistrza Polski w kategorii junior ciężkiej po pokonaniu w 5 rundzie przez TKO Białorusina Siergieja Krypenicha. 23 listopada po raz drugi obronił pas interkontynentalnego mistrza świata federacji IBF. W ostatniej, 12 rundzie przez techniczny nokaut zwyciężył Belga Ismaila Abdoula.
Pierwszą porażkę poniósł w swoim dwudziestym pierwszym pojedynku, 26 kwietnia 2003 z Pawłem Mielkomianem. W piątej rundzie Rosjanin doznał rozcięcia łuku brwiowego i nie mógł kontynuować pojedynku. Po podliczeniu punktacji sędziowie orzekli wygraną Mielkomiana na punkty. Stawką walki był wakujący pas interkontynentalnego mistrza świata federacji WBA. 28 czerwca po 10-rundowym pojedynku Włodarczyk pokonał jednogłośnie na punkty Brazylijczyka Roberto Coelho. Stawką walki był tytuł międzynarodowego mistrza Polski w kategorii junior ciężkiej. 13 grudnia zdobył tytuł młodzieżowego mistrza świata federacji WBC, zwyciężywszy niejednogłośnie na punkty po 10. rundach Siergieja Karaniewicza.
27 marca 2004 pokonał w pierwszej rundzie przez techniczny nokaut Kenijczyka Raymonda Ochienga, broniąc tym samym pasa międzynarodowego mistrza Polski. 5 czerwca zdobył pas federacji WBF, nokautując w szóstej rundzie Francuza Alaina Simona. 25 września wygrał po 10-rundowym pojedynku jednogłośnie na punkty z Josephem Marwą z Tanzanii. Stawką pojedynku był pas młodzieżowego mistrza świata federacji WBC należący do Krzysztofa Włodarczyka.
16 kwietnia 2005 zdobył tytuł mistrza Unii Europejskiej EBU. W 10 rundzie znokautował Niemca Ruedigera Maya. 11 czerwca po raz ostatni bronił tytułu młodzieżowego mistrza świata federacji WBC, pokonując przez nokaut w czwartej rundzie Anglika Johna Keetona.
25 marca 2006 zmierzył się z byłym mistrzem świata federacji IBF Imamu Mayfieldem. Po 12. rundach wygrał jednogłośnie na punkty i zdobył wakujący pas regionalnego mistrza WBC oraz tytuł mistrza świata federacji IBC. 25 listopada zdobył tytuł mistrza świata federacji IBF, pokonując niejednogłośnie na punkty Amerykanina Steve’a Cunninghama.
26 maja 2007 doszło do rewanżowej walki o tytuł mistrza świata federacji IBF pomiędzy Włodarczykiem a Cunninghamem. Tym razem zwyciężył Amerykanin, pokonując Polaka dwa do remisu. Była to druga porażka Włodarczyka na zawodowym ringu. 20 października po raz drugi w karierze zdobył wakujący pas federacji IBC, pokonując w pierwszej rundzie przez nokaut Amerykanina Dominique’a Alexandra.
16 maja 2009 stoczył pojedynek z Giacobbe Fragomenim o tytuł mistrza świata federacji WBC. Po 12 rundach sędziowie orzekli remis, choć w 9. rundzie Włoch był liczony.
W nocy z 15 na 16 maja 2010 zdobył pas federacji WBC w kategorii junior ciężkiej, zwyciężywszy przez techniczny nokaut w 8. rundzie walki z Giacobbe Fragomenim. 31 lipca został uhonorowany przez federację WBC statuetką za „najbardziej dramatyczną walkę 2009”. 25 września stoczył pierwszy pojedynek w obronie pasa mistrza świata federacji WBC w kategorii junior ciężkiej. Rywalem Polaka był Amerykanin Jason Robinson. Po 12 rundach jednogłośnie na punkty wygrał Krzysztof Włodarczyk, w stosunku 117-111, 115-113 i 116-112.
2 kwietnia 2011 po raz drugi obronił tytuł mistrza świata federacji WBC w kategorii junior ciężkiej. Po 12 rundach wygrał niejednogłośnie na punkty z Francisco Palaciosem, w stosunku 118:112, 116:113 i 113:115. Przebieg walki, w której obaj bokserzy byli pasywni, zaskoczył publiczność, która wygwizdała obu zawodników. Palacios częściej zadawał ciosy, a w wywiadzie po walce uznał siebie za zwycięzcę. Wynik walki i sposób sędziowania zostały uznane za kontrowersyjne i były szeroko komentowane w portalach bokserskich, a także przez ludzi boksu, takich jak Steve Cunningham, Maciej Zegan i Jerzy Kulej. Transmisję telewizyjną z walki obejrzało 2,2 mln osób. 30 listopada obronił ponownie tytuł mistrzowski WBC, pokonując przez TKO australijskiego pięściarza Danny’ego Greena. Walka odbyła się w Perth. Włodarczyk przegrywał punktowo u wszystkich sędziów, jednak w 11 rundzie znokautował zmęczonego Greena.
W rewanżu z Palaciosem, rozegranym 22 września 2012 we Wrocławiu, wygrał jednogłośnie na punkty, tym razem bez kontrowersji.
21 czerwca 2013 w Moskwie pokonał Rachima Czachkijewa w ósmej rundzie przez nokaut. Początek walki należał do mistrza olimpijskiego, który wygrał pierwsze pięć rund (w 3. rundzie Polak był liczony). Pod koniec szóstej rundy Czachkijew został liczony po raz pierwszy, mimo że przez całą rundę przeważał. Po czwartym nokdaunie sędzia zakończył walkę. Pojedynek został uznany przez federacje WBC za najbardziej dramatyczną walkę 2013 roku. 6 grudnia w hali UIC Pavilion w Chicago Polak po raz trzeci zmierzył się z Giacobbe Fragomenim, wygrywając przed czasem w szóstej rundzie. Na skutek rozcięcia pod lewym okiem przez włoskiego pięściarza w przerwie między szóstą a siódmą rundą pojedynek został przerwany. Była to szósta obrona pasa WBC Polaka.
27 września 2014 w Moskwie zmierzył się z Rosjaninem Grigorijem Anatoljewiczem Drozdem i przegrał na punkty, tracąc tym samym pas mistrza świata federacji WBC. Był też liczony w ósmej rundzie. W 2014 w programie Sport Klub "As Wywiadu" odebrał nagrodę dla „najlepszego polskiego pięściarza 2013”.
4 marca 2016 po półtorarocznej przerwie zmierzył się z w Sosnowcu z Rosjaninem Walerijem Brudowem i zwyciężył przez techniczny nokaut w drugiej rundzie. 28 maja w Szczecinie pokonał przez techniczny nokaut w czwartej rundzie Niemca Kai'a Kurzawę (37-5, 25 KO), zdobywając interkontynentalny pas organizacji IBF w kategorii junior ciężkiej. 10 grudnia pokonał jednogłośnie na punkty reprezentanta Niemiec Leona Hartha (14-1, 10 KO). Sędziowie punktowali 116-112, 116-112, 115-113 wszyscy na korzyść Włodarczyka.
20 maja 2017 spotkał się na ringu w Poznaniu w finałowym eliminatorze do tytułu mistrza świata federacji IBF z Niemcem Noelem Gevorem (22-0, 10 KO). Pojedynek nie był zbyt emocjonujący, a po dwunastu bardzo równych rundach sędziowie niejednogłośnie wskazali wygraną Polaka (116-112, 113-115, 115-114). 21 października w Prudential Centre w Newark przegrał z Muratem Gasijewem (24-0, 17 KO) walkę o mistrzowski pas organizacji IBF. Włodarczyk został znokautowany ciosem na korpus w trzeciej rundzie i odpadł z turnieju World Boxing Super Series.
10 lutego 2018 w Nysie pokonał przed czasem w drugiej rundzie Adama Gadajewa. 3 czerwca odniósł zdecydowane zwycięstwo z Olanrewaju Durodolą (27-6, 25 KO) w walce wieczoru gali w Rzeszowie. Po dziesięciu rundach sędziowie punktowali 98-92 i dwukrotnie 97-93 na jego korzyść. 6 października na gali Nosalowy Dwór Knockout Boxing Night 4 w Zakopanem pokonał przez nokaut Amerykanina Ala Sandsa (20-4, 18 KO) w drugiej rundzie.
23 marca 2019 w Łomży pokonał jednogłośnie na punkty 96-94, 97-93, 99-92 Rumuna Aleksandru Jura (18-3, 7 KO).
30 listopada 2019 w Zakopanem pokonał jednogłośnie na punkty 98:92, 97:93, 96:94 Gabończyka Taylora Mabikę (19-5-1, 10 KO).
17 lipca 2021 w Suwałkach po dwudziestu miesiącach przerwy pokonał na punkty 79-73, 80-72, 79-73 Ukraińca Wadyma Nowopaszyna (6-3, 2 KO).
6 listopada 2021 w Nowym Sączu zanotował swoje 60. zwycięstwo w karierze, pokonując Maximiliano Jorge Gomeza (29-6, 13 KO). Argentyńczyk nie wyszedł do piątej rundy.
Działalność pozasportowa.
Wystąpił epizodycznie w serialach: "Samo życie" (2002), "Kasia i Tomek" (2003), "Twarzą w twarz" (2007), "Chichot losu" (2010), "Wszyscy kochają Romana" (2011) i "M jak miłość" (2012–2013), a także w filmie "Ring Wolny" (2014).
Zagrał w teledysku do piosenki „I żeby było normalnie” (2010).
W 2008 był uczestnikiem ósmej edycji programu rozrywkowego TVN "Taniec z gwiazdami" (2008), bohaterem polskiej edycji programów "W domu u..." i gościem talk-show "Szymon Majewski Show". Występował także jako gość w programach: "Wojownicy" i "Dzień z mistrzem" (2009), "Zacisze gwiazd", "Grunt to rodzinka", "Pięściarze", "Supermen" i "Kuba Wojewódzki Show" (2010), "Granice kariery" i "Kocham cię, Polsko!" (2012), "Wojna gwiazd" (2013) oraz dwukrotnie w "As wywiadu" (2013, 2014).
Życie prywatne.
W latach 2007–2018 był żonaty z Małgorzatą Babilońską, z którą ma syna Cezarego (ur. 2002). Z pozamałżeńskiego związku z Magdaleną Radomską ma córkę, Zuzannę (ur. 2014). Po rozwodzie związał się z Karoliną, z którą ma córkę Marię (ur. 2019).
21 lipca 2011 trafił do szpitala na oddział detoksykologiczny po przedawkowaniu środków antydepresyjnych, które przyjmował w związku z depresją spowodowaną kłopotami osobistymi.
Podczas kampanii wyborczej przed wyborami samorządowymi wsparł kandydata Sojuszu Lewicy Demokratycznej na prezydenta Kielc, Jana Gieradę.
W styczniu 2021 rozpoczął wykonywanie wyroku pięciu miesięcy pozbawienia wolności w związku ze skazaniem za złamanie sądowego zakazu prowadzenia pojazdów mechanicznych.

</doc>
<doc id="464483" url="https://pl.wikipedia.org/wiki?curid=464483" title="Przełęcz Szopka">
Przełęcz Szopka

Przełęcz Szopka – przełęcz w Pieninach na wysokości 779 m pomiędzy szczytami Trzech Koron (982 m) a wzniesieniem Czoło (815 m.). Bywa także nazywana przełęczą "Chwała Bogu" (być może nazwa pochodzi od okrzyku ulgi po trudach wspinaczki). Główny węzeł szlaków w Pieninach Właściwych. Na przełęczy i poniżej niej znajdują się dwie polany. Z polany Szopka widok na pogórza Spisza i Tatry, z polany nad przełęczą widać Gorce. Polana jest koszona przez Pieniński Park Narodowy, jednak z powodu niewielkiego rozmiaru i częściowego zarośnięcia widoki są ograniczone. Przełęcz jest miejscem odpoczynku turystów. Źródełko i ławki wzdłuż ogrodzeń krzyżujących się szlaków, dydaktyczne tablice informacyjne. W sezonie turystycznym bywa zatłoczona. Szlaki rozchodzą się na Trzy Korony, do Czorsztyna, Krościenka i Sromowiec Niżnych.
Przełęcz leży na najdogodniejszym i używanym od dawna przejściu łączącym Krościenko ze Sromowcami Niżnymi. W połowie XIX wieku pierwsi turyści wyjeżdżali na nią góralskimi furmankami. Na polanie zakwita rzadka już roślina mieczyk dachówkowaty, znaleziono tu też zagrożony wyginięciem gatunek grzyba koronicę ozdobną.
Leżąca w Pieninach Właściwych przełęcz Szopka oddziela Masyw Trzech Koron od Pienin Czorsztyńskich. Dawniej w jej sąsiedztwie znajdowała się altana dla turystów, często nocowali w niej flisacy. Planowano też budowę schroniska.

</doc>
<doc id="464513" url="https://pl.wikipedia.org/wiki?curid=464513" title="Funkcja (inżynieria)">
Funkcja (inżynieria)

Funkcja – własność obiektu, urządzenia lub osoby związana z jego zastosowaniem, przeznaczeniem lub zadaniem. Równocześnie w inżynierii termin funkcja bywa mylnie używany do nazwania procesu, zadania czy celu.
Najogólniejsza i najkrótsza definicja funkcji zaproponowana przez A. M. Gadomskiego (1986) brzmi: "funkcja" to własność "procesu" lub "systemu" konieczna do realizacji jego "celu", tzn. do tego do czego został skonstruowany lub do czego jest używany. Z definicji tej wynika, że ta sama funkcja może być realizowana przez różne procesy fizyczne lub systemy, np. funkcję ogrzewania może mieć piec elektryczny, piec węglowy, lub elektrociepłownia atomowa, zaś funkcję strzelania mają różne rodzaje broni palnej.
Urządzenie "funkcjonuje", jeśli aktualnie działa zgodnie ze swoim przeznaczeniem.
Urządzenie "jest funkcjonalne", jeśli jest gotowe do działania zgodnego ze swoim przeznaczeniem.

</doc>
<doc id="464514" url="https://pl.wikipedia.org/wiki?curid=464514" title="Paliwo gazowe">
Paliwo gazowe

Paliwo gazowe – mieszanina wieloskładnikowa gazów palnych i niepalnych, pochodzenia naturalnego lub sztucznego. Podstawowymi wielkościami charakteryzującymi paliwo gazowe są:
Do najważniejszych paliw gazowych należą:

</doc>
<doc id="464519" url="https://pl.wikipedia.org/wiki?curid=464519" title="Festiwal Filmowy w Berlinie">
Festiwal Filmowy w Berlinie



</doc>
<doc id="464521" url="https://pl.wikipedia.org/wiki?curid=464521" title="Pykret">
Pykret

Pykret lub pykryt – tworzywo konstrukcyjne składające się z lodu i miazgi drzewnej lub trocin w proporcjach wagowych 6:1. Charakteryzuje się wytrzymałością zbliżoną do betonu.
Zastosowanie.
Lotniskowiec HMS Habbakuk.
Jeszcze przed rozpoczęciem II wojny światowej, w związku z niewystarczającym zasięgiem ówczesnych samolotów bojowych, rozpoczęto prace nad budową lotniskowców. Geoffrey Pyke zaproponował wykonanie okrętu z lodu. Taka jednostka byłaby tania w produkcji i łatwa do naprawy. Zaproponowana przez niego jednostka (będąca w istocie ogromną górą lodową z własnym napędem) miała mieć ok. 610 m długości, 91,5 m szerokości i 61 m wysokości, oraz wyporność rzędu 2 mln ton. Grube na 12 m burty miały być odizolowane gumą lub tworzywem sztucznym oraz chłodzone systemem sprężarek i rurociągów. Ze względu na obawy co do niezawodności konstrukcji prace przerwano. W 1943 roku w USA rozwiązano problem zbyt szybkiego topnienia lodu mieszając morską wodę z miazgą drzewną. Uzyskany kompozyt nazwano "Pykecrete" na cześć Pyke'a. Model został zbudowany na jeziorze w Parku Narodowym Jasper w Kanadzie. Jednak amerykańskie dowództwo zdecydowało się na produkcję konwencjonalnych lotniskowców. Z modelu wymontowano wszystkie urządzenia i zostawiono go, aż zatonął.
Budownictwo.
W styczniu 2014 Uniwersytet Techniczny w Eindhoven zbudował w Finlandii kopułę z pykretu o średnicy podstawy 30 metrów i 10 metrach wysokości, ustanawiając w ten sposób rekord świata. Konstrukcję wykonano pompując balon wielkości planowanej kopuły i spryskując go wodą lub śniegiem. Pykretu użyto w dolnych częściach kopuły. Po utworzeniu się wystarczająco twardej pokrywy z lodu usunięto balon wypuszczając z niego powietrze.
Do 2016 roku w Finlandii miał powstać wykonany z lodu i papieru most dla pieszych o przęśle długości 50 metrów, zbudowany przez studentów i wolontariuszy na podstawie projektu Leonarda Da Vinci. Będzie to największa tego typu konstrukcja.
Eksperymenty.
Pogromcy mitów.
W 2009 roku w odcinku 115 „Alaska Special 2” programu „Pogromcy mitów”, Adam Savage i Jamie Hyneman przetestowali właściwości pykretu. Potwierdzili, że topi się wolniej od lodu, jest także bardziej wytrzymały i kuloodporny. Zbudowali łódź, jednak do jej budowy wykorzystali wymyślony na potrzeby programu „superpykryt”, w którym trociny zastąpiono gazetami. Łódź unosiła się na wodzie i nie rozpadła się przy prędkości ok. 37 km/h, jednak po 20 min zaczęła przeciekać i eksperyment przerwano. W burtach nie było urządzeń chłodzących, a ich grubość była znacznie mniejsza, niż zakładały to plany z czasów II wojny światowej.

</doc>
<doc id="464522" url="https://pl.wikipedia.org/wiki?curid=464522" title="Ruler">
Ruler

Ruler (fr. "Rouleur") – eksperymentalny typ statku składającego się z ramy opartej na kilku kołach-pływakach o soczewkowatym kształcie, ustawionych pionowo i częściowo zanurzonych w wodzie. Pierwszy statek tego typu, zbudowany na zamówienie armii francuskiej, został zwodowany w stoczni rzecznej w Saint Denis pod Paryżem 19 sierpnia 1896 r. i nosił nazwę "Ernest Bazin", od imienia i nazwiska swego konstruktora. Konstrukcja ta składała się z 6 kół (średnica 10 m, max. szer. 3,6 m), stalowej ramy o wymiarach (38,5×11,5) m i nadbudówek. Do napędu służyły 4 maszyny parowe – jedna, o mocy 550 KM, napędzała śrubę, a trzy (po 200 KM) wprawiały w ruch koła. Wyporność wynosiła ok. 460 Mg.
Konstrukcja ta w zamierzeniu miała być stabilna na falach i osiągać prędkość ponad 30 węzłów. Udało się osiągnąć zaledwie 7 węzłów i po dwóch latach bezowocnych prób ulepszeń statek został złomowany w stoczni w Hull.
Ernest Bazin zaprojektował także transoceaniczny ruler o długości 130 m i 8 kołach-pływakach, lecz zbudowano jedynie model w skali 1:25.

</doc>
<doc id="464530" url="https://pl.wikipedia.org/wiki?curid=464530" title="Biblioteka Rzeczypospolitej">
Biblioteka Rzeczypospolitej



</doc>
<doc id="464531" url="https://pl.wikipedia.org/wiki?curid=464531" title="Spektograf masowy">
Spektograf masowy



</doc>
<doc id="464535" url="https://pl.wikipedia.org/wiki?curid=464535" title="Umma (islam)">
Umma (islam)

Umma (lub ummah, arab. أمة) – arabskie słowo oznaczające naród, społeczność; w znaczeniu religijnym (islamskim) całą wspólnotę islamską.

</doc>
<doc id="464537" url="https://pl.wikipedia.org/wiki?curid=464537" title="MDT Agency">
MDT Agency

MDT Agency (obecnie MDT Production) – agencja muzyczna zajmująca się organizacją imprez masowych z muzyką elektroniczną (EDM).
Skrót MDT oznacza "Music Defeats Time" – muzyka pokonuje czas. Jest to myśl przewodnia i motyw działania zarządu firmy.
Początki MDT.
Agencja MDT swoje pierwsze kroki stawiała w Klubie Ekwador w Manieczkach. W marcu 2002 roku powstał projekt pod nazwą "Manieczki DJs Team" (MDT), który propagował gatunki muzyki elektronicznej; głównie wszelkie odmiany house’u, trance, oraz charakterystyczny właśnie dla tego klubu tzw. stupid house. Przy współpracy z Klubem Ekwador powstawały pierwsze projekty imprez; Sunrise with Ekwador, oraz Amsterdam Dance Mission.
Początkowo w skład projektu MDT wchodziła piątka DJ-ów – DJ Kris, Cez Are Kane (dawniej DJ Ceź), DJ Tiddey, DJ Hazel oraz DJ Drum. Skład ten z biegiem czasu uległ pewnym zmianom, spowodowanym przez stopniowe modyfikacje założeń projektu.
"Manieczki DJs Team" przeobraził się w pełni w MDT Production w Październiku 2004 roku, kiedy to DJ Kris zrezygnował ze stanowiska Exclusive Resident w Klubie Ekwador. Agencja zyskała wówczas pełną suwerenność, tworząc projekt pod nieprzypadkową nazwą INDEPENDENCE (niepodległość). Od tego czasu MDT Production stworzyła wiele projektów.
Organizowane imprezy.
Głównym założeniem MDT Production jest organizacja ewentów. W roku 2005 odwiedziło je ok. 30 tys. fanów, w 2006 roku ok. 45 tys. osób. Organizowane imprezy mają charakter cykliczny, oparte są na własnych pomysłach. Agencja nie zajmuje się obecnie organizowaniem imprez na zagranicznych licencjach, bądź podwykonawstwem dla innych firm.
Imprezy organizowane przez MDT Production:
Imprezy organizowane wspólnie z klubami:

</doc>
<doc id="464538" url="https://pl.wikipedia.org/wiki?curid=464538" title="Ambitus">
Ambitus

Ambitus – (z "łac." obwód, obręb) to szerokość, rozpiętość interwałów między najwyższym a najniższym dźwiękiem danej melodii.
W chorale gregoriańskim najmniejszy ambitus wynosił kwartę i występował w psalmach. W innych śpiewach (np. alleluja) sięgał oktawy, a w niektórych przypadkach nony. Są też utwory osiągające duodecymę, jak na przykład sekwencja o Bożym Ciele "Lauda Sion Salvatorem" autorstwa Tomasza z Akwinu.
Dla skal kościelnych ambitus wynosił oktawę.
Pojęcie to wprowadził Guido z Arezzo dla określenia swego systemu solmizacji, tzn. użycia sylab w celu opisania poszczególnych dźwięków skali. Przydzielanie określeń sylabicznych sześciu dźwiękom skali heksatonicznej rozpoczął od najniższego dźwięku pojawiającego się w średniowiecznej teorii muzyki, gamma, drugiego "G", poniżej środkowego "C". Dla tego dźwięku wybrał sylabę "ut" z hymnu "Ut queant laxis", kolejne zaś dźwięki w porządku wstępującym oznaczył sylabami "re", "mi", "fa", "sol", "la". Ponieważ Guido i jego następcy pojmowali teorię muzyki raczej w kategoriach zazębiających się heksachordów niż jako skalę diatoniczną, sylaba "ut" mogła oznaczać dźwięk podstawowy któregokolwiek z trzech heksachordów, tworzących system muzyczny: "C", "F" i "G". Ponieważ "ut" mogło się zmieniać, istniała tylko jedna gamma ut. Stopniowe znaczenie słowa gamma ut rozszerzono na cały zakres dźwięków od niskiego G do wysokiego E i zastąpiono słowem ambitus (ang. "gamut"). Gdy skale diatoniczne wyparły system zazębiających się heksachordów, pojęcie ambitusu zaczęło oznaczać maksymalny zasięg dźwięków określonego instrumentu lub głosu.

</doc>
<doc id="464542" url="https://pl.wikipedia.org/wiki?curid=464542" title="Analiza muzyczna">
Analiza muzyczna

Analiza muzyczna (z "gr. análysis" – rozłożenie na części) – analiza muzyczna polega na szczegółowym rozpatrywaniu wszystkich elementów wchodzących w skład dzieła muzycznego, ze względu na zastosowaną technikę kompozytorską, a także wartość artystyczną.
Ze względu na materiał, analizę dzieli się na: formalną, harmoniczną, melodyczną oraz dynamiczną. Głównym zadaniem analizy muzycznej jest wyciąganie ogólnych wniosków dotyczących intencji, rzemiosła i stylu kompozytorskiego.

</doc>
<doc id="464543" url="https://pl.wikipedia.org/wiki?curid=464543" title="Aplikatura">
Aplikatura

Aplikatura - (z łac. "applicare" - przykładać, dołączać) - czyli technika palcowania na instrumentach muzycznych. Oznacza zapis kolejności palców dla instrumentalisty za pomocą cyfr. Dla instrumentów klawiszowych: 
1 - kciuk
2 - palec wskazujący
3 - środkowy
4 - serdeczny
5 - mały palec
W instrumentach smyczkowych oraz w gitarze kciuk nie jest wliczany, przez co pierwszym palcem staje się palec wskazujący.

</doc>
<doc id="464548" url="https://pl.wikipedia.org/wiki?curid=464548" title="Davis Cup">
Davis Cup



</doc>
<doc id="464550" url="https://pl.wikipedia.org/wiki?curid=464550" title="Federation Cup">
Federation Cup



</doc>
<doc id="464553" url="https://pl.wikipedia.org/wiki?curid=464553" title="WTA">
WTA



</doc>
<doc id="464557" url="https://pl.wikipedia.org/wiki?curid=464557" title="Bulwa pędowa">
Bulwa pędowa

Bulwa pędowa – zgrubiała część pędu rośliny, pełniąca funkcję spichrzową, tzn. jest magazynem substancji zapasowych, głównie białek i cukrów – szczególnie skrobi. Bulwy pędowe mogą być podziemne, lub nadziemne. Podziemne bulwy pędowe wytwarza np. ziemniak. Tworzą się one na końcach podziemnych pędów – rozłogów. Występują w nich tzw. oczka, będące zawiązkami pędów, za pomocą których ziemniak może rozmnażać się wegetatywnie. Bulwy te nie wytwarzają korzeni przybyszowych.
Nadziemne bulwy pędowe wytwarzają się głównie na łodydze. Mogą one powstawać z części podliścieniowej – hipokotylu, lub nadliścieniowej. Podliścieniowe bulwy wytwarza np. rzodkiewka, nadliścieniowe – kalarepa. U lilii bulwkowatej niewielkie bulwy pędowe powstają w kątach liści. W strefach klimatycznych, w których występuje niesprzyjający wegetacji okres zimy bulwy pędowe mogą pełnić funkcję organu przetrwalnikowego. Tak jest np. u szafrana, czy zimowita. Jesienią nadziemne pędy tych roślin obumierają, ale z bulwy u podstawy pędu odtwarza się nowa roślina. U niektórych roślin, np. kaktusów bulwy pędowe są magazynem wody.

</doc>
<doc id="464558" url="https://pl.wikipedia.org/wiki?curid=464558" title="Bagaud">
Bagaud



</doc>
<doc id="464559" url="https://pl.wikipedia.org/wiki?curid=464559" title="Bulwa korzeniowa">
Bulwa korzeniowa

Bulwa korzeniowa (łac. "tuber", ang. "tuber") – zgrubiała część korzenia, pełniąca w roślinie funkcję spichrzową, tzn. jest magazynem substancji zapasowych, głównie białek i cukrów – szczególnie skrobi. Bulwa zbudowana jest głównie z tkanki miękiszowej.
Bulwy korzeniowe wytwarza np. dalia, ziarnopłon wiosenny. U niektórych roślin (np. storczyki) bulwa może magazynować wodę.
U bylin bulwa korzeniowa jest organem przetrwalnikowym. W czasie okresu niesprzyjającego wegetacji, np. zimy, lub suszy, pęd nadziemny rośliny obumiera, ale z bulwy, w której znajdują się substancje zapasowe oraz zawiązki pędów, może odtworzyć się nowa roślina.

</doc>
<doc id="464562" url="https://pl.wikipedia.org/wiki?curid=464562" title="Kwarc zielony">
Kwarc zielony

Kwarc zielony – odmiana kwarcu o szklistym połysku. Barwę nadają mu wrostki zielonych minerałów np. aktynolitu, fuchsytu, chlorytu. Są to zwykle zielone awenturyny, minerały allochromatyczne. Pod względem chemicznym jest to dwutlenek krzemu .
Występuje m.in. na Madagaskarze, w Brazylii, Rosji, Stanach Zjednoczonych i Polsce.

</doc>
<doc id="464564" url="https://pl.wikipedia.org/wiki?curid=464564" title="LeRoy Neiman">
LeRoy Neiman

LeRoy Neiman (ur. 8 czerwca 1921 w Saint Paul, w Minnesocie USA, zm. 20 czerwca 2012 w Nowym Jorku) – amerykański artysta, malarz.
LeRoy Neiman tworzył półabstrakcyjne obrazy i sitodruki sportowców, igrzysk sportowych oraz innych tematów powiązanych z kulturą masową. Studiował w Art Institute of Chicago, gdzie później uczył. Jego pracownia znajdowała się w Nowym Jorku.

</doc>
<doc id="464571" url="https://pl.wikipedia.org/wiki?curid=464571" title="Herb Bobolic">
Herb Bobolic

Herb Bobolic – jeden z symboli miasta Bobolice i gminy Bobolice w postaci herbu..
Wygląd i symbolika.
Herb przedstawia tarczę herbową gdzie w polu czerwonym znajduje się biały Baranek Boży z chorągiewką z czerwonym krzyżem.
Historia.
Pierwszym znanym symbolem Bobolic była pieczęć miejska z św. Janem Chrzcicielem stojącym pod baldachimem i trzymającym na lewym przedramieniu Baranka Bożego. Pod jego nogami znajdowała się tarcza herbowa biskupa Fryderyka von Eichstädt z dwoma parami poziomych złotych i czarnych pasów. Na górnym czarnym pasie widniały dwie złote rozety róż, na dolnym jedna.
Symbol z pieczęci z 1477 roku przedstawiał Baranka Bożego z proporcem, umieszczonym na drzewcu opartym o pierś i przytrzymywanym prawą nogą.

</doc>
<doc id="464572" url="https://pl.wikipedia.org/wiki?curid=464572" title="Herb Bogatyni">
Herb Bogatyni

Herb Bogatyni – jeden z symboli miasta Bogatynia i gminy Bogatynia w postaci herbu.
Historia.
Przed rokiem 1945, w czasie przynależności Bogatyni do państwa niemieckiego, była ona wsią. Ponieważ dawne gminy wiejskie „worka turoszowskiego” nie posługiwały się żadnym znakiem identyfikacyjnym (wyjątek stanowiły Markocice), również i Bogatynia nie posiadała herbu. Status miasta Bogatynia uzyskała po II wojnie światowej. W maju 1969 Miejska Rada Narodowa ogłosiła konkurs na herb miasta. 10 września 1969 wybrano jeden spośród trzynastu projektów co było równoznaczne z oficjalnym nadaniem miastu herbu.
Wygląd i symbolika.
Prawa strona heraldyczna herbu zawiera wyobrażenie białego orła piastowskiego na czerwonym tle, symbolizującego przynależność Bogatyni do Polski. Lewa strona została przedzielona na pół. Górna część przedstawia rozpędzonego rycerza Rychłę (Rychnę) - legendarnego założyciela miasta - na białym koniu, z tarczą i sztandarem. Część dolną zajmuje siedem czarno-zielonych słupów. Czerń symbolizuje pokłady węgla, i wskazuje na górniczy charakter gminy, zieleń to użytki rolne okalające kopalnię. Skrzyżowane złote młoty na tle tych słupów stanowią wyobrażenie trudu energetyków.

</doc>
<doc id="464573" url="https://pl.wikipedia.org/wiki?curid=464573" title="Herb Bolesławca">
Herb Bolesławca

Herb Bolesławca – jeden z symboli miasta Bolesławiec w postaci herbu.
Wygląd i symbolika.
Herb przedstawia na białej tarczy herbowej czerwone, ceglane i blankowane mury obronne z trzema czerwonymi wieżami. W otwartej bramie miejskiej widnieje złota tarcza z czarnym orłem dolnośląskim. Każda z wież ma trzy blanki i jedno okno łukowe oraz stożkowy szary dach, z czego środkowa wieża ma dach nieco większy.

</doc>
<doc id="464574" url="https://pl.wikipedia.org/wiki?curid=464574" title="Herb Brodnicy">
Herb Brodnicy

Herb Brodnicy – jeden z symboli miejskich Brodnicy w postaci herbu.
Wygląd i symbolika.
Herbem miasta jest wizerunek wewnętrznej strony otwartej prawej dłoni koloru białego na czerwonej tarczy – symbol życzliwości, gościnności i praworządności.
Historia.
Pierwsza wzmianka o herbie pochodzi z 1354. Od 1604, kiedy to w Brodnicy zaczęła rezydować szwedzka królewna Anna Wazówna (siostra króla Polski Zygmunta III Wazy), nad herbem pojawiła się korona królewska.
26 czerwca 1936 zarządzeniem Ministra Spraw Wewnętrznych przyjęto herb Brodnicy, jako „w polu czarnem dłoń prawa barwy naturalnej”.
Jedna z hipotez mówi, że wizerunek dłoni wywodzi się ze średniowiecznych praktyk, kiedy to szlaki drogowe oznaczano między innymi wizerunkiem dłoni (przez miasto przebiegał ważny szlak jantarowy). Inne hipotezy wywodzą herb od znaku dłoni, wyrażającego pokój i przyjaźń, charakteryzujące jakoby mieszkańców miasta lub też od przyznania miastu przywileju sądzenia (prawo miecza umożliwiające odcinanie rąk złodziejom). Niektórzy historycy twierdzą, że kolor tła herbu winien być czarny.

</doc>
<doc id="464576" url="https://pl.wikipedia.org/wiki?curid=464576" title="Herb Brwinowa">
Herb Brwinowa

Herb Brwinowa – jeden z symboli miasta Brwinów i gminy Brwinów w postaci herbu.
Wygląd i symbolika.
Herb przedstawia na czerwonej tarczy o dolnej krawędzi wydłużonej pośrodku, wizerunek czarnej litery „b”, z liśćmi dębu koloru zielonego.

</doc>
<doc id="464580" url="https://pl.wikipedia.org/wiki?curid=464580" title="Herb Brzozowa">
Herb Brzozowa

Herb Brzozowa – jeden z symboli miasta Brzozów i gminy Brzozów w postaci herbu.
Wygląd i symbolika.
Herb przedstawia w błękitnym polu ściętą głowę św. Jana Chrzciciela na złotej misie.
Głowa św. Jana Chrzciciela oznacza, że Brzozów był darowany przez Marię, królową węgierską, św. Janowi Chrzcicielowi, patronowi katedry łacińskiej w Przemyślu, na uposażenie biskupstwa przy tej katedrze.
Historia.
Do 2009 Brzozów używał innego herbu:
Zasadniczym motywem ikonograficznym herbu Brzozowa do 2009 była głowa św. Jana Chrzciciela na misie, umieszczonej na koronie brzozy. W otoku znajduje się dewiza w języku łacińskim – "„Humanitas, Patientia, Amicitia”", co oznacza "„Miłość, Cierpliwość, Ludzkość”" oraz liczba „1359”. Brzoza w brzozowskim godle pochodziła od nazwy miasta i miejsca jego założenia w lesie zwanym "Brzozowe". 
Legenda.
Legenda głosi, że pewnego dnia miasto zostało napadnięte przez Tatarów. Mieszkańcy wcześniej zdążyli się schronić w pobliskim lesie. Na czatach pozostawili tylko pastucha. Miał on ich ostrzec, gdy tylko ujrzy Tatarów i dać sygnał, jeśli wróg odjedzie. W pewnej chwili pastuch zaalarmował ludzi. Tatarzy wjechali do miasta, lecz ku zdziwieniu nikogo nie zastali. Domyślili się, że ludzie uciekli do lasu. Postanowili ich stamtąd wywabić. Owinęli kopyta swoich koni szmatami, by nie zostawiać śladów i rzekomo wycofywali się. Wtedy pastuch poinformował ludzi, by wyszli z ukrycia. Na to tylko czekali Tatarzy. Wyskoczyli z lasu i zaczęła się krwawa bitwa. Krew lała się strumieniami. Ofiary padały z obu stron i wkrótce utworzyła się duża góra. Nagle na niebie ukazała się głowa św. Jana Chrzciciela. Gdy Tatarzy ją ujrzeli i uciekli, Brzozów był wolny. W ten sposób mieszkańcy zostali uratowani, a na pamiątkę tego herb Brzozowa przedstawia głowę św. Jana Chrzciciela. Oprócz tego miejsce gdzie toczyła się bitwa nazywa się "Czerwoną Górą".

</doc>
<doc id="464584" url="https://pl.wikipedia.org/wiki?curid=464584" title="Herb Bychawy">
Herb Bychawy

Herb Bychawy – jeden z symboli miasta Bychawa i gminy Bychawa w postaci herbu przyjęty przez radę miejską 26 czerwca 2014. 
Wygląd i symbolika.
Herb przedstawia w polu błękitnym podkowę złotą na opak z takimż krzyżem kawalerskim w środku.
Jest to "Jastrzębiec" - herb rodowy dawnych właścicieli miasta Myszkowskich.

</doc>
<doc id="464588" url="https://pl.wikipedia.org/wiki?curid=464588" title="Sunrise Festival">
Sunrise Festival

Sunrise Festival, dawniej Sunrise with Ekwador – impreza masowa w Polsce z muzyką elektroniczną, organizowana co roku na koniec ostatniego tygodnia lipca przez MDT Agency. W latach 2003–2012 impreza prezentowała przede wszystkim takie gatunki muzyczne jak house, trance, techno, electro. Od 2013 roku festiwal zmienił profil muzyczny skupiając się przede wszystkim na nurcie big room / trance i w takiej formule funkcjonuje do dziś. Głównym pomysłodawcą imprezy był DJ Kris. Do 2018 roku festiwal odbywał się w kołobrzeskim amfiteatrze. Od 2019 roku impreza organizowana jest w Kołobrzegu na terenie byłego Lotniska Kołobrzeg-Bagicz w dzielnicy Podczele. W 2020 roku z powodu pandemii koronawirusa festiwal odbył się bez udziału publiczności - w formie transmisji poprzez radio RMF Maxxx i streamu internetowego.
Historia.
Początki idei Sunrise Festival sięgają roku 1999, kiedy DJ Kris w ramach obchodzenia swoich imienin (25 lipca) organizował imprezy w Mieleńskim klubie Miami Nice. Z roku na rok (do 2002) imprezy te cieszyły się coraz większą popularnością. Z racji małej kubatury klubu impreza została przeniesiona w 2003 roku do kołobrzeskiego amfiteatru. "Imieniny Krisa", czy też "Cztery dni śmierci" – bo taką nazwę nadali tej imprezie jej uczestnicy – ewoluowały do Sunrise with Ekwador. Głównym organizatorem był Klub Ekwador Manieczki.
Impreza ta była prekursorem tego typu wydarzeń na polskiej scenie muzycznej. Po raz pierwszy został zrealizowany profesjonalny materiał filmowy, uwieczniający przebieg imprezy wraz z występującymi na niej DJ-ami. To ogromne wydarzenie odbiło się wielkim echem w całej Polsce, co pozytywnie wpłynęło na zainteresowanie imprezą w 2004 roku. Jednakże podczas tej właśnie edycji Sunrise with Ekwador pojawiły się pewne problemy. Bardzo duża frekwencja nie pozwoliła wielu chętnym na wzięcie udziału w tym wydarzeniu. Impreza odbyła się jednak bez większych problemów, o czym świadczy popularność kolejnych edycji.
Kolejny przełom w historii Sunrise Festival nastąpił w roku 2004, po rezygnacji DJ Krisa ze stanowiska Exclusive Residenta w klubie Ekwador Manieczki. W związku z tym w 2005 roku odbyły się dwie imprezy. Klub Ekwador Manieczki zorganizował "Sunrise with Ekwador" na plaży w Pustkowie koło Rewala, natomiast MDT Agency zorganizowała "Sunrise Festival" w kołobrzeskim amfiteatrze. Od 2006 roku jest organizowany tylko "Sunrise Festival", który stał się tym samym jedynym spadkobiercą tradycji tej imprezy.
Edycja z roku 2008 ukazała bardzo wysoki poziom organizacji imprez organizowanych przez Polaków, nazywana w kręgach klubowiczów jako najlepszy event jaki odbył się w Polsce. Do jej realizacji został użyty największy ekran diodowy w Europie. Edycja Sunrise Festival 2008 charakteryzowała się świetnie zaprojektowanymi wizualizacjami, mnogością efektów specjalnych oraz bardzo dobrym zbiorem artystów.
Z piątku na sobotę, 25 lipca, zagrali:
a w sobotę, 26 lipca pojawili się:
Podczas niedzielnego Afterparty, 27 lipca, zagrali:
Bezpośrednią transmisje na żywo z Sunrise Festival 2008 przeprowadziło radio RMF Maxxx. Edycję Sunrise Festival 2009 oraz 2010 transmitowało radio PLANETA FM, w 2011 i 2012 roku główny patronat nad eventem objęło radio ESKA.
Edycja 2012 była wydarzeniem wyjątkowym, gdyż okazji z obchodów 10 edycji Sunrise Festival impreza – jako jedyna w Polsce – trwała symboliczne 10 dni, od 20 do 28 lipca. Liczbę bawiących się podczas tego wydarzenia osób szacuje się na ok. 70 tys.
Rozpoczęciu eventu, emitowanego na żywo w TVP2, towarzyszyła kolejna duża impreza – Eska Music Awards, po zakończeniu której wystąpiła Sophie Ellis-Bextor z zespołem.
21 lipca na scenach Amfiteatru oraz parkingu zabrzmiały klubowe dźwięki, a najważniejszą gwiazdą tej nocy był Paul van Dyk. Ponadto podczas tej sobotniej nocy wystąpili:
Na następny dzień, 22 lipca, już od godzin porannych na kołobrzeskiej plaży bawić się można było podczas jedynego takiego Afterparty w Polsce, organizowanego regularnie od kilku edycji podczas Sunrise Festival, a artyści którzy wystąpili, to:
Dni od 23 do 25 lipca upłynęły pod znakiem mody, czyli Sunrise Fashion Festival. W tym czasie organizatorzy zapraszali od rana na program przygotowany przez trenerów fitness, na co dzień dbających o sylwetki gwiazd oraz na atrakcje taneczne, przygotowane przez polskich instruktorów tańca. Na terenie Regionalnego Centrum Kultury w Kołobrzegu odbyły się liczne warsztaty (m.in. kostiumograficzne, szycia, projektowania oraz rysunku), prezentacje najnowszych trendów w modzie oraz makijażu, wymiana ubran, szkolenia fryzjerskie, prezentacje młodych projektantów, ręcznie robionej biżuterii oraz wiele innych atrakcji.
Wieczory przeznaczone były na ekskluzywne pokazy najpopularniejszych projektantów, w tym Macieja Zienia oraz duetu Paprocki &amp; Brzozowski. Każdy z tych trzech dni poświęconych modzie zakończony był imprezą w kołobrzeskich klubach.
26 lipca Sunrise Festival, z myślą o starszych – ale nie tylko – fanach muzyki rozrywkowej, postanowił cofnąć się muzycznie w czasie. Podczas tak zwanej Disco Fever, prowadzonej przez samego Marka Sierockiego, można było usłyszeć i zobaczyć takie gwiazdy jak Sandra, Rubettes feat. Alan Williams, Limahl, Sabrina, Savage, Ryan Paris, Ken Laszlo i Fred Ventura.
27 oraz 28 lipca ponownie zawitała muzyka klubowa. Z piątku na sobotę zagrały takie zagraniczne gwiazdy jak:
a w ostatnią noc, z soboty na niedzielę, można było usłyszeć takich DJ-ów jak:
W roku 2013 impreza powróciła do formy trzydniowej i odbyła się w dniach od 26 do 28 lipca. Patronat medialny, tak jak w roku 2008, ponownie objęło RMF Maxxx.
Edycja 2018 była ostatnią odbywającą się w się w kołobrzeskim amfiteatrze. W roku 2019 organizatorzy podpisali z miastem Kołobrzeg trzyletnią umowę, na mocy której festiwal został przeniesiony na byłe lotnisko (Kołobrzeg-Bagicz). Teren imprezy powiększył się kilkukrotnie, co pozwoliło wybudować organizatorom aż do 5 potężnych scen (Black, Blue, Red, Silver i White), na których zagrało blisko 100 artystów z Polski i zagranicy reprezentujących niemal wszystkie gatunki muzyki elektronicznej (EDM).
Od roku 2019 w ofercie festiwalowej znajduje się miasteczko SunCity. Jest to oficjalna strefa mieszkalna dla uczestników festiwalu. W ofercie znajdują się 3 rodzaje noclegów: basic (z własnym namiotem), standard (przygotowany do zamieszkania standardowy namiot) oraz premium (wieloosobowy, umeblowany i wyposażony namiot w stylu tipi). W miasteczku SunCity uczestnicy mogą również znaleźć sanitariaty, wiele stref gastronomicznych, relaksu, odpoczynku i zabawy. Tylko mieszkańcy miasteczka mogą wziąć udział w oficjalnym pre-party Sunrise Festival, które odbywa się dzień przed startem całego eventu.
W 2020 roku impreza została anulowana z powodu pandemii COVID-19. W dniach 24–26 lipca w Podczelu zorganizowano internetową edycję festiwalu bez udziału publiczności. W wydarzeniu udział wzięli głównie polscy DJ-e, występujący podczas poprzednich edycji. Za pośrednictwem Facebooka można było obejrzeć i posłuchać całą imprezę. Równolegle radio RMF Maxxx prowadziło transmisję z festiwalu.

</doc>
<doc id="464590" url="https://pl.wikipedia.org/wiki?curid=464590" title="Trydymit">
Trydymit

Trydymit – minerał z gromady krzemianów. Nazwa pochodzi od gr. "tridymos" = potrójny; zawdzięcza swoją nazwę szczególnie częstemu występowaniu w formie trojaków, ale spotyka się również bliźniaki i zbliźniaczenia wielokrotne.
Charakterystyka.
Właściwości.
Małe kryształy występują w postaci cienkotabliczkowych i sześciobocznych kryształów, tworzą wachlarzowate lub koliste skupienia. Kryształy mikroskopijnej wielkości występują w postaci dachówkowatych skupień. Np. kryształy z rejonu Eifel (Niemcy) są czasem podobne do płatków śniegu.
Stanowi jedną z poliformicznych odmian dwutlenku krzemu. Jest kruchy, przezroczysty. Tworzy się w wysokich temperaturach (między 867–1470 °C). W temperaturze poniżej 867 °C zmienia swoją strukturę i zazwyczaj przechodzi w kwarc. Można otrzymać go sztucznie, w wymurówce pieca martenowskiego.
Występowanie.
W zagłębieniach młodych skał wulkanicznych (powstałych najwcześniej w trzeciorzędzie), także w druzach w tych skałach, razem z sanidynem, kwarcem, krystobalitem. Został także znaleziony w meteorytach kamiennych.
Miejsca występowania:

</doc>
<doc id="464595" url="https://pl.wikipedia.org/wiki?curid=464595" title="Posiadacz zależny">
Posiadacz zależny

Posiadacz zależny – osoba, która faktycznie włada cudzą rzeczą jak użytkownik, najemca, dzierżawca, zastawnik itp. i jest podporządkowana właścicielowi lub posiadaczowi samoistnemu na podstawie stosunku prawnego uprawniającego go do władania rzeczą. Posiadacz zależny włada rzeczą zarówno we własnym imieniu i interesie (na podstawie np. umowy dzierżawy, najmu, itd.), ale także w interesie właściciela lub posiadacza samoistnego. Posiadaczowi zależnemu przysługuje roszczenia posesoryjne oraz ochrona własna i obrona konieczna z art. 343 kodeksu cywilnego. Posiadanie zależne nie może prowadzić do zasiedzenia prawa własności (inaczej w przypadku zasiedzenia służebności).

</doc>
<doc id="464596" url="https://pl.wikipedia.org/wiki?curid=464596" title="Właściciel">
Właściciel



</doc>
<doc id="464597" url="https://pl.wikipedia.org/wiki?curid=464597" title="Stargard (stacja kolejowa)">
Stargard (stacja kolejowa)

Stargard – stacja kolejowa w Stargardzie, w województwie zachodniopomorskim, należąca wcześniej pod względem liczby pasażerów (w 2000 prawie 4 mln) do kategorii A; w nowej klasyfikacji dworców, obowiązującej od 2015, Stargard nie jest już zaliczany do najwyższej kategorii – jest dworcem regionalnym. Na stacji zatrzymują się pociągi pasażerskie wszystkich kategorii.
Pasażerowie.
W roku 2017 wymiana pasażerska wyniosła 1,83 mln osób (5 tys. dziennie), co dało jej 49. miejsce w Polsce.
W roku 2018 stacja obsługiwała 5,2 tys. pasażerów na dobę (łącznie 1,9 mln zł), co dawało jej, wespół z przystankiem Warszawa Ursus, 61. miejsce w kraju.
W roku 2019 wymiana pasażerska wyniosła 1,86 mln osób (5,1 tys. dziennie), co dało jej 57. miejsce w Polsce.
W roku 2020 wymiana pasażerska wyniosła 1,13 mln osób (3,1 tys. dziennie), co dało jej 56. miejsce w Polsce.
W roku 2021 wymiana pasażerska wyniosła 1,28 mln osób (3,5 tys. dziennie), co dało jej 64. miejsce w Polsce.
Historia.
Zabudowania dworca osobowego zostały wzniesione w latach 1844–1845. W okresie tym budowana była linia kolejowa, mająca połączyć Berlin z Poznaniem i prowadzić przez Szczecin i Stargard. Pierwszy pociąg ciągnięty przez parowóz ze Szczecina wjechał na stację w Stargardzie 1 maja 1846. W dwa lata później dojechać można było do Poznania, a w latach 1856–1859 przedłużono linię do Koszalina. Pod koniec XIX w. zbudowano kolejne połączenia do Piły oraz do Kostrzyna przez Pyrzyce. Stacja kolejowa stała się czynnikiem mającym wpływ na uprzemysłowienie miasta.
Zniszczenia spowodowane II wojną światową stosunkowo szybko usunięto, co umożliwiło utrzymanie połączeń kolejowych z całym krajem. W następnych latach zaczęto wprowadzać postęp techniczny. Odczuwalna poprawa komfortu jazdy pociągami po wprowadzeniu szyn bezstykowych, lokomotyw spalinowych, a następnie elektryfikacji. Uruchomienie trakcji elektrycznej na odcinku Stargard – Krzyż nastąpiło 21 marca 1978 i jeszcze pod koniec tego roku linia elektryczna została przedłużona do Szczecina. W 1994 wprowadzono informację wizualną – tablice automatyczne, wskazujące podróżnym czas przyjazdu i odjazdu pociągów.
Przez stację przejeżdża dziennie ponad 160 pociągów pasażerskich i około 40 towarowych. Z usług stacji Stargard w 2000 skorzystało 3 930 138 pasażerów.
Nazwa.
1 stycznia 2016 doszło do wprowadzenia jednoczłonowej nazwy miasta "Stargard", jednak nazwa stacji kolejowej "Stargard Szczeciński" nie uległa zmianie. Władze miejskie Stargardu złożyły odpowiedni wniosek do spółki PKP PLK i oczekiwały, że zmiana nazwy będzie miała miejsce przy wiosennej zmianie rozkładu jazdy. Nazwę skorygowano jednak dopiero przy okazji czerwcowej korekty rozkładu.
Układ.
Stację obsługują dwie nastawnie ("Sr" i "Sr1"). Nastawnia "Sr" znajduje się przy wiadukcie kolejowym przy ul. Konopnickiej i obsługuje rozjazdy w środkowej części stargardzkiego węzła kolejowego. Nastawnia "Sr1" położona jest w pobliżu ulicy Składowej, stąd sterowane są rozjazdy północnej części węzła.

</doc>
<doc id="464605" url="https://pl.wikipedia.org/wiki?curid=464605" title="Chromosom X">
Chromosom X

Chromosom X – u człowieka i innych ssaków chromosom płciowy, którego obecność w dwóch kopiach w komórkach organizmu determinuje płeć żeńską (istnieją wyjątki w postaci niektórych gatunków ptaków, żab, czy motyli). Faktyczną obecność „Chromosomu X” określa informacja zawarta w mRNA
W początkowych etapach rozwoju embrionalnego kobiety jeden z dwóch chromosomów X w niemal wszystkich komórkach somatycznych ulega losowej inaktywacji. Proces ten nazywa się lionizacją, a w jego wyniku powstaje tzw. ciałko Barra. Wynikiem tej inaktywacji jest zmniejszenie różnic w aktywności genów położonych na chromosomie X między osobnikami żeńskimi a męskimi.
Istnienie i rola chromosomu X zostały opisane przez Nettie Stevens w 1905 roku.
Aberracje chromosomalne.
W przypadku wystąpienia monosomii chromosomu X urodzi się dziewczynka z zespołem Turnera. Jest to jedyny przykład niebezwarunkowo letalnej monosomii u człowieka (chociaż 99% płodów z kariotypem codice_1 ulega poronieniu).
Trisomia chromosomu X (codice_2) jest aneuploidią o stosunkowo łagodnym przebiegu, często rozpoznawaną przypadkowo. Odnotowano również nieliczne przypadki kobiet z czterema lub pięcioma chromosomami X (codice_3, tetrasomia chromosomu X i codice_4, (pentasomia chromosomu X)).
Zwiększona liczba chromosomów X w kariotypie mężczyzny, najczęściej jeden dodatkowy chromosom X (codice_5 powoduje fenotyp zespołu Klinefeltera. Rzadziej liczba dodatkowych chromosomów X jest większa i wynosi 2, 3 lub nawet 4. Objawy tych aneuploidii są cięższe niż w przypadku klasycznego typu zespołu Klinefeltera.
Choroby genetyczne.
Mutacje genów leżących na chromosomie X odpowiedzialne są za szereg chorób. Choroby takie ze względu na specyficzny sposób dziedziczenia określa się jako choroby sprzężone z płcią. Niektóre z nich to:

</doc>
<doc id="464607" url="https://pl.wikipedia.org/wiki?curid=464607" title="Udajpur">
Udajpur

Udajpur (hindi: उदयपुर) – miasto w północno-zachodnich Indiach, w stanie Radżastan, w górach Arawali, nad jeziorem Pićhola. Około 400 tys. mieszkańców.
Miasto w filmie.
Udajpur był tłem takich indyjskich filmów jak:

</doc>
<doc id="464608" url="https://pl.wikipedia.org/wiki?curid=464608" title="Eugeniusz Brzuska">
Eugeniusz Brzuska

Eugeniusz Brzuska (ur. 7 marca 1885 w Rychwałdzie, zm. 8 października 1938 w Ogrodzonej) – ksiądz katolicki, chrześcijański demokrata, poseł na Sejm Śląski.
Życiorys.
Urodził się w rodzinie Franciszka i Marii, z domu Szrand. Ukończył polskie gimnazjum w Cieszynie (1905). W październiku 1905 podjął studia teologiczne w seminarium duchownym w Widnawie. Święcenia kapłańskie przyjął 21 lipca 1909. Pierwszymi placówkami duszpasterskimi były: parafia w Zebrzydowicach w dekanacie frysztackim, a od 1910 – parafia w Skoczowie. Pracował jako katecheta w szkole powszechnej i wydziałowej „Macierzy Szkolnej” w Cieszynie. Następnie został skierowany do pracy w polskim gimnazjum realnym Towarzystwa Szkół Ludowych i „Macierzy Szkolnej” w Orłowej (1912–1919). Po śmierci ks. Józefa Londzina krótko kierował redakcją „Gwiazdki Cieszyńskiej”. Wszedł w skład Rady Narodowej Księstwa Cieszyńskiego i Związku Śląskich Katolików (1918). Po wkroczeniu armii czechosłowackiej na Śląsk Cieszyński 23 stycznia 1919 został aresztowany i internowany na Morawach.
Po podziale Księstwa Cieszyńskiego zamieszkał na stałe w Bobrku k. Cieszyna, gdzie 22 marca 1919 został ustanowiony katechetą w męskim seminarium nauczycielskim. Obowiązki te pełnił do 31 sierpnia 1922, kiedy na własne życzenie otrzymał przeniesienie do gimnazjum w Bielsku.
23 sierpnia 1922 w Bielsku w czasie zjazdu delegatów Związku Śląskich Katolików wyłaniano kandydatów do Sejmu Śląskiego z Cieszyńskiego. Jednym z nich obok Karola Palarczyka był ks. Eugeniusz Brzuska. Zostali posłami w Sejmie Ślaskim z ramienia Chrześcijańskiego Zjednoczenia Ludowego. Ksiądz Eugeniusz Brzuska był jednym z dwóch księży katolickich (obok ks. Karola Matei), którzy w okresie międzywojennym brali udział w pracach Sejmu Śląskiego. W swoich wystąpieniach na forum Sejmu Śląskiego często upominał się o godziwe wynagrodzenia dla wszystkich pracowników sfery budżetowej, zwłaszcza dla nauczycieli. Był zwolennikiem szkoły wyznaniowej i zdecydowanym przeciwnikiem sanacji. W latach 1925–1927 piastował urząd wiceburmistrza miasta Cieszyna. Był członkiem zarządu „Dziedzictwa błog. Jana Sarkandra” – organizacji oświatowo-kulturalnej zajmującej się prowadzeniem drukarni, księgarni i biblioteki – oraz członkiem i opiekunem stowarzyszenia „Opieka nad Kształcącą się Młodzieżą Katolicką im. bł. Melchiora Grodzieckiego”. Opiekował się także Związkiem Niewiast Katolickich i pracował jako kurator konwentu SS. Elżbietanek w Cieszynie.
W 1927 biskup Stanisław Adamski mianował go administratorem dóbr diecezjalnych. Ponadto był odpowiedzialny za powstający w Krakowie gmach Śląskiego Seminarium, a także administrację majątku diecezjalnego w Kokoszycach.
W 1934 wycofał się z działalności politycznej. Został mianowany proboszczem w Ogrodzonej. Tam dał się poznać jako gorliwy duszpasterz, dobry gospodarz, działacz charytatywny. Zmarł 8 października 1938 i został pochowany w Ogrodzonej.

</doc>
<doc id="464610" url="https://pl.wikipedia.org/wiki?curid=464610" title="Ludhijana">
Ludhijana

Ludhijana – miasto w północno-zachodnich Indiach, w stanie Pendżab, w dolinie rzeki Satledź. Liczy ponad 1,6 miliona mieszkańców, co czyni je największym miastem w indyjskim Pendżabie. Ludhijana zajęła czwarte miejsce wśród najbardziej zanieczyszczonych miast na świecie, według WHO. Miasto jest ważnym ośrodkiem przemysłowym i edukacyjnym w północnych Indiach. W mieście rozwinął się przemysł rowerowy, samochodowy, zabawek, spożyczy, maszynowy, bawełniany oraz rzemieślniczy.

</doc>
<doc id="464612" url="https://pl.wikipedia.org/wiki?curid=464612" title="Anna Mostowska">
Anna Mostowska



</doc>
<doc id="464613" url="https://pl.wikipedia.org/wiki?curid=464613" title="Iowa City">
Iowa City

Iowa City – miasto w Stanach Zjednoczonych, we wschodniej części stanu Iowa, nad rzeką Iowa (dopływem Missisipi). Pierwsza stolica stanu (do 1857).
Ośrodek handlowy regionu rolniczego, przemysłu elektronicznego, komputerowego, poligraficznego, papierniczego oraz naukowego. W mieście znajduje się uniwersytet stanowy (University of Iowa), założony w 1847 r.
Około 75,1 tys. mieszkańców.
W Iowa City urodziła się Mignon Talbot, amerykańska paleontolog badająca zarówno bezkręgowce, jak i kręgowce.

</doc>
<doc id="464616" url="https://pl.wikipedia.org/wiki?curid=464616" title="Sulechów (stacja kolejowa)">
Sulechów (stacja kolejowa)

Sulechów (w latach 1870–1945 niem. "Züllichau") – stacja kolejowa w Sulechowie, w województwie lubuskim, w zachodniej Polsce, oddana do użytku w 1870 r. wraz z linią kolejową relacji Poznań – Chociebuż (główną i najstarszą magistralą kolejową w okolicy), do połowy lat 90. XX wieku stacja węzłowa. Według klasyfikacji PKP ma kategorię dworca lokalnego. 
W 2017 r. stacja obsłużyła 200–299 pasażerów na dobę.

</doc>
<doc id="464621" url="https://pl.wikipedia.org/wiki?curid=464621" title="K-line">
K-line

K-line (kill line) (pot. klin) – linia w pliku konfiguracyjnym serwera IRC, blokująca dostęp do usługi dla wybranych hostów.
Linię dodaje się w poniższym formacie:
 K:hostmask:time:username
Przyczyny nakładania K-line.
Zasady nakładania K-line na określonych użytkowników są różne w różnych sieciach IRC. Najczęściej są to:

</doc>
<doc id="464626" url="https://pl.wikipedia.org/wiki?curid=464626" title="Okręg przemysłowy Itabira">
Okręg przemysłowy Itabira

Okręg przemysłowy Itabira - okręg przemysłowy we wschodniej Brazylii w stanie Minas Gerais, na obszarze Wyżyny Brazylijskiej. Główny w Brazylii ośrodek wydobycia i hutnictwa rud żelaza. Eksploatacja prowadzona jest metodą odkrywkową.

</doc>
<doc id="464629" url="https://pl.wikipedia.org/wiki?curid=464629" title="Margaret Smith Court">
Margaret Smith Court

Margaret Smith Court (ur. 16 lipca 1942 w Albury, Nowa Południowa Walia) – tenisistka australijska, zwyciężczyni 64 turniejów wielkoszlemowych w grze pojedynczej, podwójnej i mieszanej.
Kariera tenisowa.
Najmłodsza z czworga dzieci Lawrence i Catherine (z domu Beaufort) Smithów, treningi tenisowe rozpoczęła w wieku 8 lat. Naturalnie leworęczna, podobnie jak inni znani tenisiści australijscy Ken Rosewall i Maureen Connolly, została nauczona grąć prawą ręką. W wieku 17 lat sięgnęła po pierwsze zwycięstwo wielkoszlemowe w grze pojedynczej - mistrzostwa Australii w 1960, pokonując w finale Jan Lehane. Turniej ten wygrywała łącznie jedenaście razy, w tym w latach 1960-1966 siedem razy z rzędu. Kiedy wygrywała mistrzostwa Australii po raz pierwszy w 1960, wystąpiła również w rywalizacji juniorek i tam została pokonana - w finale lepsza okazała się Lesley Turner.
W 1961 wygrała ponownie turniej australijski i wzięła po raz pierwszy udział w rywalizacji zagranicznej. W parze ze swoją przeciwniczką z finałów mistrzostw Australii Lehane osiągnęła finał gry podwójnej na Wimbledonie, gdzie Australijki uległy Karen Hantze (później po mężu Susman) i Billie Jean Moffitt (znanej później pod nazwiskiem King). W 1962 Margaret Smith wygrała odniosła pierwsze wielkoszlemowe zwycięstwo w singlu poza Australią, pokonując w finale mistrzostw Francji Lesley Turner. Wygrała w t.r. także mistrzostwa USA po finałowym zwycięstwie nad Darlene Hard.
Pierwsza wygrana Smith w grze pojedynczej na Wimbledonie nastąpiła w 1963, kiedy Australijka pokonała Billie Jean Moffitt. Dwa lata później okazała się w finale lepsza od Brazylijki Marii Bueno. Turnieje w Paryżu wygrała poza pierwszym zwycięstwem w 1962 jeszcze w 1964 (finał z Bueno), a w Nowym Jorku - w 1965 (w finale z Moffitt). Tym samym nieprzerwanie w latach 1962-1965 wygrywała przynajmniej dwa turnieje wielkoszlemowe rocznie (w Australii pozostawała niepokonana do 1966, a finał w 1966 z Nancy Richey wygrała walkowerem). Dzięki temu zajmowała w tym okresie pozycję liderki rankingu światowego. Sukcesy odnosiła także w innych turniejach, m.in. w latach 1962-1964 trzykrotnie triumfowała na "Foro Italico" w Rzymie w międzynarodowych mistrzostwach Włoch.
W 1966, mając na koncie już trzynaście tytułów wielkoszlemowych w grze pojedynczej, ogłosiła zakończenie kariery sportowej z zamiarem poświęcenia się życiu rodzinnemu. Nie planowała - w odróżnieniu np. od Billie Jean King - kariery zawodowej. W 1967 wyszła za mąż za Barry'ego Courta, syna polityka Partii Liberalnej. Sportowa emerytura tenisistki trwała jednak krótko - już w 1968 Smith Court powróciła do rywalizacji, osiągając w t.r. kolejny finał mistrzostw Australii. Wygrała także w 1968 mistrzostwa USA. Rok później, już w erze "open" tenisa, triumfowała w nowojorskim turnieju zarówno w kategorii amatorów, jak i kategorii "open" (tytuł amatorski nie jest zaliczany do oficjalnych zwycięstw wielkoszlemowych). Dzięki wygranym w Australian Open i French Open w 1969 powróciła także na szczyt rankingu światowego.
Lata 1969-1970 to najlepszy okres w karierze Margaret Court Smith w grze pojedynczej. Wygrała w tym okresie siedem turniejów wielkoszlemowych, jedyną porażkę ponosząc w półfinale Wimbledonu w 1969 (z późniejszą zwyciężczynią Ann Haydon-Jones). W 1970 jako druga kobieta w historii (po Maureen Connolly) sięgnęła po klasycznego Wielkiego Szlema, pokonując w kolejnych finałach Kerry Melville (Australian Open), Helgę Niessen (French Open), Billie Jean King (Wimbledon) i Rosie Casals (US Open). Dramatyczny przebieg miała jej walka o mistrzostwo w Paryżu (gdzie w jednym ze spotkań przegrywała z Olgą Morozową już 3:6, 2:5 i dodatkowo zmagała się ze skurczami mięśni nóg) i w Londynie. W trakcie turnieju wimbledońskiego doznała kontuzji kostki i w finale z King dążyła do maksymalnego skracania wymian, atakując bezustannie przy siatce; wygrała 14:12, 11:9 w najdłuższym w historii finale (pod względem liczby rozegranych gemów).
W 1971 wygrała po raz kolejny Australian Open, pokonując w finale Evonne Goolagong. Z tą samą rywalką zmierzyła się latem tegoż roku w decydującym meczu Wimbledonu, tym razem przegrywając. Była już wówczas w ciąży, co wkrótce zmusiło ją do kilkumiesięcznej przerwy w startach. Pierwsze dziecko (syna Daniela) urodziła w marcu 1972. Już jesienią 1972 powróciła na korty i uczestniczyła w US Open, a na początku 1973 po raz jedenasty (i ostatni) wygrała mistrzostwa Australii, ponownie z Goolagong w finale. Odniosła jeszcze dwa zwycięstwa wielkoszlemowe w grze pojedynczej, oba w 1973 - French Open (z finale z Chris Evert) i US Open (z Goolagong). Te trzy wygrane (na Wimbledonie dotarła do półfinału, przegrywając z Evert) dały jej jeszcze raz pierwsze miejsce w rankingu światowym. W 1974 Smith Court urodziła drugie dziecko, ale wznowiła karierę, wygrywając m.in. turniej w Chicago w 1976 oraz grę podwójną na US Open i grę mieszaną na Wimbledonie (1975). Ostatni występ turniejowy zaliczyła w 1977. W turnieju "Virginia Slims" w Detroit pokonała w 1/8 finału Greer Stevens z RPA, ale na wiadomość o kolejnej ciąży wycofała się z dalszej rywalizacji, mecz ćwierćfinałowy z Françoise Durr oddając walkowerem.
Margaret Smith Court jest posiadaczką wielu tenisowych rekordów. Przede wszystkim jej 24 wygrane w grze pojedynczej w Wielkim Szlemie dają jej pierwsze miejsce w historii, przed Amerykanką Sereną Williams (23 tytuły). Jest także najbardziej utytułowaną osobą w dziejach tenisowego Wielkiego Szlema, uwzględniając wszystkie trzy konkurencje - do jej osiągnięć singlowych należy doliczyć 19 wygranych w deblu i 21 mikście, co daje imponującą sumę 64 wygranych turniejów wielkoszlemowych. W 1963 wspólnie z rodakiem Kenem Fletcherem osiągnęła Wielkiego Szlema w grze mieszanej; Australijczycy stanowią jedyną parę w historii, której się to udało - po mikstowego Wielkiego Szlema sięgali wprawdzie i inni zawodnicy, ale z różnymi partnerami. Sama Smith wygrała wszystkie cztery turnieje w grze mieszanej ponownie w 1965, ale partnerowało jej trzech różnych tenisistów. Z dalszych osiągnięć Australijki należy podkreślić, że jest jedną z zaledwie trzech tenisistek, które wygrywały wszystkie cztery turnieje Wielkiego Szlema we wszystkich konkurencjach (pozostałe to Martina Navrátilová i Doris Hart). Dwukrotnie udało się jej wygrać w czasie jednego turnieju trzy konkurencje (mistrzostwa Australii 1963 i US Open 1970). Rekordem jest jej jedenaście tytułów w grze pojedynczej w turnieju australijskim.
W erze "open" tenisa wygrała 92 turnieje w singlu, 48 w deblu, 19 w mikście. Wysokim zarobkom na korcie nie sprzyjał czas - częściowo startowała jako amatorka, a w początkach ery "open" nagrody w turniejach kobiecych były znacznie niższe od męskich - stąd suma zarobionych przez Smith Court pieniędzy, zwłaszcza w porównaniu z płacami tenisowymi na początku XXI wieku, nie imponuje - 550 tysięcy dolarów. Smith Court doczekała się natomiast licznych wyróżnień prestiżowych. Już dwa lata po zakończeniu kariery w 1979 została wpisana do Międzynarodowej Tenisowej Galerii Sławy, a w 2003 jej imię nadano jednemu z głównych kortów Melbourne Park - gospodarza turnieju Australian Open. Z kolei władze państwowe umieściły jej wizerunek (oraz Roda Lavera, również patrona kortu w Melbourne Park i zdobywcy Wielkiego Szlema) na znaczkach pocztowych.
Była regularną reprezentantką Australii w Pucharze Federacji. Grała m.in. w inauguracyjnej edycji tych zawodów w 1963, kiedy Australijki osiągnęły finał (przegrywając jednak z Amerykankami). Smith Court zdobyła Puchar Federacji cztery razy, w 1964, 1965, 1968 i 1971. W grze pojedynczej w meczach pucharowych (22 pojedynki) pozostała niepokonana, jedyne porażki (5, z 35 występów w sumie) przydarzyły się jej w deblu.
W okresie kariery ważyła około 67 kilogramów przy 175 centymetrach wzrostu. Słynęła z dobrego przygotowania atletycznego. Grała w stylu "serwis-wolej", a jedna z jej głównych rywalek Billie Jean King szczególnie chwaliła nieprzeciętny zasięg ramion, utrudniający skuteczne minięcie atakującej przy siatce Smith Court. Ze słabszych spotkań Australijki, szczególnie pod kątem mentalnym, wymienia się dwa spotkania. W finale Wimbledonu w 1971, będąc faworytką, nie sprostała Evonne Goolagong, z którą sympatyzowała publiczność. W maju 1973 zmierzyła się z Bobbym Riggsem, amerykańskim mistrzem Wimbledonu sprzed kilkudziesięciu lat, który rzucił wyzwanie liderkom tenisa kobiecego. W "wojnie płci" Smith Court zdecydowanie poległa (2:6, 1:6), rewanż na Riggsie wzięła natomiast kilka miesięcy później Billie Jean King.
Życie prywatne.
W 1967 wyszła za mąż za Barry'ego Courta, syna polityka Partii Liberalnej (przyszłego premiera rządu stanowego Australii Zachodniej) Charlesa Courta. W latach 1993-2001 premierem Australii Zachodniej był inny syn Charlesa, szwagier Margaret - Richard Court.
W 1970 roku konwertowała z katolicyzmu do kościoła zielonoświątkowego. Po zakończeniu kariery tenisowej Margaret Smith Court zajęła się m.in. działalnością religijną (w Perth prowadzi centrum chrześcijańskie Victory Life Centre). Opublikowała także autobiografię. Jest matką czworga dzieci.
W 1970 roku Court pochwaliła politykę apartheidu Południowej Afryki:"W Południowej Afryce jest to znacznie lepiej zorganizowane niż w jakimkolwiek innym kraju, szczególnie w Ameryce. Uwielbiam Południową Afrykę i chętnie tu wrócę.".
W życiu prywatnym Margret Court znana jest jako zagorzała przeciwniczka homoseksualizmu. W 1990 roku powiedziała o Martinie Navratilovej:"Martina to świetna tenisistka, ale wolałabym na topie osobę, z której młodsze tenisistki mogłyby wziąć przykład. To bardzo źle, że dzieci mogą być narażone na homoseksualizm. Martina to miła osoba, ale zupełnie pogubiła się w życiu"
. W maju 2017 roku napisała artykuł, w którym wyraziła swoje rozczarowanie faktem, że linie lotnicze Qantas popierają małżeństwa jednopłciowe, przy czym zapowiedziała, że od tej chwili, jeśli to tylko będzie możliwe, będzie korzystać z usług innych przewoźników. Kilka dni później napisała, że narodziny dziecka homoseksualnej tenisistki Casey Dellacqua wiążą się ze smutkiem, że dziecko zostało pozbawione ojca. Pod koniec miesiąca udzieliła wywiadu w 20Twenty Vision Christian Radio, gdzie stwierdziła, że za istnienie transgenderycznych dzieci odpowiada szatan, grupy LGBT przypominają jej Hitlera i komunistów, którzy zdobywali umysły maluchów, orientację seksualną można zmienić poprzez modlitwę, a homoseksualizm 92% Amerykanów jest wynikiem wykorzystywania seksualnego w dzieciństwie
. Seria wypowiedzi odbiła się szerokim echem w tenisowym świecie. Skomentował je między innymi lider rankingu Andy Murray czy słynna Martina Navratilova, która przyznała, że Margaret to wspaniała tenisistka, ale także homofobka. Wiele osób związanych z tenisem, w tym wspomniana wcześniej Navratilova, zaczęło domagać się zmiany imienia kortu Margaret Court Arena w Melbourne, gdzie odbywa się wielkoszlemowy Australian Open, jednak nie zniechęciło to Australijki do wydania kolejnych publicznych komentarzy. We wrześniu zarzuciła homoseksualistom, że starają się o wprowadzenie małżeństw jednopłciowych przede wszystkim po to, by zniszczyć instytucję małżeństwa, a już wkrótce będą się domagać anulowania świąt takich jak Dzień Matki, Ojca, Wielkanoc i Boże Narodzenie. W rezultacie tego straciła funkcję w znanym tenisowym klubie Cottesloe Tennis Club.
Historia występów wielkoszlemowych.
Turniej Australian Open odbył się dwukrotnie w 1977 roku (styczeń i grudzień), za to nie został rozegrany w 1986.

</doc>
<doc id="464634" url="https://pl.wikipedia.org/wiki?curid=464634" title="Wola Przybysławska II">
Wola Przybysławska II



</doc>
<doc id="464638" url="https://pl.wikipedia.org/wiki?curid=464638" title="Maria Teresa">
Maria Teresa

Określenie „Maria Teresa” (bez przydomka lub nazwiska) dotyczy zwyczajowo Marii Teresy Habsburg (1717–1780) – królowej Czech i Węgier.

</doc>
<doc id="464639" url="https://pl.wikipedia.org/wiki?curid=464639" title="Maciej Żak">
Maciej Żak

Maciej Żak (ur. 16 września 1962 w Katowicach) – polski reżyser.
Życiorys.
W 1987 ukończył studia na kierunku „reżyseria telewizyjno-filmowa” na Wydziale Radia i Telewizji Uniwersytetu Śląskiego w Katowicach. Studiował także filologię polską.
Był drugim reżyserem komedii Juliusza Machulskiego "Pieniądze to nie wszystko" (2001) oraz reżyserem pierwszego odcinka drugiej części serialu "Czego się boją faceci, czyli seks w mniejszym mieście" (2004). W pełnometrażowym filmie fabularnym zadebiutował filmem "Ławeczka" (2004), adaptacją sztuki teatralnej Aleksandra Gelmana.
W 1998 poślubił Anetę Kręglicką, z którą ma syna Aleksandra (ur. 2000).

</doc>
<doc id="464643" url="https://pl.wikipedia.org/wiki?curid=464643" title="Niemieckie monety euro">
Niemieckie monety euro

Awersy niemieckich monet euro
Monety okolicznościowe – Seria: Niemieckie Kraje Związkowe.
Niemcy rozpoczęli emisję serii pamiątkowych monet "Die 16 Bundesländer der Bundesrepublik Deutschland" (16 Landów Republiki Federalnej Niemiec) w 2006 r., która będzie kontynuowana do 2021 r. Rok, w którym moneta poszczególnego landu zostanie wyemitowana zbiegają się z prezydenturą tego landu w Bundesrat. Pierwsza moneta została wyemitowana w 2006 r.:
Reszta, czyli piętnaście monet będzie emitowana w kolejnych latach; niektóre z wizerunków rewersu nie są jeszcze ostateczne i nadal mogą być zmienione. Oryginalnie wizerunek dla poniższych landów był inny:
Seria podobna jest do serii United States' State Quarters, w której wyemitowano 50 monet, po pięć na rok między 1999 a 2008 rokiem.

</doc>
<doc id="464644" url="https://pl.wikipedia.org/wiki?curid=464644" title="Herb gminy Gostyń">
Herb gminy Gostyń



</doc>
<doc id="464653" url="https://pl.wikipedia.org/wiki?curid=464653" title="Odruch kolanowy">
Odruch kolanowy

Odruch kolanowy, odruch rzepkowy – odruch wyprostowania nogi w stawie kolanowym pod wpływem uderzenia w ścięgno mięśnia czworogłowego uda poniżej rzepki.
Jest to odruch rozciągowy występujący u ludzi i innych zwierząt. Uderzenie powoduje krótkie rozciągnięcie mięśnia co pobudza receptory jego wrzecion mięśniowych co z kolei powoduje skurcz mięśnia czworogłowego uda.

</doc>
<doc id="464654" url="https://pl.wikipedia.org/wiki?curid=464654" title="Funkcja meromorficzna">
Funkcja meromorficzna

Funkcja meromorficzna – funkcja formula_1 określona na otwartym podzbiorze formula_2 płaszczyzny zespolonej, która jest funkcją holomorficzną w zbiorze formula_3 gdzie formula_4 oznacza zbiór punktów izolowanych, z których każdy jest biegunem funkcji formula_5.
Każdą funkcję meromorficzną można wyrazić za pomocą ilorazu dwóch funkcji holomorficznych:
przy czym funkcja formula_7 nie może być stale równa formula_8 Zbiór biegunów formula_4 jest zbiorem zer funkcji formula_10
Jeżeli zbiór formula_2 jest spójny, to zbiór wszystkich określonych na nim funkcji meromorficznych tworzy ciało (które można utożsamiać z ciałem ułamków pierścienia funkcji holomorficznych w formula_2).
Funkcje meromorficzne można utożsamiać z odwzorowaniami powierzchni Riemanna
(gdzie formula_14 oznacza sferę Riemanna), które nie są stale równe formula_15

</doc>
<doc id="464659" url="https://pl.wikipedia.org/wiki?curid=464659" title="ORP Sokół (1966)">
ORP Sokół (1966)

ORP Sokół (294) – okręt podwodny Marynarki Wojennej typu "Kobben", poprzednio norweski KNM Stord (S-308), zbudowany w stoczni Nordseewerke w Republice Federalnej Niemiec. Zwodowany w 1966 roku, do służby w marynarce norweskiej wszedł w roku 1967. Wycofany ze służby w 2001 roku, w roku 2002 został przekazany Polsce. Podniesienie bandery i nadanie imienia odbyło się 4 czerwca 2002 roku. Okręt został wycofany ze służby 8 czerwca 2018 roku.
Opis.
ORP Sokół jest jednostką typu 207 wybudowaną w 1966 roku dla Norweskiej Marynarki Wojennej jako KNM Stord. W odróżnieniu od okrętów oryginalnego projektu, został zbudowany ze stali magnetycznej, co miało na celu zwiększenie dopuszczalnej głębokości zanurzenia, zastosowano też w nim kilka innych mniejszych modyfikacji, względem jednostek typu "205""."
Służba.
KNM „Stord” (S-308) został zwodowany 2 września 1966 roku w zachodnioniemieckiej stoczni Nordseewerke, jako czternasty okręt typu "207", stanowiący modyfikację niemieckiego typu "205". W 1967 roku wszedł do służby w marynarce norweskiej, z której został wycofany w roku 2001. Został następnie przekazany nieodpłatnie polskiej marynarce wojennej, w której skład wszedł oficjalnie 4 czerwca 2002 roku pod nazwą ORP „Sokół” z numerem taktycznym 294. Służył w ramach dywizjonu Okrętów Podwodnych 3 Flotylli Okrętów, a ze służby został wycofany 8 czerwca 2018 roku.
W ciągu 16 lat służby pod biało-czerwoną banderą okręt przebył prawie 26000 mil morskich, wykonując 174 zanurzenia. W 2003 wygrał rywalizację w konkursie na „Przodujący okręt 3. Flotylli Okrętów” w grupie okrętów bojowych oraz o miano „Najlepszego okrętu w Marynarce Wojennej RP”.
Służbę zakończył 8 czerwca 2018 r. Według planów, okręt ma stanąć w suchym doku obok Akwarium w Gdyni. Zgodnie z przyjętą koncepcją okręt ma być zagłębiony w gruncie i częściowo przykryty taflami szkła imitującymi poziom wody, ponad który wystawać ma jedynie część kadłuba i kiosk. Projekt ma także umożliwiać zwiedzającym zejście pod taflę szkła i oglądanie okrętu od zewnątrz. Realizację przebudowy okrętu w tym celu prowadzi Stocznia Wojenna w Gdyni.
Ostatnim dowódcą był kmdr ppor. Łukasz Szmigiel.
Okręt muzeum.
Ministerstwo Obrony Narodowej w 2018 roku wydało zgodę dla MMW na przekształcenie Sokoła w okręt-muzeum. W lipcu 2020 Muzeum Marynarki Wojennej w Gdyni podpisało umowę ze Stocznią Wojenną na wyciągnięcie okrętu na brzeg, wyczyszczenie, zabezpieczenie i przygotowanie jednostki do przebudowy pod funkcje muzealne. Szacowany koszt przebudowy to 10 mln zł.

</doc>
<doc id="464662" url="https://pl.wikipedia.org/wiki?curid=464662" title="Pan Samochodzik i zagadki Fromborka">
Pan Samochodzik i zagadki Fromborka

Pan Samochodzik i zagadki Fromborka – powieść dla młodzieży autorstwa Zbigniewa Nienackiego. Pierwotnie została opublikowana w 1971 roku w Płomyku, a w 1972 roku wydana książkowo. Powieść wchodzi w skład cyklu "Pan Samochodzik", opisującego przygody historyka sztuki – detektywa noszącego to przezwisko. 
Opis fabuły.
Akcja powieści rozgrywa się w sierpniu 1971 r. we Fromborku. Pan Samochodzik po przyjeździe z Francji dowiaduje się od dyrektora Marczaka, że trzem muzeom zaproponowano zakup starych i bardzo rzadkich monet. Historyk twierdzi, że monety te pochodzą z jednego z trzech schowków pułkownika Koeniga, których poszukuje magister Pietruszka. W celu rozwiązania zagadki z monetami Pan Samochodzik udaje się do Fromborka. Tam spotyka Waldemara Baturę, handlarza antykami i złodzieja. Odkrywa, że do schowków wcześniej dotarł Batura, zamienił niektóre cenne rzeczy na fałszywe, a potem naprowadził na ich trop magistra Pietruszkę.

</doc>
<doc id="464664" url="https://pl.wikipedia.org/wiki?curid=464664" title="ORP Kondor (1964)">
ORP Kondor (1964)

ORP Kondor (297) – okręt podwodny polskiej marynarki wojennej typu "207" (nor.: "Kobben"). Jednostka została zwodowana w niemieckiej stoczni Nordseewerke, gdzie była budowana na zamówienie Norwegii. Do służby w norweskiej marynarce wojennej weszła jako HNoMS „Kunna”, służąc w niej jako jednostka typu "Kobben", a po wycofaniu ze służby w roku 2001 okręt został przekazany polskiej marynarce wojennej. Podniesienie polskiej bandery nastąpiło 20 października 2004 roku, po czym jednostce nadano numer taktyczny 297. Matką chrzestną okrętu została Danuta Hübner.
Okręt od 10 października 2008 roku do 31 marca 2009 roku uczestniczył, jako PKW Kondor, w natowskiej operacji "Active Endeavour" na Morzu Śródziemnym. Działalność okrętu polegała na prowadzeniu podwodnego dozoru akwenów i skrytym rozpoznaniu, a także na identyfikacji jednostek nawodnych. W połowie misji wymieniono załogę jednostki. Przed powrotem do kraju jednostka przeszła przegląd techniczny i naprawy w Turcji. Do Gdyni ORP „Kondor” powrócił 15 czerwca. Został wycofany ze służby 20 grudnia 2017, a na początku 2021 r. Agencja Mienia Wojskowego zapowiedziała przejęcie okrętu od Marynarki Wojennej celem sprzedaży przed końcem pierwszego kwartału tego samego roku.

</doc>
<doc id="464673" url="https://pl.wikipedia.org/wiki?curid=464673" title="Miss Świata">
Miss Świata



</doc>
<doc id="464677" url="https://pl.wikipedia.org/wiki?curid=464677" title="Biegun wiatrów">
Biegun wiatrów

Biegun wiatrów – obszar na Antarktydzie, leżący na Ziemi Adeli, gdzie prędkość wiatrów dochodzi do 10-20 m/s, a niekiedy nawet do 90 m/s. Ten biegun jest także najbardziej wietrznym miejscem na świecie. 

</doc>
<doc id="464684" url="https://pl.wikipedia.org/wiki?curid=464684" title="Wicekrólowie Egiptu">
Wicekrólowie Egiptu



</doc>
<doc id="464685" url="https://pl.wikipedia.org/wiki?curid=464685" title="Suiko">
Suiko

 — 33. cesarzowa-władczyni Japonii, według tradycyjnego porządku dziedziczenia.
Suiko była pierwszą kobietą w historii Japonii, która zasiadła na tronie cesarskim. Za życia używała imion: księżna Nukatabe i Toyomike Kashikiya.
Suiko panowała w latach 593–628.
Do czasu objęcia tronu.
Suiko urodziła się w 554. Była trzecią córką cesarza Kinmei i jego żony, Soga-no-Kitashihime. Kiedy miała kilkanaście lat, poślubiła syna swego ojca z jego inną żoną – cesarza Bidatsu. W 572 jej mąż został cesarzem i poślubił inną kobietę, która została cesarzową. Ta zmarła jednak kilka miesięcy później (możliwe, że przy porodzie dziecka). Dlatego Bidatsu intronizował Suiko na cesarzową.
Po śmierci Bidatsu w 585 cesarzem został inny brat Suiko – Yōmei, jednak zmarł on dwa lata po intronizacji. Na dworze wybuchł wtedy spór między dwoma wpływowymi rodami arystokratycznymi: Soga i Mononobe. Soga proponowali księcia Hatsuhebe na cesarza, a Mononobe – księcia Anahobe. Zwyciężyli Soga i władcą został Hatsuhebe, dzisiaj znany jako cesarz Sushun. Jednak w 592, po pięciu latach rządów, Sushun został otruty przez członków |rodu Soga.
Po śmierci Sushuna wszystko wskazywało na to, że znów wybuchnie spór o nowego cesarza między Soga a Mononobe. Dwór postanowił temu zapobiec i krótko po śmierci Sushuna, w 592 38-letnia Suiko została intronizowana na cesarzową–władczynię. Tym samym została pierwszą kobietą na japońskim tronie w historii. Jej intronizacja była wydarzeniem przełomowym. Shōtoku, syn cesarza Yōmei, został wybrany przez Suiko na następcę tronu i w późniejszych latach jej panowania sprawował funkcję regenta.
Suiko jako cesarzowa-władczyni.
Okres panowania Suiko jest pokazywany jakoby to ród Soga i książę Shōtoku sprawowali rzeczywistą władzę. Suiko jednakże odgrywała bardzo ważną rolę. Kiedy w 624 chciano nadać Soga-no-Umako ziemię nazwaną Kazuraki-no-Agata na własność, Suiko stanowczo odmówiła i nie zrobiono tego, co daje przykład jej niezależności od wpływów rodów arystokratycznych.
Suiko miała też ważny udział w stosunkach międzynarodowych Japonii. Wyznawała buddyzm i na krótko przed intronizacją została buddyjską mniszką. W 594 wydała tzw. Edykt Trzech Kwitnących Skarbów, w którym uznała buddyzm za prawdziwą religię. Spowodowało to odnowienie relacji dyplomatycznych z dworem cesarskim w Chinach w 600. W późniejszych latach Suiko wprowadziła w Japonii wiele chińskich praw i zwyczajów. W 603 ogłosiła także nowe prawo, oparte na prawie chińskim.
Kiedy Suiko była już w starszym wieku, sprawa jej sukcesji była ciągle aktualna i nie wiadomo było, kto będzie jej następcą. 15 kwietnia 628 74-letnia Suiko na łożu śmierci postanowiła, że jej następcą zostanie książę Tamamura, wnuk cesarza Bidatsu albo książę Yamashiro, syn jej siostrzeńca – księcia Shōtoku. Po jej śmierci głowa rodu Soga i większość jego członków opowiedziała się za księciem Tamamura, a pozostali – za Yamashiro. Na dworze cesarskim wybuchła walka i większość zwolenników Yamashiro została zamordowana. Przeważyła większość liczebna i następnym władcą został książę Tamamura, jako cesarz Jomei.
Mauzoleum Cesarzowej Suiko znajduje się w Osace. Nazywa się ono "Shinaga no Yamada no misasagi".

</doc>
<doc id="464686" url="https://pl.wikipedia.org/wiki?curid=464686" title="Olej słonecznikowy">
Olej słonecznikowy

Olej słonecznikowy – spożywczy olej roślinny wytwarzany z nasion słonecznika.
Słonecznik sprowadzili do Europy Hiszpanie około 1500 roku. Technologię wytłaczania oleju z nasion słonecznika opatentowano w Anglii w 1716 roku. Wykorzystywany jest do produkcji margaryny miękkiej, w gospodarstwie domowym do gotowania i do sałatek. Olej słonecznikowy nierafinowany ma temperaturę dymienia 107 °C i nie należy go podgrzewać do tej temperatury. Olej słonecznikowy rafinowany ma temperaturę dymienia 227 °C, zbliżoną do innych olei roślinnych, wobec czego może być bezpiecznie wykorzystywany do smażenia potraw.
Olej słonecznikowy jest poddawany rafinacji, by pozbawić go zapachu i zmętnienia; jest też poddawany winteryzacji (wymrażaniu) w celu zapobiegania zmętnieniu.
Wartość odżywcza.
Profil tłuszczów w 100 g:

</doc>
<doc id="464687" url="https://pl.wikipedia.org/wiki?curid=464687" title="Wojna duńska (1864)">
Wojna duńska (1864)

Wojna duńska 1864 roku, znana także (głównie w historiografii anglosaskiej) jako II wojna o Szlezwik lub wojna duńsko-pruska – konflikt między koalicją Austrii i Prus oraz Danią, mający miejsce w 1864 roku.
Geneza konfliktu.
W połowie XIX wieku monarcha duński władał również trzema położonymi na pograniczu księstwami: Szlezwiku, Holsztynu i Saksonią-Lauenburg, połączonymi z Danią unią personalną. Księstwa te (oprócz Szlezwiku) należały do Związku Niemieckiego. W roku 1863 król duński Fryderyk VII rozpoczął starania o ich przyłączenie do Danii.
16 listopada 1863 r. na tronie zastąpił go Chrystian IX, który już na wstępie stanął wobec niezwykle trudnej sytuacji, bowiem działania królów duńskich w oczach pruskiej opinii publicznej stanowiły naruszenie praw narodu niemieckiego. Już pod koniec listopada 1863 roku Królestwo Saksonii i Królestwo Hanoweru podjęły działania przeciw Danii, zajmując w grudniu bez walk Holsztyn i Lauenburg. Otto von Bismarck zdecydował się na wystąpienie zbrojne, ale jedynie z Austrią, nie zaś siłami całego Związku Niemieckiego. Wskutek krótkowzroczności cesarza Franciszka Józefa Austria zmarnowała okazję na odtworzenie swojej pozycji w Związku Niemieckim poprzez samodzielne wystąpienie.
Przebieg wojny.
1 lutego 1864 roku wojska koalicyjne austriacko-pruskie przekroczyły graniczną rzekę Eider, rozpoczynając wojnę. Siły generała Friedricha von Wrangel wkroczyły do Szlezwiku i posuwały się na północ wzdłuż Półwyspu Jutlandzkiego. W marcu opanowały większość Szlezwiku. 18 kwietnia wojska pruskie przełamały duńskie pozycje w bitwie pod Dybbøl.
Na morzu Dania miała przewagę nad marynarką pruską i od 15 marca 1894 roku zastosowała blokadę morską pruskich portów, przede wszystkim na wybrzeżu Bałtyku, lecz była ona mało skuteczna wobec konieczności przerzucenia części duńskich okrętów na Morze Północne. 17 marca doszło do nierozstrzygniętej bitwy u przylądka Jasmund, w której słabszy zespół pruski uniknął zniszczenia, wykazując wartość marynarki pruskiej i konieczność utrzymywania silnej eskadry duńskiej na Bałtyku. Daleka blokada na Bałtyku utrzymywana była do końca wojny. Na Morzu Północnym Dania podjęła blokadę portów hanowerskich, a siły morskie Prus były tam słabe. W kwietniu swoją eskadrę okrętów pod dowództwem komandora von Tegetthoffa wysłała tam z Morza Śródziemnego Austria. 9 maja 1864 roku doszło do nierozstrzygniętej bitwy morskiej pod Helgolandem z eskadrą austriacko-pruską, w której taktyczne zwycięstwo odnieśli Duńczycy, ale blokada wybrzeża Morza Północnego została zniesiona.
12 maja nastąpiło zawieszenie broni, trwające do połowy czerwca. W tym czasie Austriacy wzmocnili swoją eskadrę na Morzu Północnym, uzyskując tam przewagę nad flotą duńską. Po upływie terminu zawieszenia broni państwa koalicji podjęły działania zaczepne. 29 czerwca wojska pruskie zdobyły wyspę Als na wschodzie półwyspu i w lipcu podjęły przygotowania do ataku na Fionię. Przy pomocy floty został wysadzony desant austriacko-pruski na zachodzie półwyspu, który zajął 13 czerwca wyspę Sylt, a 17-18 lipca wyspę Föhr. Walki na lądzie trwały do 30 września 1864 roku i zakończyły się klęską Danii.
30 października 1864 roku został podpisany w Wiedniu traktat pokojowy.
Konsekwencje.
Bismarck doskonale zdawał sobie sprawę z możliwości, jakie jego polityce stwarza zakończony właśnie konflikt. Doprowadził do (teoretycznie uczciwego) podziału zajętych księstw, które poddano pod administrację obydwu biorących udział w konflikcie państw. W rezultacie Holsztyn uzyskała Austria, natomiast Szlezwik – Prusy. Do Prus włączono także Lauenburg. Bismarck wymusił też na Austrii zgodę na przeniesienie bazy pruskiej marynarki wojennej z Gdańska do Kilonii w Holsztynie, wybudowanie dwóch traktów strategicznych łączących Szlezwik z Lauenburg wraz z otrzymaniem zgody na budowę umocnień w Holsztynie. Układ taki dawał Prusom odpowiednie zaplecze i zarazem doskonały pretekst do następnej wojny – z Austrią, która miała wybuchnąć w niecałe dwa lata później.
W wyniku podziału Szlezwiku i Holsztynu niemiecka opinia publiczna odwróciła się od Austrii, gdyż w powszechnym mniemaniu obowiązkiem cesarza (jako głowy najważniejszego z państw Związku Niemieckiego) była obrona niezawisłości księstw. Niechętnie przyjęto więc potraktowanie przez Franciszka Józefa tego konfliktu jako okazji do powiększenia obszaru własnego państwa, tym bardziej że zdawano sobie sprawę z braku związków łączących Holsztyn z odległą Austrią.

</doc>
<doc id="464688" url="https://pl.wikipedia.org/wiki?curid=464688" title="Tomografia rentgenowska">
Tomografia rentgenowska

Tomografia rentgenowska – klasa technik badań radiologicznych, których wspólną cechą jest ruch lampy rentgenowskiej. Ruch ten pozwala uzyskać wyraźny obraz struktur wewnątrz ciała pacjenta. Urządzenie wykonujące badanie nazywamy tomografem, a uzyskany obraz, tomogramem. Słowo tomografia pochodzi od greckich słów "tomos" (warstwa) i "graphia" (opisywać). Nazwa ta została przyjęta w 1962 przez International Commission on Radiologic Units and Measurements jako określenie wszystkich technik radiograficznych wykonujących zdjęcia warstwowe. Innymi funkcjonującymi nazwami są: planigrafia, stratygrafia, laminografia.
Tomografia planarna (zdjęcia warstwowe).
Jest to jedna z najstarszych i najprostszych technik tomograficznych. Pierwsze urządzenia do realizacji tej techniki opatentował już w roku 1939 Jean Kieffer. Ruch lampy rentgenowskiej wokół punktu zainteresowania rozmywa na zdjęciu struktury znajdujące się pod i nad tym punktem. Obiekt znajdujący się dokładnie w punkcie zainteresowania zarejestrowany zostaje wyraźnie. Na Rysunku 1: synchroniczny ruch lampy rentgenowskiej i filmu powoduje, że obrazy punktów A i C są rzutowane w różne miejsca filmu (odcinki a i c różne od f). Tylko obraz punktu B, znajdujący się w płaszczyźnie obrotu lampy, jest rzutowany zawsze w to samo miejsce filmu (odcinek b równy f). Dzięki temu unika się, typowego dla normalnego zdjęcia rentgenowskiego, nakładania wszystkich struktur organizmu na jedną płaszczyznę zdjęcia. Wszystko dookoła punktu zainteresowania będzie rozmyte i niewyraźne, ale sam punkt będzie zobrazowany wyraźnie i nie będą go zasłaniały żadne struktury znajdujące się powyżej i poniżej niego. Należy podkreślić, że technika ta w żaden sposób nie poprawia jakości obrazu.
W technice tej nie ma ściśle zdefiniowanej grubości zobrazowanej warstwy. Możemy mówić tylko o warstwie zobrazowanej z zadaną ostrością. Jej grubość przyjmuje się jako odwrotnie proporcjonalną do kąta zakreślanego przez ruchomą lampę rentgenowską. Gdy zakreślany kąt jest większy od 10°, mówimy o tomografii szerokokątnej. Poniżej 10°, o wąskokątnej zonografii.
Zaawansowane techniki tomograficzne wykorzystują ruch lampy rentgenowskiej nie tylko po linii prostej, ale także ruch kołowy (tomografia kołowa), po elpisie, hipocykloidzie, spirali, ósemce, sinusoidzie, a nawet w sposób losowy. Wybór złożonego toru ruchu pozwala na uniknięcie sytuacji, w której pewne krawędzie obrazowanego ciała są zgodne z ruchem lampy, co powoduje nierównomierne rozmycie obrazu i różną grubość warstwy w różnych częściach obrazu.
Pantomografia.
Nazywana również ortopantomografią i radiografią obrotową. Nazwa pochodzi od złożenia słów "panoramic" i "tomography". Odmiana tomografii używana głównie w dentystyce. Została stworzona przez Yrjö Veli Paatero w 1947 roku. W powszechnym użyciu od 1982 roku. Pozwala uzyskać panoramiczne zdjęcie rentgenowskie zakrzywionej powierzchni, np. uzębienia. Zasadę działania przedstawia Rysunek 2. Pacjent usadowiony jest na stołku i pozostaje w bezruchu przez czas trwania badania. Lampa rentgenowska i kontener z kliszą, nieprzezroczysty dla promieni X, obraca się synchronicznie wokół pewnego punktu. Film jest naświetlany wyłącznie przez wąską szczelinę w kontenerze. Film przesuwa się przez kontener, dzięki czemu w trakcie obrotu poszczególne partie szczęki są rzutowane na kolejne odcinki filmu.
Otrzymane zdjęcie nazywamy pantomogramem lub ortopantomogramem.
Tomografia komputerowa.
Najnowsza i najbardziej znana technika tomograficzna, w której proces uzyskiwania obrazu zaangażowano komputery. Choć w tej technice również najistotniejszą rolę odgrywa ruch lampy rentgenowskiej, wykorzystuje ona zupełnie inne metody do odtworzenia obrazu. Jej podstawy matematyczne przedstawiono już w 1917 roku.
Pierwsze badanie tomografem komputerowym wykonano u człowieka w 1971. 

</doc>
<doc id="464689" url="https://pl.wikipedia.org/wiki?curid=464689" title="Deweloper budowlany">
Deweloper budowlany

Deweloper budowlany – inwestor, czyli osoba fizyczna lub prawna, która inwestuje w budowę nieruchomości budynkowych (domów mieszkalnych, obiektów biurowych, handlowych, przemysłowych) z przeznaczeniem na sprzedaż lub wynajem.
Zwyczajowo deweloper kupuje nieruchomość, nadzoruje pełny proces inwestycyjny od fazy projektowania do zakończenia budowy (również rozbudowy lub renowacji), aż po jej sprzedaż bądź wynajem.
Zasady ochrony praw osób nabywających nieruchomość deweloperską reguluje tak zwana "ustawa deweloperska", która ma na celu regulację zasad ochrony praw osób nabywających mieszkanie czy dom, a wobec których deweloper zobowiązuje się do przeniesienia własności nieruchomości.
Zadania dewelopera.
Deweloper ma do zrealizowania szereg zadań niezbędnych do tego, aby inwestycja okazała się udana. Deweloper odpowiada m.in. za:

</doc>
<doc id="464692" url="https://pl.wikipedia.org/wiki?curid=464692" title="Wojna duńsko-pruska">
Wojna duńsko-pruska



</doc>
<doc id="464696" url="https://pl.wikipedia.org/wiki?curid=464696" title="Vonda N. McIntyre">
Vonda N. McIntyre

Vonda Neel McIntyre (ur. 28 sierpnia 1948 w Louisville, zm. 1 kwietnia 2019 w Seattle) – amerykańska autorka powieści i opowiadań z gatunku science fiction.
Życiorys.
Laureatka Nagrody Hugo w 1979 za powieść "Dreamsnake" oraz Nagrody Nebula w 1973 za opowiadanie "Z Trawy, i Mgły, i Piasku" ("Of Mist, and Grass, and Sand"), w 1978 za powieść "Dreamsnake" oraz w 1997 za "The Moon and the Sun".

</doc>
<doc id="464697" url="https://pl.wikipedia.org/wiki?curid=464697" title="Keys to the World">
Keys to the World

Keys to the World – trzeci album solowy Richarda Ashcrofta (byłego wokalisty The Verve) wydany 23 stycznia 2006 przez wytwórnię Parlophone. Album został nagrany we współpracy z London Metropolitan Orchestra. Pierwszym singlem pochodzącym z albumu był "Break the Night with Colour", kolejnym - "Music Is Power".
Lista utworów.
Bonus DVD.
Wydano także specjalną wersję z dyskiem DVD zawierającym:

</doc>
<doc id="464698" url="https://pl.wikipedia.org/wiki?curid=464698" title="Grand Prix Argentyny 1998">
Grand Prix Argentyny 1998

Grand Prix Argentyny 1998 – trzecia runda Mistrzostw Świata Formuły 1 w sezonie 1998.

</doc>
<doc id="464699" url="https://pl.wikipedia.org/wiki?curid=464699" title="Grand Prix San Marino 1998">
Grand Prix San Marino 1998

Wyniki Grand Prix San Marino, czwartej rundy Mistrzostw Świata Formuły 1 w sezonie 1998.

</doc>
<doc id="464701" url="https://pl.wikipedia.org/wiki?curid=464701" title="Premierzy Korei Południowej">
Premierzy Korei Południowej

Stanowisko premiera Korei Południowej nosi nazwę 국무총리 (Gukmuchongri). Urząd ten został ustanowiony w 1948. Premier nominowany jest przez prezydenta i zatwierdzany przez Zgromadzenie Narodowe (Gukhoe). W latach 1961-63 nosił nazwę szefa gabinetu ministrów.

</doc>
<doc id="464706" url="https://pl.wikipedia.org/wiki?curid=464706" title="ORP Bielik (1967)">
ORP Bielik (1967)

ORP Bielik (296) – okręt podwodny Marynarki Wojennej typu "207 / Kobben".
Jednostka została zwodowana 27 stycznia 1967 roku w niemieckiej stoczni Nordseewerke, gdzie była budowana na zamówienie Norwegii. Do służby w norweskiej marynarce wojennej weszła w roku 1967 jako HNoMS „Svenner”, a po wycofaniu ze służby w roku 2001, okręt został przekazany polskiej marynarce wojennej. Podniesienie polskiej bandery nastąpiło 8 września 2003 roku, a wcielenie do służby i nadanie imienia 24 października 2003 roku (matką chrzestną została Jolanta Banach). Od początku roku 2005, ORP „Bielik” wraz z innymi okrętami polskiej marynarki wojennej uczestniczy w natowskiej operacji "Active Endeavour" na Morzu Śródziemnym. Do lutego 2011 roku, jako PKW Bielik, jednostka uczestniczyła w trzech misjach śródziemnomorskich: styczeń–kwiecień 2005, październik 2006 – marzec 2007 oraz październik 2010 – luty 2011.
W czerwcu 2017 roku brał udział w manewrach BALTOPS.
Na początku 2021 r. Agencja Mienia Wojskowego zapowiedziała przejęcie okrętu od Marynarki Wojennej celem sprzedaży na przełomie trzeciego i czwartego kwartału tego samego roku. Okręt wycofano ze służby 14 grudnia 2021 roku.

</doc>
<doc id="464708" url="https://pl.wikipedia.org/wiki?curid=464708" title="APGAR">
APGAR



</doc>
<doc id="464709" url="https://pl.wikipedia.org/wiki?curid=464709" title="ORP Sęp (1966)">
ORP Sęp (1966)

ORP Sęp (ex. HNoMS Skolpen) – polski okręt podwodny typu "Kobben" (projekt 207).
ORP „Sęp” został zbudowany w RFN. W roku 1966 wszedł do służby w Marynarce Norweskiej jako HNoMS Skolpen z numerem taktycznym S-306w. Wycofany ze służby w 2001 został przekazany do Polski w 2002 roku. Podniesienie bandery i nadanie imienia odbyło się 16 sierpnia 2002 roku. W Marynarce Wojennej oznaczony numerem taktycznym 295.
Na początku 2021 r. Agencja Mienia Wojskowego zapowiedziała przejęcie okrętu od Marynarki Wojennej celem sprzedaży na przełomie trzeciego i czwartego kwartału tego samego roku. Okręt wycofano ze służby 14 grudnia 2021 roku.

</doc>
<doc id="464711" url="https://pl.wikipedia.org/wiki?curid=464711" title="Glokalizacja">
Glokalizacja

Glokalizacja – proces polegający na dostosowywaniu globalnych trendów, produktów i usług do lokalnych uwarunkowań społecznych, kulturowych, religijnych itd.
Globalna produkcja dóbr, usług, idei, wartości i informacji uwzględniająca lokalne uwarunkowania w stopniu, który umożliwi akceptację, przyswojenie i w końcu uznanie za swoje, wszystkich produktów finalnych trafiających do odbiorców w społeczeństwach lokalnych.
Początkowo termin ten odnosił się tylko do wymiaru ekonomicznego i oznaczał dostosowywanie globalnych strategii marketingowych do lokalnych warunków. Transferu tego pojęcia na grunt nauk społecznych dokonał Roland Robertson, który zdefiniował glokalizację jako adaptację globalnych działań do lokalnych warunków. Jej istota sprowadza się do twierdzenia: „myśl globalnie działaj lokalnie”.
Zdaniem Arjuna Appaduraia model świata określony przez centrum i peryferie (opisywany w pracach Immanuela Wallersteina) jest niewystarczający do określenia nowej, globalnej sytuacji kultury, gdyż nie uwzględnia ulokalnienia czynników przenikających z centrum.
Nowe formy kulturowe przystosowują się do „tubylczych” zwyczajów. Zachodzą złożone procesy interpretacji, translacji, mutacji i adaptacji treści globalnych, a także delokalizacji. Dochodzi do indygenizacji (ulokalnienia), kreolizacji (mieszania) i hybrydyzacji.
Przykładem glokalizacji może być wykorzystanie wydarzenia o zasięgu globalnym, jakim były igrzyska olimpijskie w Barcelonie w 1992 r., do promowania interesów lokalnej społeczności Katalonii.

</doc>
<doc id="464722" url="https://pl.wikipedia.org/wiki?curid=464722" title="Forhend">
Forhend

Forhend (od ang. "forehand", dłoń [ręki]) – w tenisie ziemnym, tenisie stołowym, badmintonie i speed-ballu uderzenie z prawej strony wewnętrzną stroną rakiety lub rakietki trzymanej w prawej ręce lub uderzenie z lewej strony rakietą trzymaną w lewej ręce. W hokeju nazwą tą określa się uderzenie kijem z prawej strony.
Forhend w tenisie.
W tenisie forhend najczęściej wykonywany jest jedną ręką, lecz można wykonywać też "forhend oburęczny". Do tenisistek stosujących taką wersję uderzenia należą Marion Bartoli i Aiko Nakamura (obie te zawodniczki także bekhend grają oburęcznie). Natomiast "forhend topspinowy" wykonywany lewą ręką to charakterystyczne i najskuteczniejsze zagranie Rafaela Nadala.
Przy wykonywaniu podręcznikowego forhendu zawodnik praworęczny powinien być ustawiony bocznie z lewą nogą z przodu. Przed wykonaniem uderzenia ciężar ciała powinien spoczywać na prawej nodze, co zmienia się wraz z wykonaniem forhendu. Przed odbiciem tułów ustawiony jest bokiem – nastąpił skręt. Po wykonaniu uderzenia rakieta powinna być poprowadzona za plecy. Zawodnik leworęczny powinien wykonać forhend w zwierciadlanym odbiciu.

</doc>
<doc id="464724" url="https://pl.wikipedia.org/wiki?curid=464724" title="Gruczoł kuprowy">
Gruczoł kuprowy

Gruczoł kuprowy – jedyny gruczoł skórny u ptaków, szczególnie silnie rozwinięty u ptaków wodnych. Ma budowę dwupłatową. Położony jest pod nasadą ogona (kuprem). Wydziela tłustą wydzielinę służącą do natłuszczania dziobem piór w celu ich ochrony przed zawilgoceniem. Produkuje on również prowitaminę D (ergosterol), która pod wpływem światła zamienia się w witaminę D (ptaki czyszcząc pióra zjadają ją).

</doc>
<doc id="464725" url="https://pl.wikipedia.org/wiki?curid=464725" title="Ondrej Nepela">
Ondrej Nepela

Ondrej Nepela (ur. 22 stycznia 1951 w Bratysławie, zm. 2 lutego 1989 w Mannheim) – słowacki łyżwiarz figurowy reprezentujący Czechosłowację, startujący w konkurencji solistów. Mistrz olimpijski z Sapporo (1972, wcześniej uczestnik igrzysk olimpijskich 1964, 1968), trzykrotny mistrz świata (1971, 1972, 1973), 5-krotny mistrz Europy (1969–1973) oraz 8-krotny mistrz Czechosłowacji (1965–1969, 1971–1973).
Od 1974 roku Nepela brał udział w rewii łyżwiarskiej "Holiday on Ice" i był trenerem łyżwiarskim w klubie Mannheimer ERC, gdzie trenował m.in. mistrzynię Europy 1989 – Claudię Leistner. Nepela był osobą homoseksualną. Toller Cranston ogłosił w swojej autobiografii, że miał romans z Nepelą podczas mistrzostw świata 1973.
Zmarł w wieku 38 lat na skutek powikłań chorobowych w związku z AIDS.
Od 1993 roku rozgrywany jest Memoriał Ondreja Nepeli upamiętniający najlepszego czechosłowackiego łyżwiarza w historii tej dyscypliny.

</doc>
<doc id="464726" url="https://pl.wikipedia.org/wiki?curid=464726" title="Uaru">
Uaru

Uaru - rodzaj słodkowodnych ryb z rodziny pielęgnicowatych z rzędu okoniokształtnych. 
Pochodzą z Amazonii – rzeki: Orinoko i Amazonka. Podobnie jak u ryb z rodzaju "Symphysodon" szczególną cechą rodzaju "Uaru" jest sposób karmienia młodych wydzieliną ze skóry obojga rodziców. 
Klasyfikacja.
Gatunki zaliczane do tego rodzaju :

</doc>
<doc id="464732" url="https://pl.wikipedia.org/wiki?curid=464732" title="Acarichthys heckelii">
Acarichthys heckelii

Acarichthys heckelii – gatunek słodkowodnych ryb z rodziny pielęgnicowatych z rzędu okoniokształtnych. Należy do rodzaju monotypowego.
Pochodzi z Amazonii, zaliczany jest do grupy ziemiojadów. Hodowany w akwariach, osiąga kilkanaście, maksymalnie 20 cm.

</doc>
<doc id="464737" url="https://pl.wikipedia.org/wiki?curid=464737" title="Konkurencja międzygatunkowa">
Konkurencja międzygatunkowa

Konkurencja międzygatunkowa – typ konkurencji ekologicznej – zależność polegająca na ubieganiu się co najmniej dwóch gatunków o czynniki niezbędne do życia, które występują w ograniczonej ilości.
Konkurencja międzygatunkowa zwykle prowadzi do różnicowania nisz ekologicznych konkurentów. Jeżeli nisze ekologiczne pokrywają się, silniejszy konkurent może doprowadzić do wyeliminowania słabszego.

</doc>
<doc id="464743" url="https://pl.wikipedia.org/wiki?curid=464743" title="Γ-Glutamylotranspeptydaza">
Γ-Glutamylotranspeptydaza

γ-Glutamylotranspeptydaza, gamma"-glutamylotranspeptydaza (GGTP, γ-GTP), γ-glutamylotransferaza, gamma"-glutamylotransferaza (GGT, γ-GT) – enzym katalizujący przemiany związane z transferem reszty glutaminianowej.
Biochemia.
GGTP ma aktywność transferazy (EC 2.3.2.2.) jako składnik komórkowego mechanizmu obrony antyoksydacyjnej u ssaków. Ponadto jest proteazą (EC 3.4.19.13) odcinającą glutaminian od glutationu.
Katalizowane reakcje:
Znaczenie w diagnostyce chorób.
Podwyższenie stężenia gamma-glutamylotranspeptydazy można stwierdzić w:
Prawidłowe stężenie nie jest ściśle określone i ustala się je indywidualnie dla danego laboratorium wykonującego badanie. Przykładowe wartości referencyjne przyjęte w Hackensack University Medical Centre to 15–85 U/l dla mężczyzn i 5–55 U/l dla kobiet.
Zobacz też.
Inne badania laboratoryjne stosowane w diagnostyce chorób wątroby i dróg żółciowych:

</doc>
<doc id="464752" url="https://pl.wikipedia.org/wiki?curid=464752" title="Huorn">
Huorn



</doc>
<doc id="464760" url="https://pl.wikipedia.org/wiki?curid=464760" title="Mikrogeophagus">
Mikrogeophagus

Mikrogeophagus – rodzaj słodkowodnych ryb z rodziny pielęgnicowatych z rzędu okoniokształtnych.
Występowanie.
Brazylia, Boliwia, Wenezuela i Kolumbia.
Klasyfikacja.
Gatunki zaliczane do tego rodzaju:

</doc>
<doc id="464762" url="https://pl.wikipedia.org/wiki?curid=464762" title="Susan Sarandon">
Susan Sarandon

 
Susan Sarandon, właściwie Susan Abigail Tomalin (ur. 4 października 1946 w Nowym Jorku) – amerykańska aktorka i aktywistka społeczna, zdobywczyni Oscara, działaczka społeczna, ambasador dobrej woli UNICEF.
Życiorys.
Urodziła się w Nowym Jorku jako najstarsze z dziewięciorga dzieci Włoszki Lenory Marie (z domu Criscione) i posiadającego pochodzenie angielskie, irlandzkie i walijskie Phillipa Lesliego Tomalinów.
Susan Sarandon po raz pierwszy wystąpiła przed kamerą w 1970 roku w filmie "Joe". Pięć lat później zagrała u boku samego Roberta Redforda w obrazie "Wielki Waldo Pepper", jednak sławę przyniosła jej główna rola żeńska w kultowym musicalu Jima Sharmana "The Rocky Horror Picture Show". Kolejne występy Susan Sarandon były bardzo często owiane atmosferą skandalu. W "Ślicznotce" grała prostytutkę wychowującą swoją córkę w domu publicznym, scena miłości lesbijskiej z Catherine Deneuve w "Zagadce nieśmiertelności" sprawiła, że wielu widzów wychodziło z kina oburzonych. W roku 1982 Sarandon została po raz pierwszy nominowana do Oscara za rolę w filmie "Atlantic City". Kolejne lata przyniosły kolejne sukcesy. Wystąpiła u boku Jacka Nicholsona w "Czarownicach z Eastwick", a na planie "Byków z Durham" poznała swojego życiowego partnera, aktora Tima Robbinsa. Jednak dopiero lata 90. stały się okresem szczególnie pomyślnym w karierze artystki. W 1991 r. została po raz drugi nominowana do Oscara za rolę w obrazie Ridleya Scotta "Thelma i Louise" i od tamtej pory wszystkie jej kolejne filmy stają się przebojami.
Susan Sarandon jest jedną z najbardziej aktywnych aktorek Hollywood. Oprócz pracy na planie zajmuje się organizacją wielu przedsięwzięć na cele charytatywne. Szczególną uwagę zwraca na osoby chore na AIDS. W 1993 roku w trakcie uroczystości wręczania Oscarów poświęciła im nawet krótką przemowę, czym zjednała sobie nie tylko podziw, ale i poparcie ze strony wielu ludzi kina. W czasie operacji „Pustynna Burza” otwarcie krytykowała prezydenturę Busha i wojnę w Zatoce. Jest także działaczką na rzecz osób ze środowiska LGBT. Brała udział w reklamie „Love is Love is Love”, nawołującej do bezwzględnej akceptacji homo- i biseksualistów oraz osób transgenderycznych.
W 2009 roku po 23 latach związku Sarandon rozstała się ze swoim partnerem życiowym, aktorem Timem Robbinsem, z którym nigdy nie wzięła ślubu. Para ma dwójkę dzieci: syna Jacka Henry’ego Robbinsa (ur. maj 1989) i syna Milesa Robbinsa (ur. maj 1992).
W latach 1967–1979 aktorka była żoną Chrisa Sarandona. Para rozwiodła się, nie miała dzieci. Ze związku z włoskim reżyserem Franco Amurri Sarandon ma jeszcze córkę Evę Amurri (ur. marzec 1985), też aktorkę.

</doc>
<doc id="464763" url="https://pl.wikipedia.org/wiki?curid=464763" title="Anatolij Woronow">
Anatolij Woronow

Anatolij Fiodorowicz Woronow ros. Анатолий Фёдорович Воронов, (ur. 11 czerwca 1930 w Kluczewce w obwodzie czkałowskim (d. ZSRR); zm. 31 października 1993 w Moskwie), podpułkownik lotnictwa, kosmonauta radziecki.
Po ukończeniu szkoły średniej w 1945 został studentem Bugulmińskiej Szkoły Pedagogicznej. Po studiach w latach 1948 - 1950 był m.in. nauczycielem matematyki.
W 1953 został absolwentem Czelabińskiej Wojskowej Szkoły Lotniczej Nawigatorów (ВАКУШ). Później służył w pułku lotniczym ciężkich bombowców dalekiego zasięgu, który stacjonował w Połtawie. W latach 1955 – 1959 – uczestniczył w próbach z bombami atomowymi na poligonie w Semipałatyńsku. Latał na samolocie Tu-104. W systemie zaocznym (1960) ukończył studia na Wydziale Nawigacji w Wojskowej Akademii Lotniczej w Monino. Do momentu przyjęcia do oddziału kosmonautów Woronow służył w jednostce samolotów transportowych 3 doświadczalnej eskadry lotniczej w pułku lotniczym służb specjalnych. Uczestniczył w lotach doświadczalnych na zmodyfikowanym samolocie typu Tu-104A, na pokładzie którego było można trenować pobyt w stanie nieważkości. 
W 1962 zgłosił swoją kandydaturę do oddziału kosmonautów.
Pomyślnie przeszedł badania w Centralnym Wojskowym Naukowo-Badawczym Szpitalu Lotnictwa (ЦВНИАГ) i otrzymał skierowanie do Centralnej Lotniczej Komisji Lekarskiej (ЦВЛК), gdzie przeszedł kolejne kwalifikacje. 
10 stycznia 1963 – został członkiem drugiej grupy kosmonautów radzieckich. Przez kolejne dwa lata przechodził ogólne trening dla kosmonautów (ОКП).
13 stycznia 1965 zdał końcowe egzaminy i został skierowany do grupy kosmonautów szkolących się do lotów w ramach wojskowego programu kosmicznego. Przechodził szkolenie w ramach programu Woschod, gdzie wspólnie w Piotrem Kołodinem opracowywał czynności kosmonauty podczas wychodzenia w otwarta przestrzeń kosmiczną. We wrześniu 1965 przeniesiono go do programu Sojuz. W latach 1967 – 1969 razem z innymi kosmonautami trenował do lotu w ramach programu UR500K-Ł1 (УР500К-Л1) – misji mającej na celu osiągnięcie orbity Księżyca.
Od 1970 do kwietnia 1971 był inżynierem-badaczem w składzie jednej z rezerwowych załóg przygotowywanych w ramach programu Salut (DOS-1). Razem z nim znaleźli się w niej również: Gieorgij Dobrowolski i Witalij Siewastjanow. W trakcie dalszego szkolenia Dobrowolskiego zastąpił Aleksiej Gubariew.
W czerwcu 1971 cała trójka była w trzeciej (rezerwowej) załodze przygotowywanej do misji Sojuza 11. Po tragicznej śmierci kosmonautów z Sojuza 11 wszystkie ekipy przygotowywane do dalszych lotów zostały rozformowane.
Później (1974-1976) jako inżynier pokładowy razem z dowódcą Władimirem Lachowem znalazł się w załodze trenującej do lotu doświadczalnego na statku kosmicznym typu 7K-S (7К-С) przeznaczonym do wykonywania zadań charakterze wojskowym.
25 maja 1979, z powodu stanu zdrowia, rozkazem dowództwa sił powietrznych, został zwolniony z oddziału kosmonautów oraz wojska. Po przejściu do rezerwy pracował jako inżynier w Państwowym Centrum „Priroda” Głównego Urzędu Geodezji i Kartografii ZSRR.
Wylatał na 16 różnych typach samolotów i śmigłowców 1730 godzin. Odznaczony m.in. orderami: Czerwonej Gwiazdy, Czerwonego Sztandaru i Za Służbę w Siłach Zbrojnych ZSRR.
Zmarł 31 października 1993 w Moskwie po długiej chorobie.

</doc>
<doc id="464764" url="https://pl.wikipedia.org/wiki?curid=464764" title="Gene Scott">
Gene Scott

Eugene Lytton Scott, Gene Scott (ur. 28 grudnia 1937 w Nowym Jorku, zm. 20 marca 2006 tamże) – amerykański tenisista, działacz i dziennikarz sportowy, reprezentant w Pucharze Davisa.
Kariera tenisowa.
Przedstawiciel stylu „serwis-wolej”, w karierze amatorskiej doszedł do pozycji nr 11 w rankingu światowym (w 1965), był pięciokrotnie klasyfikowany w czołowej dziesiątce zawodników amerykańskich. W turniejach wielkoszlemowych dotarł do półfinału mistrzostw Stanów Zjednoczonych w 1967 (gdzie uległ późniejszemu zwycięzcy Johnowi Newcombe) oraz ćwierćfinału mistrzostw Francji w 1964. Miał też okazję zmierzyć się na korcie centralnym Wimbledonu z australijskim mistrzem Rodem Laverem. Rozegrał cztery pojedynki w Pucharze Davisa, pozostając w nich niepokonany. Dzięki temu figuruje w składzie zwycięskiej ekipy w Pucharze Davisa w 1963 (wygrał mecz singlowy i deblowy przeciwko reprezentantom Iranu).
W erze "open" tenisa nie odnosił już większych sukcesów. Od połowy lat 60. łączył występy na korcie z pracą prawnika – ukończył studia na Uniwersytecie Yale, w 1967 został przyjęty do nowojorskiej palestry, a w latach 1966–1968 był radcą w firmie prawniczej Burke &amp; Burke działającej na Wall Street. W 1969 założył firmę promocyjną Sports Investors, Inc.; reprezentował interesy wielu znanych zawodników, m.in. Vitasa Gerulaitisa i Björna Borga. Był jednym z pierwszych odkrywców talentu Johna McEnroe, wraz z którym w 1977 bez powodzenia walczył w turnieju eliminacyjnym debla na Wimbledonie; w tym samym roku McEnroe, wówczas nr 1 wśród juniorów na świecie, stanął także do turnieju eliminacyjnego Wimbledonu seniorów w grze pojedynczej i nie tylko awansował do głównego turnieju, ale osiągnął w nim półfinał.
Gene Scott w 1974 założył znane pismo „Tennis Week” i prowadził w nim regularnie rubrykę "Vantage Point". W jednym z felietonów w 1972 podjął próbę nakreślenia fikcyjnego turnieju gwiazd z różnych epok, wskazując jako potencjalnego zwycięzcę Pancho Gonzáleza (który w finale miałby pokonać Roda Lavera, a w półfinale Williama Tildena). Był cenionym ekspertem tenisowym, w 1973 komentował dla telewizji słynny „pojedynek płci” między Billie Jean King a Bobby Riggsem. Zasłużył się także jako działacz, pełnił funkcję dyrektora wielu turniejów zawodowych. Kierował turniejem "Kremlin Cup" w Moskwie, gdzie przyczynił się do rozwoju dwóch przyszłych gwiazd tenisa rosyjskiego – Maratowi Safinowi przyznawał dzikie karty, a Annę Kurnikową namówił do rozegrania meczów pokazowych. Szczególny nacisk kładł na rozwój Pucharu Davisa, w którym widział dobre uzupełnienie czterech turniejów wielkoszlemowych.
Chętnie występował również w turniejach seniorskich, jeszcze we wrześniu 2004 sięgając w Filadelfii po mistrzostwo Stanów Zjednoczonych na kortach trawiastych w kategorii powyżej 65 lat. W seniorskich turniejach gry mieszanej występował z żoną Mary Van Liew Eastman, z którą miał dwoje dzieci (Lucy i Samuela). Grywał również z osobistościami świata polityki, między innymi z George’em Bushem seniorem i Borysem Jelcynem. Działał w wielu amerykańskich organizacjach tenisowych, był członkiem władz United States Tennis Association oraz wiceprezesem Międzynarodowej Tenisowej Galerii Sławy.
Zmarł w wieku 68 lat na atak serca.

</doc>
<doc id="464766" url="https://pl.wikipedia.org/wiki?curid=464766" title="Hans von Bülow">
Hans von Bülow

Hans Guido von Bülow (ur. 8 stycznia 1830 w Dreźnie, zm. 12 lutego 1894 w Kairze) – niemiecki dyrygent, wirtuoz pianista i kompozytor okresu romantyzmu. Był jednym z najwybitniejszych dyrygentów XIX wieku, a jego interpretacje przyczyniły się do sukcesu kilku współczesnych mu twórców, między innymi Richarda Wagnera.
Życiorys.
Choć od 9 roku życia Bülow uczył się muzyki pod kierunkiem Fryderyka Wiecka, jego rodzice woleli, by studiował prawo. W tym celu wysłali go do Lipska, gdzie zetknął się z Franciszkiem Lisztem. Wrażenie jakiego doznał na premierze "Lohengrina" sprawiło, że wbrew woli rodziców postanowił poświęcić się muzyce. W roku 1850 z rekomendacji Wagnera po raz pierwszy poprowadził orkiestrę w Zurychu.
W roku 1851 studiował u Liszta, z którym się zaprzyjaźnił, a w roku 1857 poślubił jego córkę, Cosimę. W latach 50. i wczesnych latach 60. XIX wieku Bülow wiele koncertował jako pianista i dyrygent, tworzył również własną muzykę. Działalność ta przyniosła mu uznanie nie tylko w Niemczech, ale i w Rosji. Największą jednak sławę zyskał jako dyrygent opery dworskiej w Monachium. Kierował tu pierwszymi wykonaniami "Tristana i Izoldy" (1865) oraz "Śpiewaków norymberskich" (1868), a oba przedstawienia odniosły wielki sukces.
Życie osobiste Bülowa nie było tak pomyślne jak artystyczne. Bülow miał przykry charakter i potrafił wymyślać muzykom (tenora odgrywającego rolę Rycerza Łabędzia w "Lohengrinie" nazwał Rycerzem Świni – w oryginale gra słów "Schwäne" – "Schwein"). Żona Bülowa romansowała z Wagnerem, by w roku 1868 odejść do niego na stałe, dwa lata później przeprowadzony został formalny rozwód. Zabrała ze sobą Ewę i Izoldę, córki, które miała już z Wagnerem. Wydaje się, że Bülow nie miał o to urazy do Wagnera, nadal dyrygował wykonaniami jego dzieł, a jego żal po śmierci kompozytora był szczery. Ponownie ożenił się z aktorką Marie Schanzer.
Oprócz muzyki Wagnera Bülow był również entuzjastą twórczości Brahmsa i Czajkowskiego. W roku 1875 dyrygował w Bostonie światową premierą słynnego pierwszego koncertu fortepianowego b-moll Czajkowskiego, a w 1885 roku kierował własną orkiestrą podczas premiery czwartej symfonii e-moll Brahmsa.
W latach 1878–1888 pełnił funkcję kapelmistrza w Hanowerze, jednak po kłótni ze śpiewakiem w czasie prób do "Lohengrina" został zmuszony do odejścia. Przeniósł się na równorzędne stanowisko do Meiningen i stworzył tam jeden z najlepszych zespołów orkiestrowych w Niemczech – nalegał na to, by muzycy znali wszystkie nuty granych utworów na pamięć. Dokonał też kilku innowacji w składzie orkiestry – wprowadził do niej pięciostrunowy kontrabas i kotły z pedałem. Ta ostatnia nowinka stała się wkrótce standardem. W latach 1887–1892 był dyrygentem Berliner Philharmoniker.
Pod koniec lat 80. Bülow zamieszkał na stałe w Hamburgu, nie przerywając jednak koncertowania jako pianista i dyrygent. Kilka lat później podupadł na zdrowiu i szukając bardziej sprzyjającego mu klimatu przeniósł się do Egiptu, gdzie zmarł.

</doc>
<doc id="464767" url="https://pl.wikipedia.org/wiki?curid=464767" title="Wybuch fizyczny">
Wybuch fizyczny



</doc>
<doc id="464768" url="https://pl.wikipedia.org/wiki?curid=464768" title="Chłodniowiec">
Chłodniowiec

Chłodniowiec – statek służący do przewozu łatwo psujących się produktów spożywczych w chłodzonych ładowniach.
Budowa.
Dla zmniejszenia przepływu ciepła z otoczenia burty, pokłady, pokrywy i dno ładowni są pokryte (od wewnątrz) warstwą izolacji termicznej, a luki mają rozmiary mniejsze w porównaniu z rozwiązaniami na masowcach i drobnicowcach. Niektóre chłodniowce mają dodatkowe urządzenia ułatwiające przeładunek, takie jak małe furty burtowe, umożliwiające wprowadzenie do wnętrza taśmociągu lub windy do przeładunku palet.
Na statku są zainstalowane agregaty chłodnicze i systemy wentylacyjne, pozwalające na wtłaczanie do ładowni powietrza o regulowanej temperaturze. Systemy te są oddzielne dla każdej komory (ładowni lub międzypokładu), co pozwala na utrzymywanie różnych temperatur w różnych komorach.
Wydajność systemów powinna zapewniać utrzymanie temperatury –20 °C przy każdych warunkach zewnętrznych, co pozwala na transport takich towarów jak mięso, ryby czy masło. Warzywa i owoce przewozi się w temperaturze kilku-kilkunastu stopni powyżej zera, w zależności od ładunku i jego potrzeb. Niektóre towary (cytrusy) dojrzewają w czasie transportu, co wymaga kontrolowanej temperatury i atmosfery.
Ze względu na rosnący udział kontenerów w transporcie, chłodniowce wyposaża się również w osprzęt do mocowania kontenerów i gniazda do podłączania kontenerów chłodzonych.

</doc>
<doc id="464773" url="https://pl.wikipedia.org/wiki?curid=464773" title="Al-Dżauf (prowincja)">
Al-Dżauf (prowincja)

Al-Dżauf lub Al-Dżouf (arab. الجوف) – prowincja w północnej Arabii Saudyjskiej, granicząca z Jordanią. Posiada powierzchnię 139 000 km² i 332 400 ludności (dane z 1999 roku). Stolicą prowincji jest Sakaka.

</doc>
<doc id="464782" url="https://pl.wikipedia.org/wiki?curid=464782" title="Sakaka">
Sakaka

Sakaka (arab. سكاكا, także Al-Dżauf, arab. الجوف) – miasto w północnej Arabii Saudyjskiej, stolica prowincji Al-Dżauf. Położone jest na pustyni Wielki Nefud na starym szlaku karawan, wiodącym od Morza Śródziemnego w głąb Półwyspu Arabskiego. Według spisu ludności z 2010 roku liczyło 150 257 mieszkańców.
Na północnym skraju miasta znajduje się cytadela Kasr Za'abil. Została ona zbudowana na początku XIX wieku i odnowiona w połowie lat 90. XX wieku. 4 mile na południowy zachód od Sakaki znajdują się ruiny małego zamku Kalat at-Tuwajr.
Sakaka posiada m.in. uniwersytet oraz lotnisko.

</doc>
<doc id="464784" url="https://pl.wikipedia.org/wiki?curid=464784" title="Conga">
Conga



</doc>
<doc id="464786" url="https://pl.wikipedia.org/wiki?curid=464786" title="Nannacara">
Nannacara

Nannacara – rodzaj słodkowodnych ryb z rodziny pielęgnicowatych z rzędu okoniokształtnych.
Występowanie: Ameryka Południowa
Klasyfikacja.
Gatunki zaliczane do tego rodzaju:

</doc>
<doc id="464788" url="https://pl.wikipedia.org/wiki?curid=464788" title="Biegi narciarskie na Zimowych Igrzyskach Olimpijskich 1972">
Biegi narciarskie na Zimowych Igrzyskach Olimpijskich 1972

Konkurencje biegów narciarskich podczas Zimowych Igrzysk Olimpijskich w 1972 roku zostały przeprowadzone w dniach 4–13 lutego 1972 w mieście Sapporo. W ramach igrzysk zawodniczki i zawodnicy walczyli w siedmiu konkurencjach: czterech indywidualnych (biegach na 15 km, 30 km i 50 km dla mężczyzn oraz 5 km i 10 km dla kobiet) i sztafetach (4 × 10 km dla mężczyzn i 3 × 5 km dla kobiet) – łącznie rozdanych zostało zatem dwadzieścia jeden medali. O medale igrzysk olimpijskich biegacze narciarscy rywalizowali po raz jedenasty, a biegaczki po raz szósty w historii.
Mężczyźni.
15 km.
Data: 7.02.1972
30 km.
Data: 4.02.1972
50 km.
Data: 10.02.1972
Sztafeta 4 × 10 km.
Data: 13.02.1972
Kobiety.
5 km.
Data: 9.02.1972
10 km.
Data: 6.02.1972
Sztafeta 3 × 5 km.
Data: 12.02.1972

</doc>
<doc id="464789" url="https://pl.wikipedia.org/wiki?curid=464789" title="Kompleks Gryzeldy">
Kompleks Gryzeldy

Kompleks Gryzeldy – kompleks wynikający z cierpliwości, posłuszeństwa, podporządkowania się kobiety despotycznemu, surowemu i wystawiającemu ją na próby partnerowi. 
Prawzorem jest bohaterka "Dekameronu" Giovanniego Boccaccia, w którym jeden z bohaterów - Gualtieri żeni się z córką prostego chłopa, ma z nią dwoje dzieci i stale poddaje próbom stałości uczuć (np. udaje, że polecił jej zabić dzieci, zamierza ożenić się z inną, wreszcie wypędza ją z domu, pozbawiając środków do życia). Widząc, że zwycięsko wychodzi z tych prób, a jej miłość do niego nie ma granic, wzywa ją do siebie i darzy miłością.

</doc>
<doc id="464791" url="https://pl.wikipedia.org/wiki?curid=464791" title="Zucchero">
Zucchero

Adelmo Fornaciari, Zucchero (ur. 25 września 1955 w Roncocesi) – włoski piosenkarz.
Przed publicznością zadebiutował w 1982 roku na Festiwalu w San Remo piosenką „Una notte che vola via”, dzięki której znalazł się w finale. W 2003 roku wystąpił na Festiwalu w Sopocie.
Jego pierwszym przebojem była piosenka „Senza una donna”, nagrana w duecie z Paulem Youngiem.
W kwietniu 1992 roku wraz z wieloma innymi artystami wziął udział w koncercie The Freddie Mercury Tribute Concert na stadionie Wembley w Londynie.
Na płycie z 2004 roku towarzyszyli mu: Miles Davis, Paul Young, Sheryl Crow, Dolores O’Riordan (The Cranberries), B.B. King, John Lee Hooker, Brian May oraz Sting.
W roku 2000 nagrał na płycie "Moment of Glory" wraz z zespołem Scorpions symfoniczną wersję piosenki „Send Me an Angel”.
Twórczość.
Zucchero karierę rozpoczynał w latach 70., kiedy współtworzył grupy Le Nuove Luci, Sugar &amp; Daniel oraz Sugar &amp; Candies. W 1981 roku wokalista zdobył pierwszą nagrodę festiwalu Castrocaro, a w latach 1982 i 1983 uczestniczył w Festiwalu w San Remo. W 1983 roku wydał debiutancki solowy album "Un po’ di Zucchero". W roku 1985 powstała grupa Zucchero and the Randy Jackson Band, która we Włoszech zdobyła sporą popularność.Jego płytę "Blue’s", wydaną w 1987 roku, kupiło ponad 1,3 miliona fanów, co jest rekordem w historii włoskiej fonografii. Znalazła się tam między innymi piosenka „Senza una donna”, której nowa wersja, nagrana kilka lat później (1991) wspólnie z Paulem Youngiem, stała się światowym przebojem. Rok później rozpoczęła się pierwsza europejska trasa koncertowa artysty, podczas której Zucchero odwiedził Francję, Holandię, Szwajcarię, Hiszpanię, Danię i Belgię.
W styczniu 1990 roku wokalista wydał pierwszy album z utworami nagranymi w całości w języku angielskim, zatytułowany "Zucchero", który zawierał największe przeboje artysty. Płyta ukazała się w Europie, Azji, USA, Ameryce Południowej i w Południowej Afryce.
Zucchero współpracował w ciągu swojej kariery m.in. z Erikiem Claptonem, Steviem Wonderem, Luciano Pavarottim, Eltonem Johnem, Bono, Stingiem, Randy Crawford, Andrea Bocellim, zespołem Scorpions czy John Lee Hookerem.
Po dwóch latach przerwy, we wrześniu 2001 roku, artysta wydał album "Shake". Materiał nagrywano w USA, Wielkiej Brytanii i we Włoszech. Na płycie znalazło się 11 utworów o zróżnicowanym charakterze: od bluesa i rocka z elementami nowoczesnego klubowego brzmienia do balladowych romantycznych piosenek. W utworze „I Lay Down” gościnnie wystąpił John Lee Hooker. Pochodzący z tego albumu utwór „Baila (Sexy Thing)”, podbił europejskie listy przebojów.
W ciągu długoletniej kariery Zucchero nagrał wiele duetów, aż w końcu postanowił zebrać je na jednej płycie. Tak powstał album "Zu &amp; Co.", który ukazał się w maju 2004 roku. Na płycie znajdują się utwory nagrane wzespół z takimi wykonawcami, jak Miles Davis, Luciano Pavarotti i Andrea Bocelli, John Lee Hooker, B.B. King, Dolores O’Riordan, czy Brian May. 1 listopada 2013 wydał singiel „Quale Senso Abbiamo Noi” promujący nowy album koncertowy – "Una Rosa Blanca". Zucchero jest najpopularniejszym włoskim wokalistą. Od początku kariery sprzedał ponad 60 milionów płyt na całym świecie.

</doc>
<doc id="464795" url="https://pl.wikipedia.org/wiki?curid=464795" title="SeSam">
SeSam

SeSAm () — standardowe środowisko dla modelowania i eksperymentowania z symulacjami agentowymi.
Autorzy systemu skoncentrowali się na budowie środowiska dla prostych konstrukcji kompletnych modeli. Agenci składają się z ciała, które zawiera zbiór zmiennych i zachowanie, które jest implementowane w formie diagramów UML. Czynności są widoczne jako proste skrypty. Akcje i warunki mogą być budowane z dużej liczby prostych bloków. Użytkownik jest w stanie projektować wizualnie symulacje bez programowania w tradycyjnym języku. Funkcje użytkownika, zmienne i funkcje systemy oraz zdefiniowane przez użytkownika typy danych umożliwiają konstrukcję bloków wyższego poziomu. W systemie znajdziemy także komponent do ewolucyjnej adaptacji parametrów. Symulacje są uruchamiane w tym samym środowisku. Dynamizm symulacji można obserwować w formie animacji lub konfigurowalnych, autonomicznie aktualizowanych krzywych. Jako że są dostępne dowolnie konfigurowalne narzędzia do zbierania danych i w możliwość skryptowego konstruowania środowisk symulacji, SeSam jest przydatnym narzędziem do masowych symulacji (), szczególnie dla kompletnych modeli z elastycznym zachowaniem agentów i interakcjami.
SeSAm jest rozwijany przez Universität Würzburg i rozpowszechniany bez pobierania opłat.

</doc>
<doc id="464796" url="https://pl.wikipedia.org/wiki?curid=464796" title="Związkowy Trybunał Konstytucyjny Niemiec">
Związkowy Trybunał Konstytucyjny Niemiec



</doc>
<doc id="464798" url="https://pl.wikipedia.org/wiki?curid=464798" title="Gazowiec">
Gazowiec

Gazowiec – statek przeznaczony do transportu skroplonego gazu ziemnego – LNG (ang. "Liquefied Natural Gas") lub skroplonego gazu porafinacyjnego – LPG (ang. "Liquefied Petroleum Gas"). Statki tego typu są w krajach anglojęzycznych nazywane "LNG/LPG carrier", a w krajach frankofońskich odpowiednio "Méthanier/Propanier".
Rola tego typu statków do transportu gazu ziemnego ciągle rośnie. Wpływ na to ma moda na to paliwo, globalny wzrost gospodarczy, a co za tym idzie, coraz większe zapotrzebowanie na surowce energetyczne. Wiele państw pragnie dywersyfikować dostawy tego surowca, aby nie uzależniać się od jednego kontrahenta. Gaz ziemny został też dostrzeżony jako realny konkurent dla ropy naftowej. Większość złóż tego paliwa kopalnego występuje daleko od potencjalnych konsumentów. Jednakże zastosowanie nowoczesnych technologii spowodowało, że zmniejszyły się koszty skraplania i regazyfikacji oraz obniżyły się koszty budowy gazowców. Transport gazu drogą morską dawniej był tylko technologią niszową, w obecnej chwili jest równie ważny, jak transport rurociągami.
Charakterystyka przewożonych ładunków.
Statkami morskimi przewożone są tylko dwa rodzaje skroplonego gazu: LNG oraz LPG.
Historia.
W 1914 amerykański fizyk, przemysłowiec oraz właściciel pól gazowych i naftowych Godfrey Cabot opatentował barkę do przewozu LNG. Patent ten został wykorzystany po raz pierwszy na przebudowanym na gazowiec statku „Methane Pioneer” w 1959. Jednostka ta, w celu demonstracji możliwości transportu tak nietypowego ładunku, przewiozła pomiędzy Lake Charles w USA a Wielką Brytanią 5000 m³ skroplonego gazu ziemnego. W 1960 w Algierii uruchomiono pierwszą instalację do skraplania gazu przeznaczoną do wytwarzania LNG dla gazowca, którym był „Julius Verne” kursujący do Le Havre, a od 1964 uruchomiono pierwszą linię pomiędzy Wielką Brytanią a Algierią, obsługiwaną przez dwa komercyjne gazowce „Methane Progress” oraz „Methane Princess”. W następnych latach konstruowano nowe jednostki, wprowadzając w 1969 gazowce o zbiornikach membranowych (patrz niżej), w 1971 gazowce o zbiornikach kulistych, a w 1993 gazowce typu IHI. Do końca 2005 zbudowano w sumie 203 statki, a złomowano do tego roku tylko 10 (m.in. „Methane Princess” w 1998).
Rodzaje gazowców oraz ich konstrukcja.
Gazowce są statkami bardzo złożonymi, na których mają zastosowanie najnowsze osiągnięcia inżynierii materiałowej, okrętownictwa, informatyki i elektroniki. Priorytetem jest tutaj zachowanie bezpieczeństwa jednostki, jak i otoczenia w promieniu wielu kilometrów, dopiero na drugim miejscu stawiane są wymogi prowadzenia ekonomicznej żeglugi. Przyczyniają się do tego również bardzo restrykcyjne przepisy towarzystw klasyfikacyjnych oraz międzynarodowe przepisy morskie m.in. SOLAS. Wymienione powyżej charakterystyki skroplonych gazów wymuszają naturalny podział gazowców na dwie klasy:
Gazowce LNG.
Zwane są też zbiornikowcami kriogenicznymi. Ładownie tego typu statków są olbrzymimi termosami na wrzącą ciecz o temperaturze –163 °C. Zbiorniki na skroplony gaz muszą zachować swoją szczelność, mieć niską rozszerzalność cieplną, chronić przewożony ładunek przed nagrzewaniem oraz zachowywać odpowiednią wytrzymałość w bardzo niskich temperaturach. Zbudowanie samego gazowca jest też dużym wyzwaniem technicznym, stąd też tylko dziesięć krajów posiada odpowiednie technologie, bazę i doświadczenie. Zaliczają się do nich: Finlandia (stocznia – Kvaerner Masa), Francja (Atlantique, Dunkerque, La Ciotat, La Seine, Le Trait), Niemcy (HDW), Włochy (Italcantieri Genoa, Italcantieri Sistri), Japonia (IHI Chita, Imabari Higaki, Imamura, Kawasaki Sakaide, Kawasaki Kobe, Mistsubishi Nagasaki, Mitsubishi Chiba, NKK Tsu), Korea Południowa (Daewoo Hanjin, Hyundai, Samsung), Holandia (Bijlsma), Norwegia (Moss Moss, Moss Stavanger), Hiszpania (Astano, IZAR Puerto Real, IZAR Sestao), USA (GD Quincy, Newport News). Technologie wytwarzania odpowiednich materiałów, konstrukcji statków stały się przedmiotem patentów. W ten sposób posiadacze praw patentowych sprzedają licencje przyczyniając się do powstania następujących kategorii zbiornikowców LNG:
Cechą wspólną wszystkich gazowców LNG jest posiadanie własnych instalacji wyładunkowych wyposażonych w wysokowydajne pompy. Umożliwiają one przetłaczanie płynnego gazu w ilościach do 10 000 m³/godzinę. Każdy gazowiec musi posiadać wspomagane komputerowo instalacje balastowe, pozwalające zachować odpowiednią stateczność podczas za- i wyładunku. W razie najmniejszego odchylenia automatycznie zatrzymywane są pompy. Koszt produkcji gazowców zwiększa konieczność instalacji skomplikowanej aparatury pomiarowej i alarmowej, nie mówiąc o elektronice w maszynowni czy na mostku.
Dotychczas najpopularniejszym silnikiem głównym stosowanym na zbiornikowcu kriogenicznym była turbina parowa. Stale wrzący ładunek (ang. BOG – "Boil Off Gas") dostarczał nadmiaru par metanu, który nie był poddawany ponownemu skropleniu. Logicznym zastosowaniem BOG stało się napędzanie tego typu tankowca. Specyfika przewozu, polegająca na stałej utracie ładunku podczas podróży morskiej, wymuszała skrócenia jej czasu do minimum. Należało więc wyposażyć frachtowiec w napęd o dużej mocy gwarantujący wysoką prędkość. Te dwie przesłanki spowodowały, że idealnym rozwiązaniem w tym przypadku stała się siłownia turboparowa, dodatkowym jej atutem jest możliwość spalania w trakcie podróży bez ładunku taniego oleju opałowego.
Najnowsze osiągnięcia technologiczne umożliwiły stosunkowo proste i niezawodne skraplanie BOG. Z tego też powodu zaczęto rozważać zastosowanie bardziej ekonomicznego napędu od stosowanych dotychczas turbin. Trudno tu zastosować klasyczne wolnoobrotowe silniki okrętowe, ponieważ to rozwiązanie przyczynia się do wydłużenia czasu transportu. Alternatywą może stać się wykorzystanie średnioobrotowych silników okrętowych, do zasilania których można zastosować BOG, jak i olej napędowy o gorszych charakterystykach (tzw. średni). Ostatnią teoretyczną możliwością jest zastosowanie siłowni okrętowej kombinowanej paro-gazowej (ang. COGAS).
Gazowce LPG.
Właściwości fizyczne LPG powodują, że gazowce tego typu nie są tak trudne do skonstruowania i zbudowania jak gazowce LNG. Tego typu statki buduje między innymi Stocznia Gdyńska – oznaczone są następującymi numerami projektowymi: 8185, 8189, 8226. Jednostki te mogą być przeznaczone tylko do przewozu LPG, niektóre z nich pełnić funkcję też tzw. produkto-chemikaliowców. Wszystkie wyposażone są w instalacje do ponownego skraplania parującego ładunku. Z tego też powodu uważa się, że ich eksploatacja jest bardziej skomplikowana od zbiornikowców kriogenicznych. Regułą jest również, że napędzane są przez ekonomiczne siłownie spalinowe tłokowe. Także i w tym przypadku można rozróżnić wśród nich klasy:
Gazowce PNG.
Skrót PNG oznacza "Pressurised Natural Gas", czyli sprężony gaz ziemny i jest terminem dotyczącym większej ilości gazów niż tylko CNG (ang. "Compressed Natural Gas" – sprężony gaz ziemny). Statki typu PNG przewożą obecnie sprężony dwutlenek siarki, siarkowodór, dwutlenek węgla. Zaproponowano również, aby w ten sposób transportować CNG z pól gazowych znajdujących się na Morzu Północnym. Wykorzystanie tego typu frachtowca byłoby uzasadnione ekonomicznie w miejscach, gdzie gaz jest wydobywany „przy okazji” na polach naftowych, ze złóż w początkowej fazie eksploatacji lub będącym na wyczerpaniu. Statek ten przewóz gazu ziemnego sprężonego realizowałby w pakietach składających się z pionowych rur o wymiarach np.: długość 12, m średnica 1,12 m, wykonanych ze stali, kompozytów (szklanych, węglowych) lub aramidowych pod ciśnieniem ok. 245 atm, umieszczonych wewnątrz kadłuba statku.
Bezpieczeństwo.
Ponad 40-letnie doświadczenia z eksploatacji gazowców wskazują, że transport skroplonych paliw gazowych jest jak dotąd przedsięwzięciem bezpiecznym. Do roku 2006 nie zanotowano żadnych poważniejszych wypadków czy katastrof spowodowanych przez ten typ statków. Potencjalna katastrofa gazowca z ładunkiem mogłaby, w ocenie amerykańskich specjalistów, przynieść skutki równe wybuchowi jądrowemu. Szybko ulatniający się gaz z rozbitego zbiornika mógłby doprowadzić do powstania mieszanki paliwowo-powietrznej o potężnej sile niszczącej. Szacunki amerykańskie mówią, że rozproszone w powietrzu 125 000 m³ LNG stanowi ekwiwalent 700 000 ton trotylu lub 40 bomb atomowych zrzuconych na Hiroszimę. Strefa całkowitych zniszczeń wynosiłaby 5,6 km, ciężkie poparzenia dotknęłyby ludzi znajdujących się w promieniu 10 km. Jest to oczywiście rozważanie czysto teoretyczne, ulatniający się gaz powstały z LNG tworzy mieszankę wybuchową przy zawartości w powietrzu od 5 do 15%, jest więc mało prawdopodobne, aby zaistniały tego typu warunki. Jedyną realną możliwością jest wykorzystanie gazowca do ataku terrorystycznego, co mogłoby doprowadzić do spełnienia się najbardziej pesymistycznych scenariuszy. W celu eliminacji zagrożenia, jakie stanowi ten typ żeglugi, wdrożono szereg przedsięwzięć:
Podstawowe przepisy dotyczące przewozu skroplonych gazów.
Pierwsze próby uregulowań prawnych powstały już w latach 50. XX w., wprowadzano je sukcesywnie w USA (1965), Włoszech, Norwegii, Wielkiej Brytanii oraz Japonii (1968). W 1976 IMO opracowała wspólne normy nazwane "Kodem Gazowców" (IGC) włączone następnie w skład konwencji SOLAS w 1983. Przewoźnicy gazu oraz właściciele terminali gazowych zrzeszyli się w organizacje takie jak SIGTTO, OCIMF, wydające własne dodatkowe przepisy. Na podstawie tych przepisów, obecnie tego typu statki muszą legitymować się dokumentami stwierdzającymi:
Dokumenty te kontrolowane są przez:
Nadzór klasyfikacyjny.
Towarzystwo klasyfikacyjne realizuje usługi tak zwanej trzeciej strony, to znaczy wyważa interesy wszystkich stron oraz ustala minimalny poziom ich akceptacji. Bazuje na przepisach międzynarodowych dotyczących statków przewożących skroplony gaz oraz własnych opracowanych na podstawie Międzynarodowego Kodu Gazowców (IGC). Potwierdzeniem spełnienia przez jednostkę pływającą przepisów klasyfikacyjnych jest Świadectwo Klasy. Nadzór klasyfikacyjny wydaje również dokumenty nazywane "Świadectwami Bezpieczeństwa oraz Zgodności", dzięki autoryzacji jaką posiada od organu administracji morskiej państwa (państw). Jako przykład może posłużyć nadzór klasyfikacyjny sprawowany przez DNV nad systemami ładunkowymi na gazowcach w trakcie eksploatacji:
Kwalifikacje załóg.
Na podstawie danych amerykańskich z 2005 r., 1/3 załóg gazowców stanowią oficerowie, z których aż 2/3 posiada uprawnienia na poziomie zarządzania dla bezpieczeństwa żeglugi. Oficerowie ci oraz pozostali członkowie załóg muszą się legitymować dodatkowymi uprawnieniami uzyskanymi w toku specjalistycznych szkoleń. Od osób odpowiedzialnych za załadunek i rozładunek oczekuje się również odpowiedniego, wieloletniego doświadczenia, polegającego na praktyce w pracy na danym stanowisku na statkach innego typu oraz zapoznania się ze specyfiką gazowców w trakcie stażu na nim w charakterze dublera (1-2 podróże). Czas zatrudnienia marynarzy jest również krótszy niż na innych frachtowcach. Marynarze pracują tam w systemie 4 miesiące na statku (średnio 4 podróże po 28 dni), 4 miesiące na lądzie (dni wolne, urlop), co ma wpływ na ich właściwą sprawność psychofizyczną. Wynagrodzenie członków załóg gazowców jest zwykle wyższe niż w tradycyjnej żegludze. Dzięki temu armator ma wpływ na możliwość doboru, utrzymania i weryfikacji odpowiednich fachowców.
Działania podejmowane przez władze portowe oraz państwowe.
Działania podejmowane przez władze portowe oraz państwowe mają na celu opracowanie procedur lokalizacji instalacji portowych oraz ochrony przed największym zagrożeniem, jakim jest celowe działanie ludzi starających się zagrozić bezpieczeństwu. Wejście gazowca do portu poprzedzone jest kontrolą przez przedstawicieli administracji morskiej na redzie i odbywa się zawsze w asyście od 4 do 5 holowników. Wstrzymuje się ruch statków w rejonie manewrów tego specyficznego zbiornikowca oraz rejonu jego przeładunku lub wręcz opróżnia tę część portu ze zbędnych jednostek pływających. Statek cumuje zawsze skierowany dziobem do wyjścia z portu, gotowe do użycia są wszystkie instalacje przeciwpożarowe jednostki i terminalu portowego. W niektórych państwach prace przeładunkowe mogą odbywać się wyłącznie w porze dziennej z załogą skompletowaną w stanie co najmniej 3/4 pełnej obsady. Wszystkie służby państwowe na przyległym terenie, a przede wszystkim sama ochrona terminalu gazowego, postawione są w stan gotowości. Procedury te przypominają prace ładunkowe z amunicją. Jednak ten stan pogotowia trwa krótko, bo dzięki wydajnym urządzeniom 150 000 m³ LNG zostaje rozładowane w czasie od 10 do 12 godzin. Podstawowe znaczenie ma tu lokalizacja terminalu. Zazwyczaj instalacje tego typu umiejscawiane są na odludziu. Możliwe jest również wykorzystanie adaptowanego gazowca (FSRU – "Floating Storage and Regasification Unit") na cele jednostki magazynująco-przeładunkowej zakotwiczonej w morzu będącej jednocześnie końcówką odbiorczą systemu dystrybucji gazu. Drugą możliwością jest eksploatacja nowego rodzaju gazowca nazywanego LNGRV ("LNG regasification vessel"), który w dużej odległości od brzegu dokonuje regazyfikacji LNG i przez kilkadziesiąt dni wtłacza gaz do podmorskiego rurociągu.
Sam ruch gazowców na morzu terytorialnym oraz w rejonie cieśnin jest stale monitorowany przez stacje brzegowe. Wyznacza się też w tych rejonach specjalne trasy przeznaczone wyłącznie dla nich. Do ich ochrony państwa morskie wyznaczają też okręty do konwojowania w newralgicznych miejscach.
Przewóz skroplonych gazów drogą morską.
Według najnowszych prognoz gaz ziemny będzie odgrywał najważniejszą rolę wśród podstawowych źródeł energii. Corocznie obserwuje się przyrost zapotrzebowania na ten surowiec o około 2%. Ograniczone możliwości zastosowania rurociągów do jego przesyłu wymusza rozwój technologii masowego transportu w postaci ciekłej lub sprężonej. Analizy przeprowadzone przez Gas de France oraz Statoil wykazują, że transport gazu ziemnego na dystansach przekraczających 2500 km jest bardziej opłacalny za pomocą gazowców LNG niż transport sprężonego gazu rurociągami. W obecnej chwili gazowce LNG stanowią 2,31%, a gazowce LPG 1,32% światowego tonażu statków. O ile w przypadku tych drugich sytuacja jest stabilna, to w przypadku zbiornikowców kriogenicznych obserwuje się wzmożone zainteresowanie ich zakupem. W 2005 światowa flota tych jednostek liczyła 192 sztuki, a szacowane zamówienia na następne lata ocenia się na 127. Większość tych statków (157) to jednostki duże o pojemności przekraczającej 100 000 m³ LNG, planowane są i większe dochodzące do 200 000 m³ LNG. Spada również ich cena z 270 mln USD w 1991 (za zbiornikowiec o pojemności 125 000 m³ LNG) do 160 mln USD w 2004. Planuje się również budowę dużej liczby terminali gazowych w wielu państwach. Sytuacja ta została nawet nazwana boomem na budowę gazoportów. Na krótkie dystanse dochodzące do 1000 km, np. pomiędzy platformami wydobywczymi zlokalizowanymi na szelfie a stałym lądem najbardziej ekonomiczne w eksploatacji będą gazowce typu PNG (CNG). Pierwsze projekty tego typu statków zostaną oddane do realizacji od 2007 r. Pionierem tej technologii jest kanadyjska firma Coselle.
Szlaki przewozowe.
Pierwszymi historycznymi szlakami były od początku lat 60. XX w. z Algierii do Francji i Wielkiej Brytanii oraz uruchomiona w 1969 r. linia pomiędzy Alaską a Japonią.
W obecnej chwili istnieją cztery główne kierunki przewozowe dla ładunków LNG:
Struktura importu oraz eksportu w 2004 drogą morską przedstawiała się następująco:
W następnych latach, tj. 2005, 2006 transport LNG drogą morską wzrastał odpowiednio o 8% i 12%. Do 2008 eksporterami staną się: Gwinea Równikowa, Norwegia, Rosja budująca swój terminal na Sachalinie oraz duże gazowce za granicą. Również w 2008 powinien być gotowy Canaport LNG w kanadyjskim Saint John. Do grona importerów dołączą: w 2007 Chiny (posiadają terminal w Guangdong Dapeng), w 2011 Polska. Swoje zainteresowanie importem LNG w 2006 wyraziły Singapur, Jamajka, Nowa Zelandia oraz Niemcy.
Polskie plany dotyczące transportu LNG.
3 stycznia 2006 rząd Polski podjął decyzję o rozpatrzenie możliwości budowy portu gazowego w celu dywersyfikacji kierunku dostaw. Powód do takich rozważań dało rosnące uzależnienie od jednego eksportera (Rosji) oraz możliwość wykorzystania tej sytuacji przez ten kraj do realizacji szantażu gospodarczego, co miało miejsce m.in. w konflikcie gazowym z krajami tzw. bliskiej zagranicy Ukrainą, Białorusią. 15 grudnia 2006 r. zarząd Polskiego Górnictwa Naftowego i Gazownictwa ogłosił, że do 2011 r. powstanie gazoport w Świnoujściu. Planowany koszt tej inwestycji wyniósłby od 350 do 600 mln euro. Początkowa zdolność przeładunkowa wynosiłaby 2,5-3 mld m³ gazu. Docelowo do Polski trafiać ma drogą morską 5–7,5 mld m³.
Samo posiadanie terminalu gazowego nie wystarczy jednak do zapewnienia bezpieczeństwa energetycznego państwa. Jednym z jego warunków jest również posiadanie własnej floty umożliwiającej przewóz LNG. W przypadku jej braku państwo może się stać również zakładnikiem obcych firm żeglugowych, szczególnie w sytuacjach ekstremalnych (konflikt z dominującym dostawcą, konflikt zbrojny, drastyczny niedobór surowca na rynku wewnętrznym). Gazoport wraz z gazowcami stanowi w naszym wypadku jeden układ funkcjonalny. W przypadku Polski największymi jednostkami mogłyby być statki o pojemności do 130 000 m³ umożliwiające swobodną żeglugę przez Cieśniny Duńskie (tzw. Baltimax) oraz swobodne wejście do polskich portów (Świnoujście, Gdańsk – Port Północny). Szacowana ilość jednostek zależałaby od rejonu, z jakiego gaz byłby sprowadzany:
Polskie stocznie: Stocznia Szczecińska im. Adolfa Warskiego oraz Stocznia Gdyńska, mają doświadczenie w budowie gazowców LPG o nośności do 50 000 DWT powstałych tam w latach 70. i 90. XX w. Jednakże budowa gazowca LNG jest na tyle skomplikowana technicznie (a żadna polska stocznia nie posiada licencji na stosowane tam technologie), że rozważane jest ich budowa we współpracy ze stoczniami fińskimi. W Polsce powstawałyby moduły kadłuba i odbyłoby się wodowanie statku, w Finlandii dokonano by montażu zbiorników kriogenicznych. Rozważany jest również zakup gazowców za granicą.
18 lipca 2006 Gdańska Stocznia Remontowa podpisała kontrakt z holenderskim armatorem na budowę gazowca LNG/LPG o nazwie „Coral Methane” przeznaczonego do regionalnej dystrybucji skroplonych gazów ziemnego i ropopochodnych w północnej Europie. Statek posiada pojemność 7500 m³ płynnego gazu przy nośności ok. 6000 DWT. Zwodowano go 7 maja 2008 roku.
17 stycznia 2007 minister gospodarki Piotr Grzegorz Woźniak oraz minister energii i górnictwa Algierii Chakib Khelil podpisali "Memorandum o współpracy gospodarczej", w którym m.in. znalazł się zapis: „Strony wyraziły gotowość do dalszych, szczegółowych rozmów na temat możliwości zaopatrywania Polski od 2010/2011 r. w gaz ziemny w postaci skroplonej (LNG). W tej sprawie powołana zostanie wspólna grupa robocza, której celem będzie kontynuowanie rozmów. Rozważany jest również udział firmy Sonatrach w projekcie dotyczącym dostaw gazu ziemnego poprzez terminal odbiorczy LNG w Polsce”.
17 kwietnia 2007 Polskie Górnictwo Naftowe i Gazownictwo zawiązało spółkę Polskie LNG (PLNG), której właścicielem 19 sierpnia 2008 r. został Operator Gazociągów Przesyłowych Gaz-System S.A. Wybudowany przez PLNG Terminal LNG im. Prezydenta Lecha Kaczyńskiego w Świnoujściu jest eksploatowany od 2016 r.

</doc>
<doc id="464799" url="https://pl.wikipedia.org/wiki?curid=464799" title="X (jednostka długości)">
X (jednostka długości)

X – pozaukładowa jednostka długości (oznaczenie "xu") używana historycznie do pomiaru długości fali promieniowania rentgenowskiego i gamma. 1 X równa się w przybliżeniu 1,002 × 10−13 m.
Jednostka została zdefiniowana przez szwedzkiego fizyka Karla Manne Siegbahna w 1925 r. Bezpośredni pomiar tak małych długości nie był wówczas możliwy, więc zamiast tego definicja została oparta o wielkości odstępów pomiędzy płaszczyznami krystalicznymi kryształów kalcytu, używanych w aparaturze pomiarowej. Jedna jednostka X została zdefiniowana jako 1/3029,04 odstępu pomiędzy 200 płaszczyznami kryształu kalcytu w temperaturze 18 °C
Inaczej definiowane i wzorcowane jednostki X to:
Karl Manne Siegbahn zamierzał utworzyć jednostkę o dokładnej mierze 10−13 metra jednak jednostka X nie jest dokładnie równa tej podwielokrotności metra. Ku pamięci fizyka, jednostkę X nazywano także siegbahnem.
Po 1965 jednostki X zaczęły być zastępowane angstremami.

</doc>
<doc id="464803" url="https://pl.wikipedia.org/wiki?curid=464803" title="Belvoir (twierdza)">
Belvoir (twierdza)

Belvoir (hebr. כוכב הירדן, "Kohav HaJarden"; arab. "Kaukab al-Hawa"; pol. "Gwiazda Jordanu") – forteca krzyżowców wznosząca się nad Doliną Jordanu, około 20 km na południe od Jeziora Tyberiadzkiego w północnym Izraelu. Jest to najlepiej zachowana twierdza krzyżowców w Izraelu. Jej teren jest chroniony przez utworzony w tym celu park narodowy.
Położenie.
Twierdza wznosi się na wschodnim skraju płaskowyżu Ramot Jissachar (280 metrów n.p.m.). Wzgórze wznosi się 500 metrów ponad depresję Doliny Jordanu, której dnem płynie rzeka Jordan. Ze wzgórza spływają w kierunku wschodnim strumienie Kohav, Bidra i HaJadid (wpadają do Jordanu).
Historia.
W 1099 roku Palestyna znalazła się pod panowaniem krzyżowców, którzy utworzyli Królestwo Jerozolimskie. Nieustanne zagrożenie ze strony Arabów powodowało, że krzyżowcy bardzo szybko przystąpili do budowy licznych zamków. Pełniły one funkcje obrony strategicznych punktów na granicach Królestwa, a dodatkowo zapewniały ochronę karawanom kupieckim i chrześcijańskim pielgrzymkom. W 1168 roku tutejszą ziemię nabył Rycerski Zakon Szpitalników od francuskiego szlachcica Velos. Płaskowyż górował nad Doliną Jordanu i zamek kontrolował całą okolicę. W 1168 roku Szpitalnicy rozbudowali zamek w najpotężniejszą swoją fortecę. Odgrywała ona ważną rolę w systemie obronnym Królestwa Jerozolimskiego, ponieważ miała jako jedna z pierwszych stanąć na drodze muzułmańskiej inwazji. W lipcu 1182 roku wielka armia sułtana Saladyna przekroczyła rzekę Jordan. Doszło wówczas do bitwy pod zamkiem Belvoir. Bitwa zakończyła się taktycznym patem, jednak król jerozolimski Baldwin IV Trędowaty przekonał Saladyna do wycofania się. Po klęsce krzyżowców w 1187 roku w bitwie pod Hittin, armia Saladyna ponownie podeszła do Belvoir i rozpoczęła oblężenie twierdzy. Trwało ono przez półtora roku. Saladyn, po wysadzeniu wschodniej wieży broniącej rampy wejściowej, w uznaniu waleczności obrońców, pozwolił 5 stycznia 1189 roku załodze zamku wycofać się do Tyru. W latach 1217-1218 w obawie przed odzyskaniem twierdzy przez krzyżowców, rozebrano jej fortyfikacje. W 1240 roku na drodze porozumienia powrócili tutaj krzyżowcy. Jednak brak funduszy uniemożliwił odbudowę zamku, i cała okolica bardzo szybko ponownie znalazła się pod kontrolą arabską.
Przez następne stulecia pozostałości fortecy pozostawały opuszczone i popadały w coraz większą ruinę. Pierwsze prace archeologiczne rozpoczął tutaj w 1966 roku Joszua Prawer. Kontynuowane w następnych latach wykopaliska odkryły najlepiej zachowaną twierdzę krzyżowców w Izraelu. Aby lepiej chronić ruiny utworzono Park Narodowy Belvoir, który w 1968 roku udostępniono zwiedzającym.
Nazwa.
Frankońscy rycerze nazywali zamek "Burg Belvoir" (pol. "Piękny Widok") lub "le Coquet" (pol. "Kokietka"). Nazwa ta nawiązywała do wspaniałej panoramy Doliny Jordan jaka roztaczała się z fortecy. Nazwa hebrajska "Kohav HaJarden" (pol. "Gwiazda Jordanu") upamiętnia osiedle żydowskie, które istniało w tej okolicy w czasach rzymskich i bizantyjskich.
Park Narodowy.
Zamek Belvoir został wybudowany na planie koncentrycznym, który był powszechnie stosowany w późniejszych zamkach krzyżowców. Była to symetryczna pięciokątna forteca, otoczona fosą (20 metrów szerokości i 12 metrów głębokości). Wydobyte przy kuciu fosy czarne bazaltowe skały wykorzystano do budowy murów. Mur zewnętrzny wzmocniono potężnymi wieżami wzniesionymi w każdym z pięciu narożników. Dodatkowo pośrodku każdego z boków umieszczono dodatkową mniejszą wieżę obronną. Wewnątrz znajdowała się kwadratowa cytadela. Jej mur obronny był wzmocniony kwadratowymi wieżami wzniesionymi w narożnikach. Dziedziniec wewnętrzny, kaplicę i budynek dowódcy zamku wybudowano z białego marmuru.
Turystyka.
Czas zwiedzania wynosi około 1 godziny. Zamek z racji swojego położenia stanowi wspaniałą platformę widokową. Teren parku jest częściowo dostępny dla osób niepełnosprawnych. Istnieje możliwość noclegu w domkach kempingowych. Obok twierdzy eksponowane są rzeźby Igaela Tumarkina. W pobliżu znajduje się rezerwat przyrody Nachal Tawor.

</doc>
<doc id="464804" url="https://pl.wikipedia.org/wiki?curid=464804" title="Country-dance">
Country-dance

Country-dance – taniec ludowy pochodzenia angielskiego. Popularny w XVII i XVIII wieku. Tańczony w grupach. Zbudowany jest z ośmiu taktów, w każdym z nich znajdują się 4 nuty. Typowym country-dance jest "Bloomsbury Market" – skomponowany około 1703 roku.

</doc>
<doc id="464806" url="https://pl.wikipedia.org/wiki?curid=464806" title="Obrona Grodna">
Obrona Grodna

Obrona Grodna 1939 – działania zbrojne prowadzone w dniach 20–22 września 1939 r. podczas agresji ZSRR na Polskę mające doprowadzić do obrony miasta przed wkraczającymi wojskami sowieckiego 15 Korpusu Pancernego, 4 Korpusu Kawalerii i 21 Brygady Pancernej z Grupy Konno-Zmechanizowanej komkora Iwana Wasiljewicza Bołdina.
Geneza.
W dwudziestoleciu międzywojennym Grodno było jednym z najsilniejszych garnizonów Wojska Polskiego. Stacjonowały w nim między innymi dowództwa Okręgu Korpusu Nr III i 29 Dywizji Piechoty oraz dwa pułki piechoty i pułk artylerii lekkiej. Od stycznia 1938 dowódcą OK III był gen. bryg. Józef Olszyna-Wilczyński.
W sierpniu 1939, po przeprowadzeniu mobilizacji, 29 DP pod dowództwem płk. Ignacego Oziewicza skierowana została do rejonu koncentracji Armii „Prusy”. Natomiast z nadwyżek mobilizacyjnych w Grodnie została sformowana Grupa Operacyjna „Grodno” (ok. 7 tys. żołnierzy) z zadaniem ochrony miasta od zachodu i północnego zachodu. Jednakże już 10 września GO została rozwiązana, a jej najlepsze oddziały skierowano do wzmocnienia obrony Lwowa.
Do 12 września dowódcą Obszaru Warownego Grodno był płk dypl. Bohdan Hulewicz, który rozkazał przeprowadzić pewne przygotowania do obrony miasta, ale ze strony wojsk niemieckich. Jedną z jego decyzji, która miała poważne znaczenie podczas późniejszej obrony przed Armią Czerwoną, było stworzenie zapasów butelek z mieszanką zapalającą. W ich użyciu przeszkolono następnie żołnierzy, jak i ochotników. Kolejnymi dowódcami Obszaru Warownego byli: płk w stanie spoczynku Bronisław Adamowicz i płk Siedlecki, ale nie przejawiali oni chęci obrony miasta.
Grodno ucierpiało od działań wojennych już od 1 września. Tego dnia miał miejsce nalot niemieckich bombowców, w wyniku którego została zniszczona składnica uzbrojenia i magazyny wojskowe pod Karolinem. W ten sposób utracono ok. 50% sprzętu wojskowego i amunicji. Było też wielu zabitych i rannych. Ataki były kontynuowane w następnych dniach. 17 września – na wieść o agresji sowieckiej na Polskę – doszło w mieście do dywersji komunistycznej, ale została ona szybko stłumiona. 18 września do miasta przybył z Pińska gen. J. Olszyna-Wilczyński. Nie wierzył on jednak w możliwość dłuższej obrony i dlatego rozkazał niektórym pododdziałom wycofać się w rejon Sopoćkiń i Kalet w celu osłony polskich wojsk odchodzących na Litwę. Jeszcze tego samego dnia dowódca DOK III wyjechał z Grodna, nie wyznaczając niestety żadnego oficera odpowiedzialnego za obronę. Grodno opuścili także starosta Walicki i prezydent miasta Cieński oraz niektórzy urzędnicy. Uaktywniło to w mieście ponownie miejscowych komunistów, którzy opanowali położony w centrum Grodna plac Stefana Batorego, wykorzystując rowy przeciwlotnicze jako okopy, z których ostrzeliwali zbiegające się w tym miejscu ulice wylotowe w kierunkach Białegostoku, Lidy i Wilna. Dzięki śmiałej i pomysłowej akcji plutonu alarmowego 31 batalionu wartowniczego (Polacy umieścili na wieżach okolicznych kościołów karabiny maszynowe) zagrożenie zostało zlikwidowane kosztem zaledwie 2 rannych żołnierzy.
Faktycznymi przywódcami obrony i przygotowań do niej stali się wiceprezydent miasta Roman Sawicki i komendant Rejonu Uzupełnień Grodno mjr Benedykt Serafin. Obaj podjęli decyzje wzmocnienia obrony Grodna poprzez wykopanie rowów i wybudowanie zapór przeciwczołgowych oraz przeszkolenie ochotników i służb pomocniczych. Obrona Grodna wobec szczupłości sił została rozmieszczona zasadniczo w obrębie zabudowań podmiejskich i miejskich. Wykorzystano naturalne przeszkody, jak linię rzeki Niemen, murowane budynki np. koszar, różnego rodzaju naturalne czy sztuczne wzniesienia, a nawet cmentarze.
Linia obrony Grodna wyglądała następująco: od strony miejscowości Skidel i Jeziory linię dozorowania na dalekim przedpolu zajmowały pododdziały kawalerii rtm. Ryszarda Wiszowatego; pas wzgórz ciągnących się od stacji kolejowej Kaplica poprzez wschodni skraj lasku Sekret aż do majątku Rubanówek obsadzały pododdziały rezerwowe 77, 85 i 86 pp z OZ 19 DP pod dowództwem ppłk. Izydora Blumskiego; w odwodzie, na południowym skraju lasku Sekret znajdowała się kompania piechoty i kompania Policji Państwowej; szosę na Jeziory zamykała placówka oficerska w sile plutonu; obronę linii Niemna w rejonie Zamku Królewskiego, Zespołu Szkół Zawodowych i koszar 81 pp wraz z mostem kolejowym zajmował 31 batalion wartowniczy mjr. Benedykta Serafina; koszary batalionu pancernego obsadzali junacy z Dywizyjnego Kursu Szkoły Podchorążych Rezerwy przy OZ 19 DP i pancerniacy z 32 dywizjonu pancernego pod dowództwem mjr. Szostaka, rejon placu Skidelskiego i ul. Jerozolimskiej – oddział Policji Państwowej; budynki PKO i DOK III – kompania kpt. Grzywacza; most kolejowy – oddział wartowniczy z 5 pułku lotniczego; wiadukt kolejowy nad szosą Skidelską – pluton por. Władysława Ejsmonta z kompanii kpt. Grzywacza. W pobliżu dworu Poniemuń okopały się pododdziały sformowane z nadwyżek 76 pp, a na odcinku Myśliwska Górka – Rubanówek – pododdział ppor. Iglewskiego. Odcinki dróg Hoża-Grodno i Grodno-Sopoćkinie ubezpieczał batalion KOP „Sejny” ppłk. Michała Osmoli.
Siły obu stron.
Wojsko Polskie.
W rezultacie w Grodnie w przededniu ataku Armii Czerwonej znajdowały się zaledwie dwa niepełne bataliony piechoty, uzbrojone tylko w kb i karabiny maszynowe (batalion marszowy kpt. Piotra Korzona, szykujący się do uzupełnienia 29 DP oraz 31 batalion wartowniczy mjr. Benedykta Serafina), improwizowany oddział (ok. 200 żołnierzy) ppor. rez. Antoniego Iglewskiego, część rzutu kołowego 5 pułku lotniczego z Lidy oraz różnej liczebności grupy żandarmerii wojskowej i policji. 19 września do miasta przybyły pododdziały piechoty przybyłe z Wilna, 94 bateria artylerii przeciwlotniczej z 2 działkami typu Bofors kal. 40 mm i 32 dywizjon pancerny. Oprócz tych sił w Grodnie przebywali też różni oficerowie i żołnierze, którzy dotarli do miasta przypadkowo. Początkowo, do czasu przybycia gen. Wacława Przeździeckiego obroną dowodził płk Siedlecki. Już w trakcie walk obronę zasilili licznie cywilni ochotnicy, a zwłaszcza harcerze, uczniowie miejscowych szkół gimnazjalnych i zawodowych oraz urzędnicy państwowi. Dzięki napływowi harcerek, dobrze zorganizowana została służba sanitarna. Większość ochotników posiadała odpowiednie przeszkolenie wojskowe w ramach Przysposobienia Wojskowego. Ogółem liczebność polskich sił obrony liczyła ok. 2–2,5 tys. ludzi pod bronią, nie licząc Rezerwowej Brygady Kawalerii „Wołkowysk” płk. Edwarda Heldut-Tarnasiewicza, która wzięła udział w walkach od 21 września.
Obrona miasta.
20 września.
Nad ranem 20 września sowiecki batalion rozpoznawczy 27 Brygady Pancernej mjr. Bogdanowa (w sile 11 czołgów BT-5 lub BT-7, 1 samochodu pancernego GAZ-FAI i łazika z radiostacją) podszedł pod Grodno od południa. Brak polskiej obrony z tej strony spowodował, że Sowieci zdecydowali się zaatakować miasto przez most drogowy bez przeprowadzenia rozpoznania. Grupa została jednak na moście silnie ostrzelana przez polskich obrońców, którzy zniszczyli samochód z radiostacją. Doprowadziło to do rozproszenia się czołgów, które dalej działały pojedynczo. W rezultacie polscy żołnierze rozpoczęli polowanie na nie, niszcząc wszystkie wozy bojowe według własnych relacji bądź 4 czołgi i samochód pancerny według źródeł sowieckich. Poległo wielu obrońców miasta, m.in. ppor. Józef Musiał, dowódca baterii artylerii przeciwlotniczej. Stracono też jedno działko plot., którym strzelano do czołgów. W trakcie tej walki do Grodna od strony południowo-wschodniej dotarł 2 bcz z 27 BPanc w składzie 20 czołgów pod dowództwem mjr. Ilusa Połukarowa. Do niego wycofał resztę swoich wozów bojowych mjr Bogdanow. Powzięto decyzję o zaatakowaniu południowej części miasta, a jeden pluton (5 czołgów) miał rozpoznać północną część Grodna i most drogowy przez Niemen. Wkrótce przybył także 1 batalion czołgów, który natychmiast przyłączył się do natarcia. W sumie dawało to ponad 65 wozów bojowych. Niezależnie od tego ataku poszczególne grupy czołgów usiłowały dostać się do miasta przez most drogowy, aby go wesprzeć. Późnym popołudniem strona sowiecka podciągnęła piechotę i artylerię, która rozpoczęła ostrzał miasta, powodując duże straty wśród wojska i taborów, co było wynikiem przekazywania jej odpowiednich informacji przez miejscowych komunistów drogą telefoniczną. Natomiast piechurzy zajęli pozycje w budynkach po lewej stronie rzeki i prowadzili ogień z broni maszynowej w kierunku polskich okopów. Pod osłoną ognia artyleryjskiego i karabinów maszynowych wieczorem przeprawiły się przez rzekę dwa bataliony ze składu 119 pułku strzeleckiego, lądując w Poniemuniu i Drucku pod Grodnem z wykorzystaniem głębokich jarów prowadzących od rzeki w stronę tych miejscowości. Przeszły one przed teren cmentarzy prawosławnego i katolickiego, mając za przewodników miejscowych komunistów i dokonując tylko niewielkich wypadów rozpoznawczych. Do obrony tamtego kierunku został skierowany pluton pchor. B. Chlebowicza, wzmocniony w nocy kilkunastoosobową grupą ochotników pod dowództwem pchor. Henryka Nosala. Późnym wieczorem Sowieci zaatakowali cmentarze, wypierając ze znacznymi stratami polskich obrońców, co oznaczało bezpośrednie zagrożenie dla mostu kolejowego.
Pierwszy dzień obrony Grodna zapisał się pozytywnie dla strony polskiej, która – pomimo braku broni przeciwpancernej, jednolitego dowództwa i dużej improwizacji obrony – utrzymała większość pozycji obronnych, a nawet zmusiła niektóre jednostki sowieckie do odwrotu. Natomiast Sowieci na razie zajęli tylko pozycje wyjściowe do generalnego natarcia na miasto, ponosząc pewne straty w ludziach i sprzęcie (15 zabitych i 11 rannych żołnierzy, 3 czołgi, samochód pancerny i samochód z radiostacją zniszczone, a 6 czołgów uszkodzonych).
Noc 20/21 września.
W nocy trwał sowiecki ostrzał artyleryjski, a obie strony dokonywały wypadów przez rzekę. Słabe pododdziały piechoty nieprzyjacielskiej sforsowały Niemen powyżej Grodna, ale zostały odrzucone przez polskich żołnierzy. Z drugiej strony Polacy przeprawili się na zachodnie przedmieście Folusz, gdzie zlikwidowali sowieckie placówki. Podobnych wypadów było więcej. Polską obronę wzmocniły 101 Rezerwowy pułk ułanów, 102 Rezerwowy pułk ułanów i 103 Rezerwowy pułk szwoleżerów. Szwadron 102 puł. rozbił nieprzyjacielską placówkę przy moście drogowym. Z pułkami przybył także gen. bryg. w stanie spoczynku Wacław Przeździecki, który przejął dowództwo obrony miasta od płk Siedleckiego i ogłosił, że zgodnie z rozkazami Naczelnego Wodza należy przygotować się do ewakuacji na Litwę. Większość obrońców nie chciała przyjąć do wiadomości tej decyzji. Grodno postanowiło opuścić ok. 1 tys. osób, głównie urzędników wraz z rodzinami. Tymczasem bataliony ppłk. Blumskiego cofnęły się na skraj miasta, zagęszczając obronę na kierunku wschodnim i południowo-wschodnim. Tymczasem od tej strony do ataku szykowały się siły sowieckiego 119 pułku strzeleckiego. Nad ranem przybyły dodatkowo batalion piechoty zmotoryzowanej z 20 BZmot i drugi batalion z 27 BPanc. Dowództwo sowieckie na następny dzień postanowiło przyjąć nową taktykę walki. W pełni sprawnych 80 czołgów i 15 samochodów pancernych 27 BPanc zostało przydzielonych pododdziałami do poszczególnych batalionów i kompanii strzeleckich z wyznaczeniem każdej grupie pancernej konkretnych zadań. Sowieci przygotowywali się do koncentrycznego natarcia od południowego zachodu, południa i południowego wschodu w kierunku centrum miasta. Natomiast miasto od strony północnej i wschodniej nie było blokowane, co dawało możliwość odwrotu polskich wojsk.
21 września.
O świcie, po przygotowaniu artyleryjskim, I i II batalion ze 119 pułku strzeleckiego ruszyły do natarcia na polskie pozycje zajmowane przez bataliony ppłk. Blumskiego. Po początkowych sukcesach kontratakowały dwie polskie kompanie, przenikając na tyły wojsk sowieckich. Przed pogromem nieprzyjacielskich batalionów, a także dowództwa 119 pstrz., uchroniło Sowietów przybycie od wschodu grupy zmechanizowanej z 16 Korpusu Strzeleckiego, która przesądziła o wyniku walki. Zdziesiątkowane polskie oddziały były zmuszone wycofać się na swoje pozycje. Natomiast III batalion z 119 pułku strzeleckiego atakował wzdłuż lewego brzegu Niemna, dostając się pod silny ogień polskich batalionów mjr. B. Serafina i kpt. P. Korzona oraz kompanii por. Tadzika. Od klęski uratowały go z kolei czołgi 27 BPanc. Do walki przyłączył się także sowiecki batalion z 101 pułku strzeleckiego podwieziony do miasta samochodami. W godzinach przedpołudniowych sowieckie natarcie wzmocniła grupa zmechanizowana z VI Korpusu Kawalerii komdiwa Andrieja Jeriomienki w sile 28 i 31 pułków czołgów oraz dwóch plutonów przeciwlotniczych karabinów maszynowych, atakując przez mosty w kierunku fabryki tytoniu. Za każdym razem była ona jednak odpierana przez polskich obrońców (komdiw Jeriomienko został ranny). O wiele większe sukcesy odniosły natomiast siły nieprzyjaciela, które nacierały od południa i południowego wschodu, co było decydujące w przełamaniu obrony Grodna. III batalion z 119 pułku strzeleckiego wzmocniony czołgami 27 BPanc. wyszedł na linię: fabryka tytoniu-linia kolejowa; II batalion zdobył koszary 29 pułku artylerii lekkiej, a następnie pocztę, elektrownię i skład benzyny. Po południu Sowieci dotarli do centrum miasta, gdzie doszło do ciężkich walk. Powtórzyła się po części sytuacja z poprzedniego dnia, kiedy polscy obrońcy walczyli z poszczególnymi czołgami. Było kilka przypadków wykorzystania jako osłony cywilów przez czołgistów, w co najmniej jednym wypadku do pancerza czołgu zostało przywiązane 13-letnie dziecko (Tadek Jasiński), co przekazywali później polscy obrońcy. Do późnego wieczoru w mieście przetrwało tylko kilka odizolowanych punktów oporu. Były to Zamek Królewski, zespół szkół zawodowych i budynki koszar 81 pp. Część obrońców wyrwała się z Grodna na zewnątrz w kierunku Litwy, inni przebrali się w cywilne ubrania i wymieszali z mieszkańcami miasta.
Noc 21/22 września.
W nocy komdiw Pietrow wycofał z miasta wszystkie wozy bojowe w związku z brakiem paliwa, gdyż byłyby łatwym celem dla polskich żołnierzy. Piechota pozostawała na swoich stanowiskach, gdyż obawiano się nocnego ataku. W rezultacie duża część polskich obrońców uszła z miasta. Natomiast sowieckie dowództwo planowało na następny dzień ogólne natarcie wszystkimi siłami i środkami.
22 września.
Nad ranem z Grodna wydostali się dwaj faktyczni przywódcy polskiej obrony, czyli wiceprezydent R. Sawicki i mjr B. Serafin wraz z ostatnią częścią obrońców. Do południa do miasta weszły wszystkie sowieckie jednostki, które zebrały się na przedmieściu, a więc: 15 Korpus Pancerny, 4 Dywizja Kawalerii, 101 i 119 pułki strzeleckie, grupa zmechanizowana 16 Korpusu Strzeleckiego. Doszło jeszcze do drobnych walk z resztkami obrońców, w których 7 żołnierzy sowieckich zostało rannych. Według źródeł sowieckich do niewoli wzięto ok. 1 tys. jeńców, a duża część obrońców została rozjechana czołgami na wschodzie miasta. 
Straty sowieckie są oficjalnie oceniane na 53 zabitych i 161 rannych oraz zniszczonych 19 czołgów i 3 samochody pancerne. Część badaczy uważa, że były one większe. Straty polskie są trudne do określenia, ponieważ Sowieci dokonywali wielu mordów zbiorowych. 
Mordy na obrońcach miasta.
Większość wziętych do niewoli polskich oficerów była rozstrzeliwana na miejscu. Zabijana była także ludność cywilna, głównie na położonych na wschód od ogrodu zoologicznego Psiej Górce, w lasku zwanym „Sekret” i „Krzyżówce”. Na Psiej Górce rozstrzelano około 20 uczniów broniących Domu Strzelca. W lasku koło Poniemunia rozstrzelano podchorążych, prawdopodobnie z 77 pułku piechoty w Lidzie oraz gimnazjalistów. Na podwórku przy ulicy Sobieskiego 3 rozstrzelano czterech polskich żołnierzy. Rozstrzeliwano także w ogrodach przy ulicy Pohulanka, Przymiejskiej (około 30 żołnierzy), pod murem klasztoru franciszkanów, a lekarzy oficerów przed szpitalem wojskowym. Mordów na uczniach dokonywano także na górce Brzezina koło Pyszek pod Grodnem.
W dniach 5-8 września 1993 roku koło dawnego majątku Druck przeprowadzono prace ekshumacyjne na zlecenie Rady Ochrony Pamięci Walk i Męczeństwa, podczas których wydobyto szczątki 84 osób mających przy sobie przedmioty będące na wyposażeniu polskich żołnierzy, a w kolejnych dniach wydobyto jeszcze szczątki 11 osób.
Groby obrońców Grodna znajdują się m.in. na cmentarzach w dzielnicach Małyszczyzna, Kulbaki i Grandzicze.
Naczelny Wódz gen. Władysław Sikorski, podczas inspekcji 6 Dywizji Piechoty w ZSRR w grudniu 1941 r., w rozmowie z ocalałymi obrońcami Grodna powiedział: "Jesteście nowymi Orlętami. Postaram się, żeby wasze miasto otrzymało Virtuti Militari i tytuł zawsze Wiernego".
Upamiętnienie.
Walki żołnierza polskiego w obronie Grodna w II wojnie światowej zostały po 1990 r. upamiętnione na Grobie Nieznanego Żołnierza w Warszawie napisem na jednej z tablic „GRODNO 20–22 IX 1939”.
W 2015 roku ulicy na białostockim Nowym Mieście nadano nazwę Orląt Grodzieńskich upamiętniając ofiarę i patriotyzm najmłodszych mieszkańców przedwojennego Grodna.
9 września 2022 r. na ekrany polskich kin wszedł film Krzysztofa Łukaszewicza „Orlęta. Grodno '39”
Śledztwo IPN.
Sowieci zabili ok. 300 obrońców Grodna, w tym Piotra Boguckiego, kierownika Szkoły Powszechnej nr 2.

</doc>
<doc id="464811" url="https://pl.wikipedia.org/wiki?curid=464811" title="Suriekcja">
Suriekcja



</doc>
<doc id="464812" url="https://pl.wikipedia.org/wiki?curid=464812" title="Lambeth walk">
Lambeth walk

The Lambeth Walk – piosenka z 1937, która pierwotnie pojawiła się w musicalu "Me and My Girl". Słowa napisali Douglas Furber i L. Arthur Rose do muzyki Noela Gaya.
Tytuł utworu pochodzi od londyńskiej ulicy Lambeth Walk, która niegdyś znana była z miejskiego targu i kultury klasy robotniczej dzielnicy Lambeth. Fabuła musicalu "Me and My Girl" traktuje o pracującym na targowisku chłopcu, który odziedzicza hrabiostwo, ale nieomal traci swą dziewczynę z Lambeth. Dwa lata później – w 1939 – powstał film brytyjskiej produkcji, "The Lambeth Walk", w którym wystąpił Lane.
Wpływ na kulturę.
„The Lambeth Walk” trafił na pierwszą stronę brytyjskiej gazety "The Times" w październiku 1938 – "„While dictators rage and statesmen talk, all Europe dances – to The Lambeth Walk.”" („Kiedy dyktatorzy się wściekają, a mężowie stanu dyskutują, cała Europa tańczy do Lambeth Walk.”).
Film.
W filmie "Najdłuższy dzień" z 1962, opowiadającym o inwazji Aliantów w Normandii w czerwcu 1944, piosenka „The Lambeth Walk” jest śpiewana przez szwadron majora Johna Howarda, podczas lotu samolotem w trakcie operacji Deadstick.
Taniec.
Od tej piosenki nazwę wziął taniec towarzyski uboższych mieszkańców Londynu, który został spopularyzowany w 1937 przez Lupino Lane’a. "Lambeth walk" charakteryzuje się żywotnością. Największy rozkwit zanotował w latach 1938–1939. W trakcie tańca wykonuje się od 38 do 44 kroków na minutę.

</doc>
<doc id="464813" url="https://pl.wikipedia.org/wiki?curid=464813" title="Uniwersalizm cesarski">
Uniwersalizm cesarski

Uniwersalizm cesarski – idea średniowiecznej filozofii politycznej popularna w pełnym średniowieczu, zgodnie z którą zwierzchnikiem nad wszystkimi państwami chrześcijańskimi i Kościołem miał być cesarz rzymski.
Idea uniwersalizmu cesarskiego odnosi się do cesarstwa rzymskiego. Odwołujący się do dziedzictwa po cesarstwie rzymskim władcy Świętego Cesarstwa Rzymskiego uważali się za zwierzchników wszystkich władców krajów chrześcijańskich. Idea ukształtowała się w X i XI wieku, początkowo jedynie w kręgach dworskich i intelektualnych, nie będąc jednak oficjalną doktryną państwową.
W XI wieku uniwersalizm cesarski wszedł w konflikt z konkurencyjnym uniwersalizmem papieskim, którego orędownikiem w latach sześćdziesiątych był mnich Hildebrand (późniejszy papież Grzegorz VII), "spiritus movens" polityki rzymskiej. Nawoływał on do „połączenia w jedności i zgodzie papiestwa z cesarstwem”, porównując te dwie siły do dwojga oczu prowadzących istotę ludzką. Jednocześnie jednak, w przeznaczonej dla wąskiego grona odbiorców zapisce "Dictatus Papae", zajmował stanowisko zupełnie odmienne twierdząc, że „insygniami cesarskimi dysponuje tylko papież” i że „wolno mu zwalniać poddanych z przysięgi złożonej niegodnemu władcy”. Synod z roku 1075, potępiający m.in. inwestyturę świecką, obudził czujność cesarstwa, które nie wzięło pod uwagę ewolucji, jaką przeszła w ostatnim okresie kuria rzymska.
Punktem kulminacyjnym tego konfliktu był spór o inwestyturę między cesarzem rzymskim Henrykiem IV a papieżem Grzegorzem VII. Spór dotyczył praw do mianowania biskupów, a w głębszym wymiarze, relacji między władzą świecką a duchowną i przywództwa nad chrześcijańską Europą. Spór o inwestyturę zakończył się kompromisowym konkordatem wormackim z 1122 roku, rozdzielającym kompetencje cesarza i papieża. Konflikt między dwoma uniwersalizmami trwał jednak nadal.
Uniwersalizm cesarski rozwinął się w wiekach XII i XIII, stając się ideowym uzasadnieniem ekspansywnej polityki cesarskiej dynastii Hohenstaufów. Wtedy też wszedł w konflikt z rozwijającymi się monarchiami narodowymi, mającymi aspiracje do prowadzenia niezależnej polityki zagranicznej.

</doc>
<doc id="464817" url="https://pl.wikipedia.org/wiki?curid=464817" title="Uniwersalizm papieski">
Uniwersalizm papieski

Uniwersalizm papieski – idea średniowiecznej filozofii politycznej popularna w pełnym średniowieczu, zgodnie z którą papież miał sprawować pełnię władzy nad całym światem chrześcijańskim, a więc i władcami świeckimi. Doktryna zapoczątkowana przez Grzegorza VII w tzw. Dictatus Papae (1075).

</doc>
<doc id="464819" url="https://pl.wikipedia.org/wiki?curid=464819" title="Aulonocara">
Aulonocara

Aulonocara – rodzaj słodkowodnych ryb okoniokształtnych z rodziny pielęgnicowatych (Cichlidae). Występują endemicznie w afrykańskim Jeziorze Malawi (Niasa) na wschodzie Afryki. Wszystkie gatunki z rodzaju "Aulonocara" są pyszczakami zaliczanymi do grupy non-mbuna.
Nazewnictwo.
Pielęgnicowate z rodzaju "Aulonocara" są wśród akwarystów określane mianem „malawijskich pawi”.
Środowisko występowania.
Pyszczaki z tego rodzaju występują w zasadowych i twardych wodach jeziora Malawi, wśród skałek wapiennych i piaskowych. Przebywają w strefach ubogiej roślinności i piaszczystego dna, z którego wydobywają pokarm.
Hodowla.
"Aulonocarę" najlepiej umieścić w akwarium w towarzystwie innych średnich i nieagresywnych pyszczaków z Jeziora Malawi. "Aulonocara" należy do ruchliwych ryb, dlatego potrzebuje dużo otwartej przestrzeni. W akwarium jednak nie może zabraknąć jam i zakamarków, gdzie ryby mogłyby się ukryć, odpocząć lub ustanowić swoje rewiry.
W jednym akwarium powinien znajdować się tylko jeden samiec, który odgrywa dominującą rolę nad samicami. Jedynie w zbiornikach o dużych rozmiarach można umieścić kilka samców "Aulonocara".
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Aulonocara nyassae".

</doc>
<doc id="464822" url="https://pl.wikipedia.org/wiki?curid=464822" title="Maria Antonina">
Maria Antonina



</doc>
<doc id="464828" url="https://pl.wikipedia.org/wiki?curid=464828" title="Vonda McIntyre">
Vonda McIntyre



</doc>
<doc id="464835" url="https://pl.wikipedia.org/wiki?curid=464835" title="Pierwszy Korpus Polski">
Pierwszy Korpus Polski



</doc>
<doc id="464837" url="https://pl.wikipedia.org/wiki?curid=464837" title="Efekt Thomsona">
Efekt Thomsona



</doc>
<doc id="464840" url="https://pl.wikipedia.org/wiki?curid=464840" title="Veselin Đoković">
Veselin Đoković

Veselin Đoković (ur. 18 lutego 1976 w Požedze) – serbsko-czarnogórski piłkarz grający na pozycji obrońcy, zawodnik obecnie bez klubu.
Posiadający dobre warunki fizyczne (185 cm wzrostu i 84 kg wagi) zawodnik swoją karierę rozpoczynał w miejscowym zespole Sloga Požega. Potem przeniósł się do klubu FK Bečej, gdzie w serbskiej ekstraklasie zaliczył pięć występów w tym zespole. Następnie przeniósł się w 1998 do zespołu AS Marsa, który występuje w tunezyjskiej lidze. W 1999 roku ponownie wrócił do Serbii i Czarnogóry zasilając kadrę zespołu Mladost Lučani. Pierwszym jego polskim klubem był klub Pogoń Szczecin, gdzie został sprowadzony w 2000 roku rozgrywając 17 meczów, strzelając przy tym jedną bramkę. Jesienią sezonu 2001/02 przeniósł się do Amiki Wronki rozgrywając 44 spotkania i strzelając jedną bramkę. Od początku sezonu 2004/05 gracz reprezentował barwy Legii Warszawa. W czerwcu 2006 podpisał kontrakt z Koroną Kielce, gdzie grał z numerem 2.
Na początku 2007 r. z powodów osobistych wyjechał do Serbii i nie powrócił już do Polski. Obecnie jest trenerem FK Sloga Požega
Redakcja tygodnika "Piłka nożna" w organizowanym przez siebie corocznym plebiscycie uhonorowała zawodnika wybierając go do „jedenastki obcokrajowców Orange Ekstraklasy” za rok 2006.

</doc>
<doc id="464841" url="https://pl.wikipedia.org/wiki?curid=464841" title="Dialekt mazowiecki">
Dialekt mazowiecki

Dialekt mazowiecki ("dialekt mazowieski, gwara mazowiecka") – jeden z dialektów języka polskiego. Dialekt mazowiecki obejmuje pn.-wsch. oraz środkową część Polski i jest najbardziej odrębnym z dialektów polskich (poza kaszubskim uznawanym także za osobny język) i zarazem najbardziej ekspansywnym. W dialekcie mazowieckim występuje mazurzenie, fonetyka międzywyrazowa nieudźwięczniająca (ubezdźwięcznienie spółgłosek przed samogłoskami w nagłosie następnego wyrazu). Z innych ważniejszych cech należy wymienić asynchroniczną wymowę spółgłosek wargowych palatalnych (zmiękczonych). Największą odrębnością fonetyczną charakteryzują się Kurpie. Cechy charakterystyczne to m.in.:
Obecnie rzadko używa się dialektu mazowieckiego, na Mazowszu mówi się przeważnie polszczyzną standardową.
Zasięg dialektu.
Dialekt mazowiecki początkowo miał swoje korzenie na terenie województwa płockiego. Wydłużony kształt tego regionu ciągnie się pasmowo od okolic Łęczycy i Piątku na północ aż poza Sierpc, sugeruje od razu, że nie jest to teren językowo jednorodny. Różnice dotyczą zwłaszcza krańców północnych i południowych, gdzie kształtowanie się stosunków językowych dokonywało się w odmiennych warunkach i pod wpływem innych czynników sprawczych. Mniej zróżnicowane okazują się pogranicza wschodnie i zachodnie, gdyż należy jedynie wyodrębnić wąski pas wsi położonych poza linią Skrwy (zwłaszcza w jej górnym biegu), który charakteryzuje się znaczną odrębnością systemową i przynależy językowo do tzw. gwar dobrzyńskich. Na lewym brzegu Wisły różnice między częścią wschodnią a zachodnią mają charakter raczej ilościowy niż jakościowy.
Według ustaleń historyków osadnictwa, najstarsze ślady zasiedlenia na tym terenie skupiają się w obrębie tzw. Niziny Mazowieckiej po Pułtusk, Płock, Grójec i Czersk. Z tego powodu Wisła nie stanowiła tu pierwotnie bariery językowej, a rozciągające się po obu jej stronach gwary należały do tego samego zespołu językowego, nazywanego dialektem mazowieckim. Stanowiły więc one pierwotnie centrum wytwarzania innowacji, które następnie ekspandowały we wszystkich kierunkach.
Ze względu na przynależność w okresie zaborów północnej części historycznej Małopolski do Królestwa Polskiego, wiele cech dialektu mazowieckiego przejęły także tamtejsze gwary (lubelskie, radomskie, kieleckie).
Cechy dialektu mazowieckiego.
Jednakże powstawanie częściowo odrębnych typów języka etnicznego, jakimi są dialekty, jest długotrwałym i skomplikowanym procesem historycznym. Dlatego też przedstawiony tu zespół cech składa się z szeregu właściwości niewspółrzędnych chronologicznie i o niejednakowych zasięgach. Wytwarzane stopniowo w różnych epokach innowacje dialektalne rozszerzają się bowiem na tereny sąsiednie w zależności zarówno od czynników wewnątrzjęzykowych, jak i zewnętrznych, tj. takich jak: szlaki kolonizacyjne i handlowe, zmieniające się układy administracyjne, które umożliwiają lub też utrudniają kontakty międzyludzkie, i wreszcie historia polityczna narodu. Toteż wytyczenie dokładnych granic dialektu jest praktycznie niemożliwe, a wszystkie przytaczane w podręcznikach linie podziału mają walor schematu orientacyjnego. Na omawianym obszarze za taką umowną granicę dialektu mazowieckiego można uznać linię od Gostynina po Rawę Mazowiecką. Na południe od niej ciągną się gwary łęczyckie.
Gwary łęczyckie.
Gwara łęczycka obejmuje obszar nie tylko do dawnego województwa płockiego, lecz także do województw łódzkiego, konińskiego i skierniewickiego. Stanowią one bliższą całość z tzw. gwarami sieradzkimi (woj. sieradzkie, piotrkowskie, konińskie) i razem bywają w dialektologii określane mianem gwar centralnych. Cechą charakterystyczną tych gwar jest to, że nie wytworzyły one żadnych innowacji, które wyróżniałyby je od gwar sąsiednich. Z racji swojego centralnego położenia teren ten stanowił strefę wpływów dialektów: wielkopolskiego, małopolskiego i mazowieckiego. W wyniku kolejnych etapów nasilenia się i osłabiania przeciwstawnych tendencji wywodzących się z tych trzech centrów innowacyjnych wytworzył się tu stan charakterystyczny dla wszelkich pasów gwar przejściowych. Polega on na tym, że ustalony ostatecznie system gwary wykazuje pod określonymi względami zgodność z dialektem wielkopolskim, pod innymi zaś z małopolskim lub mazowieckim. Zgodność ta ma charakter nieprzypadkowy i powszechnie obowiązujący, gdyż ukształtowała się historycznie.
Stan współczesny można ująć następująco:
Wybitnie małopolska cecha, jaką jest zmiana "ch" na "k" (zwłaszcza na końcu wyrazu) reprezentowana jest w gwarach łęczyckich należących do dawnego województwa płockiego jedynie w poszczególnych wyrazach i to tylko w niektórych wsiach. Tak np. formy "niek", "tyk" (= niech, tych) spotykano koło Piątku, gdzie jednocześnie także występowała typowo małopolska przestawka kto, który na tko, tkury. Nieco częściej spotyka się przejście" ch" w "k" w grupach spółgłoskowych, np. "kfolić, kce, kfost, okfiara" itp.
Licznie natomiast występują takie cechy, które stanowią podstawę wspólnoty wielkopolsko-małopolsko-śląskiej i decydują o odrębności tych dialektów od Mazowsza.
Wymowa wełna, pełny, on "pełł, mełł" zgodna jest z językiem ogólnopolskim; pod tym wpływem twarda spółgłoska ustaliła się także wtórnie w formach on "pełe" (lub "pyłi"), "mełe, mełone" (kotłety). W połączeniach typu brad ojca, teroz noc, jezdem, posedem występuje udźwięcznienie. Spółgłoski wargowe miękkie wymawiane są jak w języku ogólnopolskim. Pomiędzy spółgłoskami tylnojęzykowymi twardymi i miękkimi wytworzyła się znaczeniotwórcza opozycja, którą ilustrują przykładowo pary drogie: (na) "drogę", "połskie": (za) "Połskę". W grupach spółgłoskowych wszelkiego typu silnie zaznaczają, się tendencje do zmian polegających zarówno na upodobnieniach (a więc ułatwieniu wymowy), jak i odpodobnieniach. Oprócz przytoczonych uprzednio przykładów zmian "ch" na "k", spotyka się więc też wymowę chto, chtury, dochtur, trachtor, łechcyje. W innych zaś grupach: "barzy" (z dawnego "barzi" – bardziej), "boszcz" – barszcz, "waszta" – warstwa, "ćpiń" – trzpień, "pieszciń" – pierścień, "luksy" – dłuższy, "łetki, mintki" itd. Natomiast znany z dialektu wielkopolskiego typ żudlo, szodek (z dawnego "żżudło, szszodek") istnieje tylko w pamięci niektórych najstarszych mieszkańców (np. okolic Kutna), gdyż poza tym na całym terenie województwa ustaliły się już dziś mazowieckie formy źródło, środek. Podobnie wyjątkowy charakter ma typowo małopolskie przedłużanie artykulacji "s" w wyrazach "wiśśi, wiesso". W celu zapobiegania zbyt daleko idącym zmianom w grupach spółgłoskowych na całym terenie pojawia się wtórne e w przyimkach i przedrostkach "w, z" w typie połączeń we wodzie, ze sokiem (mleko się) zesiadło. W zakresie realizacji samogłosek całe łęczycko-sieradzkie cechuje konsekwencja w odróżnianiu kontynuantów staropolskich samogłosek długich i krótkich. Stąd wymowa: "wus" – do woza, "mrus" – mrozy, "śnik" – śniegi, "brzyk" – do brzega, "zagńiść" – zagnietli, "powie" – powiedzie, "sot" – sadu, "dziot" – dziadek", mioł" – miała, "rolo, stajńo", ale "baba, matka" (tego) "godańo, weselo", ale do "pola", z oka, staro, dobro, ale ta itd. Samogłoska o, która występuje na miejscu staropolskiego o krótkiego, jest wymawiana z wyraźnym zaokrągleniem warg, na skutek czego początek wyrazów takich jak np. "oko, owca, oś" brzmi jak "u̯o".
Gwara mazurska.
Używana na terenie Mazur do lat 70. XX w., obecnie w zaniku. Charakteryzuje się licznymi zapożyczeniami leksykalnymi z języka niemieckiego i nielicznymi z języka pruskiego. Poza tym ma cechy i ogromną większość słownictwa typowe dla dialektu mazowieckiego.
Gwara warmińska.
Gwara ta do niedawna uznawana była za część dialektu wielkopolskiego z powodu występowania licznych cech nietypowych dla dialektu mazowieckiego. Nie występuje w niej mazurzenie, ale proces do niego podobny – jabłonkowanie. Gwara warmińska dzieli szereg właściwości z gwarą mazurską.
Gwara kurpiowska.
Obejmuje część ziemi ciechanowskiej (z Przasnyszem), łomżyńskiej, różańskiej, nurskiej i wiskiej. Historycznie Kurpie należą do Mazowsza, natomiast mentalnościowo istnieją różnice. Dlatego też bardzo często gwara kurpiowska jest omawiana osobno.
Przykład gwary kurpiowskiej.
"Jek tak nieros przed ziecorem przycupne na kempsie kele pośnika gdzie zawdy nasa kaśtanka sie pasie, i jek tak zacne dumać i dumać, to nieros i co mondrego wydumom. Przede śwenty tez me tak wzieno na dumacke i wydumołem, ze downiej to casy były spokojniejse. Tero ludzie zrobziły sie take prentke, ze ani nadązeć za to nowocesnościo. No, ale sie tylo tak przyglondać i beceć..., toć to nie na gospodorza! A ziadomo, ze gospodorz ze mnie nie lichy: kaśtanka ze źrebokem, dojnech psięć, dwa owce i baron, trzy porki świniokow -je co oporzondzać. Pustech kontow w chlezie ni mom."
Gwara liwska i czerska.
Gwara liwska posiada znaczne wpływy dialektu poleskiego i podlaskiego.
Przykład gwary liwskiej.
Kąkolewnica, pow. łukowski, rok 1932:
"Ale f tym roku ćepło. Toć jus dźik’e geńśe lećeli. Ale mjisko lećeli. A Oleksy boćona wjidźał. Jaka to wjosna bedźe, ćekawe, jeśli teras tak ćepło toć to dawńéj w lutym to mrozy, śmjégu pełno. A teras jus mozna_orać na_owjes, cy radlić pot kartofle. A wjita co, jak to jedén opowjadał, ze set sobje ras z Mjedzżéca, no i oglónda śe, as ta wjidźi babe. S pocontku zlonk śe, ale ta baba zaras powjeda do ńego: Wasa kobjéta jus umerła. I wjeće co, ze tégo roku bedźe ogrómny urodzaj, ale ńe bedźe komu jego źbjerać, bo ludźe po umjerajo."
Gwara zawkrzańska.
Na północ od Mławy zaczynają się pojawiać wpływy dialektu warmińskiego. Do cech charakterystycznych dla tego dialektu należy mazurzenie.

</doc>
<doc id="464843" url="https://pl.wikipedia.org/wiki?curid=464843" title="Joseph-Louis Lambot">
Joseph-Louis Lambot

Joseph-Louis Lambot (ur. 22 maja 1814 w Montfort-sur-Argens, Provence-Alpes-Côte d'Azur, Francja, zm. 2 sierpnia 1887 w Brignoles, Provence-Alpes-Côte d'Azur, Francja) – francuski wynalazca.
W 1848 r. zbudował łódź zrobioną z żelazobetonu. W 1851 r. jako pierwszy opatentował mieszankę żelaza i cementu (żelazobeton). W 1855 r. łódź z żelazobetonu zaprezentowana na Światowej Wystawie w Paryżu, odniosła wielki sukces.
Opracowano na podstawie: en.structurae.de

</doc>
<doc id="464847" url="https://pl.wikipedia.org/wiki?curid=464847" title="Mbuna">
Mbuna

Mbuna – nazwa, którą tubylcy znad jeziora Malawi (Niasa) określają kolorowe pielęgnice żyjące tam w przybrzeżnych wodach o skalistym dnie. W akwarystyce określa się nią ekologiczną grupę roślinożernych pyszczaków z rodziny pielęgnicowatych, zamieszkujących litoral skalny jeziora Malawi. Grupa ta obejmuje 13 rodzajów, m.in. "Cynotilapia", "Gephyrochromis", "Iodotropheus", "Labeotropheus", "Labidochromis", "Melanochromis", "Metriaclima", "Petrotilapia", "Pseudotropheus" i "Tropheops".

</doc>
<doc id="464850" url="https://pl.wikipedia.org/wiki?curid=464850" title="Utaka">
Utaka

Utaka – grupa planktonożernych pyszczaków, głównie z rodzajów "Copadichromis" i "Nyassachromis", zamieszkujących wody pelagialne Jeziora Malawi (Niasa) na głębokości kilku metrów.

</doc>
<doc id="464855" url="https://pl.wikipedia.org/wiki?curid=464855" title="Rękawice klepsydrowe">
Rękawice klepsydrowe



</doc>
<doc id="464859" url="https://pl.wikipedia.org/wiki?curid=464859" title="Biotodoma">
Biotodoma

Biotodoma – rodzaj słodkowodnych ryb z rodziny pielęgnicowatych z rzędu okoniokształtnych.
Występują w dorzeczu Amazonki.
Klasyfikacja.
Gatunki zaliczane do tego rodzaju :

</doc>
<doc id="464864" url="https://pl.wikipedia.org/wiki?curid=464864" title="Fosfataza alkaliczna">
Fosfataza alkaliczna

Fosfataza alkaliczna (fosfataza zasadowa, ALP, ) – enzym z klasy hydrolaz o aktywności fosfatazy. Jej rola polega głównie na katalizowaniu defosforylacji różnych estrów fosforanowych. Optymalnie działa w środowisku zasadowym.
W surowicy krwi pochodzi z następujących źródeł:
Przyczyną zwiększenia jej zawartości w krwi może być:

</doc>
<doc id="464866" url="https://pl.wikipedia.org/wiki?curid=464866" title="Warsaw Pakt">
Warsaw Pakt

Warsaw Pakt – angielski zespół punkowy utworzony w Londynie wiosną 1977. Zespół koncertował w lokalnych klubach, m.in. z Siouxsie and the Banshees w barze w Exeter College (na Uniwersytecie Oksfordzkim).
Pierwszy album zespołu, "Needle Time", powstał w ciągu jednej doby, nagrany między 26 listopada 1977 (godzina 22), a 27 listopada (godzina 19). W ciągu pierwszego tygodnia sprzedało się 5 tysięcy egzemplarzy, jednak pod koniec tygodnia wytwórnia Island Records zdecydowała o wstrzymaniu sprzedaży (z niejasnych dla zespołu powodów). Zespół rozwiązał się w marcu 1978, wydając jeszcze zbiór odrzutów z sesji nagraniowej, "See You In Court".
Skład zespołu:

</doc>
<doc id="464870" url="https://pl.wikipedia.org/wiki?curid=464870" title="Metodologia nauk">
Metodologia nauk

Metodologia nauk – nauka zajmująca się metodami stosowanymi w naukach przy formułowaniu twierdzeń i teorii naukowych. Metodologia nauk analizuje nie tylko procedury badawcze, lecz także jej wytwory: pojęcia, hipotezy, twierdzenia.
Podział metodologii.
Metodologia nauk może być dzielona na:
Ogólna metodyka nauk jest teorią zastosowania reguł semiotycznych oraz praw i reguł logiki formalnej do działalności naukowej. Interesuje ją poprawne formułowanie problemów naukowych, poprawność rozumowań, zasady dyskusji.
Według innego podziału wyróżnia się:

</doc>
<doc id="464874" url="https://pl.wikipedia.org/wiki?curid=464874" title="Astronotus">
Astronotus

Astronotus – rodzaj słodkowodnych ryb okoniokształtnych z rodziny pielęgnicowatych (Cichlidae). Występują w Ameryce Południowej w Amazonce i jej dopływach. Dorastają do 35 cm długości.
Klasyfikacja.
Gatunki zaliczane do tego rodzaju :

</doc>
<doc id="464876" url="https://pl.wikipedia.org/wiki?curid=464876" title="Paweł Anweiler">
Paweł Anweiler

Paweł Anweiler (ur. 16 czerwca 1950 w Kaliszu) – polski duchowny ewangelicki, proboszcz parafii ewangelickiej Zbawiciela w Bielsku-Białej, biskup diecezji cieszyńskiej Kościoła Ewangelicko-Augsburskiego w RP, prezes Rady Centrum Misji i Ewangelizacji, poeta i publicysta.
Życiorys.
Jest absolwentem Chrześcijańskiej Akademii Teologicznej w Warszawie. Po jej ukończeniu pracował jako wikariusz w Kaliszu, Ostrowie Wielkopolskim, Kępnie. 24 czerwca 1976 roku ożenił się z Haliną Mendrek, parafianką z Jaworza koło Bielska-Białej. Od 1979 roku administrator i proboszcz parafii ewangelickiej w Częstochowie. 24 listopada 1991 roku Synod diecezji cieszyńskiej powierzył mu urząd biskupa diecezjalnego. Konsekracja biskupia odbyła się 9 lutego 1992. Jest żonaty, ma 1 syna. W 2005 wydał tomik wierszy pt. "Błogosław, duszo moja, Panu". 
Odznaczenia i nagrody.
18 grudnia 2011 został odznaczony Krzyżem Oficerskim Orderu Odrodzenia Polski, otrzymał też Śląską Nagrodę im. Juliusza Ligonia. W roku 2015 otrzymał Nagrodę im. Karola Miarki.

</doc>
<doc id="464877" url="https://pl.wikipedia.org/wiki?curid=464877" title="Kujawiak (taniec)">
Kujawiak (taniec)

Kujawiak – polski taniec narodowy, pochodzący z Kujaw. Wywodzi się z kujawskich obrzędów weselnych. Jest to trójmiarowy taniec ludowy, który charakteryzuje się rytmami mazurowymi. Nazwa tańca pochodzi od nazwy regionu, lecz taniec jest też spotykany w regionach sąsiadujących, np. w Wielkopolsce, ziemi łęczyckiej, sieradzkiej, kaliskiej i na dawnych ziemiach gostyńskich. Kujawiak jest polskim tańcem narodowym, którego nazwa po raz pierwszy pojawiła się w 1827 r. Taniec ten jest typowym przejawem polskiego folkloru tanecznego, który polega na tańcu zbiorowym, wykonywanym wspólnie przez kobiety i mężczyzn do końca tygodnia 
Na Kujawach tańce kujawskie mają różne nazwy. Jedną z nich jest „kosebka”, która w języku regionalnym oznacza obrót w lewo, zaś taniec określany jako „odibka” oznacza obrót w prawo. Poza tym kujawiaka określa się nazwą „śpiący”, „gładki” lub „owczarek” (w języku regionalnym termin ten oznacza "okrągły kształt").
Charakterystyka.
Kujawiak jest tańcem spokojnym w metrum 3/4, wykonywanym w tempie rubato. Według klasyfikacji muzykologicznej kujawiak należy do tańców o mazurowych rytmach, do których zalicza się oprócz niego mazurka właściwego i oberka. Kujawiak jest z nich najwolniejszy. Wykonywano go zwykle z przyśpiewkami. Polega na chodzie w rytmie ćwierćnut na lekko ugiętych nogach. Nastrojowa, liryczna melodia nadaje mu zalotny charakter. Kroki taneczne oparte są głównie na łagodnym chodzie i obrotach, jedynie muzyczne akcenty na koniec frazy podkreślane są przez mocniejsze przytupywania. Według tradycji taniec jest tańczony przez te same pary. Po obwodzie koła tańczą ze sobą para za parą. Tancerka znajduje się po lewej stronie o krok przed partnerem. Tancerze zwracają się do siebie przodem, tancerz chwyta partnerkę oburącz ponad talią, tancerka w tym samym czasie w podobnie chwyta partnera od strony boków. Tancerze od czasu do czasu wznoszą do góry prawą rękę i potrząsają nią wysoko. Co jakiś czas zmieniają ujęcie na otwarte i tańczą w objęciu za plecami (tancerz lewą rękę, tancerka prawą, gdy tancerka znajduje się z lewej strony lub na odwrót). Taniec pozostawia wiele miejsca do improwizacji, inwencji osób tańczących, od których chęci i temperamentu będzie zależało urozmaicanie tańca gestami rąk czy przytupami. Taniec kujawski składa się w rzeczywistości z trzech tańców, z coraz to szybszym nacechowanym obrotem:
Jeśli te trzy tańce zostaną po sobie wykonane, to można określić je zbiorową nazwą, tańca okrągłego.
Ze względu na występowanie w różnych miejscach, ulegał modyfikacji, klarowały się też jego różne formy i rodzaje, np. na ziemi łęczyckiej (teren między Nerem a górą Bzurą – teren przejściowy między: Wielkopolską, Mazowszem a Kujawami), nacechowany został mazowieckimi właściwościami (słaba część trójkowego taktu). W tym regionie między rokiem 1940 a 1950 występował taniec o nazwie „dyna”. Był to rodzaj tańca chodzonego, przybierającego pewne ruchliwsze taneczne figury (prawdopodobnie z innych zapożyczonych tańców), który ożywiał się w następstwie jednego lub dwóch skoczniejszych i weselszych tańców. W tej modyfikacji, mężczyzna zaprasza do tańca dwie partnerki, które stawały po swoich bokach. Biorąc obie partnerki za ręce obchodził z nimi pomieszczenie, nieśpiesznie, wręcz ospale, by później stopniowo przyspieszać rytm. Druga para tancerzy robiła to tylko obchodząc pomieszczenie zaczynając od przeciwnej strony. Przy spotkaniu obie trójki zatrzymując się, wyginały i podsuwały się (balansowały) ku sobie, następnie wykonywały figurę młynka (obie kobiety, tak z jednej jak i z drugiej strony), podając sobie wzajem dłonie zakręcały się ze swoim lub z przeciwnej trójki tancerzem w kółko. Taniec ożywiając się coraz bardziej kończył się kujawiakiem.
Podstawowe kroki w kujawiaku to: „równy”, „z dołu”, „z góry”, „trójkrok chodzony” (w jednym takcie wykonuje się trzy kroki taneczne). Figury kujawiaka to: „śpiący”, „od siebie i do siebie" lub „odsibka”, „kolebany” i „4 kierunki wirowania okrągłego”.
Historia.
Początki kujawiaka.
Dawność grupy tańców mazurowych potwierdza fakt, że najpowszechniejszym metrum w polskiej muzyce ludowej jest rytm na 2/4 i 3/8. Również pieśni obrzędowe w Polsce są utrzymywane w tym rytmie. Forma charakterologiczna tańców tej grupy, zwanych tańcami wirowymi, pojawiła się wśród ludów słowiańskich późno, a do Polski przeniknęła prawdopodobnie dopiero pod koniec średniowiecza. W tym czasie (XV wiek), dokonał się zasadniczy przełom w choreotechnice europejskiej. Z dawnych tańców o charakterze kołowym i łańcuchowym wyłoniły się tańce parowe, które polegały na podążaniu gromady tanecznej uformowanej: parami za parą początkującą. Formowanie się rytmiki mazurowej z którą bezpośrednio jest związany kujawiak, datuje się na XV i XVI wiek. Kujawiak wraz z oberkiem wyłoniły się z tych rytmów mazurowych w okresie pomiędzy 1750 a 1830 rokiem.
Nazwa kujawiak po raz pierwszy pojawiła się w 1827 roku. Ludowe nazwy tego tańca to „śpiący” i „kolebany” Termin „kujawiak” na określenie gatunku tanecznego po raz pierwszy wymienił Feliks Jaskólski w utworze "Pasterze na Bachorzy" czy dziele zatytułowanym "Sielanki kujawskie" z 1827 roku.
Jedne z pierwszych mazurków Fryderyka Chopina zawierały w sobie elementy charakterystyczne w stylistyce kujawiakowej oraz oddawały idiom taneczny kujawskich tańców. Kujawiakowy charakter ma też zapis nutowy pieśni „O cóżżeś się zadumała”, udokumentowanej przez Kazimierza Wójcickiego w zbiorze Pieśni ludu Białochrobatów, Mazurów i Rusi znad Bugu z 1836 roku. W swojej twórczości również sięgali do kujawiaka tacy kompozytorzy jak: Ignacy Dobrzyński, Edward Łodwigowski, Kazimierz Łada, Ignacy Komorowski, Wojciech Osmański, Henryk Wieniawski.
Samo odkrycie kujawiaka odbyło się dzięki ziemiaństwu kujawskiemu. Duży wpływ na rozpowszechnienie i utrwalenie w świadomości społecznej wiedzy na temat tego tańca ludowego odegrało opracowanie Mieczysława Miączyńskiego opublikowane w 1845 roku. Również w twórczości Oskara Kolberga możemy odnaleźć wzmianki na temat kujawiaka, takie jak: własne kompozycje autora, dokumentację muzyczną, opis tańca („zmiana kierunku tańca może być dowolna i nie tyle wpływa na nazwę tańca, ile raczej na sposób tańczenia i zmianę szybkości ruchu”). Swoje spostrzeżenia na temat kujawiaka Oskar Kolberg przedstawia m.in. w monografii Kujaw, tomie 2.
Rozwój tańca.
Pod koniec lat sześćdziesiątych XIX wieku, po upadku Powstania Styczniowego i zakończeniu żałoby narodowej, nastał czas wyraźnego zainteresowania ludowością, największym skutkiem tego zainteresowania było zaistnienie kujawiaka na salonach. Ogólna charakterystyka tego tańca pojawiła się w podręczniku z 1879 autorstwa wywodzącego się Kujaw Arkadiusza Kleczewskiego zatytułowanym "Tańce salonowe". O kujawiaku również wspominał Karol Mestenhauser w swym podręczniku, ale w tym przypadku kujawiak był opisywany w połączeniu z oberkiem. W tym czasie kujawiak coraz częściej zaczął występować na balach, aczkolwiek wciąż o wiele rzadziej niż mazur czy krakowiak. Tuż przed wybuchem I wojny światowej kujawiak zaczął znikać z programów „wieczorów tańcujących” i z publikacji.
Całkowicie inaczej przebiegało to na samych Kujawach, gdzie wielu ziemian zapraszało wiejskich muzykantów na dwory. Zaczęto wymyślać coraz to bardziej wymyślne, popisowe sposoby tańczenia. W okresie międzywojennym kujawiak wciąż cieszył się dużą popularnością, co zostało opisane przez Irenę Zabłocką-Bączkowską.
Po II wojnie światowej ukazała się seria publikacji Jadwigii Hryniewskiej (1971 r.), z zakresu kujawiaka w formie narodowej, w której autorka wymieniła: krok podstawowy w obrocie, krok podstawowy w przód, krok kołysany – do siebie i od siebie, krok krzesany z hołubcem, krok akcentowany, krok z akcentem na „dwa”, zakończenie. Jednocześnie autorka wykazała się ogromną inwencją w zakresie form scenicznych kujawiaka, wprowadzając m.in. falisty krok z półobrotem dla dziewcząt, skok z uderzeniem ręką w udo, podnoszenie dziewcząt, zawijany w głębokim przysiadzie dla chłopców krok podstawowy w tył, krok akcentowany na trzy, krok w półprzysiadzie, półobroty na zmianę to w prawo, to w lewo, krok z dwoma hołubcami, krzesany i dwa hołubce, obrót z uniesieniem w przód nogi zgiętej, obrót z uniesieniem na zmianę prawej i lewej nogi w tył, chód w półprzysiadzie z pięty, dwukrotne uderzenie lewą ręką w lewą nogę, klaskany.
W tym okresie za istotny punkt należy uznać analizę porównawczą kroku podstawowego kujawiaka w wersji narodowej. Zestawienia te uświadamiają nam nie tylko różnice między teoretykami tańca narodowego w podejściu i opisie, ale także różnice w konwencji ruchu tanecznego oraz operowaniu czasem muzycznym (zarówno w zakresie rytmiki, jak i agogiki) między dawnym środowiskiem wiejskim a środowiskiem miejskim.
Najstarsze opracowanie kujawiaka pochodzi z ok. 1830 r. Znane są opracowania m.in. Henryka Wieniawskiego. Muzyka w kujawiaku jest liryczna i nastrojowa, często w tonacji minorowej.
Niektórzy mówią, że melodia tego tańca odzwierciedla kujawski krajobraz – szeroki i spokojny. Ruchy taneczne są wolne, posuwiste, pary spokojnie się obracają i lekko kołyszą.
Czasy najnowsze.
Obecnie kujawiak jest wykonywany głównie przez zespoły folklorystyczne, takie jak:Państwowy Zespół Ludowy Pieśni i Tańca „Mazowsze”, Zespół Pieśni i Tańca „Śląsk" im. Stanisława Hadyny, Zespół Pieśni i Tańca „Kielce" czy Zespół „Nowa Huta”. 
W 2018 roku odbyła się trzynasta edycja Festiwalu Folkloru i Kultury Ziemi Kujawskiej i Mazowieckiej „Od kujawiaka do oberka”. Festiwal odbywa się co roku w Łącku koło Płocka.

</doc>
<doc id="464878" url="https://pl.wikipedia.org/wiki?curid=464878" title="Gravamen">
Gravamen

Gravamen (łac. "uciążliwość", od "gravare", obciążać) – cecha orzeczenia sądu lub organu administracji, polegająca na naruszeniu interesu strony postępowania. Wykazanie "gravamen", tj. uprawdopodobnienie, że dane orzeczenie narusza prawa strony (tzw. pokrzywdzenie orzeczeniem), bywa warunkiem dopuszczalności środków odwoławczych (np. apelacji w polskim postępowaniu karnym i cywilnym).
Był środkiem odwoławczym m.in. od wyroków sądów grodzkich w I Rzeczypospolitej. Jego istota polegała na tym, że pozywano sędziego, jeśli odmawiał przyjęcia apelacji lub mocji. Jego wniesienie nie wstrzymywało jednak wykonania wyroku, podobnie jak obecnie ma to miejsce w przypadku kasacji. W 1538 roku wprowadzono zasadę, że jeśli sędzia utrudniał wniesienie odwołania, to wówczas podlegał karze 14 grzywien.

</doc>
<doc id="464879" url="https://pl.wikipedia.org/wiki?curid=464879" title="Peter F. Strawson">
Peter F. Strawson



</doc>
<doc id="464882" url="https://pl.wikipedia.org/wiki?curid=464882" title="Rezerwat przyrody Gązwa">
Rezerwat przyrody Gązwa

Rezerwat przyrody Gązwa – torfowiskowy rezerwat przyrody w powiecie Mrągowo (województwo warmińsko-mazurskie).
Położony jest na zachód od Mrągowa między wsiami Bagienice Małe i Gązwą.
Rok założenia: 1958
Powierzchnia: 204,76 ha
Położenie: Leśnictwo Złoty Potok, oddział 191 – 195, 215 – 219, 233 a, b, 234 a–d, 235, 237, 256.
Przedmiot ochrony: kompleks torfowisk śródleśnych przejściowych i wysokich charakterystycznych dla Pojezierza Mazurskiego ("Sphagnetum magellanici" – mszar sosnowy, "Vaccinio uliginosi" – bór bagienny, "Peucedano pinetum" – subkontynentalny bór świeży).
Rezerwat jest klasycznym przykładem torfowiska wysokiego typu kontynentalnego. Na torfowisku rośnie karłowata sosna w wieku 60–100 lat (6–7 m wysokości). Na terenie rezerwatu występują rzadkie gatunki wątrobowców, mchów i roślin naczyniowych, m.in.: bagno zwyczajne, bażyna czarna, żurawina błotna, borówka bagienna, wełnianka pochwowata, rosiczka okrągłolistna i rosiczka długolistna.
Podstawa prawna: Monitor Polski Nr 16 z 1958 r. poz. 105.

</doc>
<doc id="464884" url="https://pl.wikipedia.org/wiki?curid=464884" title="Fosfataza zasadowa">
Fosfataza zasadowa



</doc>
<doc id="464886" url="https://pl.wikipedia.org/wiki?curid=464886" title="Blue Café">
Blue Café

Blue Café – polski zespół muzyczny, założony w 1998 w Łodzi przez Pawła Ruraka-Sokala. Wykonuje muzykę pop z elementami acid jazzu, funky, soulu i rytmów latynoskich.
Historia.
1998–2004: Działalność z Tatianą Okupnik.
Na początku istnienia zespołu Paweł Rurak-Sokal, lider, klawiszowiec, kompozytor i aranżer utworów, zaprosił do współpracy wokalistkę Tatianę Okupnik oraz gitarzystkę Violę Danel (Sztendel). W tym czasie z formacją grali także: Marcin Fidos (kontrabas), Leszek Sokołowski (gitara), Kamil Bilski (saksofon altowy), Szymon Żmudziński (trąbka), Michał Niewiadomski (puzon), Ryszard „Kartn3y” Idziak (perkusja). W sierpniu 2001 wydali pierwszy singel, „Español”. Opublikowana w 2002 piosenka „Kochamy siebie...” stała się ogólnopolskim przebojem, a debiutancki album pt. "Fanaberia" zwrócił uwagę słuchaczy i krytyków. Zespół otrzymał wówczas nagrodę Fryderyka w kategorii Nowa Twarz Fonografii. W tym samym roku wydali także single „Łap mnie bejbe” i „I’ll Be Waiting”.
W 2003 zaprezentowali reedycję krążka, który uzyskał status platynowej płyty w kraju, a także wzięli udział w krajowych eliminacjach do 48. Konkursu Piosenki Eurowizji z utworem „You May Be in Love”, z którym zajęła 3. miejsce. Po udziale w selekcjach piosenka stała się przebojem w kraju i przyniosła zespołowi ogólnopolską popularność. W 2004 numer został wykorzystany w oficjalnej ścieżce dźwiękowej filmu "Nigdy w życiu" w reżyserii Ryszarda Zatorskiego. W czerwcu 2003 wystartowali w XL Krajowym Festiwalu Piosenki Polskiej w Opolu z utworem „Do nieba, do piekła”, za który otrzymali główną nagrodę od komisji jurorskiej. Kompozycja uznawana była za najpopularniejsze nagranie w dorobku zespołu, tuż obok singla „You May Be in Love”.
Jesienią 2003 wydali drugi album studyjny pt. "Demi-sec", promowany singlem „Love Song”, z którym zwyciężyli w finale krajowych eliminacji do 49. Konkursu Piosenki Eurowizji odbywającego się w Stambule w 2004, wygrywając tym samym możliwość reprezentowania Polski podczas konkursu. Dzięki zajęciu miejsca w pierwszej dziesiątce przez zespół Ich Troje podczas konkursu w 2003, Blue Café miał zapewniony miejsce w stawce finałowej kolejnego widowiska. 15 maja wystąpili z 19. numerem startowym i zajęli 17. miejsce w ogólnej klasyfikacji. Występ wywołał kontrowersje w Polsce, zwłaszcza czarna, prześwitująca sukienka, w której wystąpiła Tatiana Okupnik.
Od 2005: Działalność z Dominiką Gawęda.
W 2005 zespół intensywnie koncertował, także za granicą. Niedługo później grupę opuściła Tatiana Okupnik. Nową wokalistką została Dominika Gawęda, wybrana w drodze przesłuchań zwieńczonych finałem zorganizowanym w styczniu 2006 w programie "Szansa na sukces". Jesienią ukazał się pierwszy album zespołu nagrany z Gawędą pt. "Ovosho", który promowali singlami „Baby, Baby” i „My Road”. Krążek uzyskał status złotej płyty tydzień po premierze. W kwietniu 2008 wydali czwarty album studyjny pt. "Four Seasons", który promowali utworem „Czas nie będzie czekał”. Piosenka trafiła na pierwsze miejsca radiowych list przebojów.
1 kwietnia 2011 wydali piąty album studyjny pt. "DaDa", będący nową propozycją w repertuarze zespołu. Płytę promowali singlami „Noheo”, „Matahari”, „DaDa”, „Wina” i „Buena”, który nagrali z gościnnym udziałem kubańskich wokalistów i muzyków Reinaldo Ceballo i Renell Valdes Cepero oraz rapera Drao Dee. Utwór odniósł sukces na polskich listach przebojów. W październiku 2011 krążek osiągnął status platynowej płyty. Z tej okazji zespół wydał platynową reedycję albumu, na której umieścił akustyczne wersje pięciu piosenek z ostatniej płyty, a także utwór „Freedom” nagrany ku czci Fridy Kahlo oraz nową wersję przeboju „Angel” z repertuatu Sarah McLachlan.
W 2013 świętowali 15-lecie funkcjonowania na scenie muzycznej. W listopadzie 2014 wydali kolejny album studyjny pt. "Freshair", który promowali singlami „Zapamiętaj”, „Cat” i „To Ty”. 3 listopada 2017 zaprezentowali singiel „Między nami”, a w czerwcu 2018 – „Niebo”, którym zapowiadali nowy album pt. "Double Soul", wydany 24 sierpnia. 15 sierpnia wystąpili w ramach festiwalu "Top of the Top Sopot Festival", wykonując krótki recital z okazji 20-lecia pracy artystycznej. 15 września 2019 zasiedli w jury drugiego półfinału programu "Szansa na sukces. Eurowizja Junior 2019", wyłaniającego reprezentanta Polski w 17. Konkursie Piosenki Eurowizji dla Dzieci odbywającym się w Gliwicach. 19 lutego 2022 wystąpią gościnnie w programie "Tu bije serce Europy! Wybieramy hit na Eurowizję!".

</doc>
<doc id="464888" url="https://pl.wikipedia.org/wiki?curid=464888" title="Karawana">
Karawana

Karawana (z perskiego "kärwän" – grupa podróżnych) – grupa kupców podróżujących razem ze względów bezpieczeństwa lub ekonomicznych przez odludne tereny, wiodąca ze sobą juczne zwierzęta, zmotoryzowana lub piesza.
W Ameryce Północnej w XIX wieku wędrujący na zachód osadnicy formowali często – dla zabezpieczenia przed napadami Indian i pomocy wzajemnej na szlaku – karawany krytych wozów (ang. "wagon train") złożone zazwyczaj z kilku do kilkudziesięciu pojazdów ciągniętych przez woły lub muły.

</doc>
<doc id="464889" url="https://pl.wikipedia.org/wiki?curid=464889" title="John L. Austin">
John L. Austin



</doc>
<doc id="464891" url="https://pl.wikipedia.org/wiki?curid=464891" title="GGTP">
GGTP



</doc>
<doc id="464893" url="https://pl.wikipedia.org/wiki?curid=464893" title="Tkanki wydzielnicze">
Tkanki wydzielnicze



</doc>
<doc id="464894" url="https://pl.wikipedia.org/wiki?curid=464894" title="Smutna Góra">
Smutna Góra

Smutna Góra (Chełmska Góra) – wzgórze o wysokości 284,57 m n.p.m. znajdujące się w Chełmie Śląskim, w powiecie bieruńsko-lędzińskim, w województwie śląskim. 
Jesienią 1831 r. wybuchła w Chełmie epidemia cholery, która pochłonęła 218 ofiar. Ze względu na ochronę wody w studniach w gminie, umarłych nie grzebano na miejscowym cmentarzu, lecz wywożono w skrzyni z otwieranym dnem i grzebano w piaskach zbocza wzgórza, będącego własnością kościelną. Po tragicznych wydarzeniach otrzymała nową nazwę „Smutna Góra”. W miejscu zbiorowej mogiły – cmentarza mieszkańcy Chełmu w 1831 r. wznieśli krzyż. Z inicjatywy miejscowych księży na wzgórzu postawiono „Bramę Tysiąclecia”.

</doc>
<doc id="464895" url="https://pl.wikipedia.org/wiki?curid=464895" title="Scone (wypiek)">
Scone (wypiek)

Scone – brytyjskie ciastko wywodzące się ze Szkocji, przygotowywane z mąki, masła, mleka i proszku do pieczenia, niekiedy z dodatkiem suszonych owoców (często rodzynek).
Są zazwyczaj lekko słodzone lub niesłodzone, przyrządza się je także na słono. Wykorzystuje się makę pszenną, jęczmienną bądź płatki owsiane. W zależności od sposobu przyrządzania ciastka te przypominać mogą chleb sodowy bądź naleśniki. Blisko spokrewnione są z innym szkockim wypiekiem: "bannocks". W Stanach Zjednoczonych podobne wypieki znane są jako "biscuits". W przeszłości duże porcje ciasta smażone były na blasze, krojonego, przy serwowaniu, na trójkątne kawałki. Współcześnie zwykle wypiekane są w piekarniku i przybierają formę niewielkich ciastek o okrągłym kształcie. 
W wielu brytyjskich herbaciarniach podawane do herbaty, zwykle z dodatkiem masła, dżemu i bitej śmietany lub "clotted cream", w ramach tzw. "afternoon" bądź "cream tea".
Najwcześniejsze odnotowane użycie słowa "scone" pochodzi z XVI wieku.

</doc>
<doc id="464897" url="https://pl.wikipedia.org/wiki?curid=464897" title="Crumpet">
Crumpet

Crumpet – rodzaj wypieku o płaskim, okrągłym kształcie, miękkiej konsystencji i porowatej powierzchni. Wyrabiany z półpłynnej mieszaniny mąki, mleka oraz drożdży i wypiekany na blasze z użyciem foremek. Najczęściej serwowany na ciepło, po ponownym opieczeniu, i posmarowany masłem. Potrawa jest popularna w Wielkiej Brytanii, Kanadzie, Nowej Zelandii, Południowej Afryce oraz Australii.
"Crumpety" są regionalnie znane jako pikelets, nazwa ta jest stosowana również do cieńszego, bardziej podobnego do naleśnika amerykańskiego chleba; odmiana tego ostatniego jest nazywana w Szkocji "crumpet".
Historia i etymologia.
"Crumpety" były, na podstawie proponowanej etymologii tego słowa różnie opisywane, jako pochodzące z Walii lub jako część diety anglosaskiej. W obu przypadkach chleby te były powszechnie pieczone na płycie do pieczenia wszędzie tam, gdzie piec chlebowy był niedostępny. „Bara-planc”, czyli chleb pieczony na żelaznej płycie nad ogniem, był częścią codziennej diety w Walii aż do XIX wieku.
Najstarszy znany przepis na "crumpety" w obecnej formie pochodzi z 1769 roku, z książki kucharskiej "The Experienced English Housekeeper" autorstwa Elizabeth Raffald; nazywano je wówczas "picklets". Nazwa ta pochodzi od walijskiego słowa „bara pyglyd” („smolisty [tj. ciemny lub lepki] chleb”), później skróconego po prostu do „pyglyd”. Randle Cotgrave, angielski leksykograf z początku XVII wieku porównywał je do „"popelins", miękkiego chleba z najczystszej mąki, przypominającego nasze walijskie "barrapycled"”.
Słowo to rozprzestrzeniło się początkowo na West Midlands w Anglii, gdzie zostało zanglicyzowane jako „pikelet”, a następnie do Cheshire, Lancashire, Yorkshire i innych obszarów północy Anglii; na niektórych obszarach "crumpets" są nadal określane jako „pikelets”. Samo słowo „crumpet” o niejasnym pochodzeniu pojawia się po raz pierwszy w czasach stosunkowo współczesnych; sugerowano, że odnosi się to do pogniecionego lub zwiniętego ciasta, na podstawie odosobnionego XIV-wiecznego odniesienia do „crompid cake” oraz staroangielskiego słowa „crompeht” („crumpled”), używanego na określenie łacińskiego „folialis”, prawdopodobnie rodzaju cienkiego chleba.
Alternatywnie „crumpet” może być powiązany z walijskim „crempog” lub „crempot”, typem naleśnika amerykańskiego; bretońskie „krampouzh” i kornwalijskie „krampoth” dla „naleśników” są etymologicznie spokrewnione z walijskim. Etymologia francuskiego terminu "crompâte", oznaczającego „pastę z drobnej mąki, lekko upieczoną” została również zasugerowana. Jednak korespondent „Notes and Queries” z Manchesteru, pisząc w roku 1883 stwierdził, że „crampet”, jak go wtedy lokalnie nazywano, po prostu wziął swoją nazwę od metalowego pierścienia zwanego „cramp” używanego do umieszczania w nim ciasta do pieczenia. 
Wczesne "crumpety" były twardymi placuszkami upieczonymi na płycie do pieczenia, a nie miękkimi i gąbczastymi "crumpets" epoki wiktoriańskiej, które robiono na drożdżach. Od XIX wieku do ciasta zwykle dodawano również trochę wodorowęglanu sodowego. W czasach współczesnych masowa produkcja "crumpetów" przez duże komercyjne piekarnie zniwelowała pewne różnice regionalne. Jeszcze w latach pięćdziesiątych Dorothy Hartley zauważyła duży stopień zróżnicowania regionalnego, identyfikując mały, gruby, gąbczasty rodzaj "crumpets" specyficznie z Midlands.
Charakterystyka.
"Crumpety" różnią się od podobnych rozmiarów tzw. angielskich muffinów tym, że są wykonane z rzadkiego ciasta do smażenia, a nie z ciasta do pieczenia. Angielskie "crumpety" są na ogół okrągłe, z grubsza 8 cm średnicy i 2 cm grubości. Ich kształt wynika z ograniczenia na patelni/płycie do pieczenia przez płytki pierścień. Mają charakterystyczny płaski wierzch z wieloma małymi porami i gąbczastą konsystencją, która umożliwia przenikanie masła lub innych produktów do smarowania.
"Crumpety" mogą być gotowane na patelni do spożycia na ciepło, ale mogą być również lekko niedogotowane, a następnie opiekane. Podczas gdy gotowe komercyjne wersje są dostępne w większości supermarketów, świeże domowej roboty "crumpety" są mniej ciężkie i ciastowate w konsystencji. Są jedzone przeważnie posmarowane masłem lub z innymi słodkimi lub pikantnymi dodatkami.
Podczas gdy w niektórych rejonach Anglii słowo „pikelet” jest synonimem crumpeta, w innych (takich jak Staffordshire i Yorkshire) odnosi się do nieco innego produktów. W odróżnieniu od crumpeta, "pikelet" jest definiowane jako niezawierające drożdży jako środka spulchniającego; używa się ciasta rzadszego niż na crumpety; i jako smażone bez pierścienia, są bardziej płaskie niż crumpet. Przepis na "pikelety" w Staffordshire z 1932 roku podaje, że ​​zostały one wykonane z mąki i maślanki, z sodą oczyszczoną jako środkiem spulchniającym i sugeruje gotowanie ich przy użyciu tłuszczu wieprzowego.
Termin "pikelet" jest używany w kuchni australijskiej i nowozelandzkiej dla mniejszej wersji tego, co w Szkocji i Ameryce Północnej byłoby nazywane "pancake", a w Anglii szkockim naleśnikiem, "girdle" lub "griddle cake" lub "drop scone".
Szkocki crumpet.
Szkocki "crumpet" jest bardzo podobny do "crumpeta" z części północnej Anglii. Jest zrobiony z tych samych składników co szkocki pancake i ma około 18 cm średnicy i 8 mm grubości. Jest dostępny bez dodatków lub w postaci placka owocowego z zapiekanymi rodzynkami, zwykle smażonego na patelni i podawanego z "full English breakfast". Czasami podaje się go również z masłem i dżemem. Składniki zawierają środek spulchniający, zwykle proszek do pieczenia oraz różne proporcje jajek, mąki i mleka, które tworzą rzadkie ciasto. W przeciwieństwie do naleśnika, jest smażony do przyrumienienia tylko z jednej strony, co daje gładką ciemniejszą stronę, gdzie został podgrzany przez patelnię, a następnie lekko przysmażony z drugiej strony, która ma otwory, przez które bąbelki powietrza wypłynęły na powierzchnię podczas smażenia.
Irlandia.
Choć obecnie stosunkowo rzadko spotykane w Irlandii, "crumpety" były kiedyś produkowane przez Boland's Bakery w Dublinie w XIX i przez większość XX wieku; przepis Bolanda został następnie wykorzystany przez wiele innych piekarni. Irlandzkie "crumpety" różniły się od większości brytyjskich przepisów, dzięki ciastu bez drożdży i smażeniu z obu stron, co daje gładką, a nie gąbczastą górę.

</doc>
<doc id="464899" url="https://pl.wikipedia.org/wiki?curid=464899" title="Anomalochromis">
Anomalochromis



</doc>
<doc id="464900" url="https://pl.wikipedia.org/wiki?curid=464900" title="Muffin">
Muffin

Muffin ["wym." mafin] (lub zdrobniale muffinka, muffinek) – ciastko w kształcie wysokiej babeczki z różnymi dodatkami, zarówno słodkimi (np. z rodzynkami, czekoladą, bakaliami, owocami, a nawet orzechami) jak i wytrawnymi (np. z warzywami albo nawet z mięsem). Bardzo popularne w USA, Kanadzie, Irlandii i Wielkiej Brytanii. W USA, Kanadzie, Australii i Nowej Zelandii „angielskimi muffinami” nazywa się smażone drożdżowe placuszki-bułeczki, podawane na gorąco z masłem.

</doc>
<doc id="464901" url="https://pl.wikipedia.org/wiki?curid=464901" title="Teacake">
Teacake

Teacake – słodka bułka zrobiona z ciasta drożdżowego, którą opieka się jak tosty. Je się ją najczęściej przekrojoną na pół i posmarowaną masłem. W Wielkiej Brytanii stanowi część tzw. tea time.
Podobnie jak do polskiego ciasta drożdżowego, do teacake podstawowo dodaje się suszone porzeczki, "currants".
Istnieje odmiana tego ciasta, zwana "Chelsea bun", od dzielnicy Chelsea w Londynie. W tym wypadku ciasto jest zawinięte i po upieczeniu posypane
cukrem i cynamonem, lub oblane lukrem.

</doc>
<doc id="464906" url="https://pl.wikipedia.org/wiki?curid=464906" title="Fosfataza kwaśna">
Fosfataza kwaśna

Fosfataza kwaśna (ACP; EC 3.1.3.2) – enzym z klasy hydrolaz o aktywności fosfatazy. Jej rola polega głównie na katalizowaniu defosforylacji różnych estrów fosforanowych. Wartość pH dla optymalnego działania fosfatazy kwaśnej mieści się w zakresie od 3,4 do 6,2.
Fosfataza kwaśna występuje w dużych stężeniach w nasionach roślin i gruczole krokowym człowieka. Aktywność jej bardzo wzrasta w chorobie nowotworowej tego gruczołu, co wykorzystuje się w diagnostyce do wczesnego rozpoznawania tej postaci raka. W nasionach roślin aktywność fosfatazy kwaśnej silnie wzrasta podczas kiełkowania, a następnie maleje w miarę wzrostu siewek. Prawdopodobnie wzrost jej aktywności jest związany z uwalnianiem fosforanu nieorganicznego z organicznych form zapasowych fosforanu, np. z kwasu fitynowego.
Fosfataza kwaśna obecna w surowicy krwi ludzkiej, może pochodzić z następujących źródeł:
Wzrost jej poziomu we krwi może być związany z następującymi chorobami:

</doc>
<doc id="464915" url="https://pl.wikipedia.org/wiki?curid=464915" title="Charles Frédéric Worth">
Charles Frédéric Worth



</doc>
<doc id="464923" url="https://pl.wikipedia.org/wiki?curid=464923" title="Javier Zanetti">
Javier Zanetti

Javier Adelmar Zanetti (wym. ; ur. 10 sierpnia 1973 w Buenos Aires) – argentyński piłkarz występujący na pozycji prawego obrońcy lub środkowego pomocnika. Zakończył swoją karierę i obecnie jest wiceprezydentem Interu Mediolan.
Javier Zanetti był kapitanem Interu, w którym grał od 1995 do 2014. Funkcję tę pełnił od 29 sierpnia 1999 r. W klubie nosi na koszulce numer 4. Z mediolańską drużyną zdobył Puchar Ligi Mistrzów, Puchar UEFA, Klubowe Mistrzostwa Świata, 3 razy Puchar Włoch i 3 Superpuchary Włoch oraz 5 razy Mistrzostwo Włoch. Rozegrał ponad 800 spotkań w drużynie z Mediolanu. Rekordzista pod względem występów w reprezentacji Argentyny. Został wybrany przez FIFA do setki najlepszych piłkarzy wszech czasów. Przez Mediolan został uhonorowany za działalność społeczną nagrodą "Ambrogino d'Oro". Jest ambasadorem Olimpiad Specjalnych.
Ze względu na swoją siłę i umiejętności, po przyjeździe do Włoch Zanetti otrzymał pseudonim "Il Trattore" (traktor).
Styl gry.
Nominalną pozycją Javiera Zanettiego jest prawa obrona. "Il Capitano" potrafi jednak grać na lewej obronie, a także jako środkowy i prawy pomocnik, co czyni go zawodnikiem niezwykle wszechstronnym. Zanetti jest piłkarzem wyjątkowo wytrzymałym i odpornym na kontuzję, co potwierdza liczba jego występów w kolejnych sezonach. Ponadto Argentyńczyk potrafi znakomicie przyspieszyć, prowadzić piłkę i jej nie stracić, co w trakcie swej długiej kariery niejednokrotnie wykorzystywał. Nie jest jednak piłkarskim wirtuozem. Odznacza się wielką charyzmą oraz czystą grą, gdyż kartki otrzymuje jedynie incydentalnie. Bramki i asysty zdarzają się Zanettiemu okazjonalnie.
Wczesne życie.
Javier Adelmar Zanetti urodził się w Buenos Aires jako syn Rodolfo Ignacio Zanettiego i Violety Bonazzoli. Drugie imię otrzymał po lekarzu, który uratował mu życie, gdy będąc noworodkiem miał problemy z oddychaniem. Dorastał w portowej dzielnicy Dock Sud. Pracował w sklepie spożywczym kuzyna, pomagał swojemu ojcu w wielu pracach (m.in. w murarstwie), rozwijając jednocześnie swoją pasję i umiejętności gry w piłkę nożną na przedmieściach Buenos. Zanetti ma friulijskie pochodzenie po pradziadku, który pochodził z Sacile we Friuli. Dzięki temu łatwo otrzymał włoskie obywatelstwo.
Kariera zawodnicza.
Kariera klubowa.
Liga Argentyńska.
Zanetti został odrzucony przez młodzieżową drużynę CA Independiente, którego był fanem, i podpisał kontrakt z klubem Talleres RdE, grającym wówczas w drugiej lidze argentyńskiej. W barwach "Albirrojo" zadebiutował 22 sierpnia 1992 w meczu z Instituto Córdoba. Po rozegraniu 33 spotkań szybko przeniósł się do drużyny Banfield grającej w Argentyńskiej Primera División.
W drużynie Banfield zadebiutował 12 września 1993 roku w meczu derbowym przeciwko River Plate. Jego pierwszy zawodowy gol na najwyższym szczeblu rozgrywek w Argentynie padł 29 września 1993 roku, a więc zaledwie 17 dni po debiucie w meczu z Newell’s Old Boys (1-1). Jego bardzo dobre występy zostały zauważone przez Daniela Passarellę i w 1994 roku Zanetti otrzymał powołanie i zagrał pierwszy mecz w reprezentacji Argentyny. W tym samym roku zainteresowane Javierem były zespoły River Plate i Boca Juniors, jednak Zanetti został w Banfield, a rok później został sprowadzony do Interu Mediolan przez Massima Morattiego razem ze Sebastianem Rambertem. Był to jeden z pierwszych zawodników sprowadzonych do zespołu z Mediolanu przez Morattiego. Kwota transferu wyniosła 6,5 mln euro.
Inter Mediolan.
Javier Zanetti zadebiutował w zespole z Mediolanu 27 sierpnia 1995 roku w meczu przeciwko zespołowi Vicenzy Calcio. Odkąd gra w klubie zdobył w zespołem Nerazzurrich 16 tytułów: Puchar UEFA 1998, gdzie w finale zdobył piękną bramkę po strzale spoza pola karnego, Puchar Włoch 2005, 2006, 2010, 2011 Superpuchar Włoch 2005, 2006, 2008 (zdobył decydującego gola w serii rzutów karnych w meczu o Superpuchar Włoch 2008 w meczu przeciwko AS Roma) i 2010 oraz pięć tytułów mistrza Włoch za sezony 2005/2006, 2006/2007, 2007/2008, 2008/2009 oraz 2009/2010 i najważniejsze Klubowe Mistrzostwo Świata 2010. Argentyńczyk został pierwszym kapitanem włoskiego klubu, który powiódł swój klub do zwycięstwa w Pucharze Europy, Pucharze Włoch i w lidze. W ciągu swej przygody z Interem pracował z 20 szkoleniowcami. Do Zanettiego należy także klubowy rekord pod względem liczby gier w kolejnych meczach (149).
Pierwsze trafienie dla "Nerazzurrich" "Il Trattore" zaliczył w meczu z US Cremonese rozegranym 3 grudnia 1995 r. Temu samemu zespołowi trafił także swego drugiego gola 6 kwietnia 1996 r. 12 września rozegrał pierwsze spotkanie w europejskich pucharach w ramach Pucharu UEFA z AC Lugano (1:1). Przed sezonem 1998/1999 został kapitanem Interu, gdyż Giuseppe Bergomi postanowił zakończyć swą karierę. W grudniu 1998 r. strzelił swego pierwszego gola w Lidze Mistrzów w meczu ze Sturmem Graz. W związku z przyjściem do Interu Maicona w 2006 r. "Il Capitano" bywał często przesuwany do linii pomocy w której świetnie się odnalazł.
27 września 2006 roku w meczu przeciwko Bayernowi Monachium Zanetti wystąpił po raz 500. w barwach drużyny "Nerazzurich". 5 listopada strzelił gola w ligowej potyczce z Ascoli Calcio. 22 listopada 2006 rozegrał 100 spotkanie w europejskich pucharach (mecz ze Sportingiem). W kwietniu 2007 r. otrzymał "National Giuseppe Prisco Award". 27 lutego 2008 zdobył wyrównującą bramkę w ligowym spotkaniu na szczycie z AS Roma. 24 września 2008 w meczu przeciwko US Lecce Zanetti mógł świętować swój 600. występ w zespole Interu Mediolan. Przez dwanaście lat, od 17 lutego 1999 r. (mecz Pucharu Włoch z Parmą) do 3 grudnia 2011 (mecz ligowy z Udinese Calcio), nie był karany czerwoną kartką. W sezonie 2007/2008 nie otrzymał nawet jednej żółtej kartki.
22 maja 2010 roku wraz z Interem wygrał Ligę Mistrzów, pokonując w finale Bayern Monachium. Był to jego 700. mecz w klubie. Latem 2010 przedłużył umowę z klubem do czerwca 2013 r. Na mocy jej postanowień otrzymywał 2,5 mln euro rocznie. 20 listopada 2010 r. dzięki trafieniu w spotkaniu z Tottenhamem stał się najstarszym strzelcem bramki w Lidze Mistrzów. Miał wówczas 37 lat i 71 dni.
11 maja 2011 r. podczas pucharowego meczu z Romą zagrał w 1000 oficjalnym spotkaniu piłkarskim. 20 września 2011 r. pobił osiągnięcie Giuseppe Bergomiego i został rekordzistą Interu pod względem liczby rozegranych meczów ligowych.
23 sierpnia 2012 roku Javier Zanetti wystąpił w meczu Inter Mediolan vs. FC Vaslui. Rozegrał wówczas swój 800. mecz w barwach Interu Mediolan. 10 marca 2013 r. zaliczył w spotkaniu z Bologną (0:1) 600 występ ligowy dla Interu. W meczu z FC Parma, rozegranym 21 kwietnia, wystąpił po raz 1100 w oficjalnym spotkaniu, co jest 4 wynikiem w historii. 28 kwietnia w 17 minucie meczu z US Palermo doznał zerwania ścięgna Achillesa. 12 czerwca 2013 Inter za pośrednictwem swej oficjalnej strony internetowej poinformował o przedłużeniu z Zanettim umowy do 30 czerwca 2014. W 2014 roku, Javier Zanetti postanowił zakończyć karierę piłkarską.
Kariera reprezentacyjna.
W kadrze wystąpił po raz pierwszy w listopadzie 1994, za czasów gry w Banfield. Został wtedy powołany przez Daniela Passarellę na mecz z reprezentacją Chile i zagrał całe 90 minut. Swoją pierwszą bramkę dla reprezentacji Zanetti zdobył 22 czerwca 1995 roku w meczu przeciwko Słowacji (6-0). Javier Zanetti jest piłkarzem posiadającym najwięcej występów w historii reprezentacji Argentyny. Był członkiem srebrnej drużyny z Igrzysk Olimijskich w Atlancie. Występował na Mundialu 1998 i Mundialu 2002. Bramka "Il Capitano" na 2:2 w meczu Argentyny z Anglią na MŚ w 1998 r. spowodowała, że doszło do dogrywki, a planowany zamach na prokuratora Marka Kopacza nie powiódł się, gdyż podłożony pod jego samochodem ładunek wybuchowy eksplodował za wcześnie. Swój setny występ w barwach reprezentacji Zanetti świętował w półfinałowej potyczce Pucharu Konfederacji 2005 przeciwko reprezentacji Meksyku. Javier został wybrany wówczas piłkarzem meczu. Z wielkim niezrozumieniem przyjęto decyzję, iż Zanetti nie pojedzie na mistrzostwa świata 2006, pomimo że występował w meczach eliminacyjnych. José Pekerman w jego miejsce powołał Lionela Scaloniego. W turniejach o Puchar Ameryki brał udział w latach: 1995, 1999, 2004 i 2007. Po zakończeniu reprezentacyjnej kariery przez Roberta Ayalę przejął po nim kapitańską opaskę.
Rekordzistą reprezentacji Argentyny pod względem ilości występów został 17 listopada 2007 r. w meczu z Boliwią. Wskutek decyzji nowego trenera kadry Argentyny – Diego Maradony, stracił na rzecz Javiera Mascherano opaskę kapitańską. Pomimo zwycięstwa w Lidze Mistrzów Zanetti nie został powołany do kadry na Mistrzostwa Świata w RPA. Maradona wolał postawić na Ariela Garcé, co wywołało wielką falę oburzenia. W wyjściowej jedenastce jego miejsce zajął Jonás Gutiérrez z grającego w Championship Newcastle United. Po Mundialu powrócił do zespołu. Ostatnim spotkaniem w reprezentacji Zanettiego był mecz z Urugwajem rozegrany 16 lipca 2011 r. na Copa América 2011.
Życie prywatne.
W 1992 roku wówczas dziewiętnastoletni Zanetti poznał czternastoletnią córkę nauczyciela uniwersyteckiego – Paulę De La Fuente, która siedem lat później została jego żoną. Żyją obecnie nad jeziorem Como w Moltrasio, a wcześniej mieszkali w Cernobio i prowadzą własną restaurację o nazwie "El Gaucho" w Mediolanie. Razem z żoną, która jest fotografką, założył organizację charytatywną: Fundację PUPI (Por Un Piberío Integrado), a razem z Estebanem Cambiassem "Leoni di Potrero", która zajmuje się pomocą dzieciom zaczynającym przygodę z piłką. "Il Capitano" jest ambasadorem FIFA w Argentynie projektu "SOS Children’s Villages". 11 czerwca 2005 roku urodziła się córka Javiera Zanettiego o imieniu Sol. 27 lipca 2008 urodził się syn Ignacio, a 9 maja 2012 Tomas. Piłkarz Interu ma również starszego brata Sergio Zanettiego, również piłkarza. Javier Zanetti jest głęboko wierzącym katolikiem, pomagał nawet Wesleyowi Sneijderowi w jego nawróceniu. Zawsze przed wejściem na boisko wykonuje znak krzyża. 25 kwietnia 2013 był gościem papieża Franciszka, który gościł go na prywatnej, godzinnej audiencji. Zanetti w prezencie podarował Ojcu Świętemu swoją koszulkę z numerem 4, opaskę kapitańską z flagami Włoch, Argentyny i Watykanu oraz inicjałami Papieża, książkę poświęconą Inter Campus ze specjalną dedykacją Massimo Morattiego, tabliczkę Fundacji PUPI oraz proporczyk z herbem Papieża Franciszka.
W 2003 uczestniczył w nagraniu piosenki "Pazza Inter". W 2007 r. wziął udział w nagraniu hiszpańskojęzycznej wersji włoskiej piosenki "Parole parole", która postanowiła nagrać włoska piosenkarka Mina. W maju 2010 r. wziął udział razem z Angelo Palombo w indonezyjskiej wersji "Idola" wykonując utwór "Piu Bella Cosa" Ramazzottiego. Jest admiratorem talentu Laury Paudini, Erosa Ramazzottiego i Los Piojos z Argentyny oraz The Beatles.
Pani Zanetti odpowiadając na pytanie o tajemnicę długowieczności męża powiedziała, że jest on patologicznym śpiochem, który może usnąć nawet na stojąco, a nie zbudzi go nawet skaczące po nim dziecko. Jego obsesją są własne włosy, które mogą dotknąć jedynie jego dzieci. Lęk przed wyłysieniem skłonił go do spania w specjalnym czepku, który dostarcza do cebulek witaminy. W 2009 r. wydał swą autobiografię "Capitano e gentiluomo". W 2011 została wydana przez Skirę "757 Record di fedeltà – I giorni di Zanetti".
W 2010 wystąpił w filmie dokumentalnym Piergorgia Gaya "Niente Paura".

</doc>
<doc id="464926" url="https://pl.wikipedia.org/wiki?curid=464926" title="Duba (Arabia Saudyjska)">
Duba (Arabia Saudyjska)

Duba (arab. ضبا) – miasto w północno-zachodniej Arabii Saudyjskiej, w prowincji Tabuk, położone nad Morzem Czerwonym. Posiada m.in. nowoczesny port. Według spisu ludności z 2010 roku liczyło 25 568 mieszkańców.

</doc>
<doc id="464927" url="https://pl.wikipedia.org/wiki?curid=464927" title="TGV La Poste">
TGV La Poste

TGV La Poste - zespoły trakcyjne zamówione przez La Poste, pocztę francuską, w liczbie 5 jednostek, które weszły do eksploatacji 1 października 1984. Jednostki TGV La Poste wykonane są jako składy połówkowe: jedna głowica napędowa i 4 wagony doczepne, z których końcowy wyposażono w odpowiedni wózek. Technicznie nie różnią się one od normalnych pociągów, nie mają jednak okien, a drzwi oraz wnętrze wagonów są dostosowane do przewozu poczty. Pomalowane zostały na typowy dla wagonów pocztowych jasnożółty kolor. Do floty pięciu składów TGV La Poste, w 1994 dołączyły też dwa kolejne, w wyniku przerobienia TGV PSE 38 na dwie połówki. Flota TGV La Poste liczy więc sobie 7 jednostek o numerach 923001-923007, z czego dwie ostatnie pochodzą od składu TGV PSE 38. Jednostki mają zainstalowany system sygnalizacji kabinowej TVM430, a ich prędkość maksymalna wynosi 270 km/h. Jeden pociąg może przewieźć 61 ton poczty.

</doc>
<doc id="464930" url="https://pl.wikipedia.org/wiki?curid=464930" title="Aequidens">
Aequidens

Aequidens - rodzaj słodkowodnych ryb z rodziny pielęgnicowatych z rzędu okoniokształtnych. 
 W literaturze polskiej rodzaj "Aequidens" występuje pod nazwą akary.
Występowanie.
Ameryka Południowa
Charakterystyka.
Budowa typowa dla rodziny pielęgnicowatych. Ciało wysokie, niezbyt długie, bocznie spłaszczone. Płetwa grzbietowa i odbytowa wydłużona i ostro zakończona. U starszych osobników może pojawiać się garb na głowie. Osiągają od 8-25 cm długości.
Ikra jest składana na oczyszczonych przedmiotach, zwykle na kamieniach. Larwy przenoszone są do wcześniej przygotowanego dołka w podłożu. Obydwoje rodzice pilnują terytorium i opiekują się potomstwem.
Klasyfikacja.
Gatunki zaliczane do tego rodzaju :

</doc>
<doc id="464933" url="https://pl.wikipedia.org/wiki?curid=464933" title="Temperatura homologiczna">
Temperatura homologiczna

Temperatura homologiczna – stosunek danej temperatury materiału do jego temperatury topnienia wyrażonych w skali bezwzględnej (tj. w kelwinach):

</doc>
<doc id="464934" url="https://pl.wikipedia.org/wiki?curid=464934" title="Umowa pożyczki">
Umowa pożyczki

Umowa pożyczki – umowa, w ramach której pożyczkodawca oddaje na własność pożyczkobiorcy pieniądze lub rzeczy oznaczone co do gatunku, a pożyczkobiorca zobowiązuje się do oddania tej samej ilości pieniędzy lub rzeczy (tego samego gatunku i jakości) po upływie ustalonego w umowie czasu (art. 720 § 1 kc). 
Termin zwrotu pożyczki.
Jeżeli termin zwrotu pożyczki nie został przez strony w umowie oznaczony, dłużnik obowiązany jest ją zwrócić w ciągu sześciu tygodni od wypowiedzenia dokonanego przez dającego pożyczkę (art. 723 kc).
Odpłatność/nieodpłatność.
W zależności od woli stron, pożyczka może być odpłatna lub nieodpłatna. Najczęstszą formą odpłatności za pożyczkę pieniężną są odsetki – ustawowe lub ustalone przez strony (umowne).
Forma.
Jeżeli wartość pożyczki jest wyższa aniżeli tysiąc złotych, to umowa pożyczki powinna być zawarta w formie dokumentowej. Jest to jednak forma zastrzeżona jedynie dla celów dowodowych ("ad probationem"). 
Odstąpienie od umowy.
Jeżeli zwrot pożyczki jest wątpliwy ze względu na złą sytuację majątkową biorącego pożyczkę, wówczas dający pożyczkę (o ile o tych okolicznościach nie wiedział i nie mógł się z łatwością dowiedzieć) może odstąpić od umowy i – co się z tym wiąże – odmówić wydania przedmiotu pożyczki.
Naprawienie szkody.
Gdyby się okazało, że rzeczy otrzymane przez biorącego pożyczkę mają wady, wtenczas dający ma obowiązek naprawić szkody, jakie wyrządził biorącemu przez to, iż pomimo że wiedział o wadach, nie zawiadomił go o ich istnieniu. Okolicznością wyłączającą powstanie powyższego obowiązku jest sytuacja, w której biorący mógł z łatwością owe wady zauważyć. Zasada ta ma jednak charakter dyspozytywny – strony umowy mogą kwestię naprawienia szkody zmodyfikować lub wyłączyć z umowy.
Roszczenie biorącego pożyczkę, o wydanie jej przedmiotu, przedawnia się z upływem sześciu miesięcy licząc od momentu, w którym przedmiot miał zostać wydany (czyli nie liczy się tu moment zawarcia umowy).

</doc>
<doc id="464952" url="https://pl.wikipedia.org/wiki?curid=464952" title="Domain grabbing">
Domain grabbing



</doc>
<doc id="464954" url="https://pl.wikipedia.org/wiki?curid=464954" title="Gilbert Ryle">
Gilbert Ryle

Gilbert Ryle (ur. 19 sierpnia 1900 w Brighton, zm. 6 października 1976 w Oksfordzie) – filozof angielski, jeden z ważniejszych przedstawicieli brytyjskiej szkoły analitycznej.
Życiorys.
W latach 1945–1967 piastował stanowisko profesora filozofii metafizycznej („Waynflete Professor of Metaphysical Philosophy”) w kolegium Magdalene w Oksfordzie, oraz przez prawie dwadzieścia pięć lat był redaktorem magazynu „Mind”, mając duży wpływ na rozwój filozofii analitycznej w XX wieku.
W "Systematically Misleading Expressions" (1932), Ryle zaproponował stosowanie filozoficznej metody rozwiązywania problemów poprzez poprawną analizę inferencji nieodpowiednich abstrakcyjnych wniosków, ze zwykłego używania języka. Stosując tę metodę bardziej ogólnie w "Categories" (1938), Ryle pokazał jak nieodpowiednie zastosowanie potocznego wyrazu (wyrazu używanego w codziennym języku) może powodować pomyłkę kategorialną przez którą filozofowie są naprawdę wprowadzani w błąd.
W "The Concept of Mind" (1949) Ryle ostro krytykuje dualizm kartezjański, argumentując, że adekwatny opis ludzkiego zachowania nie musi nigdy odnosić się do niczego więcej jak tylko działania ludzkich ciał fizycznych. Ta forma logicznego behawioryzmu stała się przyjętym poglądem pośród filozofów języka potocznego przez kilka dekad. W "Dilemmas" (1954) i "Collected Papers" (1971) Ryle podejmuje szeroki zakres tematów z logiki filozoficznej i historii filozofii.

</doc>
<doc id="464960" url="https://pl.wikipedia.org/wiki?curid=464960" title="Mind (czasopismo)">
Mind (czasopismo)

Mind – brytyjski kwartalnik filozoficzny, związany szczególnie z angielską szkoła analityczną, założony w 1876 roku przez George’a Croom Robertsona. W 1891 zaczęto wydawać "New Series", gdy G. F. Stout stanął na czele komitetu redakcyjnego pisma.

</doc>
<doc id="464963" url="https://pl.wikipedia.org/wiki?curid=464963" title="Fonokardiografia">
Fonokardiografia

Fonokardiografia - diagnostyczna metoda badania serca, polegająca na graficznym zapisie dźwiękowej pracy tego narządu. Zapisu tego dokonuje się łącznie z zapisem EKG. Fonokardiografy pozwalają na bardzo dokładną charakterystykę szmerów sercowych i dźwięków nadliczbowych, tzw. cwałów. Informacje te są jednak mało praktyczne i dlatego fonokardiografia jest najrzadziej stosowaną obecnie metodą diagnostyki kardiologicznej. Tylko niektóre wady wrodzone lub nabyte dają charakterystyczny fonokardiogram.

</doc>
<doc id="464966" url="https://pl.wikipedia.org/wiki?curid=464966" title="Boże igrzysko">
Boże igrzysko

Boże igrzysko. Historia Polski – publikacja Normana Daviesa traktująca o dziejach Polski, przez wielu historyków uznawana za jedną z najlepszych książek historycznych o Polsce napisanych przez autorów niepolskojęzycznych. Po raz pierwszy wydano ją w 1981 (w dwóch tomach; od 1999 jest to jeden tom). 
Tytuł został wzięty z fraszki Jana Kochanowskiego:
"Nie rzekł jako żyw żadnej więtszej prawdy z wieka,"
"Jako kto nazwał bożym igrzyskiem człowieka."
Wydania polskie:

</doc>
<doc id="464969" url="https://pl.wikipedia.org/wiki?curid=464969" title="Rajd Hiszpanii 2006">
Rajd Hiszpanii 2006

Rezultaty Rajdu Katalonii, eliminacji Rajdowych Mistrzostw Świata w 2006 roku, który odbył się w dniach 24 – 26 marca:
Klasyfikacja po 4 rundach.
Tabele przedstawiają tylko pięć pierwszych miejsc.

</doc>
<doc id="464972" url="https://pl.wikipedia.org/wiki?curid=464972" title="Hodo">
Hodo

Hodo (zm. 13 marca 993) – margrabia Marchii Łużyckiej w latach 965–993.
Jeden z margrabiów saskich, rządzących w marchiach powstałych po podziale Marchii Wschodniej, który nastąpił po śmierci margrabiego Gerona w 965. Prowadził walki ze Słowianami. Był jednym z dowódców niemieckich w bitwie pod Cedynią w 972, gdzie poniósł klęskę z wojskami księcia Polan – Mieszka I i jego brata Czcibora. Jego żoną była Frederuna, córka margrabiego Miśni Thietmara, z którą miał syna Zygfryda. Córka Hodona – Hidda – została żoną Adalberta von Ballenstedt, wójta Hagenrode i Nienburga, protoplasty dynastii askańskiej.
Zmarł w 993 roku. Jego następcą został Gero II, syn Thietmara miśnieńskiego. 

</doc>
<doc id="464979" url="https://pl.wikipedia.org/wiki?curid=464979" title="Brytyjska szkoła analityczna">
Brytyjska szkoła analityczna

Brytyjska szkoła analityczna – nurt filozofii współczesnej, zainicjowany przez George'a Edwarda Moore'a oraz Bertranda Russella na początku wieku XX. Główne założenia szkoły sprowadzało się do wypracowania starannej metody analizy problemów ze szczególnym uwzględnianiem perspektywy językowej, problemu znaczenia i używania słów (czasami cała ta szkoła lub jej niektóre odmiany nazywane bywają filozofią lingwistyczną). Do najważniejszych przedstawicieli szkoły obok inicjatorów należeli lub należą, Jules Alfred Ayer, Gilbert Ryle, John Langshaw Austin, Peter Frederick Strawson, Michael Dummett i inni.
Polskim odpowiednikiem brytyjskiej szkoły analitycznej jest szkoła lwowsko-warszawska (oraz jej obecna kontynuacja) założona przez Kazimierza Twardowskiego, mniej więcej w tym samym czasie co szkoła brytyjska.

</doc>
<doc id="464981" url="https://pl.wikipedia.org/wiki?curid=464981" title="Fotometeory">
Fotometeory

Fotometeory – zjawiska optyczne w atmosferze powstające w wyniku załamania (też zakrzywienia) biegu promieni świetlnych; związane są ze zmianą koloru, kształtu bądź świeceniem materii, wskutek refrakcji fal świetlnych (światła słonecznego lub księżycowego) w atmosferze. Do fotometeorów zalicza się takie zjawiska jak:

</doc>
<doc id="464985" url="https://pl.wikipedia.org/wiki?curid=464985" title="Jules Alfred Ayer">
Jules Alfred Ayer



</doc>
<doc id="464987" url="https://pl.wikipedia.org/wiki?curid=464987" title="Sefid Rud">
Sefid Rud

Sefid Rud (t. Safidrud, Safid Rud) – rzeka w północnym Iranie, o długości 720 km (niektóre źródła – 450 lub 670 km). Uchodzi do Morza Kaspijskiego. U ujścia tworzy deltę. W 1962 r. na Sefid Rud zbudowano tamę. Wykorzystywana jest do nawadniania. Rzeka ta znana była w czasach starożytnych jako "Mardus" lub "Amardus".
Nad Sefid Rud leżą m.in. Rudbar i Raszt (w delcie).

</doc>
<doc id="464988" url="https://pl.wikipedia.org/wiki?curid=464988" title="IBM 801">
IBM 801

IBM 801 to procesor o architekturze RISC nad którym prace rozpoczęły się w 1974 r.
IBM 801 był rezultatem badań prowadzonych przez Johna Cocke w Thomas J. Watson Research Center. IBM poszukiwało sposobów na zwiększenie wydajności produkowanych układów poprzez analizę wykonywania kodu maszynowego programów uruchamianych na mainframe'ach System/370. Rezultatem tych prac było przekonanie o możliwości zbudowania zwięzłej listy podstawowych rozkazów mikroprocesora, które pozwalałyby na szybsze wykonywanie strumieni instrukcji.
W ramach badań zaprojektowano CPU, który zaczęto produkować w roku 1974. Powstały mikroprocesor posiadał moc rzędu 15 MIPSów. IBM 801 był wykorzystywany przez IBM w wielu urządzeniach takich jak układy kontrolerów w stacjach roboczych System/370 oraz w urządzeniach sieciowych.
Na początku lat 80. doświadczenia zdobyte przy projektowaniu IBM 801 zostały wykorzystane przy "Projekcie America", który zaowocował architekturą IBM POWER.
John Cocke w uznaniu swych zasług został odznaczony Nagrodą Turinga oraz Narodowym Medalem Nauki USA za swoje prace nad 801 i architekturą RISC.

</doc>
<doc id="464990" url="https://pl.wikipedia.org/wiki?curid=464990" title="Heros (rodzaj)">
Heros (rodzaj)

Heros - rodzaj słodkowodnych ryb z rodziny pielęgnicowatych z rzędu okoniokształtnych.
Zasięg występowania.
Występują w Ameryce Południowej.
Klasyfikacja.
Gatunki zaliczane do tego rodzaju :

</doc>
<doc id="464992" url="https://pl.wikipedia.org/wiki?curid=464992" title="Safid Rud">
Safid Rud



</doc>
<doc id="464994" url="https://pl.wikipedia.org/wiki?curid=464994" title="Safidrud">
Safidrud



</doc>
<doc id="464995" url="https://pl.wikipedia.org/wiki?curid=464995" title="Elektrometeory">
Elektrometeory

Elektrometeory – zjawiska elektryczne w atmosferze spowodowane przepływem ładunków elektrycznych i jonizacją gazów, związane ze świeceniem materii, zmianą koloru, kształtu bądź wytwarzaniem dźwięków. Do elektrometeorów zalicza się takie zjawiska jak:

</doc>
<doc id="464996" url="https://pl.wikipedia.org/wiki?curid=464996" title="Szczepów">
Szczepów

Szczepów (niem. "Seppau", od 1941 r. "Dalkau-Seppau") – przysiółek wsi Kromolin w Polsce położony w województwie dolnośląskim, w powiecie głogowskim, w gminie Żukowice.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="464997" url="https://pl.wikipedia.org/wiki?curid=464997" title="Zmiana czasu">
Zmiana czasu



</doc>
<doc id="464998" url="https://pl.wikipedia.org/wiki?curid=464998" title="Mardus">
Mardus



</doc>
<doc id="465000" url="https://pl.wikipedia.org/wiki?curid=465000" title="Amardus">
Amardus



</doc>
<doc id="465002" url="https://pl.wikipedia.org/wiki?curid=465002" title="Jeziorak Iława">
Jeziorak Iława

IKS „Jeziorak” Iława – polski klub sportowy założony 6 grudnia 1945, występujący od sezonu 2018/19 w IV lidze. Największym sukcesem klubu jest gra przez 5 sezonów w dawnej II lidze. 
Aktualna kadra.
"stan na 5 sierpnia 2021 roku"

</doc>
<doc id="465004" url="https://pl.wikipedia.org/wiki?curid=465004" title="Dualizm kartezjański">
Dualizm kartezjański



</doc>
<doc id="465005" url="https://pl.wikipedia.org/wiki?curid=465005" title="Pielęgnica sewerum">
Pielęgnica sewerum

Pielęgnica sewerum ("Heros efasciatus") - słodkowodna ryba z rodziny pielęgnicowatych. 
Dorasta do 25 cm. Potrzebuje wolnej przestrzeni do pływania. Gdy samiec osiągnie ok. 12 cm zaczyna się ładnie wybarwiać i pojawiają mu się pomarańczowe plamy najpierw w okolicach skrzeli, a później wzdłuż ciała. Odróżnia się tym od samic, które są całe żółte. Jest raczej nieagresywny, może być hodowany w akwarium ogólnym, jedynie w okresie tarła może atakować inne ryby. Gdy osiągnie już spore rozmiary potrafi zjeść innych towarzyszy mniejszych od siebie, np. neon Innesa, gupik pawie oczko. Jest rybą terytorialną. Zjada pokarm roślinny jak i mięsny. Nie ma problemów z karmieniem płatkami czy np. ochotką.
Występowanie: dopływy Ukajali i Amazonki.

</doc>
<doc id="465006" url="https://pl.wikipedia.org/wiki?curid=465006" title="Marian Soiński">
Marian Soiński

Marian Józef Soiński (ur. 3 maja 1950) - profesor Politechniki Częstochowskiej.
Studiował na Wydziale Elektrycznym Politechniki Częstochowskiej, gdzie uzyskał tytuł magistra w roku 1973. Następnie podjął pracę w charakterze asystenta na Wydziale Elektrycznym Politechniki Częstochowskiej. W latach 1977-81 był słuchaczem stacjonarnego studium doktoranckiego w Instytucie Podstaw Elektrotechniki i Elektrotechnologii Politechniki Wrocławskiej. W roku 1979 ukończył studia na Wydziale Matematyki, Fizyki i Chemii Uniwersytetu Wrocławskiego o specjalności "Matematyczne metody techniki". Pod kierunkiem profesora Zbigniewa Matheisela w roku 1981 uzyskał stopień doktora nauk technicznych (tytuł rozprawy "Zależność pomiędzy anizotropią składowej prostopadłej magnetyzacji oraz anizotropią charakterystyki magnesowania, mocy magnesowania i stratności blachy elektrotechnicznej walcowanej na zimno"). Od roku 1981 jest wykładowcą na Wydziale Elektrycznym Politechniki Częstochowskiej (Instytut Elektrotechniki).
W roku 1988 Rada Naukowa Instytutu Elektrotechniki nadała mu stopień doktora habilitowanego w dziedzinie materiałów magnetycznych (tytuł monografii: "Anizotropowe właściwości wybranych materiałów magnetycznie miękkich").
W okresie 1989-1993 pracował w ośrodkach naukowych poza granicami kraju (m.in. Australia i Wielka Brytania).
Marian Soiński jest współautorem tomu VIII "Handbook of Magnetic Materials" (wydanego w 1995 r. przez North-Holland Elsevier), a także autorem lub współautorem ponad 120 prac i artykułów naukowych, jak również kilku patentów.
Od roku 1994 pracował na stanowisku profesora nadzwyczajnego na Politechnice Częstochowskiej. Oprócz pracy dydaktycznej i badawczej zajmuje się aktywnie wdrażaniem materiałów do praktyki przemysłowej.
Z jego inicjatywy 3 kwietnia 2001 roku powstał Polski Chapter Magnetics Society (w ramach IEEE), którego został pierwszym przewodniczącym.
W roku 2001 opublikował książkę "Materiały magnetyczne w technice".
Był promotorem kilku przewodów doktorskich z dziedziny magnetyzmu. Jest również członkiem rady redakcyjnej najstarszego polskiego magazynu technicznego Przegląd Elektrotechniczny.

</doc>
<doc id="465008" url="https://pl.wikipedia.org/wiki?curid=465008" title="Original War">
Original War

Original War – komputerowa strategiczna gra czasu rzeczywistego z elementami RPG wyprodukowana przez studio Altar Interactive i wydana 15 czerwca 2001 przez Virgin Interactive na komputery osobiste.
Wydarzenia w grze związane są z konfliktem o złoża fikcyjnego minerału zwanego syberytem przez Amerykanów bądź alaskitem przez Rosjan. Złoża te znajdują się na Syberii dwa miliony lat przed naszą erą. Syberyt jest katalizatorem zimnej fuzji: w jego obecności atomy wodoru łączą się w atomy helu wydzielając przy tym energię.
Rozgrywka.
Do wyboru są dwie nieliniowe kampanie (ZSRR, USA). Każda kampania składa się z 15 rozbudowanych fabularnie misji, z których każdą można przejść na wiele sposobów.
Grać można również w trybie wieloosobowym. Jest wiele typów rozgrywek: "Arabian War" (AW), "Dynamic Soldier War" (DSW), "Clan Base" (CB), "Clan War" (CW), "HardCore" (HC), "Nuclear War" (NW), "Old Rules" (OR) oraz "Soldier War" (SW). Powstało również wiele stron poświęconych grze. Organizowane są wojny klanów (CW), w których wielu graczy mierzy się ze sobą walcząc w odmiennych warunkach i różnymi nacjami.
Społeczność graczy tworzy wiele dodatków do gry. Są to głównie mody zawierające trzy do ośmiu misji (choć są i takie, które zawierają pełną kampanię, np. SoS) oraz patche.
Gra zawiera różne modyfikacje fabularne oraz mechaniczne, na przykład Green Light, Sand of Siberia, Wszyscy Jesteśmy Żołnierzami.
Świat Original War.
Świat współczesny przedstawiony w grze zależny jest od wybranej przez gracza kampanii. Kampania amerykańska opowiada o wysłanych w przeszłość za pomocą urządzenia EON żołnierzach mających przewieźć złoża syberytu z Syberii na Alaskę. W ich świecie Związek Radziecki sięga do połowy Niemiec. Choć nie wiadomo dokładnie czy cofnięcie w czasie nastąpiło przed upadkiem muru Berlińskiego i czy dzięki syberytowi Związek Radziecki stał się o wiele potężniejszy, jednak ta druga teoria wydaje się o wiele bardziej prawdopodobna ze względu na stopień rozwoju technologicznego oraz niektóre informacje pojawiające się w filmach w grze.
Druga kampania opowiada o żołnierzach Plioceńskiego Batalionu Armii Czerwonej, którzy zostają wysłani w przeszłość po odkryciu na Syberii pozostałości amerykańskiej ekspedycji oraz śladów alaskitu, minerału który występował tylko na Alasce i był ważnym źródłem potęgi USA. Przywódcy ZSRR doszli do wniosku, że Amerykanie cofnęli się w czasie i ukradli Związkowi Radzieckiemu złoża alaskitu. Przy pomocy urządzenia CZAPA (rosyjska nazwa EONa) wysyłają w przeszłość oddziały Armii Czerwonej, by bronić złóż.
Trzecia nieoficjalna kampania – arabska – jest modyfikacją do gry tworzoną przez fanów . Opowiada o losach Heike Steyer, dziewczyny, która miała trudne dzieciństwo. Bohaterka dołącza do najemników w służbie arabskich szejków, wysłanych w przeszłość, aby zniszczyć złoża syberytu. Kampania jest zawarta w modyfikacji o nazwie "Sand of Siberia" umieszczona na platformie Steam za darmo, oraz na stronie autora. Docelowo modyfikacja ma zawierać 4 kampanie, kilkanaście map-potyczek oraz kilka map kooperacyjnych. Jej celem jest maksymalne wykorzystanie potencjału, jaki drzemie w samej grze. W wielu aspektach, twórcy modyfikacji wspomagają się notatkami pozostawionymi przez autorów Original War. Sam projekt ma charakter non-profit i każdy może zgłosić chęć współpracy.
Świat współczesny jest tylko drobnym fragmentem wydarzeń przedstawionych w grze. Wszystkie grupy trafiają do tej samej rzeczywistości dwa miliony lat przed naszą erą. Jednak w fabule zaznaczone są różnice między przyszłością jednych i drugich.

</doc>
<doc id="465010" url="https://pl.wikipedia.org/wiki?curid=465010" title="Bitwa pod Kowalewem">
Bitwa pod Kowalewem

Bitwa pod Kowalewem stoczona 5 października 1716 roku pomiędzy wojskami konfederatów tarnogrodzkich a armią saską króla Augusta II Mocnego. Bitwa zasłynęła z powodu wykonanej podczas niej ostatniej w dziejach szarży husarii. Bitwa rozegrała się na polach między Kowalewem Pomorskim a Pluskowęsami.
Przyczyny.
Do bitwy doszło pomimo zawartego 4 lipca i kilkakrotnie przedłużanego zawieszenie broni między siłami konfederacji tarnogrodzkiej a wojskami królewskimi Augusta II Mocnego składającymi się w większości z oddziałów saskich. Rozejm nie był przestrzegany w Wielkopolsce i na Kujawach, gdzie działań bojowych nie zaprzestało zgrupowanie konfederackie dowodzone przez regimentarza Chryzostoma Jana Niemirę Gniazdowskiego. Już po wejściu w życie zawieszenia broni konfederaci rozpoczęli blokadę Poznania, który następnie zdobyli szturmem nad ranem 24 VII 1716 r. Pod koniec pierwszej dekady sierpnia siły związkowe opuściły Poznań i przeszły pod Nakło, pod którym ochraniały zjazd skonfederowanych województw kaliskiego i poznańskiego. Następnie konfederaci dotarli pod koniec sierpnia pod Bydgoszcz i po zlikwidowaniu załogi saskiej w Fordonie założyli obóz, skąd 4 września 1716 r. zajęli bez walki Toruń opuszczony wcześniej przez garnizon królewski.
Gniazdowski na wieść o nadchodzących wojskach królewskich pozostawił w Toruniu 6 dział i 200 piechoty, a z resztą sił składających się z 5-10 tys. żołnierzy, w tym 800 piechoty i 11 dział, ruszył ku nadchodzącym Sasom. Na wieść o marszu Sasów na pomoc Gniazdowskiemu podążyły dwa oddziały konfederackie z Lubelszczyzny. Jeden z nich – składający się z konfederatów litewskich pod dowództwem Stanisława Potockiego (2000 jazdy) zdołał połączyć się z Gniazdowskim jeszcze przed spotkaniem z wojskami Bosego. Korpus saski gen. Adama Henryka von Bosego został wysłany przez króla w celach aprowizacyjnych i w związku z panującym rozejmem bez zamiaru przeprowadzania działań bojowych. Po opuszczeniu okolic Warszawy korpus Bosego maszerował prawą stroną Wisły, w pewnym oddaleniu od rzeki. Najpóźniej 2 października siły królewskie dotarły do Brodnicy. Na wieść o tym Gniazdowski ruszył z wojskiem w kierunku Brodnicy. Von Bose wyruszył w kierunku Gniazdowskiego. Pod Kowalewem doszło też do połączenia dywizji Gniazdowskiego i Potockiego, co natychmiast wywołało spór o generalną komendę nad połączonym wojskiem konfederackim.
Szyk wojsk.
Rano 5 października wojska królewskie przeszły przez las i zajęły pozycje bojowe na jego skraju przed wsią Pluskowęsy, a następnie rozpoczęły w szyku liniowym marsz naprzód. W centrum, po obu stronach traktu prowadzącego z Pluskowęsów do Kowalewa, konfederaci ustawili całą liczącą 800 ludzi piechotę i sześć armat polowych. Prawe skrzydło zajęła kawaleria koronna dowodzona osobiście przez Gniazdowskiego i została ustawiona w dwie linie, rozciągnięta na dystansie ponad 1 km. Lewe skrzydło zajęła uszykowana w dwie linie kawaleria litewska Potockiego. Za nią, prostopadle do głównej linii, ustawiony był pododdział kawaleryjski, który dodatkowo zabezpieczał skrzydło litewskie. Za oboma skrzydłami znajdowały się obozy wojska koronnego i litewskiego oraz wzgórze zamkowe w Kowalewie.
Bitwa.
Bitwę rozpoczął ostrzał artyleryjski przerwany przez parlamentariusza von Bosego proszący o przepuszczenie sił królewskich w drodze do Prus Królewskich. Parlamentariusz użył argumentów o obowiązującym rozejmie i rozpoczętym w Warszawie kongresie pokojowym. Według Otwinowskiego Gniazdowski był skłonny na to przystać, ale zaprotestowali Litwini i ich przednia straż dowodzona przez niejakiego Żabkę podjęła atak. W tej sytuacji Bose nakazał podjąć marsz naprzód, co doprowadziło do wznowienia ostrzału artyleryjskiego. Właściwy bój rozpoczęła około południa szarża konfederackich chorągwi koronnych (prawego skrzydła) na lewe skrzydło królewskie. Uczestniczyło w niej kilkadziesiąt chorągwi, w tym husarskie, ale ich atak załamał się pod ostrzałem z dział i karabinów prowadzonym przez dragonię i piechotę królewską (regiment saski Friesego i regiment koronny królewicza). Uczestniczące w szarży chorągwie jazdy zaczęły pod ostrzałem uciekać w popłochu, a Gniazdowski nie był w stanie ich powstrzymać. Doprowadziło to do rozpadu prawego skrzydła konfederackiego, z czego skorzystali Sasi, przechodząc do ataku, przy czym dragonia posuwała się naprzód powoli, wspólnie z piechotą. Usytuowana w centrum piechota konfederacka dowodzona przez pułkownika Jakuba Steinflichta wytrzymała jedynie cztery salwy artyleryjskie i karabinowe oddane z bliskiej odległości, a gdy na jej pozycje natarły oddziały królewskie to pozbawiona wsparcia kawalerii koronnej cała piechota konfederacka od razu się poddała. Najdłużej na polu bitwy pozostawały chorągwie jazdy litewskiej, które stawiły zaciekły opór, ale w zagrożeniu otoczeniem po czterogodzinnej walce zaczęły się wycofywać.
Konsekwencje i podpisanie Traktatu warszawskiego.
Po panicznej ucieczce z pola bitwy i faktycznym rozpadzie wojska konfederackiego zdaniem Bosego przy Potockim pozostało 1500 żołnierzy, a przy Gniazdowskim początkowo 200, a gdy zebrał rozproszone oddziały – najwyżej 500 ludzi. Śladem uciekających konfederatów podążyła awangarda sił królewskich, która wkroczyła do Torunia jeszcze tego samego dnia. Sam Gniazdowski był później przez konfederatów oskarżany o zdradę. Wojska królewskie dzięki zwycięstwu odzyskały kontrolę nad Kujawami i Pomorzem. Skutkiem politycznym był wzrost prestiżu Augusta II, co było ważnym atutem w obliczu rozpoczynających się rokowań pokojowych z konfederatami. Król mógł też odwoływać się do szlachty zachowującej dotąd postawę neutralną wobec toczącego się konfliktu z konfederatami, aby nie przyłączała się do konfederatów. W połączeniu z rozpoczętą rosyjską interwencją zbrojną – marszem korpusu generała Carla-Ewalda von Rönnego (Rennego) od strony Dniepru w stronę Wisły – doprowadziło do zawarcia już 10 października rozejmu definitywnie kończącego działania zbrojne. Było to preludium do zawarcia 3 listopada 1716 r. kompromisowego Traktatu warszawskiego między pełnomocnikami króla i konfederatami. Wiktoryn Kuczyński skomentował to: "„JMP marszałek konfederacki z komisarzami w Węgrowie stanął i tam traktat skończony, gdyż nienawistny los kazał, a potencja Moskwy za wejściem do Polski przymusiła”".

</doc>
<doc id="465011" url="https://pl.wikipedia.org/wiki?curid=465011" title="Behawioryzm logiczny">
Behawioryzm logiczny

Behawioryzm logiczny (filozoficzny behawioryzm, analityczny behawioryzm) – stanowisko filozoficzne z zakresu filozofii umysłu, zgodnie z którym zjawiska umysłowe mogą zostać opisane w kategoriach behawioralnych.
W przeciwieństwie do stanowiącego w istocie kierunek psychologii behawioryzmu metodologicznego behawioryzm logiczny stanowi pogląd filozoficzny. Jednocześnie posuwa się on dalej w krytyce dualizmu, a więc poglądu postulującego istnienie substancji duchowej lub własności duchowych. O ile behawioryzm metodologiczny uznaje za nienaukowe zajmowanie się takim rzeczami, nie zajmując określonego stanowiska w kwestii istnienia wymienionych bytów duchowych, o tyle behawioryzm logiczny uznaje dualizm za pogląd błędny, bazujący na błędach logicznych.
Behawioryzm logiczny uznaje bowiem, że jakiekolwiek zdanie mówiące o czyimś stanie umysłu, na przykład o odczuwaniu przezeń bólu czy wyznawaniu jakiegoś poglądu, jest równoważne zbiorowi hipotetycznych twierdzeń dotyczących jego zachowania. Jeśli więc ktoś "uznaje, że będzie padać", oznacza to zbiór twierdzeń o nieokreślonej bliżej liczności. A więc osoba ta zamknie okna, jeśli są otwarte, schowa przedmioty, jeśli zostawiła je na dworze, i tak dalej. Tak więc stan umysłu oznacza w istocie dyspozycję czy skłonność do takich a takich zachowań.

</doc>
<doc id="465016" url="https://pl.wikipedia.org/wiki?curid=465016" title="Charles Spencer Chaplin">
Charles Spencer Chaplin



</doc>
<doc id="465018" url="https://pl.wikipedia.org/wiki?curid=465018" title="D River">
D River

D-River — rzeka w Stanach Zjednoczonych w stanie Oregon, uznawana za najkrótszą rzekę na świecie. Wypływa z jeziora Devil's Lake i płynie przez około 37 m, uchodząc do Oceanu Spokojnego. Jej dokładna długość zależy od pływów oceanicznych. Praktycznie cała D-River znajduje się na terenie miasta Lincoln, a wokół niej jest park stanowy.
Rzeka Roe jest niewiele dłuższa od D-River, ale wobec częstych wahań poziomu wód, ich długości się zmieniają i nie można jednoznacznie wskazać na rzekę krótszą. Księga rekordów Guinnessa z 2006 nie podaje najkrótszej rzeki.
Istnieje jeszcze krótsza rzeka od D River - Reprua, której długość wynosi tylko 18 metrów.

</doc>
<doc id="465019" url="https://pl.wikipedia.org/wiki?curid=465019" title="Logiczny empiryzm">
Logiczny empiryzm



</doc>
<doc id="465022" url="https://pl.wikipedia.org/wiki?curid=465022" title="J. A. Ayer">
J. A. Ayer



</doc>
<doc id="465023" url="https://pl.wikipedia.org/wiki?curid=465023" title="Screaming for Vengeance">
Screaming for Vengeance

Screaming For Vengeance – ósmy album heavymetalowej grupy Judas Priest, uważany za jeden z najwybitniejszych w jej historii. 
Ukazał się 17 lipca 1982 roku i uzyskał status złotej, a niedługo potem platynowej płyty. Nagrany w klasycznym składzie, zawiera 10 docenionych przez rzesze krytyków utworów, z których duża część jest do dziś wykonywana na koncertach. Przyniósł on takie przeboje grupy jak „You've Got Another Thing Comin'”, „Fever” czy „The Hellion / Electric Eye”.
Covery intra muzycznego „Hellion” oraz utworu „Electric Eye” ukazały się na albumie "Decas" grupy As I Lay Dying w 2012 roku.

</doc>
<doc id="465025" url="https://pl.wikipedia.org/wiki?curid=465025" title="Satcam Boolell">
Satcam Boolell

Sir Satcam Boolell (ur. 11 września 1920 w New Grove, zm. 23 marca 2006 w Curepipe), polityk maurytyjski, wieloletni minister.
Od 1943 pracował w służbie rządowej. Odbył m.in. studia ekonomiczne w London School of Economics (dyplom uzyskał w 1951). Był czołowym politykiem Partii Pracy Mauritiusa, w latach 80. jej przywódcą, potem honorowym przewodniczącym. Przez 15 lat pełnił funkcję ministra rolnictwa, kierował także resortem planowania gospodarczego i rozwoju oraz był wysokim komisarzem w Wielkiej Brytanii. W latach 1986-1990 był ministrem spraw zagranicznych w koalicyjnym rządzie kierowanym przez Anerooda Jugnautha; po wyjściu z koalicji Socjaldemokratycznej Partii Mauritiusa objął dodatkowo w sierpniu 1988 tekę wicepremiera, zastępując Charlesa Gaetana Duvala.
Był autorem kilku książek z polityki i ekonomii, prowadził stałą rubrykę polityczną w "Mauritius Times". Od 1946 był żonaty z Premilą Indurjeet.

</doc>
<doc id="465026" url="https://pl.wikipedia.org/wiki?curid=465026" title="Awalokiteszwara">
Awalokiteszwara



</doc>
<doc id="465027" url="https://pl.wikipedia.org/wiki?curid=465027" title="Dharmadatu">
Dharmadatu



</doc>
<doc id="465028" url="https://pl.wikipedia.org/wiki?curid=465028" title="Dźniana">
Dźniana



</doc>
<doc id="465029" url="https://pl.wikipedia.org/wiki?curid=465029" title="Eihei Dogen">
Eihei Dogen



</doc>
<doc id="465030" url="https://pl.wikipedia.org/wiki?curid=465030" title="Dogen Zenji">
Dogen Zenji



</doc>
<doc id="465031" url="https://pl.wikipedia.org/wiki?curid=465031" title="Dogen Kigen">
Dogen Kigen



</doc>
<doc id="465032" url="https://pl.wikipedia.org/wiki?curid=465032" title="Ramoneska">
Ramoneska

Ramoneska – potoczna polska nazwa motocyklowej kurtki Perfecto, zaprojektowanej w 1928 roku przez Irvinga Schotta. 
Najpierw była stosowana tylko jako ubiór motocyklistów, potem na przełomie lat 60. i 70. stawała się powoli swoistą ikoną osób powiązanych z różnymi odmianami muzyki rockowej, zwłaszcza heavymetalowej, za sprawą zespołów takich, jak Black Sabbath. Istotny wpływ na jej popularyzację miało użycie modelu Perfecto 618 przez Marlona Brando w filmie "Dziki" (1954).
Kurtka ta charakteryzuje się kilkoma stałymi cechami: zawsze ma podwójne klapy z ćwiekami, przesunięty w bok zamek błyskawiczny i przyszyty pas do ściągania pół. Niektóre kurtki tego typu posiadają też zwiększoną liczbę kieszeni oraz naramienniki.
Nazwa kurtki „ramoneska” pochodzi od powstałego w 1974 zespołu punkrockowego Ramones, pod jego wpływem jeszcze bardziej się spopularyzowała nie tylko wśród osób powiązanych z muzyką rockową, hardrockową i heavymetalową (metalową ogólnie), ale także punkrockową. W Polsce ramoneska często stanowi ważną część ubioru tzw. „depeszowców”, czyli fanów zespołu Depeche Mode. 

</doc>
<doc id="465033" url="https://pl.wikipedia.org/wiki?curid=465033" title="Tissa Moggalliputta">
Tissa Moggalliputta



</doc>
<doc id="465036" url="https://pl.wikipedia.org/wiki?curid=465036" title="Bitwa pod Olkienikami">
Bitwa pod Olkienikami

Bitwa pod Olkienikami (lit. Valkininkų mūšis) – bitwa do jakiej doszło 18 listopada 1700, podczas wojny domowej na Litwie, pomiędzy korpusem wojsk komputowych hetmana wielkiego litewskiego, wojewody wileńskiego Kazimierza Jana Sapiehy, a pospolitym ruszeniem skonfederowanej szlachty litewskiej, inflanckiej i żmudzkiej, na czele którego stał Michał Serwacy Wiśniowiecki.
Tło konfliktu.
Bitwa była kulminacyjnym punktem orężnego wystąpienia litewskich rodów magnackich Wiśniowieckich, Radziwiłłów, Paców i Ogińskich opierających się na średniej i drobnej szlachcie, przeciwko dominującej w Wielkim Księstwie Litewskim pozycji rodu Sapiehów z linii Różańskiej.
Szlachta pod wodzą „generalnego pułkownika” Michała Serwacego Wiśniowieckiego zgromadziła się – w liczbie około 12 tysięcy źle uzbrojonych ludzi – w pobliżu niewielkiego miasteczka Olkieniki. W imieniu magnatów, będących sprężynami całego związku, pospolitym ruszeniem zawiadywali kasztelan witebski Kociełł, strażnik litewski Pociej, chorąży żmudzki Zaranek, Grzegorz Antoni Ogiński, Mikołaj Pac i spragniony zemsty za śmierć brata, ściętego przed dwoma laty z hetmańskiego rozkazu, kanonik wileński, Krzysztof Białłozor.
Sapiehowie mieli 3–4 tysięcy regularnego wojska, złożonego w większości z Wołochów i Tatarów, które nieco wcześniej – pod Lipniszkami i u przeprawy przez Oszmiankę – z łatwością pokonały niekarną szlachtę. Co więcej, wojska sapieżyńskie posiadały kilka dział.
Bitwa.
Wojskami sapieżyńskimi dowodził koniuszy wielki litewski Michał Franciszek Sapieha, syn hetmana, który właśnie wrócił ze służby cesarskiej, gdzie dosłużył się stopnia generała. Zdając sobie sprawę do jakich nieszczęść niesnaski między możnowładcami mogą doprowadzić w nieładzie pogrążony kraj, długo usiłował powstrzymywać ojca i stryja, ale rozjątrzenie szlachty wierzącej ślepo wrogo nastawionym do Sapiehów możnowładcom z jednej strony, a bezgraniczna pycha hetmana i podskarbiego z drugiej, odebrały wszelką nadzieję na pokojowe rozwiązanie zatargu.
Próbował pośredniczyć jeszcze biskup Konstanty Kazimierz Brzostowski, któremu udało się skłonić 17 listopada zjazd olkienicki do podania warunków Sapiehom. Warunki musiały być twarde i niezręczne, skoro hetman i podskarbi, ufni w sprawność swoich wojsk, odrzucili je z oburzeniem oświadczając, że „szabla rozstrzygnie ten spór najlepiej”. Rozjątrzona taką odpowiedzią szlachta, ruszyła rankiem 18 listopada z Olkienik i w szyku bojowym stanęła wkrótce wobec sił Sapieżyńskich. Wiśniowiecki ustawił na lewym skrzydle chorągwie litewskie, na prawem ruskie, a w środku piechotę z różnych powiatów; tyły wojska ubezpieczył odwodowym oddziałem jazdy.
Sapiehowie na prawem skrzydle dali miejsce tatarskim hufcom, na lewym postawili rajtarię, w środku piechotę z działami, a w odwodzie lekkie chorągwie złożone z dworzan i tej szlachty, która jeszcze przy nich została. Szyki Sapiehów były sprawniejsze, ale liczebnie znacznie mniejsze i w większości (jeśli nie liczyć żołnierzy zawodowych) niechętne walce przeciw swoim.
Gdy szyki przeciwnika zbliżyły się, a na pole wylegli szlacheccy harcownicy, hetman kazał otworzyć ogień z dział, kładąc kilkudziesięciu jeźdźców. Dopiero około południa rozpoczął się bój na lewym skrzydle szlachty, gdzie dowodził Pociej, ale przez kilka godzin nikt nie mógł zyskać przewagi.
Również na prawym skrzydle wojska starły się gwałtownie i nie ustępowały przez kilka godzin. W tej sytuacji Wiśniowiecki rzucił do boju odwody, które oskrzydliły sapieżyńskich i uderzyły na nich od tyłu. Wkrótce też sapieżyńscy, upadając na duchu, zaczęli się cofać. Pierwszym, który zbiegł z pola bitwy, był podskarbi litewski, a niedługo potem całe pułki sapieżyńskie zaczęły się mieszać i pierzchać. Sam hetman – na czele garstki krewnych i zwolenników – zmuszony był uchodzić do Wilna. Jedynie Tatarzy zdołali w jakim takim porządku przedrzeć się zbrojnie przez tłum nieprzyjaciół.
Tylko Michał Franciszek Sapieha, na czele 1050 konnych, osłaniał rozbite i uchodzące wojsko. Jednak widząc niepodobieństwo dalszego oporu, zmuszony został do poddania się. Przyprowadzony przed Wiśniowieckiego oddał się pod jego opiekę, która wszakże nie ocaliła go od okrutnej śmierci w Olkienikach, gdzie pijana tłuszcza – podburzona przez kanonika Białłozora – rozsiekała go szablami.
Tysiące ludzi padło na polu tej bitwy, a kilka razy tyle zostało rannych. Sapieżyńscy ponieśli klęskę, ale szlachta też miała poległych: Kociełła, Sliźnia, Dowgiałłę, Bernatowicza, Darewskiego, Plewakę, Sorokę, Bohusza, Korsaków, Ancutę i wielu innych.

</doc>
<doc id="465040" url="https://pl.wikipedia.org/wiki?curid=465040" title="Rabirius">
Rabirius

Rabiriusz ("Rabirius") – rzymski architekt działający w drugiej połowie I wieku n.e. Jako cesarski budowniczy był twórcą szeregu obiektów architektonicznych powstałych w tym okresie. 
Znany jedynie dzięki literackiemu przekazowi w epigramatach Marcjalisa, urodził się zapewne po roku 30 p.n.e. i w młodości mógł być świadkiem wielkich prac budowlanych związanych ze wznoszeniem m.in. pałacu Nerona – tzw. Złotego Domu ("Domus Aurea"). Nie można wykluczyć, że w nich współuczestniczył, nim został nadwornym architektem Domicjana. Z jednego z utworów ("Epigrammata" X, 71) poety, również bliskiego kręgom dworskim, wiadomo, że boleśnie przeżył równoczesną śmierć obojga rodziców. Według nowszych ustaleń zgon jego należy umieszczać ok. 110-115 r. n.e. 
Zgodnie ze świadectwem wyrażającego swój podziw Marcjalisa ("Epigrammata" VII, 56), był przede wszystkim twórcą wielkiego kompleksu pałacowego na Palatynie wzniesionego w Rzymie dla Domicjana. Dla tegoż cesarza miał wybudować willową rezydencję w Górach Albańskich nieopodal Rzymu ("Villa Albanum Domitiani"). 
Imponujący pałac Flawiuszy na Palatynie był oficjalną rezydencją panującego do końca cesarstwa. Olbrzymi kompleks dzielił się na dwie części: publiczną, reprezentacyjną (tzw. "Domus Flavia") oraz rozleglejszą prywatną, mieszkalną ("Domus Augustana"). W pierwszej szczególne znaczenie miały trzy pomieszczenia od strony głównego wejścia: recepcyjna "Aula Regia" – rodzaj sali tronowej z posągiem cesarza (zamiast Jowisza), oraz usytuowane po bokach: domowa kaplica ("lararium") i bazylika ("basilica Iovis"). W zamyśle symbolizowały one trojaką władzę panującego: wykonawczą, sakralną i sądowniczą.
Część mieszkalna rozmieszczona na kilku poziomach, obejmowała m.in. olbrzymią salę jadalną ("caenatio Iovis") rozbitą na szereg pomieszczeń, a także przylegający stadion ("Stadium Palatium") z wydzielonym hipodromem i z luksusową lożą cesarską ("pulvinar"). Oprócz bibliotek i sal recepcyjnych całość urozmaicały portykowe dziedzińce (perystyle) z zielenią i fontannami oraz nimfea. Pozostałości tych gmachów wskazują, że jako główny materiał budowlany twórca wykorzystywał ówczesny beton ("opus caementicium"), okładając mury barwnym marmurem i często stosując w przesklepieniach łuki i kopuły. 
Jak zauważono, w całości tego zespołu architektonicznego uderza doskonałe ogólne rozplanowanie, wyodrębnienie sali centralnej spośród przyległych pomieszczeń i w pełni przejawia się typowe dla rzymskiej architektury mistrzowskie rozwiązanie zagadnienia przestrzennego.
Poza tym z imieniem Rabiriusza jako cesarskiego architekta łączy się budowę na Polu Marsowym stadionu Domicjana z przylegającym do niego odeonem. Przypuszczalnie mógł być również twórcą tzw. forum przejściowego ("forum transitorium") – późniejszego Forum Nerwy, oddanego do użytku przez tego cesarza w 97 r. Przypisuje mu się też prace przy regulacji rzeki Volturno oraz przy arterii "Via Domitiana" łączącej Puteoli z Sinuessą, wraz z budową na niej mostu i łuku triumfalnego. Panuje pogląd, że „wywarł on swoiste piętno na całym budownictwie epoki”. 
Dyskusyjny, ale prawdopodobny jest udział Rabiriusza w planowaniu Forum Trajana, będącego ostatecznie dziełem współczesnego mu Apollodora z Damaszku, a także kwestia, w jakim stopniu plany te zostały wykorzystane przez jego następcę. 

</doc>
<doc id="465041" url="https://pl.wikipedia.org/wiki?curid=465041" title="Blue Cafe">
Blue Cafe



</doc>
<doc id="465044" url="https://pl.wikipedia.org/wiki?curid=465044" title="Sacra Via">
Sacra Via



</doc>
<doc id="465052" url="https://pl.wikipedia.org/wiki?curid=465052" title="Butsu">
Butsu



</doc>
<doc id="465055" url="https://pl.wikipedia.org/wiki?curid=465055" title="Dordżejana">
Dordżejana



</doc>
<doc id="465056" url="https://pl.wikipedia.org/wiki?curid=465056" title="Wojna o niepodległość Stanów Zjednoczonych">
Wojna o niepodległość Stanów Zjednoczonych

Wojna o niepodległość Stanów Zjednoczonych, inaczej zwana rewolucją amerykańską – konflikt zbrojny pomiędzy Królestwem Wielkiej Brytanii a jego trzynastoma koloniami w Ameryce Północnej w latach 1775–1783.
W wojnie po stronie kolonii brali udział ochotnicy z kilku krajów europejskich, między innymi Marie Joseph de La Fayette, Jean-Baptiste de Rochambeau, Friedrich Wilhelm von Steuben, Tadeusz Kościuszko, Kazimierz Pułaski. Po stronie brytyjskiej walczyła armia najemna Hesji-Kassel i jej dowódca Wilhelm von Knyphausen.
Geneza konfliktu.
Narastający od wielu lat konflikt był konsekwencją rosnącego sprzeciwu kolonii wobec polityki brytyjskiej, a zwłaszcza dążeń Wielkiej Brytanii do ograniczenia ich samorządu, hamowania rozwoju i zwiększania czerpanych z nich dochodów, głównie przez nakładanie nowych podatków. Nie były one jednak wielkie. W roku 1763 przeciętny Brytyjczyk płacił 26 szylingów podatku rocznie, zaś mieszkaniec Nowej Anglii 1 szylinga. Kolonistom nie chodziło więc o obniżenie świadczeń, a o ich zniesienie.
Rewolucja w szerszym tego słowa znaczeniu (jako proces) zaczęła się znacznie wcześniej, a jej wpływ na doświadczenia ludzkie był znacznie większy niż tylko zapewnienie niepodległości koloniom. W wyniku tego procesu ukształtował się nowy, niespotykany wcześniej na świecie pogląd na sprawy rządu i jego organizacji. Pojęć "demokracja" i "republika" używano w starożytnej Grecji, Rzymie i w rzeczypospolitej szlacheckiej w Polsce, jednak dopiero po rewolucji amerykańskiej zostały one wprowadzone w życie w formie rządu, którego władza opierała się na prawach jednostki, a nie na woli władcy lub grupy dzierżącej władzę.
Na rewolucję amerykańską wpływ miały wcześniejsze wydarzenia: jej korzenie sięgają Kongresu z Albany z 1754 roku i wojny z Francuzami, w której koloniści brali udział, ale nie doczekali się wdzięczności. Na dodatek niedługo po jej zakończeniu, 7 października 1763 roku, król Jerzy III wydał proklamację, w której ograniczył osadnictwo w Ameryce Brytyjskiej do linii Appalachów:
W pierwszej chwili wydawało się, że królewski gest będzie dla kolonii dobrodziejstwem, ale otrzeźwienie przyniosło siedemnastomiesięczne, krwawe powstanie Pontiaka, zaś po jego stłumieniu osadnicy prący na zachód uznali ów gest za swego rodzaju wyzwanie. Uważali, że trzeba przekroczyć Appalachy i zająć Kraj Ohio wbrew rządowi w Londynie.
Przed rewolucją większość mieszkańców północnoamerykańskich kolonii brytyjskich uważała się za lojalnych poddanych Korony Brytyjskiej i chciała mieć te same prawa i obowiązki jak mieszkańcy Wielkiej Brytanii. Pragnęli rzeczywistej, lokalnej reprezentacji, a nie tej, jaką dawała im londyńska Izba Gmin. Umiarkowani, jak Joseph Galloway, szukali kompromisu. Proponowali ustanowienie wybieralnej rady ustawodawczej wspólnej dla wszystkich kolonii, której przewodniczący byłby zatwierdzany przez Koronę. Londyński rząd odrzucił takie rozwiązanie.
Samą wojnę poprzedziła działalność licznych organizacji (jak np. Synowie Wolności), organizujących łączność między koloniami, mobilizujących opinię publiczną do walki o jej prawa i wysyłających petycje do króla, organizujących akcje bojkotu towarów brytyjskich, czasami posuwając się do przemocy wobec przedstawicieli brytyjskich władz kolonialnych.
Tworzenie się świadomości narodowej.
Rewolucja amerykańska została przygotowana przez powolną amerykanizację kolonistów, czyli proces stapiania się różnych grup etnicznych i religijnych żyjących na obszarze angielskich kolonii w Ameryce Północnej i tworzenia się wspólnej tożsamości amerykańskiej. Obszar kolonii brytyjskich zamieszkany był przez około 150 odrębnych grup etnicznych i religijnych. W tej różnorodności dominację zachowała kultura anglosaska, dzięki przewadze liczebnej brytyjskich imigrantów. Nie stanowili oni jednak jednolitej grupy, lecz przybywali falami, różniącymi się pochodzeniem społecznym i wyznaniem religijnym. Stopniowo przedstawiciele poszczególnych grup zaczęli coraz częściej określać się jako mieszkańcy kolonii („Wirginijczycy” czy „Nowojorczycy”), a następnie jako „Amerykanie”, zamiast odnosić się do swojego pochodzenia.
Do najważniejszych czynników kształtujących wspólny amerykański charakter należał tzw. „efekt pogranicza” (ang. "frontier effect"), opisany przez Fredericka Jacksona Turnera. Składały się nań m.in. szerokie, dostępne do zasiedlania terytoria na Zachodzie, walki z Indianami oraz przeświadczenie, że nie można liczyć na władzę w odległym Londynie, ale raczej na własne siły. Czynniki te (zdaniem Turnera) miały mieć zasadnicze znaczenie w kształtowaniu się takich cech amerykańskiego charakteru, jak indywidualizm, agresywność, przedsiębiorczość czy optymizm. Równie ważne były takie czynniki, jak względnie duża tolerancja religijna w koloniach (nieobejmująca jednak często katolicyzmu) oraz słabość i arogancja władz.
Amerykanizacja kolonistów była procesem długotrwałym i podskórnym. Dopiero pod koniec XVIII wieku rosnący sprzeciw wobec korony brytyjskiej i świadomość wspólnych interesów kolonistów doprowadziły do artykulacji amerykańskiej tożsamości, czego świadectwo dają dokumenty związane z rewolucją amerykańską.
Korzenie.
Wpływ na rewolucję i nadanie jej impetu miały cztery wielkie trendy historyczne w Europie i Ameryce osiemnastego wieku: oświecenie, które zmieniło intelektualne wzorce myślenia; wielkie przebudzenie, które zaowocowało zmianami emocjonalnego i religijnego podejścia do życia; europejskie wojny dynastyczne, które odmieniły pogląd na narody i ich wzajemne relacje; oraz narastające zmiany ekonomiczne, wpływające na życie codzienne. W tej ostatniej kwestii istniał jednak głęboki rozdźwięk pomiędzy mieszkańcami wschodniego wybrzeża (Tidewaters), a osadnikami na pograniczu, zwanym wówczas „Piemontem”. Pierwsi wiedli życie spokojne i dostatnie, drudzy prymitywne i nieustannie zagrożone wypadami Indian, przed którymi władze nie zamierzały ich chronić.
Amerykanie z trudem znosili myśl o płaceniu podatków na rzecz metropolii i przyzwyczaili się, że sami regulują swoje sprawy podatkowe, a także wszystkie inne. Nie wiedzieli, gdzie i czy w ogóle zakończą się brytyjskie żądania. Byli wrogo nastawieni do brytyjskiego monopolu manufakturowego. Okazało się, że dobro kolonii i kraju ojczystego nie zawsze są wobec siebie tożsame. Już pierwsze brytyjskie Akty Nawigacyjne tworzyły fundamenty quasi-merkantylizmu, którego celem były zmiany bilansu handlowego powodujące gromadzenie kruszcu i monet na terytorium Wielkiej Brytanii. Tak samo jak w przypadku działań wojennych, brytyjskie założenie o ograniczonych zasobach, gdzie zasobem krytycznym była posiadana ziemia, w Ameryce nie miało racji bytu, gdzie czynnikiem ograniczającym rozwój był brak siły roboczej i wykształconej kadry. Systemy monetarne, poczynając od funta szterlinga, oraz rosnące tempo wynalazczości wchodziły w początkowy okres rewolucji przemysłowej. Istniejący system dążył do skupienia tych osiągnięć w Anglii, podczas gdy kolonie były traktowane jako źródło surowców.
Oświecenie podniosło rangę filozofii natury oraz zapoczątkowało wypieranie argumentacji opartej na tradycji i autorytecie przez opartą na obserwacjach i niezależnym rozumowaniu. Skutki wcześniejszej rewolucji naukowej zaczęły wszędzie wywierać większy wpływ na życie codzienne i świadome myślenie człowieka. Rozwój i wzrost piśmiennictwa oraz komunikacji między ludźmi myślącymi podobnie spowodowały poddanie kwestionowaniu i rozważaniom dziedzin dotychczas nieruszanych. Wczesne dzieła myślicieli takich jak John Locke stały się obiektem analiz prowadzonych przez następców, do których zaliczał się np. Monteskiusz.
Wielkie przebudzenie było amerykańskim nawiązaniem do wcześniejszych przemian religijnych w Europie. Kwestionowało ono mądrość ustalonego Kościoła oraz kładło nacisk na znaczenie świadomości indywidualnej i doświadczeń jako źródła doznań religijnych. Wielkie przebudzenie zapoczątkowało lub zwiększyło również obecność poglądów baptystów w koloniach. Było pierwszym ruchem, który opanował wszystkie kolonie brytyjskie, od Nowej Anglii po obie Karoliny, i stał się w nich wspólną praktyką.
Europejskie wojny dynastyczne, których fragmentem była wojna o kolonie amerykańskie, obudziły wśród kolonistów północnoamerykańskich nowe idee. Jedną z nich było znaczenie samodzielności obronnej i towarzysząca temu świadomość, że na tym kontynencie europejskie instytucje wojskowe były znacznie mniej efektywne, a siły zbrojne zwyczajnie nieudolne. Kongres z Albany nauczył kolonistów znaczenia współpracy pomiędzy mającymi rozbieżne interesy koloniami. Innym efektem tych wojen było rosnące poczucie frustracji, gdyż zwycięstwa odniesione po części dzięki krwi i majątkowi kolonistów przehandlowywano w negocjacjach w zamian za zyski w Azji czy na Karaibach.
Przyczyny bezpośrednie.
Momentem zwrotnym w polityce Wielkiej Brytanii wobec jej kolonii w Ameryce było zakończenie wojny siedmioletniej i pokój paryski w 1763. Do tego momentu społeczność brytyjską zarówno w Europie, jak i na ziemi amerykańskiej łączyły wspólne cele militarne, dlatego rozmaite inne problemy schodziły na razie na plan dalszy. Jednakże po wyeliminowaniu ostatniego zagrożenia Anglii, jakim była Francja, problemy pomiędzy koloniami a metropolią zaczęły wychodzić na światło dzienne z niespotykaną dotąd intensywnością. Anglia, która po traktacie paryskim zaczęła boleśnie odczuwać efekty wojny, przyjęła nowe cele polityczno-ekonomiczne. Dotychczasowa merkantylistyczna polityka Brytyjczyków została zastąpiona wyniszczającym kolonie amerykańskie imperializmem ustawodawczo-politycznym. Wcześniej – mimo pewnych obciążeń ustawodawczo-ekonomicznych – kolonie uczestniczyły w wielkim obrocie handlowym z Imperium Brytyjskim, poza tym miały zagwarantowaną pomoc militarną w wypadku agresji Indian bądź Francuzów. Po wprowadzeniu nowej polityki prowincje amerykańskie zostały zepchnięte do roli środka mającego zapewnić zwiększenie potęgi finansowej i wojskowej Wielkiej Brytanii. Na takie przedmiotowe wykorzystywanie Amerykanie odpowiedzieli głośnym sprzeciwem.
Pierwsza dekada sporu Korony z Koloniami opierała się na wzajemnej polemice. W początkowych fazach sporu Amerykanie odwoływali się do ustawodawstwa Wielkiej Brytanii. Gdy jednak taktyka ta nie przynosiła rezultatów, koloniści zaczęli opierać swoje poglądy o bardziej uniwersalną doktrynę, jaką było prawo naturalne. Gdy spór polemiczny nie rozwiązał problemu, konflikt przybrał formę walki zbrojnej. Działania Brytyjczyków były przyjmowane przez kolonistów z niezadowoleniem. Ustawa skarbowa ("Revenue Act") z 1764 roku, znana też szerzej jako „ustawa o cukrze” ("Sugar Act"), obniżała cła na melasę z 6 do 3 pensów za galon, a melasa była w Ameryce surowcem bardzo popularnym, ponieważ wytwarzano na jej bazie rum, a przydatna była również przy produkcji prochu. Sugar Act wprowadzał też dwa inne postanowienia. Po pierwsze, sankcjonował eksport z kolonii: odtąd niektóre ważne produkty, jak drewno, mogły być wysyłane tylko do Anglii. Ponadto cały ładunek statku miał być dokumentowany, co miało na celu wyeliminowanie korupcji i nadużyć. Nowa ustawa zmieniała także funkcjonowanie sądownictwa w koloniach, które od tej pory miały być podporządkowane królewskim sądom, a nie jak wcześniej lokalnej administracji. Ponadto oskarżony mieszkaniec kolonii musiał udowadniać przed sądem swoją niewinność, tym samym zasada domniemania niewinności przestała obowiązywać.
Ustawa o cukrze zapowiadała kolejne kroki legislacyjne przeciwko koloniom. Niecały rok później, w marcu 1765, król Jerzy III podpisał ustawę stemplową ("Stamp Act"), która była nowością na gruncie amerykańskim. Wprowadzała ona podatek obciążający prasę, dokumenty urzędowe oraz wszelkie inne druki. Kolonie nie płaciły do tej pory podatków zewnętrznych, jednak ówczesny premier, Lord Grenville, uznał, że Amerykanie w zamian za bezpieczeństwo zobligowani są do spłaty długów zaciągniętych podczas konfliktu brytyjsko-francuskiego. Parlament brytyjski mógł od tej pory decydować o ich sprawach majątkowych, narzucając im odgórnie obowiązek uiszczania podatków, przez co zdaniem kolonistów naruszał ich konstytucyjne prawo własności. O ile pierwsza z ustaw godziła w dość wąską grupę społeczną, powodując co najwyżej bunty wśród kupców i destylatorów na północy, to ustawa stemplowa uderzała w prawie wszystkich kolonistów. Ludzie obciążeni dodatkowym opodatkowaniem okazali się być zdolni do walki o swoje interesy.
Już w tym czasie dochodziło do pewnych teoretycznych rozważań na temat przyszłości relacji kolonii amerykańskich z Anglią. Lord Kramden, deputowany do Parlamentu brytyjskiego, snuł profetyczne wizje rozpadu imperium. W licznych rozmowach z przebywającym wówczas w Londynie Beniaminem Franklinem przyznawał, że panująca już wtedy napięta sytuacja doprowadzi w końcu do eskalacji konfliktu. W roku 1761 popularny prawnik z Bostonu, James Otis, wygłosił mowę, w której zadeklarował, że "„taxation without representation is tyranny”" (opodatkowanie bez przedstawicielstwa to tyrania). John Adams, który był świadkiem tego wystąpienia, napisał do żony, że „Otis rozpalił ogień”. To zdanie – „nie damy się opodatkować, jeśli nie będziemy reprezentowani (w Parlamencie)” ("no taxation without representation") – stało się naczelnym hasłem nadchodzącej rewolucji.
Pierwsi wystąpili Wirginijczycy, w których imieniu głos zabrał Patrick Henry. Wygłosił on historyczną mowę, w której potępił działania króla angielskiego i zażądał pełnej niezależności dla Wirginii. Przyszły autor Deklaracji Niepodległości Thomas Jefferson, na którym owa mowa zrobiła wielkie wrażenie, dodał, iż Henry przemawiał „tak jak Homer pisał”. Nastrój panujący na zgromadzeniu udzielił się reszcie przedstawicieli stanu, a owocem owego wystąpienia było zatwierdzenie szeregu ustaw sprzeciwiających się ustawom Parlamentu angielskiego.
Wydarzenia, które miały miejsce w latach następnych, były już tylko konsekwencją wprowadzenia owych dwóch ustaw. Wspomniane zarządzenia Parlamentu wywoływały liczne protesty wśród mieszkańców kolonii, doprowadzając do bojkotu niektórych towarów handlowych z Korony. Reakcją Amerykanów na ustawę stemplową był także tzw. Kongres Stemplowy z roku 1765, który był zarazem pierwszym wspólnym wystąpieniem w imieniu interesów kolonii. Po raz pierwszy w historii na Kongres kolonialny przybyło aż tak wielu delegatów z różnych prowincji. Na nim została wypracowana petycja adresowana do króla brytyjskiego oraz do obydwu izb parlamentu. Dokument ten, przygotowany przez Johna Dickinsona, był końcową rezolucją Kongresu. W 13 punktach wyrażał sprzeciw wobec nakładania na kolonie nowych podatków bez zgody samych zainteresowanych, którzy nie mając swoich reprezentantów w Parlamencie angielskim, nie czuli się konstytucyjnie zobowiązani do płacenia nowych podatków. Dickinson, w imieniu zebranych na Kongresie prowincji, stwierdził także, iż brytyjski parlament ma prawo opodatkowywania ludności, ale mieszkającej w Anglii. Podkreślając pełną lojalność i nierozerwalność z macierzą, dokument wyrażał nieugięte stanowisko wobec praw, które panowały do tej pory, a poprzez kolejne ustawy Parlamentu brytyjskiego były nieprzestrzegane.
Mieszkańcy kolonii byli w większości Anglikami z pochodzenia, którzy w swojej mentalności mieli zakorzenione zasady ustrojowe oparte na takich dokumentach, jak: Wielka Karta Swobód (Magna Charta Libertatum) z roku 1215, Petycja o Prawo (Petition of Right) z 1628 czy Deklaracja praw (Bill of Rights) z 1689 roku. Stąd narzucanie przez obcy dla nich Parlament nowych podatków bez ich zgody uznali za proceder sprzeczny ze stanem prawnym i uznali, że mają prawo do obrony swoich przekonań.
Gorącym zwolennikiem zniesienia ustawy stemplowej był, przebywający w tym czasie w Londynie, Benjamin Franklin. Mając wpływ na członków Izby Gmin, poprzez wielokrotne sprawozdania charakteryzujące nastroje amerykańskie, walnie przyczynił się do zniesienia wprowadzonych wcześniej przez Parlament, budzących opór obciążeń podatkowych względem kolonii. W Londynie opinię Franklina uważano za wykładnię nastrojów dużej części Amerykanów, stąd jego zdanie było niezwykle cenione i liczono się z nim.
Gdy kupcy angielscy zaczęli odczuwać coraz dotkliwiej straty finansowe spowodowane działaniami kolonii, Parlament zdecydował się ugiąć przed polityką amerykańską i wycofał problematyczną ustawę stemplową. Dla kolonii decyzja macierzy oznaczała aprobatę dla swoich racji. Dawało to im także przekonanie, że w jedności tkwi siła oraz że działania zjednoczeniowe Kolonii dają rezultaty i trzeba je podtrzymać w imię wspólnych interesów. Mimo niewątpliwego sukcesu kolonistów, Anglia nie zamierzała wycofywać się ze swojej pierwotnej polityki, co sygnalizowała już ustawa deklaracyjna (Declaration Act), która weszła w życie wraz z wycofaniem Stamp Act w marcu 1766 roku. Nowa ustawa potwierdzała prawo Parlamentu brytyjskiego do ingerencji legislacyjnej względem Kolonii.
W czerwcu 1767 roku na kolonie spadły trzy nowe ustawy, zwane potocznie ustawami Townshenda (Townshend Acts), które wprowadzały cła od wielu towarów importowanych, a także centralizowały administrację w koloniach. Na ten kolejny desperacki krok Metropolii Amerykanie zareagowali w sposób stanowczy – zbojkotowaniem importu towarów z Anglii. Najbardziej burzliwie na ustawy Townshenda zareagowały miasta w kolonii Massachusetts, a w szczególności bostończycy, którzy swoimi manifestacjami dali impuls i przykład innym prowincjom amerykańskim. W miarę upływu czasu i braku perspektyw na uzyskanie kompromisu do protestu przyłączyły się także pozostałe dwa wielkie porty amerykańskie: Filadelfia i Nowy Jork. Oprócz nich bojkot zaczęły popierać także inne mniejsze handlowe ośrodki kolonii. Bunt przeciwko królowi i jego polityce rósł, a dzięki ożywionej korespondencji międzystanowej Amerykanie ponownie łączyli się w imię wspólnego interesu. Unifikacji dodatkowo sprzyjały wybitne postaci, które forsowały politykę niezależności, a do nich należeli m.in.: radykałowie wirginijscy, wspomniany już Patrick Henry oraz Thomas Jefferson. Na północy, w Bostonie, czynnie w walkę o obronę swoich praw włączyli się przede wszystkim: Samuel Adams i James Otis. To właśnie Adams na łamach Boston Gazette wzywał do zjednoczenia się kolonii w celu obalenia niekonstytucyjnych dla nich ustaw. Swoje wywody i poglądy opierał na naturalnych prawach człowieka, zwracał uwagę na przywileje zapisane w konstytucji oraz na warunki umowy wiążącej Koronę z ich koloniami w Ameryce. W 1773 roku, w polemice z gubernatorem Massachusetts Thomasem Hutchinsonem, Adams zręcznie zanegował wszelką władzę Parlamentu nad koloniami. Ziemie w Ameryce Północnej – rozumował Adams – nigdy nie były częścią Anglii; należały one jedynie do Korony Brytyjskiej. Teorię tę można uznać za koncepcję dominiów tworzących Wspólnotę Narodów.
Momentem przełomowym dla konfliktu z Brytyjczykami była tzw. masakra bostońska ("Boston Massacre"). Wojsko królewskie stacjonujące w Bostonie posiadało liczne przywileje, które drażniły miejscową ludność. Wynikające z tego konflikty doprowadzały do licznych prowokacji z obydwu stron. Apogeum wzajemnej niechęci miało miejsce w poniedziałek 5 marca 1770 i poprzedzone było licznymi incydentami. Owego feralnego dnia doszło do bójki pomiędzy jednym z cywili a żołnierzem brytyjskim, sierżantem Hugh White’em. Przybyły na miejsce oddział rojalistów, z dowódcą kapitanem Thomasem Prestonem na czele, otoczył tłum mieszkańców zebrany w centrum miasta. Napięta atmosfera panująca po obydwu stronach doprowadziła do użycia broni przez żołnierzy. Kule trafiły 11 ludzi, zabijając na miejscu 5 z nich, reszta tłumu rozbiegła się w panice. Niedługo po tym zdarzeniu w akcie rewanżu na ulice wyszło tysiące ludzi domagających się zemsty na kapitanie Prestonie. Zdesperowany lud został uspokojony przez gubernatora Massachusetts, Thomasa Hutchinsona, który rozkazał uwięzić sprawcę masakry i osądzić go.
Dzień po masakrze bostońskiej w Izbie Lordów wystąpił premier, William Pitt, który przypomniał mieszkańcom kolonii amerykańskich, że należą do Imperium Brytyjskiego, oraz że Anglia jest ich Matką, której należy słuchać i wszelkie rozporządzenia Parlamentu winny być przez prowincje akceptowane.
Mimo ostrego tonu ze strony Pitta tragedia bostońska spowodowała wycofanie ustaw Townshenda. Korona zostawiła jednak cła na herbatę, w celu pokazania, że to ona nadal wyznacza koloniom podatki. Mimo usilnych prób Bostonu, Nowego Jorku i Filadelfii po tragedii bostońskiej nie udało się im na nowo zawiązać szerszej koalicji. Większość wcześniej buntujących się portów zaakceptowała działania Parlamentu brytyjskiego, grzebiąc tym samym cały dorobek unifikacyjny, który udało się do tej pory wypracować. Poza tym kolonie były bardziej zainteresowane lokalnymi sporami, takimi jak spory graniczne, aniżeli globalną polityką.
Masakra w Bostonie odbiła się echem na całym kontynencie amerykańskim. Odtąd każde najmniejsze spięcie mieszkańców kolonii z lojalistami brytyjskimi powodowało coraz większe pogłębianie się i tak już napiętej atmosfery. Mimo wielu mniejszych spięć, względny spokój panował do 1773 roku. Kolejnym powodem sporów było wydanie w roku 1773 przez Parlament brytyjski tzw. Ustawy o herbacie ("the Tea Act)," ustanawiającej rynek amerykański miejscem zbytu dużej ilości indyjskiej herbaty po zaniżonej cenie. Na taki stan rzeczy jako pierwsi, w grupie około 100 osób, zareagowali kupcy bostońscy. Przebrani za Indian dokonali śmiałego aktu niesubordynacji, wyrzucając 345 skrzyń przybyłej z Indii herbaty do morza. Radykałowie poparli ten akt, jako wyraz frustracji przeciwko bezprawnym działaniom brytyjskim. Lojaliści królewscy nazwali ów czyn diabolicznym i nieprzybliżającym kolonii do pokojowego rozstrzygnięcia konfliktu z macierzą. Nawet tak zasłużeni amerykańscy działacze, jak Benjamin Franklin czy John Dickinson potępili działania bostończyków. W historii wydarzenie to zostało określone jako „herbatka bostońska” ("Boston Tea Party"), a zarazem jako bezpośrednie preludium do wojny wewnątrz imperium. Parlament brytyjski na zaistniałą w Bostonie sytuację zareagował bardzo szybko i stanowczo, poprzez wydanie pięciu tzw. ustaw uciążliwych ("Intolerable Acts"), mających na celu ukarać Massachusetts za niesubordynację. Jeden z największych portów na kontynencie amerykańskim został mocą ustawy zamknięty i poddany okupacji wojskowej.
Ustawy Parlamentu brytyjskiego miały na celu ukaranie miasta za czyny, których dopuścili się jego mieszkańcy. Pomysłodawca tych represji, Lord North, liczył na to, że pozostałe kolonie, widząc sankcje, jakie spadły na Boston, przestraszą się i nabiorą ogłady. Paradoksalnie jednak działania Northa zapoczątkowały gesty solidarności względem Bostonu i zarazem całej kolonii Massachusetts. Duży wpływ na upowszechnienie wiadomości o wydarzeniach bostońskich miały „Komitety Korespondencyjne”. Pierwszy powołany został na początku listopada 1772 roku w Bostonie z inicjatywy Samuela Adamsa. Idea Komitetów zakładała powstanie tożsamych instytucji w innych miastach w kolonii Massachusetts. W przyszłości fala komitetów miała zalać całą Amerykę, a przydatność takich ciał miała być niebotyczna. Adams zakładał, że będą one prowadziły między sobą korespondencję i zacieśniały wspólne więzy. Komitety miały też śledzić wszystkie akty i rezolucje Parlamentu brytyjskiego dotyczące Amerykanów oraz informować ludność danych prowincji o ewentualnym łamaniu ich praw przez Koronę. Bardzo szybko nowe instytucje rozszerzały się na cały kontynent, tak że na początku 1774 roku były obecne w każdej kolonii.
Solidarnością z bostończykami jako pierwsi wykazali się reprezentanci Wirginii. Na zgromadzeniu prowincjonalnym uchwalili oni rezolucję, ogłaszającą dzień 1 czerwca 1774 dniem postu i modlitwy za ofiary tragedii w Massachusetts. Od tego momentu prowincje występowały już w celu obrony coraz bardziej widocznych wspólnych interesów i wolności. Deklaracje wspólnego oporu wobec działań wymierzonych w którąkolwiek z kolonii to tylko jeden z przykładów prężnej ewolucji w kierunku zjednoczenia. Wobec chęci ustalenia szczegółów dalszej współpracy i omówienia bieżącej sytuacji na kontynencie z inicjatywy Wirginii zapowiedziano zwołanie ogólnokolonialnego zjazdu do Filadelfii na wrzesień 1774.
Przebieg działań.
1775.
Zwołany 5 września 1774 roku w Filadelfii Kongres Kontynentalny podjął decyzję o stworzeniu unii w celu wzmocnienia oporu kolonii wobec Wielkiej Brytanii oraz przygotowania do ewentualnej walki zbrojnej z metropolią; jednocześnie podejmowano próby szukania kompromisu, ale starcia, do jakich doszło 19 kwietnia 1775 roku pod Lexington i Concord, dały początek wojnie: mało znaczące początkowo starcie spowodowało wycofywanie się Brytyjczyków do Bostonu, czemu towarzyszył pościg prowadzony przez niewyszkolonych wojskowo, ale znacznie lepszych strzelecko Amerykanów. W rezultacie Brytyjczycy stracili 73 zabitych, 174 rannych i 26 zaginionych. Straty amerykańskie w tym pierwszym starciu wyniosły 49 zabitych, 41 rannych i 5 zaginionych.
2 maja kapitan Benedict Arnold stanął przed Kongresem i zaproponował – w zamian za patent pułkownika – wzięcie Fortu Ticonderoga. Kongres wyraził zgodę i 10 maja śpiący brytyjski garnizon, składający się z 22 żołnierzy, został zaskoczony przez niewielką grupę milicji z Vermont, na czele których stali Ethan Allen i Benedict Arnold. Wzięto działa i spore zapasy prochu. Od tej chwili Amerykanie kontrolowali północne obszary kolonii Nowy Jork.
16 czerwca 1775 roku miało miejsce pierwsze duże starcie – bitwa o Bunker Hill. Bitwa ta, choć wygrana, była dla Brytyjczyków pyrrusowym zwycięstwem. Ich straty wyniosły 226 zabitych i 828 rannych (razem 1054 ludzi), podczas gdy straty amerykańskie wyniosły 140 zabitych, 270 rannych i 30 wziętych do niewoli (razem 450 ludzi); Joseph Warren, który poległ w ostatniej fazie bitwy, był pierwszym generałem amerykańskim, jaki padł na polu bitwy.
20 czerwca pułkownik milicji ochotniczej George Washington otrzymał od Kongresu rozkaz „objęcia dowództwa nad armią zjednoczonych kolonii”. Kongres wyraził zgodę na nominowanie czterech generałów-majorów i ośmiu generałów-brygady ("brygadierów"), z tym, że zarezerwował sobie prawo do wyboru kandydatów. Pierwszymi generałami-majorami zostali Artemas Ward, Charles Lee, Israel Putnam i Philip Schuyler, przy czym Ward został zastępcą Washingtona. Brygadierów wybrano 22 czerwca, Horatio Gates został generałem-adiutantem Washingtona. W 12 dni później Washington przybył do Cambridge, gdzie formalnie objął dowodzenie i dokonał przeglądu trzech pierwszych regimentów. 4 lipca wydany został "Rozkaz Generalny Nr 1", na mocy którego oddziały milicji stanowych przekształcały się w Armię Kontynentalną.
W okresie od września do grudnia trwały walki w Kanadzie. Ekspedycja, którą dowodzili Arnold i Schuyler, przekonani, że będą w stanie przyłączyć do kolonii miasta nad Rzeką Świętego Wawrzyńca, zakończyła się niepowodzeniem. 4 października w Cambridge stanął przed sądem polowym pierwszy amerykański zdrajca, Lekarz Generalny Armii Kontynentalnej dr Benjamin Church, oskarżony o „przestępczą korespondencję z nieprzyjacielem”. Został uznany winnym i uwięziony bezterminowo, ale w roku 1777 zwolniony i wydalony z kraju.
1776.
W styczniu Washington dokonał reorganizacji armii, którą podzielił na trzy dywizje i sześć brygad. Rekruci do pierwszych dwudziestu siedmiu regimentów napływali wolno, z czego wynikało, że nie można jeszcze rezygnować z zaciąganych na krótkie okresy minutemanów. Po raz pierwszy została wciągnięta na maszt nowa „flaga Wielkiej Unii”: 13 naprzemiennie czerwonych i białych pasów z brytyjską „union jack” w lewym górnym rogu.
Od początku wojny trwało oblężenie Bostonu. Washington chciał wyprzeć Brytyjczyków z miasta, w którym to celu ufortyfikował w pierwszych dniach marca Wzgórza Dorchester. Amerykańskie działa przez trzy noce ostrzeliwały miasto i flotę przeciwnika. Ostatecznie lord Howe ewakuował swe siły (a wraz z nimi około 1000 lojalistów) na Nową Fundlandię. Wycofanie się Brytyjczyków z Bostonu zostało w Ameryce uznane za wielkie zwycięstwo, a Washington uhonorowany przez Kongres specjalnym medalem.
4 lipca Kongres uchwalił napisaną przez Thomasa Jeffersona "Deklarację niepodległości", ale sytuacja militarna była rozpaczliwa. W sierpniu Brytyjczycy wylądowali niespodziewanie na Long Island, a 15 września sforsowali East River i pokonali słabe siły amerykańskie nad Kip’s Bay. Washington wycofał się na północno-zachodni Manhattan. Dywizja brytyjsko-heska szturmowała bez powodzenia wzgórza Harlemu.
18 października Kongres przyznał byłemu oficerowi armii I Rzeczypospolitej Tadeuszowi Kościuszce stopień pułkownika wojsk inżynieryjnych i wysłał go na północ do pomocy w obronie Fortu Ticonderoga. Tego samego dnia (bitwa pod Pell’s Point) Howe próbował zaatakować pod Pelham (Nowy Jork). Amerykanie opóźniali jego marsz, wycofując się w stronę White Plains. 27 października Brytyjczycy zaatakowali Fort Washington i doznali (zwłaszcza oddziały heskie) ciężkich strat.
Bitwa pod White Plains 28 października (dziś hrabstwo Westchester) przyniosła zwycięstwo armii brytyjsko-heskiej. Szczególnie spisali się grenadierzy hescy na prawym skrzydle. Około godziny 18 armia Washingtona wpadła w panikę i zaczęła uciekać, trudny teren uniemożliwił zwycięzcom pogoń. Washington zbudował więc nowe umocnienia. Heski kapitan Ewald z kompanii jegrów oceniał straty na 250 żołnierzy. Amerykanie mieli podobne.
Armia brytyjsko-heska 16 listopada podeszła pod Fort Washington. Po stracie około 450 ludzi Amerykanie w liczbie 2800 ludzi poddali fort. W bitwie wyróżnił się heski dowódca Wilhelm von Knyphausen. 20 listopada część armii brytyjskiej pod lordem Cornwallisem przekroczyła Hudson, aby zaatakować Fort Lee, który został porzucony przez przestraszonych obrońców.
29 listopada korpus płk. Donopa (grenadierzy hescy) zajął Rahway, a 8 grudnia armia powędrowała do Trenton, pułkownik Donop znalazł się na prawo od miasta. Tam też 25 grudnia, w bitwie pod Trenton, Armia Kontynentalna odniosła swe pierwsze zwycięstwo. Washington i jego żołnierze przekroczyli Delaware zaskakując trzy regimenty heskie. Płk Rall zginął, a Amerykanie wzięli około 900 jeńców.
1777.
Na początku 1777 roku Washington uderzył ponownie. 2-dniowe starcie, znane jako bitwa pod Princeton, zakończyło się zwycięstwem Washingtona. Od 1 do 14 lutego armia Washingtona kwaterowała w Morristown (New Jersey).
Okres od 15 lutego do 13 czerwca to potyczki wokół Bound Brook oraz w: Princeton, Rahway, Westfield, Quibbletown i Amboy. 13 kwietnia rozegrała się Bitwa pod Bound Brook, zakończona zwycięstwem Brytyjczyków.
Król Francji Ludwik XVI uznał bunt kolonii amerykańskich za okazję do rewanżu na Anglikach za klęskę w wojnie siedmioletniej i ponownego rzucenia wyzwania brytyjskiej hegemonii. Za jego akceptacją na początku maja przybył z Francji oczekiwany transport broni, amunicji i mundurów, co pozwoliło Washingtonowi wyposażyć swą 9-tysięczną armię, którą przeformował na pięć dywizji pod rozkazami generałów-majorów Greene’a, Sullivana, Alexandra, Stephena i Lincolna (trzej ostatni awansowani w lutym w Baltimore).
17 maja Brytyjczycy, lojaliści i sprzymierzeńcy indiańscy zaatakowali niewielki oddział milicji na bagnach północnej Florydy. Indianie dokonali masakry jeńców. 22 czerwca Washington zajął Quibbletown i Samptown. 25 czerwca hescy grenadierzy zaatakowali Amerykanów atakiem na bagnety i zadali im znaczne straty, odzyskując trzy działa uprzednio stracone pod Trenton w grudniu poprzedniego roku.
26 czerwca niewielkie siły Alexandra toczyły opóźniające boje pod Woodbridge. Następnego dnia zniechęceni Brytyjczycy zaczęli wycofywać się w dwóch kolumnach do Rahway, chronionego przez rzekę Rahway. 28 czerwca powrócili do Amboy. W nocy z 28 na 29 czerwca większość armii przekroczyła Prince’s Bay podążając ku Staten Island.
2 lipca załadowana na barki brytyjska armia gen. Burgoyne popłynęła w dół Jeziora Champlain i 5 lipca rozpoczął się ostrzał Fortu Ticonderoga. Dowódca obrony zdecydował się – wobec przewagi przeciwnika – opuścić tę pozycję. Chorzy i ranni zostali załadowani na łodzie i odesłani do Fort Anne, a reszta Amerykanów wymknęła się pod osłoną nocy.
20 lipca 260 statków z 15-tysięcznym korpusem wojsk brytyjsko-heskich pod dowództwem gen. Williama Howe wyruszyło ze Staten Island w Nowym Jorku i wylądowało w Turkey Point u ujścia rzeki Elk na północnym krańcu Zatoki Chesapeake. W międzyczasie korpus gen. Johna Burgoyne pomaszerował z terytorium Quebecu w kierunku Saratogi i obległ (2–19 sierpnia) słabo broniony Fort Stanwix. Dowódca idącego z Kanady kontyngentu brytyjskiego, Barry St. Leger, pobił w bitwie pod Oriskany idący na pomoc oblężonym oddział milicjantów z hrabstwa Tryon. W starciu śmiertelnie ranny został amerykański generał Nicholas Herkimer. Gdy zwiadowcy donieśli St. Lagerowi o zbliżaniu się odsieczy pod dowództwem Benedicta Arnolda, wycofał swe siły do Kanady.
31 lipca patent generała-majora (chociaż bez konkretnego przydziału) otrzymał markiz de La Fayette, zapoczątkowując napływ ochotników francuskich, a następnie przyczyniając się do pomocy wojskowej Francji.
Pomiędzy 17 września i 8 października Brytyjczycy przegrali serię starć znanych jako Bitwa pod Saratogą. John Burgoyne musiał kapitulować. Około 2000 Brytyjczyków i 1900 Niemców dostało się do niewoli; osadzono ich w obozie jenieckim w Charlottesville (stan Wirginia), gdzie przebywali do 1781.
1778–1779.
25 stycznia 1778 roku Washington polecił Kościuszce ufortyfikować West Point nad rzeką Hudson. Zbudowane wówczas umocnienia okazały się najstarszą ufortyfikowaną pozycją sił zbrojnych Stanów Zjednoczonych, jaka nigdy nie wpadła w ręce nieprzyjaciół, i do dziś jest siedzibą Amerykańskiej Akademii Wojskowej.
Zwycięska dla kolonistów bitwa pod Saratogą spowodowała, że Francja zdecydowała się im pomóc, dotychczas bowiem w Europie uważano, że doborowa armia brytyjska szybko zmiażdży żołnierzy-farmerów. W lutym podpisane zostały: "francusko-amerykański traktat sojuszniczy" i "francusko-amerykański traktat o przyjaźni". Ze strony amerykańskiej podpisał je w Paryżu Benjamin Franklin, a z francuskiej Conrad-Alexandre Gérard desygnowany też na pierwszego ambasadora Francji w USA (jeszcze w 1778 roku zastąpił go Anne-César de La Luzerne).
Tymczasem sytuacja znów uległa pogorszeniu: klęski armii kontynentalnej pod Brandywine (gdzie Kazimierz Pułaski uratował życie Waszyngtonowi), Germantown i Paoli zmusiły Waszyngtona do opuszczenia Filadelfii i udania się do odległej doliny Valley Forge, gdzie źle przygotowane, niedożywione i pozbawione ciepłej odzieży wojsko zastała ciężka zima przełomu lat 1777–1778. Zapanował głód, a w niekarnych szeregach zaczęły szerzyć się dezercje. W tej sytuacji przybycie pruskiego oficera Friedricha Steubena okazało się wybawieniem. Baron von Steuben, mianowany generałem (a wkrótce potem Generalnym Inspektorem Armii), potrafił w krótkim czasie przeszkolić i zreorganizować wojsko, które już na wiosnę, dzięki dozbrojeniu przez Francję, zaczęło wygrywać (bitwa o Monmouth 28 czerwca).
Stoczona 28 czerwca bitwa pod Monmouth była dużym sprawdzianem dla Amerykanów, pokazali, że szkolenie von Steubena i dozbrojenie przez Francję nie poszło na marne. Podczas bitwy pod Monmouth po raz pierwszy Amerykanie zmusili Brytyjczyków do odwrotu w walce na bagnety.
1 sierpnia dotarła do Rhode Island flota francuska admirała Charlesa d’Estainga. Pierwsze pułki piechoty i kawalerii francuskiej znalazły się na lądzie, ale współpraca się nie układała. Dowódcy nie ufali sobie, wzajemnie zarzucali nielojalność. W tej sytuacji współpraca nie mogła przynieść sukcesów. Po nierozstrzygniętej z powodu sztormu bitwie morskiej pod Newport d’Estaing zabrał swe okręty i wojsko, po czym odpłynął do Indii Zachodnich. Sullivan, który liczył na francuską pomoc, musiał odstąpić spod Newport ścigany przez siły brytyjsko-heskie. Dopiero odsiecz Greene’a pozwoliła zaprowadzić porządek i odepchnąć nieprzyjaciół w obręb ich obwałowań. 31 grudnia tego roku Armia Kontynentalna liczyła już 32 900 ludzi.
W lutym do wojny po stronie Trzynastu Kolonii włączyło się kolejne wielkie mocarstwo europejskie – Hiszpania, będąca sojusznikiem Francji. Król hiszpański Karol III dążył do rewanżu na Brytyjczykach za klęskę w wojnie siedmioletniej i odzyskania straconych posiadłości. W czerwcu 1779 rozpoczęło się Wielkie oblężenie Gibraltaru trwające do 1783 roku i zakończone hiszpańskim niepowodzeniem. Powiodła się za to akcja odzyskania Minorki z rąk Anglików.
W 1781 Wielka Brytania wypowiedziała wojnę Zjednoczonym Prowincjom Niderlandów, w związku z czym dołączyły one do grona sojuszników Stanów Zjednoczonych. Wojna ta zakończyła się w 1783 przegraną Holendrów.
W maju 1779 roku na wybrzeżach Karoliny Północnej Amerykanie przeprowadzili natarcie na port w Charleston, a kawalerią amerykańską dowodził Kazimierz Pułaski. W tym zwycięskim dla Amerykanów starciu Brytyjczycy poddali się, ale przejęli port ponownie w maju 1780 roku. Port został oddany w ręce Amerykanów dopiero po wojnie.
Brytyjczycy utrzymywali przyczółki wśród wzgórz Hudson Highlands, gdzie 16 lipca doszło do bitwy o Stony Point. Gdyby nie szkolenie pruskiego barona von Steubena w walce na bagnety, amerykańskie straty w tym zwycięskim dla nich starciu byłyby bardzo wysokie. Bitwa pod Stony Point była ważnym zwycięstwem, które przybliżyło ostateczny sukces Amerykanów i bardzo podniosło morale amerykańskich żołnierzy. Innym krótkotrwałym zwycięstwem Amerykanów tego lata była stoczona o świcie 19 sierpnia bitwa o Paulus Hook w New Jersey.
W połowie sierpnia amerykańskie okręty wojenne poniosły znaczącą (największą do czasu ataku na Pearl Harbor) klęskę w bitwie u ujścia rzeki Penobscot w kolonii Maine. 29 sierpnia ekspedycja karna gen. Johna Sullivana na tereny pod kontrolą sprzyjających Brytyjczykom plemion Irokezów pokonała w jedynym stoczonym przez nią większym starciu połączone siły brytyjsko-irokeskie w bitwie pod Newtown w pobliżu dzisiejszego miasta Elmira w stanie Nowy Jork.
Między 16 września a 18 października na wybrzeżu Georgii miało miejsce oblężenie Savannah, zajętego rok wcześniej przez wojska brytyjskie, przez wspólne siły amerykańsko-francuskie. Zakończyło się ono zdecydowanym zwycięstwem Brytyjczyków, którzy utrzymywali port do lipca 1782 r. Podczas głównego ataku na Savannah 9 października śmiertelnie ranny został Kazimierz Pułaski. Zgodnie z relacjami świadków ostatnie chwile życia spędził pod opieką „krewnego i spadkobiercy”, Maurycego Beniowskiego, który bezskutecznie zabiegał o utworzenie legionu zagranicznego w Armii Kontynentalnej.
1780–1783.
W końcowym okresie wojny Brytyjczycy walczyli jeszcze o utrzymanie kolonii na południu kontynentu. Początkowo odnieśli tam kilka sukcesów, wygrywając m.in. bitwę pod Camden.
Do rozstrzygającej bitwy morskiej, która miała miejsce u Virginia Capes, doszło 5 września 1781 roku. Stronami konfliktu była brytyjska flota pod dowództwem kontradmirała Thomasa Gravesa oraz francuska, dowodzona przez kontradmirała François Josepha Paula, markiza de Grasse Tilly. Bitwa z taktycznego punktu widzenia nie była rozstrzygnięta, lecz była to poważna strategiczna porażka Brytyjczyków. Zwycięstwo floty francuskiej uniemożliwiło dostarczenie siłom generała Charlesa Cornwallisa w Yorktown posiłków i zaopatrzenia.
Klęski wojsk brytyjskich pod Cowpens i beznadziejna sytuacja oblężonej w Yorktown w 1781 roku armii Cornwallisa, która ostatecznie skapitulowała wobec połączonych sił amerykańsko-francuskich, a także decydujące zwycięstwo Hiszpanów nad Anglikami w bitwie pod Pensacolą (III-V 1781) odwróciły jednak losy wojny w koloniach południowych.
W 1783 roku został podpisany traktat paryski, w którym Wielka Brytania uznała niepodległość Stanów Zjednoczonych. Powstało państwo sięgające od Atlantyku po Missisipi, co – wobec wcześniejszych ustaleń brytyjskich z czasów kolonialnych, które nie pozwalały Amerykanom na ekspansję w kierunku zachodnim poza Appalachy – stanowiło sukces nowego kraju.
Oceny.
Brytyjski historyk George Macaulay Trevelyan ubolewając, że do zerwania między Anglosasami doszło w drodze zbrojnej, dostrzegał korzyści w postaci ugruntowania parlamentaryzmu i przyspieszenia likwidacji niewolnictwa.
„"Ale nic nie ugięłoby woli królewskiej, gdyby nie zdecydowana odmowa jego ministrów nie chcących dłużej porać się z zadaniem, do którego od dawna stracili serce i w które przestali wierzyć. Utracili oni również niewątpliwie panowanie nad większością w Izbie Gmin, opłacanej po to, żeby głosowała za nimi. Już w kwietniu 1780 r. Izba głosowała 233 głosami przeciwko 215 za rezolucją Dunninga, »że wpływ Korony wzrósł, wzrasta i powinien być uszczuplony«. Znamienne było to, że posłowie hrabstw, którzy najbardziej reprezentowali jakieś autentyczne ciało wyborców, głosowali w liczbie 60 za rezolucją, a tylko 8 przeciw niej. Po poddaniu się Cornwallisa Waszyngtonowi w Yorktown, wojna w Ameryce właściwie się skończyła (październik 1781), a wiadomość o tym zakończyła również osobiste rządy króla w Anglii. Izba Gmin przyjęła bez głosowania ostro zredagowany wniosek przeciwko kontynuowaniu wojny w Ameryce. Od marca 1782 roku, kiedy to lord North złożył swą rezygnację, Brytanią nie rządził nigdy nikt inny poza premierem i gabinetem ministrów odpowiedzialnym nie przed samym tylko królem, ale najprzód i nade wszystko przed niezależną opieką Izby Gmin. Było sprawą wielkiej doniosłości, że właśnie dzięki katastrofie amerykańskiej próba odzyskania przez Koronę władzy politycznej skończyła się." Efektem wojny było "niezależnie od utraty Ameryki, powstanie nowej partii wigów i nowej partii torysów oraz obudzenie wśród żywiołów demokratycznych zainteresowania polityką; i chociaż nie zdołały one przez pięćdziesiąt lat przeprowadzić reformy parlamentarnej, posłużyły do wprowadzenia żywej opinii publicznej w szeregi partii wigowskiej pod kierownictwem lorda Rockinghama, Burke’a i Foxa i partii torysowskiej utworzonej przez młodszego Pitta, oraz do ożywienia krucjaty przeciw handlowi niewolnikami, prowadzonej przez Wilberforce’a. Niezwłocznie po upadku Northa (1782) na kilka miesięcy objął władzę rząd wigowski Rockinghama, otwartego nieprzyjaciela króla. Nie była to już dawna wigowska oligarchia Newcastle’a, ponieważ – choć pozostawała ciągle pod przywództwem arystokratów – odwoływała się przede wszystkim do opinii publicznej i zamierzała poważnie ukrócić korupcję parlamentarną"”.
Podobnie pisał polski historyk Władysław Konopczyński: "„Jeszcze za Jerzego III lord North długo trzymał w rękach ster państwa, nie mając mocnego poparcia w gminach, i podał się do dymisji razem z kolegami dopiero, kiedy parlament nazwał wrogiem króla i ojczyzny każdego, ktoby doradzał królowi dalszą wojnę w Ameryce. Młodszy Pitt rządził wbrew izbom przez kilka miesięcy (1783), poczem rozpisał wybory, na których osobiście zwyciężył, ale pośrednio pomógł do zwycięstwa zasadzie, że rządzić można tylko w zgodzie z parlamentem”".

</doc>
<doc id="465057" url="https://pl.wikipedia.org/wiki?curid=465057" title="Skidel">
Skidel

Skidel (biał. "Скідзель") – białoruskie miasto położone koło Grodna w rejonie grodzieńskim obwodu grodzieńskiego, 10,7 tys. mieszkańców (2018). Siedziba sielsowietu Skidel (w skład którego nie wchodzi).
Nazwa miejscowości pochodzi najprawdopodobniej od bałtyjskiego słowa „kedelis”, co oznacza „strażnicę” – „czatę” – „posterunek”.
Znajduje się tu stacja kolejowa Skidel na linii Mosty – Grodno.
Miasto jest siedzibą prawosławnego dekanatu skidelskiego oraz dwóch parafii wchodzących w jego skład. Działa tu także rzymskokatolicka parafia Wniebowzięcia Najświętszej Maryi Panny i św. Józefa Rzemieślnika w Skidlu.
Historia.
W czasach I Rzeczypospolitej był centrum targowym, położonym na trakcie z Grodna do Słonimia. Miasto królewskie położone w drugiej połowie XVI wieku w powiecie grodzieńskim województwa trockiego. Od 1796 r. do 1939 Skidel należał do rodu Czetwiertyńskich, którzy na terenie swojego majątku, znajdującego się w północno-wschodniej części miasteczka, wybudowali dwór z założeniem parkowym. W XIX wieku nastąpił upadek miasteczka. Na początku XX wieku 80% mieszkańców stanowili Żydzi.
Za II RP siedziba wiejskiej gminy Skidel. W II Rzeczypospolitej stał się ośrodkiem agitacji komunistycznej.
Według Powszechnego Spisu Ludności z 1921 roku miasto zamieszkiwało 2.907 osób, wśród których 122 było wyznania rzymskokatolickiego, 464 prawosławnego, 1 ewangelickiego, 2231 mojżeszowego i 89 mahometańskiego. Jednocześnie 504 mieszkańców zadeklarowało polską przynależność narodową, 359 białoruską, 1.996 żydowską, 35 rosyjską, 11 tatarską, 1 rusińską i 1 litewską. Było tu 388 budynków mieszkalnych.
Społeczność żydowska posiadała w mieście synagogę oraz jesziwę. Przy obecnej ul. Gagarina znajduje się cmentarz żydowski.
W czasie ataku radzieckiego na Polskę, w dniu 18 września 1939 w mieście miała miejsce akcja dywersyjna, znana w terminologii sowieckiej jako „powstanie skidelskie”, zainicjowana przez miejscowych Żydów i Białorusinów, którzy zaatakowali posterunki polskiej policji. Bunt uśmierzyło dopiero przybycie oddziałów Wojska Polskiego z Grodna.

</doc>
<doc id="465059" url="https://pl.wikipedia.org/wiki?curid=465059" title="Biał.">
Biał.



</doc>
<doc id="465060" url="https://pl.wikipedia.org/wiki?curid=465060" title="Scypion Metellus">
Scypion Metellus

Kwintus Cecyliusz Metellus Pius Kornelian Scypion Nazyka "Quintus Caecilius Metellus Pius Cornelianus Scipio Nasica" (ur. ok. 95 p.n.e., zm. 46 p.n.e.) – rzymski wódz i polityk. Syn Publiusza Korneliusza Scypiona Nazyki, pretora w 93 p.n.e., i Licynii. Adoptowany w 63 p.n.e. do rodu Cecyliuszy testamentem przez Kwintusa Cecyliusza Metellusa Piusa, konsula w 80 p.n.e. Zajął miejsce przybranego ojca w kolegium pontyfików. W 59 p.n.e. był trybunem ludowym, edylem w 57 p.n.e., zorganizował wówczas igrzyska gladiatorskie dla uczczenia przybranego ojca, pretorem w 55 p.n.e.; interrexem w 53 p.n.e. Starając się o konsulat na 52 p.n.e. aktywnie uczestniczył w organizowaniu ulicznych zamieszek. Senat wyznaczył Pompejusza konsulem bez kolegi ("sine collega") dla uspokojenia nastrojów. Pompejusz, poślubiwszy córkę Metellusa Scypiona, mianował tego ostatniego swoim kolegą w konsulacie na pozostałą część roku. Jako konsul doprowadził do uchwalenia prawa przywracającego cenzorom władzę ograniczoną prawami Klodiusza. Zacięty przeciwnik Cezara, wielokrotnie podnosił w senacie sprawę przekraczania uprawnień przez Cezara w Galii. Stronnik Pompejusza w wojnie domowej. Jako prokonsul w 49 p.n.e. organizował wojska i flotę dla Pompejusza w prowincjach Syrii i Azji. Obwołany imperatorem. W 48 p.n.e. przyprowadził swoją armię do Grecji i połączył się z Pompejuszem. W bitwie pod Farsalos dowodził centrum. Po klęsce zbiegł do Afryki i objął naczelne dowództwo nad pompejańczykami. W 46 p.n.e. poniósł klęskę w bitwie pod Tapsus, próbował uciekać morzem, lecz atakowany przez flotę Cezara popełnił samobójstwo.

</doc>
<doc id="465063" url="https://pl.wikipedia.org/wiki?curid=465063" title="Metellus Scypion">
Metellus Scypion



</doc>
<doc id="465067" url="https://pl.wikipedia.org/wiki?curid=465067" title="Bibiela">
Bibiela

Bibiela (niem. "Bibiella") – sołectwo, część miasta Miasteczko Śląskie. Położona wśród lasów, rozpościera się wzdłuż jednej ulicy – Starowiejskiej. Znajduje się tu szkoła powszechna, kościół rzymskokatolicki pw. Matki Bożej oraz ubojnia drobiu.
W latach 1973–75 i od 30 grudnia 1994 w granicach Miasteczko Śląskiego. W latach 1975–1994 w granicach Tarnowskich Gór.
W przyleśnej dróżce znajduje się dworek myśliwski. Został zbudowany w 1890 r. przez rodzinę Henckel von Donnersmarck, która była właścicielem okolicznych lasów. W latach 70. został przejęty przez PZPR dla ówczesnego I sekretarza E. Gierka. W otoczeniu znajdował się basen oraz duży ogród.
Dalej w bardzo dalekich głębiach lasu znajdują się lasy zwane przez okolicznych mieszkańców „Pasiekami”. Jest tu zatopiona kopalnia rudy żelaza i kruszcu. W 1880 r. natrafiono na niezmierne pokłady rudy, co spowodowało w 1889 r. powstanie kopalni o wielkich rozmiarach. Wydobywano tam przez 28 lat rudy żelaza i kruszcu. Lecz dnia 17 stycznia 1917 r. przed południem natrafiono w jednej ze sztolni na duży napływ wody. Nagle o 14:00 w kopalni, kiedy górnicy kończyli zmianę, rozległ się w kopalni ogromny huk i szum wody. Jednak szczęściem było to, iż wszyscy górnicy zdołali się uratować. W przeciągu 2 godzin cała kopalnia została zalana i wraz z nią wszystkie maszyny, zaś kilkaset górników straciło pracę.
We wsi i okolicy jest także kilka pomnikowych drzew: 9 prawie 200 letnich lip, 4 dęby szacowane na 550 lat a jeden o wiek młodszy.

</doc>
<doc id="465069" url="https://pl.wikipedia.org/wiki?curid=465069" title="Chełmska (zajezdnia autobusowa)">
Chełmska (zajezdnia autobusowa)

Chełmska – nieistniejąca obecnie zajezdnia autobusowa w Warszawie. 
Została zbudowana na przełomie 1959 i 1960 roku jako jedyna w mieście zajezdnia trolejbusowa. Zastąpiła zajezdnię prowizoryczną przy ul. Łazienkowskiej. Stacjonowały tu trolejbusy Škoda 8Tr i 9Tr. Przed zajezdnią znajdowała się pętla trolejbusowa Chełmska. Po pierwszej likwidacji trolejbusów w Warszawie została zajezdnią autobusową należącą do Miejskich Zakładów Autobusowych. Działała w latach 1960–2006. 
Opis.
W latach 70. była największym skupiskiem Jelczy-Berlietów PR100. Później na terenie zajezdni stacjonowały Ikarusy 260 i 280, Jelcze M121M, 120M i 120MM/1, a także nowoczesne Solarisy Urbino 15 I i przegubowe MAN-y NG313 – łącznie około 190 autobusów. W 1990 roku w zajezdni pojawił się jeden z pierwszych dziesięciu Ikarusów 280 z automatyczną skrzynią biegów, jakie dostała Warszawa.
Pod koniec swojej działalności zajezdnia „Chełmska” służyła jako cmentarzysko taboru kasowanego i odstawionego. Na przystankach komunikacji miejskiej, a także w tramwajach, autobusach i przy wejściach do metra pojawiły się, przygotowane przez miłośników komunikacji, nekrologi zajezdni „Chełmska”, zawierające datę otwarcia i zamknięcia zakładu dla ruchu, wspomnienie, znak Ś.P. i krótkie hasło „Zajezdnia Chełmska – na zawsze odejdzie od nas”.
20 maja 2006 roku na terenie ZEA R-9 „Chełmska” odbył się, zorganizowany przez warszawski Klub Miłośników Komunikacji Miejskiej I Międzynarodowy Zlot Ogórków. Poza dziewięcioma Jelczami 043 z MPK Poznań, SPPK Police, Meteora Jaworzno, Tomasza Skrzelińskiego z Piaseczna, Artura Lemańskiego z Bydgoszczy i KMKM Warszawa, dwoma Jelczami 272 MEX z MPK Kraków i KMKM Warszawa, dwiema Škodami RTO (lokalną z PKS Nowy Sącz i międzymiastową z Eberswalde oraz zbudowanym na bazie MEXa technicznym Jelczem PAT-4, w Zlocie wziął udział świeżo wyremontowany Jelcz-Berliet PR100MI, swoim wyglądem nawiązujący do eksploatowanych w Warszawie w latach 70. i 80. licencyjnych Jelczy-Berlietów PR100. Nie zabrakło też „ogórkowych” przyczep Jelcz P-01 i ich wersji eksportowej – Jelcz PO-1E. I Międzynarodowy Zlot Ogórków połączony był z III Warszawską Nocą Muzeów i V Ogólnopolskim Zlotem Stowarzyszeń Miłośników Komunikacji Miejskiej. W nocy z 20 na 21 maja 2006 roku wszystkie biorące udział w Zlocie pojazdy wyruszyły do obsługi linii muzealnych.
Zajezdnia przy ul. Chełmskiej, podobnie do drugiej części zajezdni przy Inflanckiej, została wystawiona przez miasto w 2006 roku na sprzedaż. 16 listopada minął termin zgłoszeń do udziału w przetargu, w którym wzięło udział 12 firm. Miasto wydało także warunki zabudowy, pozwalające na realizację budynków mieszkalnych – do 8 pięter od strony ulicy Czerniakowskiej oraz jednej 15-piętrowej wieży od strony skrzyżowania z ul. Wincentego Witosa. Razem może powstać ponad 100 000 m² mieszkań.
22 listopada 2006 roku odbyła się licytacja, która rozpoczęła się od kwoty 95 mln zł. Wygrał ją hiszpański deweloper Sando Inmobiliaria, przebijając ING Real Estate, licytując 371 mln 450 tys. zł - czyli około 7,2 tys. zł za m² gruntu. Była to rekordowa cena gruntu w Warszawie. Osiedle na niecałe tysiąc mieszkań zaprojektowała pracownia JEMS Architekci. Recesja finansowa na rynkach europejskich spowodowała poważne problemy finansowe hiszpańskiego dewelopera i zatrzymała budowę osiedla. Obecnie teren po wyburzonej zajezdni jest wciąż niezabudowany.
W grudniu 2018 r. poinformowano, że Sando sfinalizowało sprzedaż terenu zajezdni. Nabywcą zostało Przedsiębiorstwo Budowlane Konstanty Strus.

</doc>
<doc id="465070" url="https://pl.wikipedia.org/wiki?curid=465070" title="Kolonizacja wołoska">
Kolonizacja wołoska

Kolonizacja wołoska – fala migracji i osadnictwa na obszarze Karpat, trwająca od XIII do XVI wieku.
Historia.
Od XII wieku wołoscy pasterze zamieszkujący tereny na południe od Dunaju przemieszczali się na północ i zachód. Prawdopodobnie presja spowodowana zajmowaniem Bałkanów przez Turków skłoniła część klanów wołoskich do wędrówki jeszcze bardziej na północ i zachód i osiedlania się na terenach obecnej Ukrainy, Polski, Węgier, Słowacji, a nawet Czech.
Im dalej na zachód, tym słabszy stawał się element wołoski, zaś coraz większą część ludnościowego substratu kolonizacji tworzyli Rusini, a nawet pasterze polscy bądź słowaccy.
W związku z pojawieniem się na terenach polskich Karpat w XIII wieku nazw geograficznych, których etymologia sugeruje wołoskie pochodzenie (np. "Magura", "Beskid"), wysuwa się hipotezę, że już wówczas na terenach polskich następowały migracje ludów pochodzenia wołoskiego. Ponieważ pasterze wołoscy nie zakładali wówczas osiedli, ten etap kolonizacji nazywany jest „fazą nomadzką”. Klimat Zachodnich Karpat odbiegał jednak znacznie od klimatu Bałkanów, przeto Wołosi musieli porzucić podstawową formę ich gospodarowania – pasterstwo transhumancyjne – co doprowadziło do zakładania stałych osad/wsi lokowanych na prawie wołoskim.
W połowie XIV wieku kolonizacja wołoska dotarła w okolice Pogórza Dynowskiego (ówczesne pogranicze polsko-ruskie), w XV wieku – do Tatr, a na przełomie XVI i XVII wieku zatrzymała się na pograniczu słowacko-morawskim – w regionie Kysuce i w tzw. Wołoszczyźnie Morawskiej na północnych Morawach. W Polsce osadnictwo wołoskie objęło np. Zawoję, Jeleśnię, Rycerkę.
Kolonizacja wołoska w Zachodnich Karpatach miała pod względem etnicznym charakter mieszany – wołosko-ruski. Jak widać, przymiotnika „wołoski” w nazwie tej fali migracji nie należy rozumieć dosłownie. Co prawda Wołosi uczestniczyli w tej migracji do samego jej końca, jednak to nie czynnik etniczny decydował o jej specyfice. W odróżnieniu od typowego dla terenów nizinnych rolnictwa, kolonizacja wołoska miała przede wszystkim charakter pasterski, zaś produkcja typowo rolna miała tylko znaczenie uboczne, uzupełniające. Pasterze wykorzystywali gospodarczo tereny górskie, a nawet wysokogórskie, dotychczas w ogóle niezasiedlone albo nawet opuszczone przez poprzednich osadników – tam, gdzie kolonizacja typowo rolnicza okazała się bezskuteczna. Wypasali (przynajmniej początkowo) swe „bydło wołoskie” (owce, kozy) głównie po lasach, które wówczas nie były w jakikolwiek inny sposób wykorzystywane gospodarczo. Ponieważ prowadziło to do generowania przez nie dochodów, kolonizację wołoską popierali królowie Węgier i Polski oraz lokalni właściciele ziemscy. Kolonizacja wołoska często polegała nie na zakładaniu osad na tzw. surowym korzeniu, lecz na przenoszeniu istniejących już (podupadających gospodarczo) miejscowości na prawo wołoskie.
Prawo wołoskie.
Specyficzne główne zajęcie tej ludności zaowocowało odmienną, niż na nizinach, strukturą społeczną. Ta zaś znalazła odzwierciedlenie w specyficznym reżimie prawnym ludności pasterskiej – tzw. prawie wołoskim. Na prawie tym lokowano wsie, a nawet (bardzo rzadko) miasteczka (np. Ustrzyki Dolne). Zasadźca wsi zostawał jej tzw. "kniaziem" (odpowiednikiem sołtysa), zaś grupie wsi wołoskich położonych w dobrach jednego właściciela ziemskiego (tzw. "krainie wołoskiej") przewodził tzw. "krajnik", na zachód od Dunajca zwany "wajdą" lub "wojewodą wołoskim". Kniaź miał uprzywilejowaną pozycję gospodarczą i dość szerokie uprawnienia władcze wobec ludności swej wsi, np. decydował nawet o osobie proboszcza miejscowej cerkwi. Obowiązki właścicieli użytkowych wobec właściciela zwierzchniego były dopasowane do specyfiki gospodarki pasterskiej – ilość pańszczyzny była ograniczona, zaś czynsz uiszczano w produktach pasterskich (owcach, skórach, wełnie, serach). Różnice w stosunku do wsi lokowanych na prawie niemieckim zanikły pod koniec średniowiecza. Osady wołoskie były małe, stosunkowo rzadko rozrzucone, typu niemal wyłącznie wiejskiego.
Wpływ.
Kolonizacja wołoska pozostawiła po sobie kilka trwałych śladów. Przede wszystkim pod jej znaczącym (o ile nie dominującym) wpływem ukształtował się wspólny dla całych Karpat Zachodnich etnos góralski. Innym trwałym następstwem kolonizacji wołoskiej było powstanie terenu osadnictwa rusińskiego w postaci klina biegnącego na zachód wzdłuż głównego grzbietu Karpat aż do Pienin i Tatr, który aż do XX wieku oddzielał tereny zamieszkane przez Polaków i Słowaków. Kolonizacja wołoska wywarła znaczący wpływ na ukształtowanie się grupy etnicznej Łemków. Wyryła też swoje piętno na stosunkach gospodarczych i na sieci osadniczej Karpat Zachodnich. Świadectwem obecności Wołochów w Karpatach jest obecność nazw geograficznych pochodzenia wołoskiego, np. "Magura", "Kiczora", wołoskie nazwiska u Łemków (np. "Dzioban") etc.
Ze szlakami i siecią osadniczą Wołochów w Karpatach Wschodnich co najmniej od XV wieku pokrywa się osadnictwo tzw. Cyganów karpackich – Bergitka Roma.

</doc>
<doc id="465071" url="https://pl.wikipedia.org/wiki?curid=465071" title="Dykta">
Dykta



</doc>
<doc id="465073" url="https://pl.wikipedia.org/wiki?curid=465073" title="1919 w literaturze">
1919 w literaturze



</doc>
<doc id="465075" url="https://pl.wikipedia.org/wiki?curid=465075" title="Hamownia">
Hamownia

Hamownia – stacjonarne lub mobilne stanowisko pomiarowe umożliwiające pozyskanie niezbędnych danych do wyznaczenia charakterystyki osiągów silnika, takich jak:
Hamownie dzielą się na dwa rodzaje: hamownie inercyjne i hamownie z obciążeniem. W przypadku hamowni z obciążeniem realizowane może być ono w oparciu o hamulec wodny, hamulec elektrowirowy lub cierny. Hamownie inercyjne wykorzystują koło zamachowe lub inercję własną do obciążania mierzonego silnika/pojazdu.
Wyróżnia się dwa rodzaje hamowni:
Hamownie silnikowe mogą badać parametry silnika dopiero po jego wymontowaniu z pojazdu i umieszczeniu wraz z osprzętem na stanowisku badawczym, które umożliwia dowolne obciążenie silnika i bardzo precyzyjny pomiar obrotów i momentu. Hamownie silnikowe są jedynymi urządzeniami mierzącymi wprost parametry silnika, w tym także jego rzeczywisty moment obrotowy w funkcji obrotów. Moc jest wyznaczana matematycznie jako iloczyn prędkości obrotowej silnika oraz jego momentu obrotowego. Metody pomiaru mocy i momentu obrotowego w hamowniach podwoziowych są oparte na wynikach pośrednich.
Hamownie podwoziowe nie mierzą bezpośrednio parametrów silnika, lecz jego moment obrotowy mierzony na kołach oraz opory toczenia i dopiero na podstawie uzyskanych danych (sumy momentu oporów toczenia i momentu na kołach) określany jest jego moment obrotowy, oraz po przemnożeniu momentu obrotowego przez obroty - moc silnika. W przeciwieństwie do hamowni silnikowych, hamownie podwoziowe pozwalają na szybką instalację mierzonego pojazdu (nie trzeba wyjmować silnika), a jednocześnie ich precyzja pomiaru parametrów pojazdu może być wysoka, podobnie jak powtarzalność przeprowadzanych testów.
Inercyjna metoda pomiaru może być dokładniejsza od użycia hamowni z obciążeniem, ponieważ nie wymaga pomiaru wartości momentu tego obciążenia (co zwiększa błąd pomiaru), jednak hamownia inercyjna musi mieć dużą inercję własną - inaczej będzie zaniżać wyniki. Użycie sterowanego obciążenia usuwa tą niedogodność, kosztem zwiększenia niedokładności pomiaru. O ile dokładność hamowni inercyjnej zależy głównie od użytego sensora obrotu/położenia jej rolek i jej inercji własnej, o tyle dokładność hamowni obciążeniowej zależy właściwie tylko od dokładności (rozdzielczości) tensometru użytego w celu wyznaczenia momentu obrotowego obciążenia.
Hamownie z obciążeniem o momencie obciążenia co najmniej równym maksymalnemu momentowi silnika są konieczne przy strojeniu silników w stanach ustalonych (np. do motosportu) lub przy produkcji nowych silników. Jednak w większości przypadków w tym celu używane są hamownie silnikowe.

</doc>
<doc id="465085" url="https://pl.wikipedia.org/wiki?curid=465085" title="Kia Corporation">
Kia Corporation

Kia Corporation (, IPA: []) – południowokoreański producent samochodów osobowych, SUV-ów, vanów oraz pojazdów dostawczych i ciężarowych z siedzibą w Seulu działający od 1944 roku. Należy do południowokoreańskiego koncernu Hyundai Motor Group.
Historia.
W maju 1944 roku utworzone zostało przedsiębiorstwo o nazwie Kyungsung Precision Industry które początkowo skoncentrowało się na produkcji stalowych rurek i części do rowerów, a następnie od 1951 roku także rowerów. W tym samym roku zmieniono nazwę przedsiębiorstwa na Kia Industries. Stosowana do dziś nazwa "Kia" powstała z połączenia dwóch wyrazów: "ki" (기) oznacza „powstać” lub „wychodzić”, z kolei „- a” (아) w koreańskim oznacza Azję. Nazwa Kia tłumaczona może być jako „powstać w Azji” lub „wyjść z Azji”.
Podążając za potrzebami rynku lokalnego, w 1961 roku rozpoczęto produkcję motocykli na podstawie udzielonej przez Hondę licencji, z kolei rok później przedstawiono pierwszy pojazd pod marką Kia - trójkołowy, niewielki samochód dostawczy o nazwie Kia K-360 zbudowany na licencji Mazdy, w 1969 roku zastąpiony przez większy i nowocześniejszy T-600.
W 1970 roku rozpoczęto produkcję modelu Kia-Fiat 124 na włoskiej licencji, w ramach której powstało 6770 sztuk pojazdu z przeznaczeniem na wewnętrzny, południowokoreański rynek. Pierwszym pojazdem osobowym marki Kia stała się z kolei Brisa zbudowana na licencji Mazdy, która trafiła do sprzedaży w październiku 1974 roku. W 1979 w zakładach Kii uruchomiono małoseryjną produkcję kolejnych dwóch pojazdów 132 i 604 na licencji europejskich producentów: Fiata i Peugeota.
W 1981 roku Kia była zmuszona zakończyć produkcję Brisy, koncentrując się na produkcji pojazdów ciężarowo-dostawczych w związku z interwencjonistyczną polityką dyktatury wojskowej Chun Doo-hwana. Do produkcji samochodów osobowych pod własną marką Kia powróciła w 1986 roku, zawierając parterstwo z amerykańskim Fordem. W efekcie, rok później na rynek trafiła niewielki model Kia Pride jako bliźniacza konstrukcja wobec Forda Festivy. W marcu 1990 zmieniono nazwę przedsiębiorstwa na Kia Motors, a na początku lat 90. nastąpiła ekspansja przedsiębiorstwa na rynki obu Ameryk i Europy. Wiązało się to z dynamicznym wzrostem produkcji.
Fuzja z Hyundaiem.
Pomimo rosnącej produkcji, Kia popadła w narastające kłopoty finansowe. Na krótko po rozpoczęciu się azjatyckiego kryzysu finansowego, w lipcu 1997 roku przedsiębiorstwo ogłosiło bankructwo i znalazło się pod zarządem komisarycznym banków. Półtora roku później, nabyciem upadłej Kii zainteresował się rodzimy czebol Hyundai, przewidując, że włączenie jej w swoje struktury przywróci zyskowność najpóźniej po 3 latach.
W marcu 1999 roku Hyundai nabył 51% akcji przedsiębiorstwa Kia Motors, w ramach czego doszło do fuzji i utworzenia nowego koncernu Hyundai Motor Group.
Ekspansja rynkowa.
W związku z fuzją z Hyundaiem, Kia pozyskała źródło stabilnego finansowania, które pozwoliło kompleksowo zmodernizować i poszerzyć gamę modelową. Przełożyło się to na przekroczenie w marcu 2005 roku wyeksportowania 5-milionowego samochodu. Wartość ta została podwojona 6 lat później, w 2010 roku, a już w 2015 roku Kia wyeksportowała łącznie 15 milionów pojazdów.
Dywersyfikacja oferty.
Połowa pierwszej dekady XXI wieku przyniosła wdrożenie nowej taktyki koncernu Hyundai Motor Group, w ramach której południowokoreański koncern zdecydował się nadać swoim samochodom nowy wizerunek dzięki zatrudnieniu uznanego projektanta Petera Schreyera.
Wzorem bratniego Hyundaia, przyjęto też bardziej zróżnicowaną politykę wobec kluczowych rynków zbytu. Zainwestowano w nowe zakłady produkcyjne w słowackiej Żylinie, gdzie w 2007 roku uruchomiono produkcję pierwszego samochodu zbudowanego specjalnie dla Europy – kompaktowego cee'da. Rok później zadebiutował kolejny pojazd skonstruowany dla bardziej sprecyzowanego grona rynków zbytu, tym razem w postaci kompaktowego Forte, które trafiło do sprzedaży m.in. w Stanach Zjednoczonych, Ameryce Południowej i Australii. 2009 rok przyniósł debiut kolejnego samochodu zbudowanego specjalnie dla rynku europejskiego – małego minivana Venga.
Druga dekada XXI wieku przyniosła kontynuację polityki dywersyfikacji oferty modelowej w zależności od rynku zbytu, wzorując się na macierzystym Hyundaiu wdrażającym w międzyczasie podobne działania. W 2014 roku zadebiutował pierwszy model skonstruowany specjalnie dla Chin w postaci kompaktowego K4, jesienią 2018 roku przedstawiono dużego SUV-a Telluride zbudowanego dla Ameryki Północnej, z kolei w 2020 roku zadebiutował mały crossover Sonet opracowany z uwzględnieniem specyfiki rynku Indii.
Elektryfikacja gamy.
Pierwszym seryjnym samochodem elektrycznym Kii był zbudowany z myślą o wewnętrznym rynku kei-car Ray EV przedstawiony w 2011 roku. W lutym 2014 później zaprezentowano z kolei pierwszy pojazd napędzany prądem zbudowany z myślą o rynkach globalnych w postaci crossovera Soul EV, z kolei na przełomie 2018 i 2019 roku gamę samochodów elektrycznych Kii zasiliła kolejna generacja Soula EV, a także większa e-Niro.
We wrześniu 2020 roku Kia zapowiedziała ofensywę modelową wśród samochodów elektrycznych, zapowiadając prezentację 7 nowych samochodów zbudowanych specjalnie z myślą o takim napędzie do 2027 roku. Nowy taktyka producenta przyniosła również zaadaptowanie nowego, bardziej awangardowego języka stylistycznego, a także przedstawienie w 2021 roku zupełnie nowego logo firmowego porzucającego dotychczasowy projekt stosowany od 1994 roku. Na ten sam rok Kia zapowiedziała prezentację pierwszego samochodu elektrycznego zbudowanego od podstaw w tym celu, dzieląc podzespoły z równolegle debiutującym Hyundaiem Ioniq 5. 14 stycznia 2021 zorganizowano kolejną konferencję przedstawiającą plany producenta na trzecią dekadę XXI wieku, w ramach której oprócz nowego logo i hasła zapowiedziano też zmianę nazwy przedsiębiorstwa z dotychczasowego Kia Motors na Kia Corporation.
Logo.
Pierwszym logo stosowanym na pojazdach Kii był napis stylizowany na dymiący komin wkomponowany w literę "K", który wprowadzono w 1986 roku. Wzór został porzucony po 7 latach stosowania, kiedy to w 1993 roku producent wdrożył zupełnie nowy logotyp - drukowany napis "KIA" ze stylizowanym "A" bez poprzeczki, który objęty został owalnym okręgiem. Wzór ten stosowano przez kolejne 28 lat.
W styczniu 2021 roku Kia zaprezentowała swoje zupełnie nowe logo, stanowiące zapowiedź kolejnego rozdziału w historii firmy. Równolegle swoją premierę miał nowy slogan – „Movement that inspires” (po polsku: „Ruch, który inspiruje”), a ponadto zapowiedziano długoterminową strategię biznesową, skoncentrowaną wokół elektromobilności.
Kia w Korei Południowej.
Przez pierwsze 40 lat istnienia przedsiębiorstwa Kia, jego działalność była ograniczona do rodzimego rynku południowokoreańskiego. Pomimo rozpoczęcia ekspansji na rynki globalne z początkiem lat 90. XX wieku, producent zachował autonomiczną politykę modelową na wewnętrznym rynku, uzupełniając ją oferowanymi wyłącznie tutaj konstrukcjami zbudowanymi w ramach partnerstwa z Mazdą takimi jak Capital czy Enterprise.
Po fuzji z Hyundaiem, z oferty Kii zniknęły lokalne dla południowokoreańskiego rynku konstrukcje, ograniczając się do nadawania innych nazw znanym na globalnych rynkach modelom, jak np. Morning zamiast Picanto czy Lotze zamiast Optima. Wyjątkiem od tego trendu został przedstawiony w 2011 roku mikrovan Ray w formie kei-cara, którego sprzedaż została okrojona wyłącznie do Korei Południowej. W 2021 roku Kia znacznie ograniczyła swoją obecność w segmencie najmniejszych crossoverów, decydując się wycofać przedstawionego ledwie dwa lata wcześniej Stonica, jak i podobnej wielkości Soula z powodu bardzo niskiej popularności niespełniającej oczekiwań producenta.
Kia w Europie.
Kia rozpoczęła działalność na rynku europejskim na początku lat 90. XX wieku, rozpoczynając od rynków Europy Zachodniej, by w drugiej połowie dekady otworzyć swoje przedstawicielstwa także w pozostałych regionach kontynentu - włącznie z Polską w 1997 roku. Pierwszymi pojazdami w lokalnym portfolio została miejska Pride, a także kompaktowa Sephia i SUV Sportage.
Początek XXI wieku przyniósł znaczące poszerzenie oferty modelowej, z czego pierwszym pojazdem Kii, który zdobył szczególną popularność w Europie, była druga generacja Sportage. Przełomowa okazała się z kolei druga połowa pierwszej dekady XXI wieku, która przyniosła debiut pierwszych dwóch samochodów skonstruowanych w europejskim centrum badawczo-rozwojowym specjalnie dla tutejszego rynku - cee'da w 2007 roku i Vengi w 2009 roku.
Druga dekada XXI wieku przyniosła kontynuację tej polityki. Przy okazji prezentacji trzeciej generacji modelu Ceed, na jego bazie skonstruowany trzeci w historii model Kii zbudowany specjalnie dla Europy – kompaktowego crossovera XCeed. Dziesięciolecie to Kia zamknęła rekordową sprzedażą, zapewniającą udział 3,2% w sprzedaży samochodów nowych w Europie.
Kia w Ameryce Północnej.
W ramach zapoczątkowanej na początku lat 90. XX wieku polityki ekspansji na rynki globalne, Kia rozpoczęła sprzedaż swoich samochodów w Ameryce Północnej. Pierwszym samochodem, który zasilił lokalne portfolio, była kompaktowa Sephia, do której w 1998 roku dołączył SUV Sportage.
Z początkiem XXI wieku Kia przeszła do intensywnego rozbudowywania swojej oferty w regionie Stanów Zjednoczonych i Kanady, wprowadzając do niej pojazdy znane z innych rynków jak Rio czy Sedona, a także rozpoczynając lokalnie produkcję popularnego SUV-a Sorento. W 2018 roku z kolei przedstawiono pierwszy model zbudowany specjalnie z myślą o tutejszym rynku - dużego SUV-a Telluride.
Kia w Chinach.
Pierwszą operacją Kii w Chinach było nawiązanie współpracy typu joint-venture z przedsiębiorstwem Guangdong, w ramach której rozpoczęto produkcję niewielkiego modelu Pride Y w 1997 roku, która trwała do 2003 roku. Przez kolejne 5 lat był to jedyny pojazd marki Kia w tym kraju.
Zakrojoną na szeroką skalę działalność Kia rozpoczęła na rynku chińskim w 2002 poprzez zwaiązanie nowej spółki typu joint-venture pod nazwą Dongfeng Yueda Kia. Ofertę producenta początkowo utworzyły modele importowane z Korei Południowej, a także pierwszy oferowany i produkowany wyłącznie w tym regionie model Qianlima opracowany na bazie Hyundaia Accenta. W kolejnych latach zakłady produkcyjne w Jiangsu zaczęły opuszczać kolejne modele na potrzeby rynku chińskiego, poczynając od pojazdów Carnival, Cerato i Sportage
Przełomowym momentem była prezentacja w 2014 roku modelu Kia K4, który jako pierwszy w historii powstał specjalnie na potrzeby rynku chińskiego. Zapoczątkowało to nową, bardziej spersonalizowaną wobec tego regionu politykę, która zaowocowała rok później debiutem lokalnego crossovera KX3, a w 2017 roku ofensywą kolejnych pojazdów zbudowanych przez chiński oddział Kii. Był to mały sedan Pegas, większy Forte, lokalna odmiana modelu Sportage i sztandarowy SUV KX7.
Kia w Kolumbii.
Polityka modelowa Kii w przypadku państw latynoamerykańskich, na przykładzie Kolumbii, na przestrzeni przełomu XX i XXI wieku nie odbiegała swoim kształtem od pozostałych rynków globalnych. Zmianie uległo to z końcem pierwszej dekady XXI wieku, kiedy to w ramach prezentacji zregionalizowanych samochodów kompaktowych cee'd i Forte, do państw latynoamerykańskich trafił ten drugi model.
W drugiej dekadzie XXI wieku Kia zdecydowała się oprzeć tutejszą ofertę o modele oferowane głównie w regionie Ameryki Północnej i Europy, za to latem 2019 roku po raz pierwszy wprowadzono do sprzedaży także model importowany wprost z chińskiego portoflio - małego sedana Soluto.
Charakterystyczna dla rynku Kolumbii jest też praktyka urozmaicania oferty o modele przygotowane specjalnie dla firm taksówkarskich, które fabrycznie pokryte są żółtym lakierem, a także dla odróżnienia od cywilnych modeli mają inne nazwy. W ten sposób, najnowszym pojazdem tego typu jest model Sephia Taxi oparty na sedanie Soluto.
Kia w Indiach.
Po wieloletniej absencji, a także silnej pozycji zapewnionej przez wieloletnią obecność bratniego Hyundaia, Kia zdecydowała się wkroczyć na perspektywiczny rynek indyjski w drugiej połowie 2019 roku za pomocą nowego globalnego SUV-a Seltos.
Na początku 2020 roku Kia poszerzyła w Indiach swoją ofertę o dużego minivana Carnival, z kolei jesienią tego samego roku zadebiutował trzeci model w postaci niewielkiego crossovera Sonet. Jednocześnie, jest to pierwszy model Kii zbbudowany specjalnie z myślą o rynku indyjskim.
Kia w Rosji.
Wzorem innych rynków globalnych, polityka modelowa Kii wobec rynku rosyjskiego do pierwszej połowy lat dwutysięcznych XXI wieku nie odróżniała się od innych regionów świata. Pierwszym modelem, który przyniósł zmianę, było nowe wcielenie kompaktowego modelu Cerato identyczny z globalną Forte. W przeciwieństwie do rynku europejskiego, w tym samym czasie gamę Kii w Rosji uzupełnił też topowy sedan Cadenza i SUV Mohave.
Druga dekada XXI wieku przyniosła kontynuację polityki regionalizacji gamy modelowej w Rosji. W 2011 roku przedstawiono nowe wcielenie miejskiego modelu Rio, który w przeciwieństwie do globalnego modelu był identyczny z chińską Kią K2. Specjalnie dla rosyjskiego rynku w produkcji pozostał także po 2014 roku model Sorento drugiej generacji, który z dodatkowym członem w nazwie "XM" pozostał w sprzedaży z kolejnymi dwoma nowszymi wcieleniami tego SUV-a.
Z końcem drugiej dekady XXI wieku Kia w Rosji postawiła na dużą reprezentację pojazdów trójbryłowych, wprowadzając do oferty topową limuzynę K900. Ponadto, w czasie, gdy w sąsiedniej Europie wycofano z początkiem 2020 roku model Optima, w Rosji zadebiutował jego następca w postaci K5.
Autobusy.
Kia zdecydowała się wkroczyć do branży producentów dużych autokarów w 1994 roku, prezentując model Granbird skierowany głównie do sprzedaży na rynkach azjatyckich i latynoamerykańskich. Po krótkim epizodzie produkcji w latach 2000–2002 mniejszego autobusu Kia Combi wywodzącego się z czasów istnienia przedsiębiorstwa Asia Motors, jedynym pojazdem w charakterze autobusu pod marką Kia jest Granbird.

</doc>
<doc id="465088" url="https://pl.wikipedia.org/wiki?curid=465088" title="1918 w literaturze">
1918 w literaturze



</doc>
<doc id="465090" url="https://pl.wikipedia.org/wiki?curid=465090" title="Inka-shōmei">
Inka-shōmei

 – w buddyzmie zen formalne potwierdzenie ukończenia przez danego ucznia treningu, dawane uczniowi przez nauczyciela. 
W szkołach zen, które używają kōanów, "inka" może być dane każdemu, kto opanuje je wszystkie. Inni mistrzowie wymagają osiągnięcia satori. Student, który uzyskał "inka-shōmei" ma prawo nauczać zen. Może on pozostać z nauczycielem lub odejść, aby założyć własny klasztor, czy ośrodek medytacyjny zen.

</doc>
<doc id="465098" url="https://pl.wikipedia.org/wiki?curid=465098" title="Liberalizm socjalny">
Liberalizm socjalny



</doc>
<doc id="465101" url="https://pl.wikipedia.org/wiki?curid=465101" title="Bielizna (zespół muzyczny)">
Bielizna (zespół muzyczny)

Bielizna – polski zespół muzyczny. Swoją działalność rozpoczął w połowie lat 80. w Gdańsku. Założycielami zespołu byli dwaj znajomi z Politechniki Gdańskiej – Jarosław Janiszewski oraz Jarosław Figura. Zespół jest zaliczany do kręgu Gdańskiej Sceny Alternatywnej.
Historia.
Grupa początkowo używała nazwy „Bielizna Goeringa”, potem muzycy skrócili ją do „Bielizna G.”, w końcu została obecna nazwa. Już po kilku koncertach krytycy i publiczność zaliczyli formację do czołowych przedstawicieli Trójmiejskiej Sceny Alternatywnej. Pierwsza „radiowa” kompozycja zespołu pt. „Terrorystyczne bojówki” dotarła do drugiego miejsca jedynej, niezależnej listy przebojów, realizowanej wtedy na antenie Rozgłośni Harcerskiej Polskiego Radia. Natomiast utwór „Witamy w R.P.A.” przez kilka tygodni zajmował pierwsze miejsce na tejże liście. Debiutancka płyta zespołu pt. „Taniec lekkich goryli” została przyjęta entuzjastycznie zarówno przez słuchaczy, jak i krytyków muzycznych. Chwalono „połamaną” rytmikę oraz niebanalne teksty. Kolejne wydawnictwa – „Wiara, nadzieja, miłość i inwigilacja”, „TAG”, „Pani Jola” ugruntowały pozycję zespołu na niezależnej scenie rock &amp; rollowej. W 2000 ekipa Bielizny wydała płytę pod szyldem „Doktor Granat” – wydawnictwo zatytułowano „Świadkowie rocka”. W 2003 Bielizna wraz z Trzecim Programem Polskiego Radia wydała płytę pt. „W dzikim kraju”. Płyta otrzymała bardzo dobre recenzje m.in. w tygodnikach „Polityka” oraz „Wprost”. W październiku 2009 ukazała się płyta pt. „Obrazki z wystawki”. Recenzenci chwalili zespół za twarde riffowo-funkowe granie oraz gorzki, zjadliwy komentarz do poczynań Polaków.
Dyskografia.
Albumy studyjne:
Albumy kompilacyjne:
Notowane single:

</doc>
<doc id="465102" url="https://pl.wikipedia.org/wiki?curid=465102" title="Dantian">
Dantian

Dantian (chiń. 丹田, pinyin "Dāntián", Wade-Giles "Tan-t’ien"; jap. 丹田 "Tanden"; kor. 단전 "DanJeon"; taj. ตันเถียน "Dantian") – tłumaczy się jako "pole eliksiru" (dosłownie "cynobrowe pole", lub "czerwone pole"). Jest to środek ciężkości ludzkiego ciała, tzn. punkt położony ok. dwie szerokości kciuka poniżej pępka i ok. trzy szerokości kciuka w głąb. W niektórych technikach medytacyjnych oraz ćwiczeniach qigong jest używany jako punkt skupienia uwagi. Dantian jest ważnym pojęciem w tradycyjnej medycynie chińskiej oraz niektórych dalekowschodnich sztukach walki (zwłaszcza w tzw. stylach wewnętrznych neijia oraz aikido, taijiquan), gdzie poza ćwiczeniami medytacyjnymi używany jest m.in. przy opisie pracy ciała i generowania siły.
Nazwę dantian stosuje się czasem w odniesieniu do trzech punktów : "górne dantian" ("trzecie oko") znajduje się blisko punktu między brwiami, "środkowe dantian" oznacza splot słoneczny, a "dolne dantian" to punkt położony poniżej pępka.
W Japonii słowo tanden w znaczeniu dolnego dantian jest często używane zamiennie ze słowem hara (腹; chin.: fù), które dosłownie znaczy "podbrzusze". Koncentracja na hara jest jedną z podstawowych medytacji zen. W zen mówi się też o "budzeniu Buddy w podbrzuszu". Japończycy uważają, że mistrzowie zarówno sztuk walki, jak i dowolnego innego rzemiosła, aby doskonale opanować swoją umiejętność muszą "działać z hara", tzn. nie wychodząc z koncentracji. Takie działanie jest instynktowne, czyli bardzo szybkie, a przy tym dokładne, pozbawione emocji.
W Chinach oraz Japonii dantian jest uważane za miejsce gromadzenia się qi.

</doc>
<doc id="465104" url="https://pl.wikipedia.org/wiki?curid=465104" title="1917 w literaturze">
1917 w literaturze



</doc>
<doc id="465105" url="https://pl.wikipedia.org/wiki?curid=465105" title="Ori">
Ori



</doc>
<doc id="465106" url="https://pl.wikipedia.org/wiki?curid=465106" title="Osho">
Osho



</doc>
<doc id="465115" url="https://pl.wikipedia.org/wiki?curid=465115" title="Leszek Wierzchowski">
Leszek Wierzchowski

Leszek Antoni Wierzchowski (ur. 10 września 1949 w Zawierciu) – polski polityk, założyciel i przywódca partii politycznej Polski Ruch Monarchistyczny, a także poeta i dramaturg; członek Związku Literatów Polskich.
Życiorys.
Jest absolwentem I Liceum Ogólnokształcącego im. St. Żeromskiego w Zawierciu i Studium Nauczycielskiego w Gliwicach. Ukończył filologię polską z tytułem magisterskim na Uniwersytecie Śląskim w Katowicach.
W latach 70. i 80. pracował jako dziennikarz w czasopiśmie „Poglądy” w Katowicach, w „Żołnierzu Wolności” w Warszawie, a następnie w dwutygodniku „Budowlani” i „Panorama” w Katowicach, czasopiśmie „Konstrukcje” w Warszawie i „Dzienniku Zachodnim” w Katowicach. Był naczelnym redaktorem czasopism: „Echo Czeladzi”, „Śląsko-Zagłębiowskie Nieruchomości” i „Nowa Monarchia”. Należał do Stowarzyszenia Dziennikarzy Polskich.
Jako poeta debiutował wierszem lirycznym „Modlitwa” na łamach polonijnego czasopisma „Naprzód” w Londynie”, a fraszkami miesiąc później w kraju. Wiersze i fraszki publikował na łamach wielu ogólnopolskich, a także regionalnych śląskich czasopism (m.in. „Szpilki”, „Żołnierz Polski”, „Głos Nauczycielski”, „Zielony Sztandar”, „Głos Pracy”, „Tak i Nie”) i na antenie rozgłośni Radia Katowice. 
W latach 70. był współorganizatorem Grupy Poetyckiej im. Wł. Sebyły w Częstochowie oraz literackiego Towarzystwa Wolnistów we Wrocławiu, a także członkiem Korespondencyjnego Klubu Młodych Pisarzy w Katowicach i Klubu Literackiego przy katowickim Oddziale Związku Nauczycielstwa Polskiego Swoje utwory podpisywał: Leszek Pobóg-Wierzchowski.
Należał do PZPR, a w 1981 wstąpił do „Solidarności”.
Jest członkiem Związku Literatów Polskich. Należy do Górnośląskiego Towarzystwa Literackiego w Katowicach. Jest autorem m.in. poetyckiego dramatu paradokumentalnego – współczesnej epopei „Millenium”, pięcioksięgu fraszek – zbiorów: „Manifest erotyczny”, „Dziwne stany świadomości”, „Imionnik zakochanych”, „Erotyczne przymiarki”, „Sztuka pieszczot”, a także recenzji literackich. Jest właścicielem książkowego Wydawnictwa AUTOR.
Wspólnie ze Sławomirem Leonardem Wysockim opublikował „Herbarz. Nadania godności szlacheckich i arystokratycznych w Polsce 1992-1995” (Wydawnictwo SAPIENTIA, Kraków 1996).
Rodzinnie związany z Zawierciem. Przez wiele lat mieszkał i działał w Gliwicach, Sosnowcu, Dąbrowie Górniczej, a obecnie w Katowicach.
Działalność w PRM.
Partia Leszka Wierzchowskiego Polski Ruch Monarchistyczny, którą założył w 1991, dąży do wprowadzenia dziedzicznej monarchii konstytucyjnej w Polsce. Leszek Wierzchowski został ogłoszony przez nią regentem Polski.
Ogólnopolski i Polonijny Konwent Monarchistyczny również uznaje uprawnienia Leszka Wierzchowskiego do nadawania tytułów szlacheckich i arystokratycznych, czego jednym z dowodów było zawarcie Porozumienia Monarchistycznego między tymi organizacjami w kwietniu 2008 w Łodzi.
Jest także Wielkim Mistrzem założonego przez siebie Zakonu Rycerzy Polskiej Korony. Ponadto prowadzi własną Fundację „Polska Korona” oraz wydaje czasopismo „Nowa Monarchia” jako organ prasowy PRM.
Otrzymał Wielką Wstęgę Orderu Świętego Stanisława z Gwiazdą „za zasługi w działalności społecznej i humanitarnej” od tzw. Kapituły Suwerennego Orderu Świętego Stanisława w Polsce przewodzonej przez Wielkiego Mistrza Orderu Juliusza Nowinę-Sokolnickiego. Został uhonorowany przez Igora Żuka Orderem Króla Daniły Halickiego (14 września 2003 w Pałacu Potockich we Lwowie). 8 września 2006 r. podczas Zjazdu Delegatów PRM w Krakowie został mianowany Generał-majorem przez International Union of Cossacks. Uzyskał tytuł Akademika Międzynarodowej Akademii Informatyzacji (w 1996 r.)
Używa herbu Pobóg. Członkowie partii Polski Ruch Monarchistyczny tytułują Leszka Wierzchowskiego: „Jego Królewska Wysokość Leszek Antoni Wielki Książę Wierzchowski, z Łaski Boga i Woli Narodu Regent Polski i Polskiego Ruchu Monarchistycznego, Wielki Kniaź Ukrainy-Rusi, Kniaź Imperium Rosji, Emir Tatarów, Kawaler Orderu Regencji na Wielkiej Wstędze z Gwiazdą, Wielki Mistrz Zakonu Rycerzy Polskiej Korony, Wielki Mistrz Kapituły Orderu św. Stanisława etc. etc”. Tytuły nadali mu m.in. Kniazia Imperium Rosji – Paweł II Romanow, Wielkiego Kniazia Ukrainy-Rusi – podający się za króla Ukrainy-Rusi Orest I, Emira – Najwyższe Kolegium Muzułmańskiego Związku Religijnego (Tatarów Polskich) w Rzeczypospolitej Polskiej. Tytuły te nie mają żadnego znaczenia formalnego, ani dyplomatycznego, jak i nie są uznawane przez rządy jakiegokolwiek państwa. Mają charakter organizacyjny.
Działalność literacka.
Leszek Wierzchowski jest autorem m.in. poetyckiego dramatu paradokumentalnego o powstaniu warszawskim, a także o wydarzeniach lat 1968, 1970 i 1980 w Polsce pt. "Millenium czyli Narodziny Solidarności Narodu Polskiego w Gdańsku podczas strajku 1980 roku" / I wyd. -1998 r., Zgierz k. Łodzi; II wyd. – 1999 r., Katowice. Fragmenty „Millenium” zostały zainscenizowane m.in. przez Jana Machulskiego i Leona Niemczyka w Muzeum Kinematografii w Łodzi. W 2021 roku na stronie internetowej Google : Leszek Wierzchowski-migielicz.pl został opublikowany tekst "Millenium", wyd. III, ze wstępem Iwony Sułkowskiej pt. "Dramatyczna epopeja" .
Wydał w Krakowie pięcioksiąg fraszek pt. "Świat skrócony":
Autor wielu fraszek (ponad 10 tys. poetyckich miniatur), zwłaszcza o tematyce miłosnej, erotycznej, społeczno-obyczajowej, lirycznej, a także filozoficznej (aforyzmy). Na łamach ogólnopolskiego Miesięcznika Literackiego „Akant” (Bydgoszcz) w latach 2005-2010 odbyło się pięć edycji konkursu „Inspiracje Wierzchowskim” na aforyzm, fraszkę lub limeryk, nawiązujących do twórczości Leszka Wierzchowskiego. W 2016 roku odbyła się szósta, w 2019 roku siódma, a w 2021 roku zainicjowana została ósma edycja tego konkursu. Łącznie stworzył ponad 24 tys. fraszek
Otrzymał Laur Umiejętności i Kompetencji. Artykuły o jego twórczości ukazały się na łamach prasy literackiej: „Akant”, „Raptularz Kulturalny”, „Śląsk”. Fraszki Wierzchowskiego zostały zamieszczone w antologii klasyków polskiej fraszki pt. "Z fraszką przez stulecia (XV-XX wiek)" Józefa Bułatowicza (2005), a także w „Antologii „Akantu” 2003-2007” (2007) oraz w almanachu "Kondycja dzisiejszej polskiej poezji” pod redakcją dr Lucyny Smykowskiej-Karaś, Katowice 2017 r.
30 grudnia 2004 zdobył nagrodę Prezydenta Miasta Dąbrowa Górnicza mgr. Jerzego Talkowskiego za osiągnięcia w dziedzinie kultury.
5 listopada 2009 w Łodzi powstał Klub Miłośników Twórczości Leszka Wierzchowskiego.
27 maja 2010 otrzymał nagrodę Prezydenta Miasta Zawiercia Mirosława Mazura za osiągnięcia w dziedzinie twórczości.
W 2011 r. został wybrany na Sekretarza Oddziału Wojewódzkiego Związku Literatów Polskich w Katowicach.
Biografia Leszka Wierzchowskiego została zamieszczona w "Encyklopedii osobistości Rzeczypospolitej Polskiej", IV./2018 r., BPH -BRITISH PUBLISHING HOUSE LTD, 

</doc>
<doc id="465117" url="https://pl.wikipedia.org/wiki?curid=465117" title="1916 w literaturze">
1916 w literaturze



</doc>
<doc id="465120" url="https://pl.wikipedia.org/wiki?curid=465120" title="Oficyna Wydawnicza „Warmia”">
Oficyna Wydawnicza „Warmia”

Oficyna Wydawnicza „Warmia” – została założona w marcu 1993 w Olsztynie przez Mieczysława Nowaka i Jerzego Przerackiego. Wydaje wznowienia dzieł z serii „Pan Samochodzik” Zbigniewa Nienackiego, a także inne jego książki, oraz kontynuacje serii z Panem Samochodzikiem.

</doc>
<doc id="465123" url="https://pl.wikipedia.org/wiki?curid=465123" title="Kia">
Kia



</doc>
<doc id="465124" url="https://pl.wikipedia.org/wiki?curid=465124" title="Opis">
Opis

Opis – w epice obok opowiadania jeden z dwóch podstawowych elementów narracji, w liryce komponent monologu lirycznego. W odróżnieniu od opowiadania opis przedstawia te składniki świata przedstawionego, które nie odnoszą się do zdarzeń, przede wszystkim charakter i wygląd postaci oraz tło wydarzeń, takie jak czas i miejsce akcji (np. opis przyrody). Opis można ująć ogólnie jako przedstawienie pozaczasowych składników narracji, ujęcie przedmiotów w ich statyczności i pozaczasowości – w istocie jednak często trudno odróżnić opis i opowiadanie, które mogą przenikać się wzajemnie i tworzyć wiele form przejściowych.
Szczególne znaczenie opis miał w prozie realistycznej, w której miał w obiektywny sposób przedstawiać rzeczy i zjawiska – proza realistyczna przedstawiała je dlatego najczęściej z perspektywy narratora wszechwiedzącego. W prozie nowszej (począwszy od naturalizmu) opisy miewają częściej charakter zsubiektywizowany, częste są też opisy życia wewnętrznego jednostek lub opisy niosące ze sobą treści symboliczne. W niektórych współczesnych gatunkach i prądach literackich opis dominuje nad opowiadaniem – niektórzy twórcy nouveau roman uznali go za podstawowy składnik powieści, w poemacie opisowym opis obejmuje całość utworu, przedstawia się w nim nie zdarzenia i procesy, a przestrzenne układy przedmiotów.

</doc>
<doc id="465125" url="https://pl.wikipedia.org/wiki?curid=465125" title="Might and Magic VI">
Might and Magic VI



</doc>
<doc id="465126" url="https://pl.wikipedia.org/wiki?curid=465126" title="Might &amp; Magic">
Might &amp; Magic



</doc>
<doc id="465127" url="https://pl.wikipedia.org/wiki?curid=465127" title="Shikantaza">
Shikantaza

 – główna technika medytacyjna szkoły sōtō buddyzmu zen.
Shikantaza jest często uważana za „metodę bez metody”. Podczas gdy inne rodzaje medytacji wymagają często przestrzegania szczegółowych instrukcji, shikantaza jest wyzwalaniem pełnej świadomości. Główną ideą jest przekroczenie myślącego umysłu. Wszelkie konkretne instrukcje tylko by go na powrót wywoływały. Shikantaza wymaga więc po prostu siedzenia, bycia jednością ze swoją medytacją, zaczyna się, dopiero gdy przestanie się myśleć o poprawnej medytacji, czy czymkolwiek innym oprócz bycia „tu i teraz”.
Najważniejszym opisem tej medytacji jest "Shōbōgenzō", tekst autorstwa mistrza Dōgena (1200-1253). Dōgen uczynił rozróżnienie pomiędzy „niemyśleniem” a bezmyślnością. Ktoś mógłby wyobrażać sobie shikantaza jako stan kompletnej bezmyślności, jednak bezmyślność jest tępa, podczas gdy shikantaza to stan czujności, jedności z otaczającą rzeczywistością.
Dla zaawansowanego praktyka zen shikantaza jest łatwa i przyjemna, jednak początkującemu trudno wyjaśnić, o co tu chodzi. Trudno mu też praktykować, gdyż natychmiast pojawiają się odciągające uwagę myśli. Nie należy z nimi walczyć, a jedynie nie podtrzymywać ich, być świadomym ich rozwoju i rozpadu, obserwować je niby „obłoki na niebie”. Wstępem do shikantaza dla początkujących może być jednoczenie się z oddechem.

</doc>
<doc id="465128" url="https://pl.wikipedia.org/wiki?curid=465128" title="Shikan-taza">
Shikan-taza



</doc>
<doc id="465129" url="https://pl.wikipedia.org/wiki?curid=465129" title="Śikantaza">
Śikantaza



</doc>
<doc id="465130" url="https://pl.wikipedia.org/wiki?curid=465130" title="1915 w literaturze">
1915 w literaturze



</doc>
<doc id="465133" url="https://pl.wikipedia.org/wiki?curid=465133" title="Cząber ogrodowy">
Cząber ogrodowy

Cząber ogrodowy ("Satureja hortensis" L.) – gatunek rośliny z rodziny jasnotowatych ("Lamiaceae" Lindl.) Inna nazwa: satureja. Rośnie dziko w południowo-wschodniej Europie oraz w Turcji. Jest uprawiany w wielu rejonach świata.
Uprawa.
Wysiew od maja do gruntu w odstępach 25x25cm. Nasiona należy przykryć tylko cienką warstwą ziemi, gdyż potrzebują dużej ilości światła do kiełkowania. Należy podlewać tylko przy bardzo wysokich temperaturach, ponieważ bardzo dobrze znosi susze.

</doc>
<doc id="465134" url="https://pl.wikipedia.org/wiki?curid=465134" title="Sebastian Mierzyński">
Sebastian Mierzyński

Sebastian Mierzyński, pseudonim "Sebastian Miernicki" (ur. 28 października 1972 w Biskupcu na Warmii) – polski dziennikarz.
Ukończył studia historyczne w Wyższej Szkole Pedagogicznej w Olsztynie, w którym mieszka do dziś. Od 1994 roku, pisze felietony w Gazecie Olsztyńskiej. Wykorzystując wiedzę historyczną i podróżniczą, podjął się w 1999 roku pisania kontynuacji z serii „Pan Samochodzik”, zapoczątkowanej przez Zbigniewa Nienackiego. Mierzyński-Miernicki stara się docierać do ludzi o interesujących życiorysach i ciekawych pasjach. Zajmuje się również testowaniem gier komputerowych i pisaniem scenariuszy na potrzeby komiksów. Obecnie pracuje w Muzeum Warmii i Mazur w Olsztynie.
Sebastian Mierzyński jako "Sebastian Miernicki" jest autorem następujących książek z serii „Pan Samochodzik i…”:
Pod jego własnym nazwiskiem ukazały się trzy książki: "Tajemnice zamku w Rynie" (2008), "Muza Krasickiego" (2016) i "Tajemnice jeziora Szeląg" (2019). O ile tę pierwszą można doliczyć do kontynuacji cyklu „Pan Samochodzik i…”, gdzie pierwszoplanową postacią jest Paweł Daniec, to w drugiej i trzeciej głównym bohaterem jest "alter ego" pisarza.

</doc>
<doc id="465135" url="https://pl.wikipedia.org/wiki?curid=465135" title="Juzowka">
Juzowka



</doc>
<doc id="465136" url="https://pl.wikipedia.org/wiki?curid=465136" title="Stalino">
Stalino

Stalino to dawna nazwa miejscowości:

</doc>
<doc id="465138" url="https://pl.wikipedia.org/wiki?curid=465138" title="1914 w literaturze">
1914 w literaturze



</doc>
<doc id="465141" url="https://pl.wikipedia.org/wiki?curid=465141" title="John Lubbock">
John Lubbock

John Lubbock,1. baron Avebury (ur. 30 kwietnia 1834 w Londynie, zm. 28 maja 1913) – angielski antropolog, archeolog, biolog, polityk i arystokrata. Od 1870 był członkiem parlamentu. Jako archeolog interesował się szczególnie prehistorią Europy, a jako entomolog – społecznym życiem owadów. Był autorem prac: "Prehistoric Times" (1865); "Ants, Bees, and Wasps" (1882) i "The Pleasures of Life" (1887-1889). Jako pierwszy wprowadził w roku 1865 podział epoki kamiennej na paleolit i neolit.

</doc>
<doc id="465144" url="https://pl.wikipedia.org/wiki?curid=465144" title="Maria Ludwika (cesarzowa francuska)">
Maria Ludwika (cesarzowa francuska)



</doc>
<doc id="465146" url="https://pl.wikipedia.org/wiki?curid=465146" title="Ksiądz Marek">
Ksiądz Marek



</doc>
<doc id="465147" url="https://pl.wikipedia.org/wiki?curid=465147" title="Uskok transformacyjny">
Uskok transformacyjny

Uskok transformacyjny (uskok transformujący) – granica tektoniczna między dwiema płytami litosfery, które przemieszczają się poziomo i równolegle względem siebie. Na ilustracji aktywne uskoki (zaznaczone na czerwono) łączą części strefy spreadingu położonej na grzbiecie oceanicznym. Na odcinku pomiędzy częściami obie płyty poruszają się w przeciwnych kierunkach (lecz inaczej niż przy uskokach przesuwczych), co wywołuje wiele płytkich trzęsień ziemi. Na przedłużeniu aktywnego uskoku oba fragmenty płyty przemieszczają się zgodnie w poziomie (może wystąpić niewielki ruch w pionie), a pęknięcie utworzone przez uskok transformujący "zabliźnia się". Ślad uskoku transformującego w obrębie płyty może być widoczny na setki, a nawet tysiące kilometrów od grzbietu śródoceanicznego, tworząc oceaniczną strefę spękań (od ang. "fracture zone").

</doc>
<doc id="465149" url="https://pl.wikipedia.org/wiki?curid=465149" title="1913 w literaturze">
1913 w literaturze



</doc>
<doc id="465153" url="https://pl.wikipedia.org/wiki?curid=465153" title="Encorton">
Encorton



</doc>
<doc id="465155" url="https://pl.wikipedia.org/wiki?curid=465155" title="Blade Loki">
Blade Loki

Blade Loki – polski zespół muzyczny założony w 1992 roku we Wrocławiu. Wykonuje melodyjną odmianę punk-rocka z elementami hardcore, reggae i ska. W 1995 zespół zagrał na festiwalu „Odjazdy”. W tym samym roku nagrali pierwszą płytę "Młodzież olewa". Utwór „Manifest” ukazał się na składance "Muzyka Przeciwko Rasizmowi", z kolei piosenki pt. „System” i „Co się stało” pojawiają się na jednej ze składanek w USA. To wszechstronny skład, który za sprawą 31-letniej już działalności zapewnił sobie miejsce w czołówce polskiej sceny alternatywnej. Ich twórczość to z jednej strony przewrotne i zaangażowane społecznie teksty, z drugiej – połączenie punk-rocka i ska, wzbogacone o instrumenty dęte.
Biografia zespołu.
Zespół powstał we Wrocławiu w 1992 roku. Po trzech latach za płytę „Młodzież olewa” otrzymał tytuł „Debiut roku”. Kolejne krążki – „Blada płyta” oraz „Psy i koty” – stały się z kolei przepustką do występu na Przystanku Woodstock. Od czwartego albumu „...no pasaran” grupa stała się bardziej rozpoznawalna. Muzycy dwukrotnie pojawili się w programie „Kuba Wojewódzki Show”, a tytułowy utwór z ostatniego wspomnianego albumu można usłyszeć na składance „Bez obciachu” obok kawałków Hey czy Abradaba. W 2009 roku ukazała się piąta płyta „Torpedo Los”. „FRUUU”, to kolejny album utrzymany w typowej dla Bladych alternatywnej konwencji. Siódma płyta grupy z Wrocławia, z której utwory: „Podwodny” i „Naszym imieniem” przedpremierowo można było usłyszeć w jednej z ważnych stacji radiowych, gdzie przez wiele tygodni utrzymywały się w czołówce listy przebojów. „Nie mów nikomu” – to muzyczna wypadkowa około-punkrockowych klimatów.

</doc>
<doc id="465157" url="https://pl.wikipedia.org/wiki?curid=465157" title="1912 w literaturze">
1912 w literaturze



</doc>
<doc id="465160" url="https://pl.wikipedia.org/wiki?curid=465160" title="Okres lateński">
Okres lateński

Okres lateński – okres w pradziejach Europy Środkowej i Zachodniej trwający od 400 p.n.e. do początku naszej ery. Nazwa okresu pochodzi od stanowiska archeologicznego w La Tène. W tym czasie Europa znajdowała się pod kulturowymi wpływami stylu lateńskiego wywodzącymi się z obszarów zamieszkanych przez Celtów. Kultura lateńska powstała jako kontynuatorka zespołu zachodniohalsztackich grup kulturowych. Na jej peryferiach rozwijały się odmiany kultury lateńskiej: celtycko-iliryjska, celtycko-tracka i celtycko-germańska. Kolonizacja celtycka objęła również ziemie Europy Środkowo-Wschodniej; Czechy, gdzie osiedlili się Bojowie, Morawy (Wolkowie), Słowacja (Kotynowie, Anartowie) Górny i Dolny Śląsk, część Małopolski (Anartowie).
Na terenie Polski w tym okresie rozwijały się kultura wschodniopomorska, kultura przeworska, kultura oksywska, kultura jastorfska, kultura puchowska i kultura bałtyjska.

</doc>
<doc id="465161" url="https://pl.wikipedia.org/wiki?curid=465161" title="Ciąża po terminie">
Ciąża po terminie

Ciąże trwające powyżej 41 tyg. zaliczamy do ciąż podwyższonego ryzyka, a trwające dłużej niż 42 tyg. do tzw. ciąż po terminie.
Około 10% ciąż trwa dłużej niż 41 tygodnie. Wiąże się to ze zwiększonym ryzykiem umieralności okołoporodowej. Szczególnie w ciążach trwających ponad 42 tygodnie jest to wyraźnie widoczne. Uważa się, że przyczyną zwiększonego ryzyka jest postępująca niewydolność maciczno-łożyskowa.
Występuje zwiększone ryzyko dla noworodka:
Występuje zwiększone ryzyko dla ciężarnej:
Ciąża przeterminowana a przenoszona.
Ciąża przenoszona w przeciwieństwie do ciąży przeterminowanej, występuje w momencie, w którym dochodzi do przedwczesnej niewydolności maciczno-łożyskowej. W momencie, kiedy płód zdolny jest już do samodzielnego życia poza organizmem matki, powstaje dylemat czy rozwiązać ciążę, przed wyznaczonym terminem, czy też zastosować postawę wyczekującą. W większości przypadków, przeprowadza się wzmożony nadzór nad ciężarną i w przypadku występowania objawów bezpośredniego zagrożenia, rozwiązuje się ciążę.

</doc>
<doc id="465162" url="https://pl.wikipedia.org/wiki?curid=465162" title="Kultura oralna">
Kultura oralna

Kultura oralna – forma kultury, w której dominującą formą transmisji treści kulturowych jest bezpośredni przekaz ustny (oralny), a pismo jest nieznane lub mało znaczące.
Charakterystyka ogólna.
W kulturze oralnej słowa mają charakter zdarzeń, nie zostają bowiem utrwalone, a ich jedyną materialną postacią jest dźwięk. Bronisław Malinowski podkreślał, że w takich kulturach język jest bardziej sposobem działania, niż odpowiednikiem myśli. Stąd powszechna w takich społeczeństwach wiara w stwórczą moc słowa.
Jedynym sposobem przechowywania treści kulturowych w takim systemie jest ich powtarzanie, któremu towarzyszy dążenie do ich zachowania w postaci możliwie nienaruszonej. Treści nie powtarzane ulegają zapomnieniu i tym samym przepadają; niemożliwe jest już ich odnalezienie. 
W kulturze takiej struktura ludzkiego sposobu myślenia, podejścia do czasu, do rzeczywistości jest zupełnie inna niż w społeczeństwach, których kultura oparta jest na piśmie, a zwłaszcza tych opartych na druku. 
Ogromny wkład w odkrycie i opisanie sposobu funkcjonowania kultur oralnych mieli tacy badacze jak Milman Parry i jego syn Adam. Ich badania wiążą się z próbami wyjaśnienia tzw. "kwestii homeryckiej" (problem autorstwa eposów Homera) a także z eposami ludowymi Bałkanów. Zapoczątkowały szereg kolejnych badań prowadzonych przez antropologów w społeczeństwach "pierwotnych" na całym świecie, a także folklorów europejskich, które również były kulturami oralnymi. 
Kultura oralna to również styl życia, sposób funkcjonowania społeczności. „Określenie: kultury werbomotoryczne – termin Marcela Jousse’a – uwydatnia odmienność podejścia do roli mówienia w kulturach z dużym residuum oralnym, nawet gdy posiadły już słabą znajomość pisma. Używanie mowy znaczy tu o wiele więcej, aniżeli samo działanie, np. kupowanie to znacznie bardziej wymiana retorycznych formuł, grzeczności itp., aniżeli nabywanie rzeczy.” Obecne czasy zalicza już Ong do epoki wtórnej oralności, która wyrosła na gruncie kultury typograficznej. „To telewizja właśnie zakwestionowała dominację kultury opartej na piśmie i druku, przywołując „dźwięczną bezpośredniość społeczeństw przedpiśmiennych.”
Na oczach współczesnych dokonuje się – zdaniem Onga – owa transformacja. Do zjawisk wtórnej oralności zaliczyć należy telewizję, radio i kasety magnetofonowe. W żadnym razie nie wolno wtórnej oralności rozumieć tak, jak okresu przedpiśmienności. „Tę nową oralność cechuje uderzające podobieństwo z tą dawną, np. mistyka uczestnictwa, karmienie poczucia wspólnoty, skupienie na chwili bieżącej.” Podkreśla się takie cechy nowego typu kultury telewizyjnej, jak: bezpośredniość, status „naocznego świadka”, zacieranie konwencjonalnych różnic między faktem a fikcją, redukowanie przeszłości i przyszłości do teraźniejszości, łączenie dystansu i bliskości.”
Cechy kultur oralnych.
Walter J. Ong, autor jednego z podstawowych opracowań specyfiki kultur oralnych w porównaniu do kultur pisma i druku, opierając się na innych szczegółowych badaniach antropologicznych, podaje następujące zasadnicze cechy kultur oralnych:

</doc>
<doc id="465164" url="https://pl.wikipedia.org/wiki?curid=465164" title="S/2004 S 3">
S/2004 S 3

S/2004 S 3 – tymczasowe oznaczenie przypuszczalnego księżyca Saturna, zaobserwowanego na zdjęciach zrobionych przez sondę Cassini. 
Uważa się, że jego średnica wynosi 3-5 km. Naukowcy nie mają pewności, czy jest to księżyc, czy też chwilowe zagęszczenie materii z pierścienia F Saturna. Być może S/2004 S 4 to ten sam obiekt, którego ekscentryczna lub nachylona orbita sprawiła, że był on widoczny po zewnętrznej, a później po wewnętrznej stronie pierścienia.
Dalsze obserwacje powinny potwierdzić lub zaprzeczyć jego istnieniu. Jak dotąd (wrzesień 2012), nie został on zaobserwowany ponownie.

</doc>
<doc id="465165" url="https://pl.wikipedia.org/wiki?curid=465165" title="Belgijskie monety euro">
Belgijskie monety euro

Monety euro w Belgii wprowadzono do obiegu w dniu 1 stycznia 2002 kiedy narodową walutę Belgii, frank belgijski zastąpiono euro w stosunku wymiany 1 € = 40,3399 franków. Monety były bite do roku 2017 w Królewskiej Mennicy Belgijskiej w Brukseli, kiedy to mennica ta przestała bić, a jedynie projektuje i zleca ich produkcję Królewskiej Mennicy Holenderskiej w Utrechcie, która używa kaduceusza jako znaku mennicy.
Znaki mennicze i znaki dyrektora mennicy zmieniały się od czasu ich wprowadzenia do obiegu. Królewska Mennica Belgijska używała głowy Archanioła Michała jako znaku mennicy a znak dyrektora tej instytucji, zmieniał się za każdym razem kiedy nowa osoba obejmowała to stanowisko. Od 1999 roku były cztery różne znaki dyrektora mennicy. Są to:
Historia.
1 stycznia 1999 roku euro zostało wprowadzone w Belgii jako waluta międzybankowa w tym samym czasie co w 10 innych krajach europejskich, a 1 stycznia 2002 roku wprowadzono do obiegu monety i banknoty euro w 12 krajach. Królewska Mennica Belgijska rozpoczęła bicie monet już od 1999 roku. W każdym roku poprzedzającym oficjalne wejście monet do obiegu tj. do roku 2002 mennica ta biła monety z odpowiednim rokiem na nich. Obok Belgii tak samo uczyniły mennice z Finlandii, Francji, Hiszpanii i Holandii. Oznacza to że po wejściu monet do obiegu można zaobserwować na nich rok 1999, 2000 i 2001.
Euro było w obiegu równocześnie z frankiem belgijskim do 28 lutego 2002 roku, po którym ten ostatni przestał być prawnym środkiem płatniczym. Monety starej waluty było można nadal wymienić Narodowym Banku Belgii do 31 grudnia 2004 roku.
Do 2017 roku. projekt i bicie monet zapewniała Królewska Mennica Belgii. W październiku 2016 roku, rząd Charles’a Michel’a postanowił zamknąć mennice i zlecić bicie monet innym podmiotom. Oszczędności szacuje się na 2,5 mln euro rocznie. 23 października 2017 Mennica Królewska wybiła ostatnie monety. 22 stycznia 2018 rząd poinformował, że bicie belgijskich monet powierzono Królewskiej Mennicy Holenderskiej, która została zakupiona przez belgijską grupę "Heylen" z siedzibą w Herentals.
Monety obiegowe.
1. seria: Albert II – (1999-2007).
Pierwsza seria została stworzona przez Jana Alfonsa Keustermansa i wybita w latach 1999–2007. Została przedstawiona przez ministra finansów Philippe’a Maystadta, 16 października 1997 roku. Na każdym nominale znajduje się wizerunek króla Belgów Alberta II (1934-), zwrócony w lewo i otoczony 12 gwiazdami europejskiej flagi w pierścieniu. Gwiazdy przerywa po prawej królewski monogram Alberta II i rok. Nie ma znaku mennicy i nie ma na nim nazwy kraju.
Pierwszym rokiem wskazanym na monetach jest rok 1999, data początku wprowadzenia euro, ale monety zostały wprowadzone do obiegu dopiero w 2002 roku. Rozpoczęto bicie belgijskich monet euro 7 września 1998 roku w warsztatach belgijskiej mennicy królewskiej, w obecności króla Alberta II, premiera Jean-Luca Dehaene, ministra finansów Jean-Jacquesa Viseura i innych osobistości politycznych.
Należy zauważyć, że monety z rocznika 2007 zawierają drugą wersję strony wspólnej (nowa mapa Europy).
2. seria: Albert II – (2008).
W 2005 roku Komisja Europejska wydała nowe zalecenia dotyczące awersów i rewersów narodowych monet euro. Wzór nie może przerywać okręgu zawierającego 12 gwiazd, a na monetach musi widnieć nazwa lub skrót kraju. Belgia postanowiła dostosować stronę narodową swoich monet, począwszy od 2008 roku. Projekt nowego wzoru opracował Luc Luycx. Strona narodowa monet drugiej serii z 2008 roku różni się od tych z pierwszej serii następującymi szczegółami:
Monety z lat poprzednich (pierwsza seria) nadal zachowują ważność.
"2. seria: Albert II – (2009-2013) – nowelizacja".
W przypadku emisji z lat 2009–2013 ponownie zmieniono portret króla Alberta II i podobnie jak w przypadku pierwszej serii ponownie wykorzystano projekt Jana Alfonsa Keustermansa. Wytyczne zalecane przez Komisję Europejską z dnia 19 grudnia 2008 roku dla rewersów narodowych obiegowych monet euro umożliwiają aktualizowanie co piętnaście lat wzorów monet przedstawiających głowę państwa w celu odzwierciedlenia zmian w wyglądzie głowy państwa. Zgodnie z nowymi wytycznymi aktualizacja z 2008 roku przyszła jednak zbyt wcześnie i dlatego musiała zostać zrewidowana. Jednak pozostałe zmiany stylizacji z 2008 roku zostały utrzymane.
Niektórzy kolekcjonerzy uważają to za trzecią serię, ale ponieważ w przeciwieństwie do poprzednich serii nie została opublikowana w oficjalnym dzienniku Unii Europejskiej, jest to w rzeczywistości poprawka, a nie nowa seria.
Monety z lat poprzednich (serie z 1999-2007 i 2008) nadal zachowują ważność.
3. seria: Filip – (2014-teraz).
21 lipca 2013 roku król Albert II abdykował z tronu a jego miejsce zajął jego syn Filip, który został nowym królem belgów [2]. Nowa narodową serie monet z portretem nowego króla zaprezentowano 4 lutego 2014 roku. Monety te zaprojektował Luc Luycx.
Monety przedstawiają wizerunek króla Filipa zwrócony w prawo. Z lewej strony nad literami "BE" oznaczający Belgię, znajduje się królewski monogram z literami "FP". Poniżej postaci znajduje się rok emisji otoczony znakiem dyrektora mennicy i znakiem mennicy. Całość otoczona jest dwunastoma gwiazdami flagi europejskiej.
Monety z lat poprzednich (serie z 1999-2007, 2008 i 2009-2013) nadal zachowują ważność i pozostają w obiegu.
Okolicznościowe monety 2 euro.
Belgia dotychczas wyemitowała następujące okolicznościowe monety o nominale 2 euro:
Monety kolekcjonerskie.
Dotychczas Belgia wyemitowała:

</doc>
<doc id="465173" url="https://pl.wikipedia.org/wiki?curid=465173" title="Bronisław Dąbrowski">
Bronisław Dąbrowski



</doc>
<doc id="465174" url="https://pl.wikipedia.org/wiki?curid=465174" title="Luksemburskie monety euro">
Luksemburskie monety euro

Wszystkie awersy luksemburskich monet euro przedstawiają profil obecnie panującego wielkiego księcia Henryka oraz słowo Lëtzebuerg, nazwę państwa w języku luksemburskim.

</doc>
<doc id="465179" url="https://pl.wikipedia.org/wiki?curid=465179" title="Bojowie">
Bojowie

Bojowie – duże celtyckie plemię zasiedlające w okresie lateńskim terytorium dzisiejszych Czech, Bawarii, zachodniej Słowacji i Węgier, później północnej Italii i wschodniej Francji. Ich język nie jest znany.
Od nazwy Bojów wywodzi się łacińska nazwa Czech – "Boiohaemum" (łac. "Ziemia Bojów"), "Bohemia".
Bojowie w Czechach.
Jedna z grup Bojów osiedliła się w IV w. p.n.e. w środkowych i północno-zachodnich Czechach. Ich kultura różniła się od kultury Celtów z południowych Czech. Dla Celtów typowe było budowanie kurhanów, podczas gdy Bojowie dokonywali pochówków szkieletowych. Najważniejsze osady Bojów (łac. "oppida") dały początek późniejszym miastom. Były to przede wszystkim oppidum w Stradonicach (niedaleko Berouna), gdzie bito złote monety, oppidum Závist koło Zbraslavi (na południu Pragi), Staré Hradisko na Moravě (między Boskovicami a Prościejowem), a na Słowacji Bratysława. Swą potęgę zawdzięczali eksploatacji bogactw mineralnych. Ich najpotężniejsze oppidum zlokalizowane było w miejscowości Závist nad Wełtawą. W II i I w. p.n.e. ziemie czeskie stały się celem najazdów plemion germańskich, przez co część Bojów przeniosła się na obszar dzisiejszej południowo-zachodniej Słowacji i Austrii. Na początku naszej ery w Czechach więcej było Germanów niż Celtów. W końcu koło 10 p.n.e. Bojowie zostali podbici przez Markomanów pod wodzą Marboda. Na Słowacji przetrwali nieco dłużej.
Bojowie na Śląsku.
Pod koniec IV w. p.n.e. grupy Bojów napłynęły z obszaru Czech (łac. Boiohaemum), przez Przełęcz Kłodzką, po czym osiedliły się na Dolnym Śląsku, w okolicach dzisiejszego Wrocławia, Oławy i Strzelina.
Zespół trzech gór: Ślęży, Raduni i Wieżycy, z centrum na górze Ślęża, stanowił celtycki ośrodek kultu solarnego.
Bojowie w Italii.
W 390 p.n.e. Bojowie wraz z innymi plemionami celtyckimi napadli na północną Italię. Część plemienia w IV-III w. p.n.e. osiadła w Galii Przedalpejskiej, w jej centralnej części, na prawym brzegu Padu. Bojowie wypędzili część mieszkających tam wcześniej Etrusków i Umbrów, a resztę zasymilowali. Najważniejszym miastem Bojów była "Felsina", dzisiejsza Bolonia. Ze związków z podbitą ludnością wytworzyła się nowa cywilizacja galijsko-etruska.
Galia Przedalpejska została w latach 225 p.n.e.-192 p.n.e. podbita przez Rzymian. Po bitwie pod Telamonem (225 p.n.e.) oraz bitwie pod Mutiną Modeną, Bojowie popadli w zależność od Rzymu. W czasie II wojny punickiej, jak inni Galowie, pomogli Hannibalowi. Klęska Kartaginy oznaczała koniec niepodległości Bojów. Rzymianie zniszczyli wiele miejscowości w okolicy i zdobyli miasto Bolonię (192 p.n.e.). Część Bojów opuściła wtedy Italię.
Bojowie w Grecji i Azji Mniejszej.
Z Galii Bojowie napadli na Grecję. W 279 p.n.e. jakaś grupa Bojów pod wodzą Brennusa wzięła udział w najeździe na Grecję, łupiąc Illirię, Epir, Macedonię, Tesalię. Część wzięła udział w wyprawie do Azji Mniejszej, gdzie w 275 p.n.e. została pobita przez wojska Antiocha I i osiadła w Galacji.
Bojowie w Panonii.
W II w. p.n.e. Bojowie, którzy uciekli z Italii przed Rzymianami, zasiedlili ziemie nad środkowym Dunajem – Panonię. Według innej wersji Bojowie przybyli tam wcześniej, bezpośrednio z ziem czeskich. W roku 113 p.n.e. Bojowie odparli najazd germańskich Cymbrów i Teutonów. Później zaatakowali Noreę – miasto w dzisiejszej Austrii. Około 60 p.n.e. Bojowie panońscy zostali pobici przez Daków. Ich władca Burebista zdobył i zniszczył Bratysławę. Część niedobitków uszła do dzisiejszej Szwajcarii, gdzie połączyła się z plemionami Helwetów i Haedów. Razem wyruszyli do Galii, chcąc osiedlić się w dorzeczu Garonny. Drogę zastąpił im Gajusz Juliusz Cezar na czele sześciu rzymskich legionów. Zaatakował ich podczas przeprawy przez rzekę Arar, a później pobił w bitwie pod Bibracte. Po zwycięstwie osiedlił ich w Swebii. Około 10 p.n.e. Bojowie mieszkający nadal w okolicach Bratysławy i w Panonii zostali podbici przez Markomanów pod wodzą Marboda.

</doc>
<doc id="465180" url="https://pl.wikipedia.org/wiki?curid=465180" title="Tadeusz Szurman">
Tadeusz Szurman

Tadeusz Szurman (ur. 9 lipca 1954 w Simoradzu, zm. 30 stycznia 2014 w Sosnowcu) – polski duchowny luterański, biskup diecezji katowickiej Kościoła Ewangelicko-Augsburskiego w latach 2001–2014, proboszcz parafii ewangelicko-augsburskiej w Katowicach w latach 1993–2014.
Życiorys.
Odbył studia magisterskie w zakresie teologii ewangelickiej w Chrześcijańskiej Akademii Teologicznej w Warszawie, które ukończył w 1978 obroną pracy dyplomowej pt. "Ksiądz Jan Stonawski jako wychowawca i patriota", napisanej pod kierunkiem ks. prof. dr. Woldemara Gastparego. Na urząd duchownego luterańskiego został ordynowany 19 listopada 1978 przez biskupa Janusza Narzyńskiego w Goleszowie na Śląsku Cieszyńskim. W 1979 zawarł związek małżeński z Danutą z domu Żwak. Następnie podjął pracę jako wikariusz w Świętochłowicach, gdzie w 1984 został proboszczem. Równocześnie w latach 1989–1990 był administratorem parafii w Zabrzu. W latach 1993–2014 był proboszczem parafii w Katowicach.
W roku 1982 gdy był wikarym w Świętochłowicach przez Służbę Bezpieczeństwa został zarejestrowany jako tajny współpracownik o pseudonimie „Gustaw”.
W latach 1982–1986 był duszpasterzem młodzieżowym diecezji katowickiej, zaś w latach 1984–1990 Ogólnopolskim Duszpasterzem Młodzieży i przewodniczącym Komisji Młodzieżowej Polskiej Rady Ekumenicznej. W latach 1991–2001 był radcą diecezjalnym diecezji katowickiej, w latach 1998–2002 był prezesem Synodu Kościoła Ewangelicko-Augsburskiego – najwyższej władzy Kościoła.
Wybrany w październiku 2001 przez Synod Diecezjalny biskupem diecezji katowickiej, w urząd został wprowadzony w kościele Zmartwychwstania Pańskiego w Katowicach 6 stycznia 2002.
Był autorem wielu artykułów z dziedziny teologii, spraw społecznych, historii, współpracował z kwartalnikiem „Myśl Protestancka”, był członkiem rady redakcyjnej kwartalnika „Ewangelik”, publikował poezję. Był inicjatorem wielu przedsięwzięć kulturalnych i społecznych, za które wielokrotnie był nagradzany.
Zmarł 30 stycznia 2014.
Został pochowany 3 lutego 2014 na cmentarzu ewangelickim przy ul. Francuskiej w Katowicach. Uroczystościom pogrzebowym przewodniczył zwierzchnik Kościoła Ewangelicko-Augsburskiego w RP bp Jerzy Samiec (kwatera 7-A-2).
Życie prywatne.
Był żonaty z Danutą z d. Żwak, nauczycielką-polonistką. Miał córkę Miriam, doktora nauk biologicznych, nauczyciela akademickiego Wydziału Biologii Uniwersytetu Śląskiego w Katowicach.

</doc>
<doc id="465185" url="https://pl.wikipedia.org/wiki?curid=465185" title="Bertold (karmelita)">
Bertold (karmelita)

Święty Bertold (ur. w XII w. w Lombardii, zm. ok. 1195 na Górze Karmel) – pustelnik, uważany za pierwszego przełożonego mnichów na Górze Karmel, późniejszego zakonu karmelitów (OCarm), święty Kościoła katolickiego.
Bertold urodził się w drugiej połowie XII wieku. Najnowsze badania dowodzą, iż błędnie mniemano o życiu dwóch generałów zakonu o imieniu Bertold. Późniejsza hagiografia rozdzieliła postać drugiego generała karmelitów, którego wybrano na urząd około 1230 roku opisując pochodzącego z Kalabrii pierwszego generała o przydomku "Malefaid" i czwartego z kolei Lombardczyka. Bertolda Malefaida otoczono kultem jako świętego.
Zgodnie z utrwaloną tradycją uważano do tej pory iż Bertold Malefaid z bratem Aymerikiem przybył do Ziemi Świętej wraz z II Krucjatą (1147-1149), a po jej zakończeniu schronił się na Górze Karmel. Tam też stworzył wspólnotę pustelników. W międzyczasie Aymerik, jako legat Stolicy Apostolskiej został patriarchą Antiochii i ustanowił św. Bertolda pierwszym przeorem tej wspólnoty, nadając jej regułę. 
W tym też czasie powstał pierwszy klasztor karmelitów oraz kaplica poświęcona Błogosławionej Dziewicy Maryi.
Bertold zmarł na Górze Karmel, a w 1564 roku kapituła generalna zakonu zaaprobowała jego kult, potwierdzony 12 lat później (1576) prawdopodobnie przez papieża. Aprobata kultu nastąpiła ostatecznie w 1672 roku.
Jego wspomnienie obchodzone jest 29 marca.

</doc>
<doc id="465188" url="https://pl.wikipedia.org/wiki?curid=465188" title="Funky">
Funky



</doc>
<doc id="465190" url="https://pl.wikipedia.org/wiki?curid=465190" title="Szczytowa wartość">
Szczytowa wartość



</doc>
<doc id="465192" url="https://pl.wikipedia.org/wiki?curid=465192" title="Irlandzkie monety euro">
Irlandzkie monety euro

Na wszystkich awersach irlandzkich monet euro umieszczono godło tego kraju oraz słowo "ÉIRE" – nazwę wyspy w języku irlandzkim. Autorem projektu jest Jarlath Hayes.

</doc>
<doc id="465193" url="https://pl.wikipedia.org/wiki?curid=465193" title="Język tofa">
Język tofa

Język tofa, tofałarski (zwany też "karagas") – język z północnego odłamu języków tureckich, którym posługuje się około 60 osób z centralnej Syberii.
Alfabet.
Współczesny alfabet języka tofa składa się z 41 liter: 

</doc>
<doc id="465195" url="https://pl.wikipedia.org/wiki?curid=465195" title="Wolkowie">
Wolkowie

Wolkowie () – plemię celtyckie w II w. p.n.e. zasiedlające tereny Galii Zaalpejskiej nad Morzem Śródziemnym, dzielące się na dwie grupy – zachodnich Tektosagów i wschodnich Arekomików. Po dostaniu się pod władzę Rzymu w 121 p.n.e. ludność ta się zromanizowała.

</doc>
<doc id="465199" url="https://pl.wikipedia.org/wiki?curid=465199" title="Kotynowie">
Kotynowie

Kotynowie, Kotyni (łac. "Cotini, Got[h]ini") – plemię celtyckie zamieszkujące w okresie lateńskim Średniogórze na Słowacji.
Zajmowali się głównie eksploatacją rud żelaza, hutnictwem, garncarstwem i pasterstwem. Na terenach dzisiejszej Polski Kotynowie osiedlili się w Kotlinie Sądeckiej i Żywieckiej. Okres rozkwitu ich osadnictwa przypada na I wiek p.n.e., kiedy bili nawet swoją monetę. Budowali osady obronne.
Utożsamiani są z archeologiczną kulturą puchowską, podobnie jak Anartowie ("Anartii, Anartes"), którzy zachowali swoją niezależność od Rzymu. Główne stanowiska tej kultury znajdują się w dolinach rzek Wag i Orawa. 
Plemię Kotynów po raz pierwszy jest wymienione w 10 p.n.e. Według Tacyta ("Germania" XLIII), zarówno Sarmaci i Kwadowie (z terenów dzis. południowo-zachodniej Słowacji) pobierali daninę od kopalń rudy żelaznej Kotynów w I w. n.e. Później są oni wzmiankowani w związku z wojnami markomańskimi: około 172|172 n.e. Kotynowie nie udzielili Rzymianom pomocy w wojnie z Markomanami. Marek Aureliusz represyjnie przesiedlił ich do dolnej Panonii, co wydarzyło się nie później niż w 180 n.e.; tam są wzmiankowani jako "cives Cotini" (plemię Cotini) w latach 223-251 n.e.

</doc>
<doc id="465200" url="https://pl.wikipedia.org/wiki?curid=465200" title="Hydrokortyzon">
Hydrokortyzon



</doc>
<doc id="465202" url="https://pl.wikipedia.org/wiki?curid=465202" title="Hiszpańskie monety euro">
Hiszpańskie monety euro

Rewersy hiszpańskich monet euro

</doc>
<doc id="465208" url="https://pl.wikipedia.org/wiki?curid=465208" title="Bastarnowie">
Bastarnowie

Bastarnowie zwani też Peucynami () – prawdopodobnie lud celtycki według informacji zawartych w dziełach Diodora, Polibiusza i Tytusa Liwiusza, lub germański, jak pisał o nich Tacyt. O Bastarnach autorzy antyczni wspominają już w III wieku p.n.e.
Według najnowszych badań ich pierwotne siedziby znajdowały się na Jutlandii, skąd migrowali w kierunku południowo-wschodnim przez obecne Kujawy, Mazowsze, Podlasie i ok. 230 p.n.e. osiedlili się na terenach dzisiejszej Mołdawii między Prutem a Dniestrem. W I i II w. n.e. walczyli z Cesarstwem Rzymskim (m.in. w bitwie nad Cibricą). W III w. zostali przesiedleni do Tracji.
Pod koniec IV w. prowadził z nimi zwycięskie walki wódz rzymski Flavius Stilicho.

</doc>
<doc id="465209" url="https://pl.wikipedia.org/wiki?curid=465209" title="Setnacht">
Setnacht

Setnacht – faraon, władca starożytnego Egiptu z XX dynastii, z okresu Nowego Państwa.
Założyciel nowej, XX dynastii. Jego pochodzenie jest niewyjaśnione. Uważa się, że mógł być synem Ramzesa II. Panował prawdopodobnie w latach 1188–1186 p.n.e. lub 1186–1184/83 p.n.e. Pojął za żonę TiymerenIset (egip. "Teje ukochana przez Izydę"), która urodziła mu syna – Ramzesa III, uważanego za ostatniego wielkiego władcę Nowego Państwa. Egipt za czasów Ramzesa III po raz ostatni na Bliskim Wschodzie odegrał rolę prawdziwego mocarstwa. Panowanie Setnachta prawdopodobnie trwało tylko dwa lata.
Stela z Elefantyny została wystawiona w drugim jego roku. Jednakże niemiecki egiptolog J. von Beckerath, uważa, iż jego panowanie trwało co najmniej dwa lata i jedenaście miesięcy. Objął władzę po śmierci Tauseret. Krótki okres jego władzy okazał się jednak wystarczająco długi, aby przywrócić porządek w państwie po kilku latach słabych rządów Siptaha oraz czasach bezprawia i anarchii z okresu rządów Tauseret. Mówi o tym Papirus Harris I, w którym Setnacht uznawany jest za odnowiciela kraju, który przywrócił prawo i obyczaje.
Setnacht znany jest z licznych uzurpacji budowli swych poprzedników. Zagarnął również dla siebie grobowiec Tauseret (KV14), gdy prace przy budowie jego (KV11) zostały przerwane, gdy ekipy robotników, niespodziewanie przekopały się do sąsiedniego grobowca Amenmesa (KV10).
Mumia króla została odnaleziona w sekretnej części grobowca (KV35) Amenhotepa II.

</doc>
<doc id="465210" url="https://pl.wikipedia.org/wiki?curid=465210" title="Wojciech Zaborowski">
Wojciech Zaborowski

Wojciech Zaborowski (ur. 1 sierpnia 1973 w Szczytnie) – polski kierowca rajdowy.
Pierwszym ważnym osiągnięciem Zaborowskiego było zdobycie wraz z Janem Szymczakiem w 1997 tytułu Mistrza Polski w Rajdach Samochodowych w klasie N-3 i uplasowanie się na II miejscu w klasyfikacji tzw. "ośki" tuż za Januszem Kuligiem. Jesienią wygrał klasę w klasyfikacji generalnej Rajdu Karkonoskiego oraz w Rajdzie Semperit w Austrii (obie imprezy zaliczane były do Mistrzostw Europy).
Osiągnięcia w kolejnych latach:
W 1998 Zaborowski rozpoczął sezon z Tomaszem Malcem w barwach nowego teamu - HOŁOWCZYC MANAGEMENT, prowadząc Mitsubishi Lancer Evo III. Zwyciężył też w grupie N Rajdu Kormoran oraz zajął IV miejsce w klasyfikacji generalnej. Sezon zakończył zdobywając tytuł II Wicemistrza Polski w grupie N, w czasie uczestnictwa w Rajdzie Karkonoskim miał jednak wypadek. Powoli wracał jednak do zdrowia (przy pomocy Krzysztofa Hołowczyca), czego dowodem był udany występ w Rajdzie Kormoran w sezonie 2000.

</doc>
<doc id="465212" url="https://pl.wikipedia.org/wiki?curid=465212" title="2 Księga Królewska">
2 Księga Królewska

Druga Księga Królewska [2 Krl], Druga Księga Królów, (hebr. מְלָכִים ב "Melakhim 2") w Septuagincie Czwarta Księga Królewska jest kontynuacją sprawozdania z Pierwszej Księgi Królewskiej, opisuje dalszy ciąg burzliwych dziejów królestwa Izraela i Judy, opisuje panowanie 29 monarchów – 12 władców północnego królestwa Izraela oraz 17 panujących w południowym królestwie Judy. Ukazuje też działalność proroków Eliasza, Elizeusza, i Izajasza. Przedstawia, choć nie zawsze w porządku chronologicznym, wydarzenia poprzedzające zniszczenie Samarii i Jerozolimy.
Druga Księga Królewska pierwotnie stanowiła razem z Pierwszą Księgą Królewską jeden zwój i w języku hebrajskim nosiła nazwę "Melachim" (Królowie). Tłumacze Septuaginty nazwali ją "Basileíon" (Królestwa) i dla wygody pierwsi podzielili ją na dwa zwoje. Później księgi te nazwano Trzecią oraz Czwartą Księgą Królewską i po dziś dzień można je znaleźć pod takimi tytułami w niektórych katolickich przekładach. Najczęściej jednak znane są jako Pierwsza i Druga Księga Królewska (lub Królów).
Treść.
Kiedy król Moabu buntuje się przeciwko Izraelowi, Joram, Jozafat i król Edomu wyruszają razem do bitwy. Przez wzgląd na wierność Jozafata Bóg daje im zwycięstwo. Później król Aramu zamierza znienacka uderzyć na Izrael. Jednak Elizeusz udaremnia ten plan. Rozsierdzony władca aramejski wysyła wojsko, aby schwytać proroka. Elizeusz dokonuje dwóch cudów i odprawia Aramejczyków w pokoju. Po pewnym czasie aramejski król Ben-Hadad oblega Samarię, wskutek czego w mieście zaczyna dotkliwie brakować pożywienia. Elizeusz zapowiada jednak koniec głodu.
Po jakimś czasie Elizeusz udaje się do Damaszku. Chory król Ben-Hadad posyła do niego Chazaela z pytaniem, czy wyzdrowieje. Elizeusz zapowiada, że król umrze, a tron po nim obejmie Chazael. Następnego dnia Chazael morduje swego pana, i przejmuje władzę. W Judzie królem zostaje syn Jozafata Joram, a potem z kolei jego syn Ochozjasz.
Wszyscy królowie, którzy po Jehu rządzą w Izraelu, postępują niegodziwie. Elizeusz umiera śmiercią naturalną za panowania wnuka Jehu. Czwartym królem Judy po Joaszu zostaje Achaz, który postępuje wbrew Bogu. Jego syn Ezechiasz przeciwnie okazuje się królem, który lgnie do Boga. Kiedy Ezechiasz sprawuje władzę w Judzie, a Ozeasz w Izraelu, asyryjski król Salmanasar zdobywa Samarię i uprowadza Izraelitów na wygnanie do Asyrii. Potem na teren Izraela zostają sprowadzeni cudzoziemcy i pojawia się religia Samarytan.
Z siedmiu królów panujących w Judzie po Ezechiaszu – Manasses, Amon, Jozjasz, Joachaz, Jojakim, Jojakin, Sedecjasz – tylko Jozjasz stara się oczyścić kraj z fałszywego kultu. Ostatecznie w 587/586 r. p.n.e. Babilończycy zdobywają Jerozolimę i uprowadzają resztę Izraelitów na wygnanie.
Autor.
Autor księgi czy też kompilacji materiałów składających się na księgę nie jest określony.
Autorem mógł być Jeremiasz co sugeruje to podobieństwo języka, budowy i stylu. Wiele słów i wyrażeń hebrajskich występuje tylko w księgach Królewskich i Jeremiasza, a nie ma ich w pozostałej części Biblii. Księgi te w znacznej mierze się uzupełniają, jedna bowiem informuje o szczegółach, które pominięto w drugiej. Poza tym zawiera sprawozdania równoległe, na przykład 2 Krl 24,18 do 25,30 i Jr 39,1-10; 40,7 do 41,10; 52,1-34. Także tradycja żydowska potwierdza, iż pisarzem ksiąg 1. i 2. Królewskich był Jeremiasz. Kompilację obu tych ksiąg rozpoczął w Jerozolimie, a pracę nad drugą zakończył prawdopodobnie w Egipcie około roku 560 p.n.e., gdyż pod koniec swojego sprawozdania wspomina o wydarzeniach, które się rozegrały właśnie w tym roku (2 Krl 25,27). 2 Księga Królewska obejmuje okres, który rozpoczyna się za panowania Ochozjasza w Izraelu, kończy zaś w 37 roku panowania króla Jojakina na wygnaniu.
Historyczność 2 Księgi Królewskiej.
Znaleziska archeologiczne pozwalają na stwierdzenie historyczności przynajmniej części wydarzeń i postaci opisanych w 2 Księdze Królewskiej. Na przykład na steli Meszy przedstawiona jest z punktu widzenia tego moabskiego władcy wojna między Moabem a Izraelem (2 Krl 3, 4–5). Inskrypcja króla asyryjskiego Salmanasara III wymienia króla Achaba, czarny obelisk – Jehu, stela z Tell al-Rimah – Joasza, inskrypcje Tiglat-Pilesera III – Menachema i Pekacha, a kronika babilońska opisuje zdobycie Samarii.
Odniesienia w innych księgach biblijnych.
Niektóre wydarzenia opisane w 2 Księdze Królewskiej są wspominane w innych miejscach Pisma Świętego. Na przykład w Ewangelii według Łukasza 4,24–27 Jezus Chrystus mówi o Eliaszu i wdowie z Sarepty, a potem o Elizeuszu i Naamanie, aby pokazać, dlaczego w swych rodzinnych stronach nie został uznany za proroka.

</doc>
<doc id="465214" url="https://pl.wikipedia.org/wiki?curid=465214" title="Holenderskie monety euro">
Holenderskie monety euro

Wszystkie awersy holenderskich monet euro wybitych od 1999 r. do 2013 r. przedstawiały wyidealizowany lewy profil monarchini Beatrycze, panującej w latach 1980-2013, oraz słowa "BEATRIX KONINGIN DER NEDERLANDEN" (Beatrix królowa Holandii). Dokładnie taki sam motyw znajdował się na guldenach przed wprowadzeniem waluty UE. Autorem projektu jest Bruno Ninaber von Eyben.
Ze względu na abdykację królowej, monety bite od 2014 r. przedstawiają wyidealizowany prawy profil obecnie panującego króla Wilhelma Aleksandra z napisem: "Willem-Alexander Koning der Nederlanden" ("Wilhelm Aleksander, król Holandii").

</doc>
<doc id="465215" url="https://pl.wikipedia.org/wiki?curid=465215" title="1911 w literaturze">
1911 w literaturze



</doc>
<doc id="465216" url="https://pl.wikipedia.org/wiki?curid=465216" title="Urządzenie chłodnicze">
Urządzenie chłodnicze



</doc>
<doc id="465217" url="https://pl.wikipedia.org/wiki?curid=465217" title="Konstanty Fredro">
Konstanty Fredro

Konstanty Fredro (ur. ok. 1760, zm. 27 października 1819), polski duchowny katolicki, kanonik przemyski.
Pochodził z rodziny szlacheckiej herbu Bończa, był synem Józefa (chorążego łomżyńskiego) i Teresy z Urbańskich, I voto hr. Butlerowej III v. bar. Bobowskiej. Brat Jacka, Elżbiety i Zofii Fredrów. Przyrodni brat hr. Butlerówien: Józefy za Krzysztofem Niemirowiczem-Szczyttem, Anny za Janem Wisłockim i Antoniny za Kazimierzem Ossolińskim.
Studiował w Wiedniu, w 1783 uzyskał doktorat z prawa kanonicznego (na podstawie rozprawy "De episcoporum in dispensando libertate"). Pracował jako proboszcz w Krzywczy. W lipcu 1784 został mianowany przez biskupa przemyskiego Antoniego Betańskiego kanonikiem honorowym kapituły w Przemyślu. W 1797 został kanonikiem gremialnym, w 1805 prepozytem kapituły. Od 1813 pełnił funkcję wikariusza generalnego i oficjała kolejnego biskupa przemyskiego, Antoniego Gołaszewskiego.
Znany kaznodzieja, w 1818 wydał zbiór "Kazania odświętne w kościele katedralnym przemyskim miane" (w dwóch tomach).

</doc>
<doc id="465218" url="https://pl.wikipedia.org/wiki?curid=465218" title="Kazimierz Kolańczyk">
Kazimierz Kolańczyk

Kazimierz Kolańczyk (ur. 24 lutego 1915 w Byszewie, zm. 20 grudnia 1982 w Poznaniu) – polski historyk prawa, profesor nauk prawnych, wieloletni kierownik Katedry Prawa Rzymskiego WPiA UAM (1951−1982) oraz WPiA UMK (1964−1971); na macierzystym wydziale pełnił także funkcję prodziekana (1952−1955) oraz dziekana (1956−1959).
Życiorys.
W latach 1933−1937 studiował prawo na Wydziale Prawno-Ekonomicznym Uniwersytetu Poznańskiego, gdzie pod kierunkiem Zygmunta Wojciechowskiego obronił pracę poświęconą prawu spadkowemu w XIII-wiecznej Wielkopolsce. Po obronie pracy magisterskiej pracował na stanowisku asystenta. W czasie II wojny światowej działał w konspiracji na Pomorzu Gdańskim. 
W 1945 roku powrócił na Uniwersytet Poznański, gdzie na podstawie ukończonej w konspiracji (1940), dysertacji zatytułowanej "Najdawniejsze polskie prawo spadkowe", której promotorem był Zygmunt Wojciechowski, uzyskał stopień naukowy doktora. W 1950 roku uzyskał stopień doktora habilitowanego na podstawie rozprawy pt. "Studia nad reliktami wspólnej własności ziemi w najdawniejszej Polsce do XIV wieku". Od 1955 był profesorem nadzwyczajnym, a od listopada 1973 profesorem zwyczajnym. W latach 1964–1973 był równocześnie profesorem Uniwersytetu Mikołaja Kopernika w Toruniu, gdzie m.in. przyczynił się do rewindykacji rozproszonego księgozbioru Wydziału Prawa.
Był członkiem założycielem Instytutu Zachodniego w Poznaniu. Od roku 1962 do 1965 pełnił funkcję sekretarza Rady Naukowej Instytutu. Od roku 1948 należał do Poznańskiego Towarzystwa Przyjaciół Nauk. Od roku 1973 do śmierci był członkiem i wiceprzewodniczącym Komisji Kultury Antycznej Polskiej Akademii Nauk. W pracy naukowej zajmował się dziejami polskiego prawa spadkowego i rzeczowego oraz prawem rzymskim. Opublikował m.in. znany i wielokrotnie wznawiany podręcznik "Prawo rzymskie" (1972).
Wypromował czterech doktorów nauk prawnych: Władysława Rozwadowskiego (1962), G. Kuleczkę (1966), Błażeja Wierzbowskiego (1975) i I. Mierzyńską (1976).
Zmarł 20 grudnia 1982, został pochowany na Cmentarzu Sołackim w Poznaniu (kwatera św. Anny-7-5)
Upamiętnienie.
Doroczna nagroda za najlepsze prace magisterskie obronione na Wydziale Prawa i Administracji UAM przyznawana jest w ramach konkursu im. prof. Kazimierza Kolańczyka.

</doc>
<doc id="465219" url="https://pl.wikipedia.org/wiki?curid=465219" title="Jacob Perkins">
Jacob Perkins

Jacob Perkins (ur. 9 lipca 1766 w Newburyport, Massachusetts, zm. 30 lipca 1849 w Londynie) – amerykański fizyk, wynalazca i inżynier.
Uważany jest za jednego z prekursorów chłodnictwa. W 1834 opatentował pomysł urządzenia chłodniczego, które wykorzystując zjawisko odparowania umożliwiało chłodzenie lub zamrażanie. Czynnikiem chłodniczym miał być eter etylowy.

</doc>
<doc id="465220" url="https://pl.wikipedia.org/wiki?curid=465220" title="Andrzej Partum">
Andrzej Partum

Andrzej Partum (ur. 16 grudnia 1938, zm. 1 marca 2002), "Król Warszawy", "Król Krakowskiego Przedmieścia" – polski intermedialny artysta współczesny, performer, malarz, akcjonista; twórca Biura Poezji; w latach 70. XX wieku związany z Galerią Repassage; autor poezji, manifestów i tekstów teoretyczno-krytycznych z zakresu sztuki współczesnej; uczestnik niezależnego obiegu kultury.
Życiorys.
Pochodził z artystycznej rodziny. W dzieciństwie został sierotą – matka zginęła w Powstaniu warszawskim. Zaraz po wojnie stracił siostrę, a wychowująca go przez pewien czas ciotka zmarła po zatruciu się grzybami. Mieszkał w domach dziecka. Wyrzucano go ze szkół (jako licealista wygłosił publiczne żądanie wycofania z Polski wojsk radzieckich i uwolnienia kardynała Wyszyńskiego). Często bywał bezdomny i sypiał na klatkach schodowych, a swój skromny dobytek przechowywał w fortepianie w Domu Literatów. Uczęszczał na zajęcia Wydziału Kompozycji Warszawskiego Konserwatorium. Był samoukiem i wolnym słuchaczem w klasie prof. Tadeusza Szeligowskiego.
Działalność artystyczna.
Najpierw zaistniał jako muzyk i poeta. Koncertował i recytował własne wiersze. Ibis – recenzent z "Życia Warszawy", nazwał artystę po jednym z koncertów w 1958 r. „poetą przy fortepianie”. W 1959 r. wywiesił na warszawskich murach afisz o treści "Partum!!! w Warszawie". Przez to działanie tygodnik "itd." na swoich łamach zastanawiał się, czy „Partum” to hasło, pojęcie, czy kryje się za tym człowiek?
Zasłynął jako prowokator obnażający poprzez swoje akcje absurdy życia społecznego w PRL. Zyskał dzięki temu w niektórych kręgach miano pierwszego polskiego artysty krytycznego. Jako autor niekonwencjonalnych wydarzeń artystycznych, organizował sztukę performance. W 1977 r. zaprezentował w Galerii Repassage w Warszawie rzeźbę zapachową "Smród". Stanowiły ją ukryte na stole pod obrusem okruchy rudy siarki, które wydzielały nieznośnie przykry zapach.
Pod koniec lat 60. artysta zamieszkał w pokoiku na strychu przy ul. Poznańskiej 38, pod dachem hotelu Polonia. Tam w 1971 r. założył Biuro Poezji, które działało do 1985 r. Ironiczne określenie „Biuro” odnosiło się do systemu administrowania sztuką w PRL. Po latach w Biurze Partuma zebrało się ok. 30.000 imiennych teczek twórców z całego świata, wśród nich były m.in. takie nazwiska jak A. Warhol, D. Higgins, R. Filliou, KwieKulik, J. Bereś, J. Cage, S. Dróżdż. Był także twórcą Galerii Pro/La. Był jednym z najbardziej aktywnych twórców sztuki poczty (mail art). 
Wydawał swoje książki poetyckie własnym sumptem. Stał się przez to prekursorem „drugiego obiegu” wydawniczego w Polsce. W 1961 r. opublikował "Frekwencje z opisu", w 1965 r. "Powodzenie nieurodzaju (Zwałkę papki)", w 1969 r. "Osypkę woli" oraz "Tlenek zasobów" (napisany wspólnie z żoną, Ewą Partum i Bogdanem Chorążukiem), w 1970 r. wydał tomik poezji zatytułowany "Partum" do którego okładkę zaprojektował sam Henryk Stażewski. "Osypka woli" ilustrowana była oryginalnymi temperami Alfreda Lenicy. 
Powstała książka o Partumie autorstwa Jerzego Truszkowskiego, który był kuratorem pośmiertnej wystawy tego artysty w Galerii Kordegarda w Warszawie w 2001 r. 
W 1984 roku Andrzej Partum wyjechał do Kopenhagi, gdzie w latach 1986-96 działał w założonej przez siebie "Szkole Pozytywnego Nihilizmu Sztuki". Artysta twierdził, że służyła ona wyłącznie swoim wykładowcom przez co brakowało w niej chętnych studentów. Ostatnią instytucją artystyczną powołaną przez Andrzeja Partuma było "Światowe Hospicjum Sztuki". Aktywne było ono latach 1996-2002 w Warszawie i Kopenhadze. Po roku 1989 Partum odwiedzał Polskę, pisywał felietony "Z katedry Partuma" w magazynie "Sztuka". W czasie jego pobytu na zachodzie ustanowiono nagrodę jego imienia dla młodych twórców. Laureatem pierwszej edycji był Zbigniew Libera.
Pochowany na cmentarzu Bródnowskim w Warszawie (kwatera 12H-3-16).
W 1991 r. wydana została publikacja "Partum z wypożyczalni ludzi. Historia bycia twórcy", która jest wyborem materiałów biograficznych i prasowych o artyście.

</doc>
<doc id="465221" url="https://pl.wikipedia.org/wiki?curid=465221" title="Edward Kotłubaj">
Edward Kotłubaj

Edward Kotłubaj (ur. 1822 w Wilnie, zm. w lutym 1879 w Petersburgu) – polski historyk, inżynier.
Pochodził z rodziny ziemiańskiej pochodzenia tatarskiego, był synem Michała, właściciela dóbr w powiecie trockim. Studiował w Petersburgu. Od 1844 prowadził studia historyczne w Nieświeżu, gdzie miał dostęp do archiwum i zbiorów malarstwa. W 1857 wydał zbiór kopii portretów (w formie drzeworytów) wraz z komentarzem "Galeria Nieświeżska portretów Radziwiłłowskich". Na podstawie nieznanych wcześniej materiałów źródłowych opracował m.in. "Odsiecz Smoleńska" (1858) oraz biografię "Życie Janusza Radziwiłła" (1859), w której podjął próbę rehabilitacji magnata. W rękopisie pozostawił "Dzieje wojskowe Polski", jedną z pierwszych syntez poświęconych tej tematyce (w trzech tomach). Uważany jest za jednego z twórców polskiej historiografii wojskowej (obok m.in. Tadeusza Korzona, Konstantego Górskiego, Ferdynanda Kudelki).
Był członkiem Akademii Heraldycznej w Pizie oraz Towarzystwa Archeologicznego we Lwowie.
Z małżeństwa z Teodorą z Lemieszewskich miał syna Henryka, lekarza weterynarii, redaktora pism rolniczych.

</doc>
<doc id="465222" url="https://pl.wikipedia.org/wiki?curid=465222" title="Seamus Finnigan">
Seamus Finnigan



</doc>
<doc id="465223" url="https://pl.wikipedia.org/wiki?curid=465223" title="Adolf Kudasiewicz">
Adolf Kudasiewicz

Adolf Kudasiewicz (ur. 18 czerwca 1820 w Krakowie, zm. 9 kwietnia 1865 w Warszawie) – polski językoznawca, pedagog.
Życiorys.
Był synem Michała i Kunegundy z Giżyckich. Ukończył Gimnazjum św. Anny w Krakowie i podjął w 1835 studia na Wydziale Filozoficznym Uniwersytetu Jagiellońskiego. Dwa lata później przeniósł się na Wydział Prawa, który ukończył w 1840. Po studiach pracował jako nauczyciel w domach prywatnych. W 1852 został nauczycielem języka polskiego w szkole realnej w Szczebrzeszynie, w 1853 przeniósł się do Warszawy. Uczył języka polskiego, logiki i pedagogiki w Instytucie Szlacheckim oraz w wyższej żeńskiej szkole rządowej. Od 1862 był nauczycielem w II Gimnazjum w Warszawie, wchodził w skład komitetu oceniania książek elementarnych. Towarzystwo Naukowe Krakowskie obdarzyło go godnością członka korespondenta.
Od 1852 był stałym współpracownikiem "Biblioteki Warszawskiej". Na jej łamach ogłosił m.in. "Słowo do piszących i czytających po polsku o sprostowaniu niektórych pojęć gramatycznych, jako jedynym środku ustalenia pisowni polskiej" (1853), "Rzecz o rozmaitych gatunkach pisma" (1856), "Przeszłość i teraźniejszość ortografii polskiej ocenione ze stanowiska zasad wymowy" (1860), "Rzecz o nauce języka ojczystego w stosunku do obcych języków i innych przedmiotów" (1864). Wydał także podręcznik do gramatyki języka polskiego w trzech częściach (1861-1863, kilkakrotnie wznawiany) oraz rozprawę "Próbki filozofii mowy" (1858). Pod koniec życia pracował nad publikacją "Stylistyka czyli teoria stylu", ale ukazała się jedynie pierwsza z zaplanowanych trzech części ("Stylistyka ogólna", 1865).
Został pochowany na Powązkach.

</doc>
<doc id="465224" url="https://pl.wikipedia.org/wiki?curid=465224" title="Michał Landy">
Michał Landy

Michał Landy (ur. 25 stycznia 1844 w Warszawie, zm. 8 kwietnia 1861 tamże) – uczeń polski narodowości żydowskiej, uczestnik manifestacji patriotycznej 8 kwietnia 1861 na placu Zamkowym w Warszawie.
Życiorys.
Był synem kupca drzewnego Chaima (Hajmana; zm. 1870) i Sary (Salomei) z domu Biro (zm. 1904). Uczęszczał do szkoły elementarnej, następnie do Szkoły Rabinów. W 1858 rozpoczął naukę w Gimnazjum Realnym w Warszawie. Interesował się szczególnie historią Polski i dziejami jej upadku.
8 kwietnia 1861 roku wziął udział w manifestacyjnym pogrzebie sybiraka Ksawerego Stobnickiego i uroczystym zbrataniu się Polaków i Żydów przy grobie Antoniego Eisenbauma (dawnego dyrektora Warszawskiej Szkoły Rabinów). Na placu Zamkowym manifestacja została zaatakowana przez wojsko. Landy znajdował się w czołówce procesji i został trafiony kulą w chwili, kiedy niósł krzyż podjęty przez niego z rąk zranionego innego uczestnika demonstracji, zakonnika. Ciężko ranny, został złożony początkowo w aptece Steinerta (tłum nie pozwolił zabrać go wojsku na Zamek), a następnie przewieziony przez ojca do szpitala św. Rocha. Zmarł następnego dnia, a zwłoki władze zabrały do Cytadeli. Ojciec uzyskał zgodę na wydanie ciała syna i jego pogrzeb na cmentarzu żydowskim przy ulicy Okopowej (kwatera 20, rząd 11). Uroczystość odbyła się w nocy z dnia 10 na 11 kwietnia w asyście policji zapobiegającej udziałowi osób innych niż kilkunastu najbliższych krewnych i przyjaciół.
Śmierć Michała Landego została upamiętniona w rozważaniach poetów – "Żydowie polscy" Norwida, "Hasło polskie" Karola Balińskiego, "Dwa Izraele" (autor nieznany, wiersz ukazał się w zbiorze "Pamiątki z r. 1863", 1869), a także obrazach A. Szyka i T. R. Fleury'ego ("Dzień 8 kwietnia", 1866).
Brat zmarłego, Szoel, organizował manifestacje patriotyczne w Kownie, za co został w czerwcu 1861 wydalony do Warszawy. Drugi brat, Aleksander, walczył w powstaniu styczniowym w oddziale generała Józefa Wysockiego (pod pseud. Niedzielski), był ranny pod Radziwiłłowem (2 lipca 1863); dalsze jego losy są nieznane. Bratem stryjecznym Michała był Stanisław Landy (1855-1915), działacz socjalistyczny, redaktor (syn Stanisława Aleksander, 1881-1969, był działaczem społecznym i lekarzem pediatrą). Inny członek rodziny Adam (1891-1937, bratanek Stanisława), działacz socjalistyczny i komunistyczny, publicysta, padł ofiarą "wielkiego terroru" w ZSRR.
Był krewnym franciszkanki s. Teresy Landy (właśc. Zofii Landy).

</doc>
<doc id="465225" url="https://pl.wikipedia.org/wiki?curid=465225" title="Statysta">
Statysta

Statysta – pełnoprawny pracownik planu zdjęciowego, odgrywający podrzędne role za ustalone wynagrodzenie.
Zwykle występuje w tle postaci głównych. Niekiedy jednak statyści odtwarzają bardziej rozbudowane role, przez co wchodząc ze sobą w interakcje, tworzą bardziej realistyczne tło (np. w filmach "Miś, Rejs").
Wielu aktorów rozpoczęło swą praktykę zawodową od statystowania.

</doc>
<doc id="465227" url="https://pl.wikipedia.org/wiki?curid=465227" title="Veselin Djoković">
Veselin Djoković



</doc>
<doc id="465228" url="https://pl.wikipedia.org/wiki?curid=465228" title="Nadciśnienie tętnicze w ciąży">
Nadciśnienie tętnicze w ciąży

Nadciśnienie tętnicze w ciąży – występuje w następujących sytuacjach:
Najpoważniejszymi powikłaniami nadciśnienia tętniczego w ciąży są stan przedrzucawkowy i rzucawka.
Jeśli nadciśnienie tętnicze w ciąży jest nieleczone lub nieskutecznie leczone, może stanowić poważne zagrożenie dla zdrowia matki i płodu, mimo znacznego rozwoju medycyny perinatalnej.
Epidemiologia.
Zaburzenia związane z nadciśnieniem tętniczym w ciąży występują u około 5–10% ciężarnych (6–8% w Polsce), a w ciągu roku z ich powodu umiera 7200 kobiet.
Nadciśnienie tętnicze wcześniej istniejące (nadciśnienie przewlekłe).
Nadciśnienie przewlekłe rozpoznajemy, gdy wartości ciśnienia tętniczego przekraczają 140/90 mm Hg i gdy stwierdzamy je przed 20 tygodniem ciąży. Jeżeli wartości przekraczają 160/110 mm Hg rozpoznajemy nadciśnienie ciężkie. Nadciśnienie ciężkie rozpoznajemy również, gdy izolowane wartości ciśnienia skurczowego przekraczają 160 mm Hg i gdy izolowane wartości ciśnienia rozkurczowego przekraczają 110 mm Hg. Ciąża u kobiet z nadciśnieniem przewlekłym jest ciążą wysokiego ryzyka.
Stan przedrzucawkowy (ang. "pre-eclampsia").
Jest to zespół objawów chorobowych pojawiający się po 20 tygodniu ciąży, jak również w okresie porodu lub połogu. Charakteryzuje się wartościami ciśnienia tętniczego krwi powyżej 140/90 mm Hg, wraz z towarzyszącym białkomoczem z utratą białka powyżej 300 mg/l lub 500 mg na dobę. Białkomocz nie jest niezbędnym objawem, ale wtedy nadciśnieniu muszą towarzyszyć dodatkowe objawy, takie jak: ból głowy, ból w nadbrzuszu, zaburzenia ostrości widzenia. Mogą też wystąpić zmiany w badaniach laboratoryjnych w postaci anemii hemolitycznej, małopłytkowości i podwyższonych aktywności enzymów wątrobowych: ALT, AST. Układ tych zmian stanowi o rozpoznaniu tzw. zespołu HELLP.
Postępowanie w stanie przedrzucawkowym jest nakierowane na ścisłe monitorowanie stanu zdrowia ciężarnej kobiety i płodu. Leczenie jest objawowe i często nie jest w stanie przeciwdziałać rozwijającym się zaburzeniom patofizjologicznym organizmu.
Często całkowite i skuteczne wyleczenie gwarantuje jedynie rozwiązanie (np. zakończenie ciąży przez cięcie cesarskie, poród).
Zawsze stosowane jest leczenie hipotensyjne, od 28 tygodnia ciąży kortykosteroidy (stymulacja produkcji surfaktantu w płucach płodu), siarczan magnezu w postaci dożylnych wlewów kroplowych.
Z reguły przy rozpoznaniu stanu przedrzucawkowego, nawet o łagodnym przebiegu po 37 tyg. ciąży dąży się do rozwiązania ciąży.
Rzucawka.
Rzucawką nazywamy wystąpienie napadu drgawek toniczno-klonicznych lub śpiączki, a nawet obu tych objawów równocześnie u ciężarnej lub położnicy, u której rozpoznano wcześniej stan przedrzucawkowy lub nadciśnienie tętnicze. Zmiany w siatkówce oka, w tym obejmujące obrzęk tarczy nerwu wzrokowego są zwiastunem stanu rzucawkowego i wskazaniem do szybkiego rozwiązania ciąży drogą cięcia cesarskiego.
Rozpoznanie różnicowe.
Przy rozpoznaniu różnicowym rzucawki należy wziąć pod uwagę różne stany przebiegające z drgawkami, śpiączką lub utratą przytomności:
Współistnienie stanu przedrzucawkowego z przewlekłym nadciśnieniem.
Nadciśnienie tętnicze samo w sobie predysponuje do wystąpienia stanu przedrzucawkowego w czasie ciąży. Ryzyko to zwiększa się wraz z pojawieniem się białkomoczu powyżej 300 mg/dobę, o ile nie był on obecny przed 20 tyg ciąży. Może również wystąpić podwyższenie enzymów wątrobowych lub małopłytkowość.
Rozpoznanie stanu przedrzucawkowego nakładającego się na nadciśnienie przewlekłe wymaga postępowania identycznego jak w stanie przedrzucawkowym.
Leczenie.
Podstawą leczenia nadciśnienia tętniczego, w tym także nadciśnienia tętniczego w ciąży jest "postępowanie niefarmakologiczne", które obejmuje:
Przy nadciśnieniu wcześniej istniejącym bez powikłań narządowych i jeśli nadciśnienie tętnicze pojawiło się w czasie ciąży, ale nie ma powikłań i objawów chorobowych stosowanie farmakoterapii zalecane jest, gdy wartość ciśnienia przekracza 150/95 mm Hg. W pozostałych przypadkach leczenie jest konieczne gdy jest większe niż 140/90 mm Hg.
Wiele leków przeciwnadciśnieniowych jest przeciwwskazanych w okresie ciąży, a także po porodzie w czasie karmienia piersią:
Lekami z wyboru w leczeniu nadciśnienia tętniczego w ciąży są (w kolejności):
Celem zapobieżenia wystąpieniu drgawek rzucawkowych podaje się siarczan magnezu w postaci wlewów dożylnych (kroplówki).
W przypadku ciąży obarczonej znacznym ryzykiem wystąpienia stanu przedrzucawkowego od końca I trymestru zaleca się profilaktyczne podawanie małych dawek kwasu acetylosalicylowego (50–150 mg na dobę).
Ciśnienie tętnicze powyżej 160 (skurczowe) i/lub powyżej 110 mm Hg (rozkurczowe) stanowi stan nagły i wymaga leczenia w warunkach szpitalnych.

</doc>
<doc id="465229" url="https://pl.wikipedia.org/wiki?curid=465229" title="Jerzy Laskarys">
Jerzy Laskarys



</doc>
<doc id="465230" url="https://pl.wikipedia.org/wiki?curid=465230" title="Georgius Maria Lascaris">
Georgius Maria Lascaris



</doc>
<doc id="465231" url="https://pl.wikipedia.org/wiki?curid=465231" title="Mora (rzeka)">
Mora (rzeka)

Mora (niem. "Moor Wasser") – potok w północnych Czechach (Śląsk Czeski) i południowej Polsce (województwo opolskie) – prawy dopływ Białej Głuchołaskiej.
W Czechach nazywa się "Kunětička". 
Źródło w północno-wschodnim krańcu Górach Złotych w pobliżu "Nizkiej hory" (502 m n.p.m.). Przepływa przez Przedgórze Paczkowskie (czes. "Žulovská pahorkatina"). Uchodzi do Białej Głuchołaskiej między Morowem a Białą Nyską.
Główne dopływy: Maruszka i Długosz (Morowa, Morawa).
Mora płynie przez miejscowości: Supíkovice, Velké Kunětice, Sławniowice, Burgrabice, Biskupów, Markowice, Iława, Morów.

</doc>
<doc id="465232" url="https://pl.wikipedia.org/wiki?curid=465232" title="Teodor Laskarys">
Teodor Laskarys

Teodor Laskarys, Lascaris, hrabia (zm. 1785) – generał major wojsk litewskich w służbie polskiej.
Pochodził z rodziny weneckiej, z greckimi korzeniami. Był synem Alberta Jerzego i Wiktorii San Martini, bratankiem biskupa Jerzego. 
W 1738 przybył ze swoim stryjem do Polski. Zaciągnął się do wojsk litewskich, otrzymał stopień podpułkownika 2 Regimentu Pieszego (4 stycznia 1763), następnie przeszedł do 6 Regimentu Pieszego, gdzie służył w stopniu pułkownika (12 czerwca 1777). Otrzymał dymisję z wojska w stopniu generała majora (26 marca 1781). 
W 1764 roku uzyskał polski indygenat.
Poślubił Annę z Zabiełłów, córkę Antoniego i Zofii z Niemirowiczów-Szczyttów (córka kasztelana mścisławskiego Józefa). Miał córkę Zofię i synów: Wojciecha (znany również jako Albert, major adiutant z 1812 roku, jego żoną była Franciszka, córka malarza Antoniego Albertrandiego), Jerzego Antoniego (oficera Legii Nadwiślańskiej, ur. ok. 1777, zginął 1808 pod Sarogossą) i Teodora (ojca poety Jerzego).

</doc>
<doc id="465233" url="https://pl.wikipedia.org/wiki?curid=465233" title="Latarnia czarnoksięska">
Latarnia czarnoksięska

Latarnia czarnoksięska, latarnia magiczna (z łac. również laterna magica, lanterna magica) – prosty aparat projekcyjny rzutujący obraz ze szklanych przeźroczy, wyposażony w soczewkę i źródło światła.
Historia.
Za wynalazcę urządzenia uznaje się jezuitę Athanasiusa Kirchera (1602–1680), który opisał ją w książce "Ars Magna Lucis et Umbrae" (tłum. "Wielka sztuka światła i cienia") z 1671 roku. Kircher skonstruował latarnię w 1645 roku. Prototypem latarni był przyrząd do rzutowania obrazów opisany w 1430 roku przez włoskiego inżyniera Giovanniego Fontanę (ok. 1395–1455). Przyrząd był rodzajem lampy ze szklaną szybą, na której malowano obraz, zazwyczaj postać diabła lub kościotrupa. 
Latarnia czarnoksięska została udoskonalona przez belgijskiego fizyka E.G. Robertsona (1763–1837), który do urządzenia dodał mechanizm regulacji ostrości – tzw. fantoskop. 
W XIX w. oglądanie obrazów rzucanych przez latarnię – teatrzyk optyczny – stało się popularną rozrywką. 
Aparat ten można uznać za prekursora:
Inne znaczenia.
"Latarnia czarnoksięska" to także tytuł książek:
"Laterna magica" to tytuł autobiografii Ingmara Bergmana z 1987 roku.

</doc>
<doc id="465236" url="https://pl.wikipedia.org/wiki?curid=465236" title="Józef Wincenty Swastek">
Józef Wincenty Swastek

Józef Wincenty Swastek, ang. Joseph Swastek (ur. 10 marca 1913 w Detroit, zm. 5 września 1977 w Pontiac) – polski duchowny katolicki, organizator polsko-amerykańskich badań historycznych.
Życiorys.
Święcenia kapłańskie przyjął w 1940 roku. Następnie odbył studia teologiczne i historyczne. Od 1943 był wykładowcą historii w Zakładach Naukowych w Orchard Lake, pełnił funkcję archiwisty archidiecezji Detroit. W 1948 wspólnie z Mieczysławem Haimanem i Oskarem Haleckim założył Polsko-Amerykańskie Towarzystwo Historyczne (Polish American Historical Association), był jego prezesem w latach 1949–1951. Redagował "Polish American Studies" i "Sodalis-Polonia". Był autorem prac z dziejów Polonii amerykańskiej.

</doc>
<doc id="465237" url="https://pl.wikipedia.org/wiki?curid=465237" title="Pijawkowate">
Pijawkowate

Pijawkowate (Hirudinidae) – rodzina słodkowodnych i amfibiotycznych pierścienic zaliczanych do pijawek szczękowych (Hirudiniformes). Obejmuje gatunki krwiopijne, występujące na wszystkich kontynentach, poza Antarktydą. Pijawkowate mają dobrze rozwinięte szczęki i pięć par oczu ułożonych w półkole na spodniej części ciała. Segmenty ciała podzielone są na pięć podpierścieni. Gatunki z tej rodziny żywią się krwią kręgowców. 
Wyróżniane są następujące podrodziny:
W Polsce występuje jeden gatunek. Jest nim najbardziej znany i najlepiej zbadany przedstawiciel rodziny – pijawka lekarska ("Hirudo medicinalis").

</doc>
<doc id="465239" url="https://pl.wikipedia.org/wiki?curid=465239" title="Laterna magica">
Laterna magica



</doc>
<doc id="465240" url="https://pl.wikipedia.org/wiki?curid=465240" title="Wentylacja mechaniczna">
Wentylacja mechaniczna



</doc>
<doc id="465241" url="https://pl.wikipedia.org/wiki?curid=465241" title="1910 w literaturze">
1910 w literaturze



</doc>
<doc id="465242" url="https://pl.wikipedia.org/wiki?curid=465242" title="Jan Sechini">
Jan Sechini

Jan Sechini, także Secchini, Sekini, Sechinius, Sechkini (ur. ok. 1570 w Przemyślu, zm. 1632), lekarz polski, profesor i rektor Akademii Zamojskiej.
Pochodził z rodziny mieszczańskiej, był synem Andrzeja. Studiował na Uniwersytecie Krakowskim, gdzie w 1596 obronił bakalaureat sztuk wyzwolonych. W 1601 ogłosił poemat "Thalamus nuptialis" z okazji ślubu córki podczaszego krakowskiego i poety Piotra Cieklińskiego, w którym opisał uroczystości weselne oraz dwór Cieplińskich w Lipniku pod Bieczem. W 1602 został zaproszony do Zamościa, przypuszczalnie za protekcją Cieplińskiego, blisko związanego z Janem Zamoyskim. Sechini został profesorem Akademii Zamojskiej i objął katedrę poetyki, wykładał także w nizszych klasach składnię i prozodię, a od 1603 dodatkowo uczył logiki. W 1605 przerwał na rok pracę w Zamościu, by uzyskać na uczelni krakowskiej tytuł magistra filozofii. Po powrocie do Zamościa był dziekanem Wydziału Sztuk Wyzwolonych (1606) i rektorem Akademii (1608/1609).
W 1610 wyjechał do Padwy, gdzie w maju następnego roku uzyskał doktorat medycyny. Po powrocie do Polski prowadził praktykę lekarską w Przemyślu. Cenił właściwości lecznicze wód mineralnych, zalecał zarówno ich picie, jak i kąpiele. Ogłosił pracę "Censura o wodzie iwonickiej" (1630). Jest to pierwsza praca balneologiczna poświęconą wyłącznie wodom mineralnym Iwonicza.
W 1613 poślubił Annę z Wałaskich, pochodzącą z rodziny mieszczan krakowskich. Miał synów Jana i Stanisława, obaj uzyskali dyplomy bakałarza w Krakowie, a później studiowali w Padwie.
W 1975 roku jednej z ulic Iwonicza-Zdroju nadano imię Sechkiniego.

</doc>
<doc id="465243" url="https://pl.wikipedia.org/wiki?curid=465243" title="Ensō">
Ensō

 – (1) nauczanie Buddy, słowa Buddy; (2) w kaligrafii buddyzmu zen okrąg napisany jednym pociągnięciem pędzla, symbol pokazujący oświecenie tkwiące w ludzkim umyśle absolutnej i niegraniczonej rzeczywistości, reprezentuje mentalność doskonałą.
W Japonii uważa się, że charakter artysty można łatwo rozpoznać po tym w jaki sposób kaligrafuje on "ensō". Buddyści zen wierzą, że tylko osoba na wysokim poziomie rozwoju psychicznego i duchowego może je wykreślić właściwie.
Otwarte "ensō" może wyrażać ideę, że nie jest oddzielone od wszystkiego, co jest; jest raczej częścią czegoś większego. Może również mówić o niedoskonałości jako istotnym i nieodłącznym aspekcie naszej egzystencji. "Ensō" może być otwartym kręgiem pustki, w którym jaźń wpływa i wypływa, pozostając w centrum lub może być zamknięte i wyrażać mandalę lub kosmogram. Pozostawienie otwartego "ensō" jest jak pozostawienie miejsca na przepływ ducha do i z kręgu pustki, pozwalając mu oddychać. Oddech i pustka są niezbędnymi składnikami medytacji, kontemplacji i tworzenia życia duchowego.

</doc>
<doc id="465244" url="https://pl.wikipedia.org/wiki?curid=465244" title="Latarnia magiczna">
Latarnia magiczna



</doc>
<doc id="465245" url="https://pl.wikipedia.org/wiki?curid=465245" title="Greckie monety euro">
Greckie monety euro

Autorem wszystkich awersów greckich monet euro jest Georges Stampatopoulos.

</doc>
<doc id="465246" url="https://pl.wikipedia.org/wiki?curid=465246" title="Paweł z Krosna">
Paweł z Krosna

Paweł z Krosna, "Paweł Krosneńczyk, Paweł Procler, Paweł Proceler", łac.: "Paulus Crosnensis Ruthenus, Paulus Joannes De Crosno, Paulus Proczler Crosnensis Premisliensis", (ur. ok. 1470-1474, zm. we wrześniu 1517 w Nowym Sączu) – profesor Uniwersytetu Krakowskiego, tłumacz, i filolog, polski poeta renesansowy piszący w języku łacińskim, pod pseudonimem "Ruthenus", tłumacz pisarzy łacińskich, humanista.
Życiorys.
Pochodził z patrycjuszowskiej krośnieńskiej rodziny. Jego ojciec Jan Procler, w 1480 roku był burmistrzem Krosna, prokonsulem i radnym miejskim tego miasta. Paweł z Krosna był studentem Akademii Krakowskiej od 1491 oraz Uniwersytetu w Gryfii na Pomorzu. Tytuł bakałarza uzyskał 24 września 1499. W 1500 przybył Paweł z powrotem do Krakowa, gdzie na podstawie stopnia uzyskanego w Gryfii zapisano go do grona bakałarzów uniwersytetu krakowskiego. W 1506, za dziekanatu Michała z Wrocławia, uzyskał stopień mistrza nauk wyzwolonych. W latach 1507-1516 był wykładowcą literatury klasycznej i profesorem Akademii Krakowskiej. Nauczyciel, m.in.; Krzysztofa Suchtena, Jana Dantyszka i Jana z Wiślicy. Przebywał na dworze węgierskim Stefana Batorego – kanclerza Budy i tu napisał poemat o św. Władysławie królu Węgier. Poświęcił epitalamium w 1512 dedykowane Janowi Lubrańskiemu, biskupowi poznańskiemu, wysławiał zaślubiny królewskie Zygmunta Starego z Barbarą Zapolya. Stawał do turnieju poetyckiego z Andrzejem Krzyckim i swoim uczniem Janem Dantyszkiem (późniejszym biskupem warmińskim). W roku 1513 został Paweł z Krosna przyjęty do grona zarządzającego uniwersytetem krakowskim.
Twórczość.
Dawał on wyraz swojego patriotyzmu i przywiązania do Polski, w poemacie Victoria a Sigismundo rege a. 1514 e Moschis relata opiewając zwycięstwo Zygmunta I Starego pod Orszą i odniesione w 1514 nad Moskwą. W 1515 wydał w Krakowie swój nowy poemat Carmina..., ułożony z okazji wiedeńskiego zjazdu Habsburgów i Jagiellonów, który dedykował Krzysztofowi Szydłowieckiemu. Wyjechał do Wiednia, gdzie u Winterburgera nakładem Hieronima Wietora wydał zbór wierszy, a potem powrócił do Krakowa. Autor liryków, epigramatów, utworów religijnych, panegiryków.
W 1935 ukazała się książka Piotra Krukierka "Paweł z Krosna na tle epoki, "ale dopiero kilkanaście lat temu postać krośnianina doczekała się niemal pełnej, naukowej i obszernej monografii autorstwa Alberta Gorzkowskiego. 

</doc>
<doc id="465247" url="https://pl.wikipedia.org/wiki?curid=465247" title="Aneta Florczyk">
Aneta Florczyk

Aneta Florczyk (Aneta Kielak), pseud. "Atena" (ur. 26 lutego 1982 w Malborku) – polska strongwoman i działaczka samorządowa.
Życiorys.
Działalność sportowa.
Aneta Florczyk zaczynała karierę sportową w wieku 16 lat, startując w trójboju siłowym. Zdobyła kilkukrotnie tytuł Mistrzyni Polski oraz w 2000 wicemistrzyni Europy. Jako pierwsza Polka przekroczyła ciężar o masie 500 kg w trójboju siłowym. Po zawieszeniu w kadrze narodowej (które później wraz z wyrokiem sądu arbitrażowego zostało uchylone i uznane za bezpodstawne), zaczęła trenować podnoszenie ciężarów, zdobywając tytuł mistrzyni Polski juniorek i wicemistrzyni Polski seniorek.
Od 2002 zaczęła trenować na sprzęcie typowym dla zawodów strongwoman. Rok później wygrała Mistrzostwa Świata Strongwoman w Zambii (jako druga kobieta na świecie), a w 2004 Mistrzostwa Europy w Irlandii.
Mistrzyni świata strongwoman w latach: 2003, 2005, 2006, 2008.
Działalność polityczna.
W 2006 z ramienia Samoobrony RP bez powodzenia kandydowała w wyborach samorządowych do rady powiatu malborskiego. W wyborach samorządowych w 2010 została wybrana do rady miasta Malborka z listy Platformy Obywatelskiej. W 2014 bezskutecznie ubiegała się o reelekcję z listy Porozumienia Obywatelskiego. Ponownie kandydowała na radną w 2018 z ramienia Malborskiej Ligi Samorządowej.
Aktywność medialna.
Występowała w drugiej edycji Gwiazdy tańczą na lodzie. Jej pierwszym partnerem był Marcin Czajka, a następnym Maciej Lewandowski. W programie zajęła 3. miejsce.
Po umieszczeniu w Internecie klipu video, na którym zwija patelnię w rulon, została zaproszona w lutym 2008 do udziału w hiszpańskiej edycji programu prezentującego interesujące próby pobicia Rekordów Guinnessa. Zadaniem było zwinięcie jak największej liczby patelni w ciągu minuty. Ustanowiła rekord, zwijając cztery sztuki. W listopadzie 2008 poprawiła go w ramach podobnego programu kręconego przez chińską telewizję w Pekinie, zwijając 5 patelni. Kolejny rekord został ustanowiony przez nią ponownie w Hiszpanii. Tym razem polegał na podnoszeniu dorosłych mężczyzn nad głowę. Jej wynik to 12 mężczyzn, gdy rezultat jej hiszpańskiej rywalki – siłaczki Irene Gutierrez – wyniósł 10.

</doc>
<doc id="465248" url="https://pl.wikipedia.org/wiki?curid=465248" title="Pijawki gardzielowe">
Pijawki gardzielowe

Pijawki gardzielowe (Erpobdelliformes) – grupa pijawek bezryjkowych obejmująca gatunki o długiej, silnie umięśnionej gardzieli, mającej trójkątny przekrój poprzeczny. Nie mają szczęk, uchyłków w jelicie środkowym, ani prącia. Ich krew ma barwę czerwoną i wypełnia kanały oraz szczeliny wtórnej jamy ciała. Są to gatunki drapieżne, słodkowodne lub ziemnosłodkowodne, nieliczne są typowo lądowe. Żywią się drobnymi bezkręgowcami.
Tradycyjnie były klasyfikowane w randze rzędu Pharyngobdellida lub Pharyngobdelliformes. W wyniku rewizji taksonomicznych zaliczane są obecnie do rzędu Arhynchobdellida w randze podrzędu Erpobdelliformes obejmującego rodziny:

</doc>
<doc id="465249" url="https://pl.wikipedia.org/wiki?curid=465249" title="Ruletka (gra)">
Ruletka (gra)

Ruletka – pseudolosowa, często hazardowa gra, grana w większości kasyn. Są dwa podstawowe systemy ruletki: europejski i amerykański. Suma wszystkich liczb w ruletce daje 666, stąd określenie „szatańska gra”.
Historia.
W pierwotną wersję ruletki grali już starożytni Grecy, ale nowoczesną ruletkę wymyślił w 1645 r. francuski uczony Blaise Pascal na bazie swoich matematycznych zainteresowań rachunkiem prawdopodobieństwa.
W 1842 Louis Blanc – francuski polityk i historyk wraz z bratem Francisem dołożyli 0 do ruletki Pascala, by zwiększyć szanse wygrania domu (kasyna). Założyli także pierwsze kasyno w Monako. Od tego czasu ruletkę niektórzy nazywają królową kasyn.
Potem ruletkę sprowadzono do Stanów Zjednoczonych, gdzie dołożono pole z numerem 00.
Gra.
Po obstawieniu stołu przez graczy krupier wprawia w ruch obrotowy koło ruletki, a w przeciwnym kierunku rzuca kulką. Kulka po wytraceniu energii kinetycznej wpada do przedziału oznaczonego wybranym numerem. Numer nie jest znany grającym do momentu, w którym kulka się na nim zatrzyma. Następnie jest przeprowadzane rozliczanie. Osoby, które postawiły żetony na odpowiednich polach, zabierają wygraną. Aby urozmaicić grę, kasyna europejskie i amerykańskie pozwalają graczom na obstawianie numerów po rzuceniu kulki przez krupiera. Muszą oni jednak zdążyć przed wypowiedzeniem przez niego słów "Rien ne va plus" – ("koniec obstawiania") lub ich odpowiednika w języku regionalnym. Następuje to z reguły wtedy, gdy kulka utraci swój pierwotny impet, zazwyczaj na 3 okrążenia bieżni przed momentem, kiedy zaczyna opadać w kierunku kręcącego się koła.
Na planszy jest 37 lub 38 pól z numerami. Obstawia się dowolne kombinacje na stole ruletki kładąc na nie żetony. W zależności od zakładu kasyno dokłada wygraną albo zakład inkasuje.
Wygrana zależy od rodzaju zakładu.
Zakłady 1st 18 / 2nd 18, parzyste / nieparzyste, czarne / czerwone zwane są zbiorczo szansami prostymi lub zakładami zewnętrznymi.
Specyficzną liczbą na stole do ruletki jest 0.
W przypadku obstawiania na 0 lub jego kombinacje (split, corner, street) wygrana jest wypłacana tak samo, jak w przypadku obstawienia każdego innego numeru.
W przypadku obstawienia szans prostych gdy wypadnie 0, przegrywa połowa stawki.
W przypadku obstawienia tuzinów lub kolumn gdy wypadnie 0, zakłady przegrywają.
Rodzaje ruletek.
W miarę swojego rozpowszechnienia ruletka się zmieniała, przy tym adaptując się do narodowych zwyczajów różnych krajów. Skutkiem tego, wiele krajów teraz mogą pochwalić się swoją własną wersją ruletki:
Strategie ruletek.
Najstarszym i najpopularniejszym systemem obstawiania jest Martingale, czyli system podwojenia zakładów o równej wartości, w którym zakłady są stopniowo podwajane po każdej przegranej, aż do wygranej. Ten system prawdopodobnie sięga wynalezienia koła ruletki.
Dwa inne znane systemy, również oparte na obstawianiu równych pieniędzy, to system d'Alembert (oparty na twierdzeniach francuskiego matematyka Jeana Le Ronda d'Alemberta), w którym gracz zwiększa swój zakład o jedną jednostkę po każdej przegranej oraz zmniejsza o jedną jednostkę po każdej wygranej. System Labouchere (opracowany przez brytyjskiego polityka , chociaż jego podstawę wymyślił francuski filozof XVIII wieku, Nicolas de Condorcet), w którym gracz zwiększa lub zmniejsza swoje zakłady na określoną wcześniej wybraną kombinację liczb.
Układ stołu ruletki amerykańskiej (36 numerów + 0 + 00).
Układ na kole.
00, 27, 10, 25, 29, 12, 8, 19, 31, 18, 6, 21, 33, 16, 4, 23, 35, 14, 2
0, 28, 9, 26, 30, 11, 7, 20, 32, 17, 5, 22, 34, 15, 3, 24, 36, 13, 1
Układ stołu ruletki europejskiej (36 numerów + 0).
Układ na kole.
0, 32, 15, 19, 4, 21, 2, 25, 17, 34, 6, 27, 13, 36, 11, 30, 8, 23, 10, 5, 24, 16, 33, 1, 20, 14, 31, 9, 22, 18, 29, 7, 28, 12, 35, 3, 26

</doc>
<doc id="465257" url="https://pl.wikipedia.org/wiki?curid=465257" title="Robert Wojciech Portius">
Robert Wojciech Portius

Robert Wojciech Portius, Wojciech Robert Porcjusz (nazwisko rodowe Robert Gilbert Porteous de Lanxeth) (ur. około 1600-1601, zm. 6 stycznia lub 15 stycznia 1661) – szkocki faktor i serwitor królewski, jeden z najznamienitszych patrycjuszy krośnieńskich, komendant miasta, dzierżawca wsi Szczepańcowa oraz folwarku w Suchodole.
Pochodził z Langside,w pobliżu Dalkeith w Szkocji. Miał brata Tomasza Portiusza. W 1627 r. poślubił Annę z Hesnerów i zakupił kamienicę w Rynku w Krośnie. Do swojego majątku doszedł dzięki handlowi, m.in. winem sprowadzanym z Węgier do Polski, od 1632 roku faktor i serwitor królewski, stronnik króla Jana Kazimierza, wieloletni wójt Wolnego Królewskiego Krosna. W 1657 r. Jan Kazimierz mianował go komendantem Krosna. Przez dwa lata Portius powiększył o 500 łokci mur obronny, a przeszło połowę funduszy dał ze swych oszczędności.
Dowodził z sukcesem obroną miasta w czasie najazdów Szwedzkich i księcia siedmiogrodzkiego Rakoczego 16 marca 1657 r.
Był pomysłodawcą i fundatorem m.in. przebudowy Fary w latach 1637–1646, kaplicy pw. św. Piotra i Pawła (przy kościele farnym w Krośnie) oraz dzwonnicy przy Farze, a także szeregu realizacji artystycznych w mieście. Za swe zasługi dla rozwoju miasta otrzymał od króla tytuł szlachecki.
W testamencie z r. 1658 zapisał dla Krosna 6 tys. zł na podwyższenie wieży strażniczej oraz 2 tys. zł na mury obronne. Jego imię nosi jedna z ulic starego miasta.
W farze w Krośnie, w mauzoleum Portiusów, wiszą ich portrety, a w niedostępnej krypcie grobowej pod posadzką kaplicy spoczywają szczątki: Roberta Wojciecha Porcjusza (zm. 1661), jego żony Anny z Hesnerów Porcjuszowej (zm. 1648) oraz Tomasza Porcjusza (zm. 1676) – brata Wojciecha Roberta.

</doc>
<doc id="465258" url="https://pl.wikipedia.org/wiki?curid=465258" title="Karol Frenkel">
Karol Frenkel

Karol Frenkel (ur. 1891, zm. 22 stycznia 1920 we Lwowie) – polski filozof.
Życiorys.
Studiował na Uniwersytecie Lwowskim, gdzie w 1914 uzyskał dyplom doktora filozofii (na podstawie pracy "Sympatia i współczucie u Hume'a i Schopenhauera"). Pracował następnie w Bibliotece Uniwersyteckiej. W pracy naukowej zajmował się zagadnieniami etyki, planował powołanie do życia "towarzystwa szerzenia kultury etycznej". Ogłosił m.in. rozprawę "O przedmiocie oceny etycznej" (w "Przeglądzie Filozoficznym"), pośmiertnie staraniem przyjaciół ukazała się praca "O pojęciu moralności" (1925).
Źródła:

</doc>
<doc id="465259" url="https://pl.wikipedia.org/wiki?curid=465259" title="Cyfra +">
Cyfra +



</doc>
<doc id="465263" url="https://pl.wikipedia.org/wiki?curid=465263" title="Michal Gottwald">
Michal Gottwald

Michal Gottwald (ur. 29 kwietnia 1981 w Czadcy) – słowacki piłkarz, napastnik.
Kariera.
Wychowanek FK Slávia Staškov, drużyny ze Słowacji. Po krótkim epizodzie w Grecji (OFI 1925, AÓ Agios Nikolaos Kriti) przeszedł do MŠK Žilina, w której zdobył trzy mistrzostwa Słowacji. Rozegrał tam 88 meczów i zdobył 11 bramek. Po nieudanych rozmowach o przedłużenie umowy z klubem ze Słowacji, zawodnik został zdegradowany do rezerw Żyliny, w których grał przez część rundy jesiennej sezonu 2005/2006.
15 listopada 2005 Gottwald podpisał 2,5 letni kontrakt z Legią Warszawa. Zawodnik w drużynie Legii zadebiutował 3 marca 2006 w meczu z GKS Bełchatów. Swoją pierwszą bramkę w barwach Legii zdobył 17 marca 2006 roku przeciwko Cracovii zakończony wynikiem 5:0. W barwach Legii rozegrał pięć spotkań, strzelając jedną bramkę.
20 września 2006 po fatalnym w skutkach dla Legii meczu pucharowym Stal Sanok – Legia Warszawa, przegranym przez stołeczną drużynę 1:2, Michal Gottwald został relegowany z klubu. Po tym zdarzeniu opuścił Polskę i podpisał kontrakt z zespołem ze stolicy Słowacji Slovanem Bratysława. Obecnie reprezentuje barwy czeskiego klubu MFK Karviná.

</doc>
<doc id="465264" url="https://pl.wikipedia.org/wiki?curid=465264" title="Pijawki ryjkowe">
Pijawki ryjkowe

Pijawki ryjkowe (Rhynchobdellida) – rząd pijawek obejmujący wyłącznie wodne gatunki, których gardziel jest przekształcona w umięśniony, wysuwalny ryjek ("proboscis") rurkowatego kształtu. Ich ciało jest zbudowane z 34 segmentów. Mają skomplikowany układ krwionośny oddzielony od wtórnej jamy ciała. Ich krew jest bezbarwna. Produkują spermatofory.
Są to gatunki słodkowodne lub morskie, krwiopijne, pasożytujące na bezkręgowcach i kręgowcach. 
Znanych jest około 300 gatunków, które na podstawie wtórnego pierścieniowania grupowane są w rodzinach: 
W Polsce występują 33 gatunki pijawek ryjkowych, m.in. pijawka rybia, pijawka kacza i odlepki z rodzaju "Glossiphonia".

</doc>
<doc id="465267" url="https://pl.wikipedia.org/wiki?curid=465267" title="Wilhelm Möhler">
Wilhelm Möhler

Wilhelm Möhler (ur. 20 marca 1912 w Karlsruhe, zm. 9 lipca 1981 w Vallendar) – niemiecki ksiądz katolicki, generał pallotynów w latach 1953–1971; uczestnik Soboru Watykańskiego II.
W obradach Soboru Watykańskiego II uczestniczyło pięciu pallotyńskich biskupów. 
Ks. Wilhelm Möhler, jako generał był członkiem komisji ds. apostolstwa ludzi świeckich, która przygotowała trzecią wersję Dekretu o apostolstwie świeckich "Apostolicam actuositatem". 
Zmarł 9 lipca 1981 w Vallendar. Został pochowany w Limburg an der Lahn.

</doc>
<doc id="465271" url="https://pl.wikipedia.org/wiki?curid=465271" title="Wilhelm Moehler">
Wilhelm Moehler



</doc>
<doc id="465272" url="https://pl.wikipedia.org/wiki?curid=465272" title="Pijawka rybia">
Pijawka rybia

Pijawka rybia ("Piscicola geometra") – gatunek pijawki z rodziny Piscicolidae. Ma typowe dla przedstawicieli rodziny wąskie, cylindryczne ciało i wydatne przyssawki. Jest jednym z wielu występujących na świecie i ok. 10 w Polsce gatunków pijawek z rodzaju "Piscicola", bardzo trudnych do odróżnienia od siebie. Wszystkie są zewnętrznymi pasożytami ryb, poszczególne gatunki specjalizują się w poszczególnych gatunkach ryb. "Piscicola geometra" występuje w zbiornikach słodkowodnych i w ciekach, przytwierdzona do roślin wodnych, skąd atakuje ryby, głównie karpiowate. Odżywia się krwią swoich żywicieli, a ponadto przenosi na nich pasożyty krwi. 
Ciało tej pijawki ma długość od 20–60 mm, jest cienkie, wyposażone w dwie koliste przyssawki (tylna ma średnicę dwukrotnie większą), dzięki którym porusza się charakterystycznymi "krokami". Zabarwienie zmienne, zwykle zielonkawe lub żółtawe, z czarnymi lub czerwonobrunatnymi plamkami pigmentowymi na grzbietowej stronie ciała. Dwie pary oczu położone są na wierzchniej stronie części głowowej.
Gatunek kosmopolityczny, nie występuje tylko w Australii i Polinezji. W Polsce jest gatunkiem pospolitym i jedyną krajową pijawką spotykaną w wodach Bałtyku.

</doc>
<doc id="465273" url="https://pl.wikipedia.org/wiki?curid=465273" title="Omar Bongo">
Omar Bongo

El Hadj Omar Bongo Ondimba (ur. jako Albert-Bernard Bongo 30 grudnia 1935 w Lewai, zm. 8 czerwca 2009 w Barcelonie) – gaboński polityk, minister, wiceprezydent w latach 1966–1967, prezydent Gabonu od 1967 do 2009. Rządził przez 42 lata. Jego następcą został wybrany syn, Ali Bongo Ondimba.
Omar Bongo, człowiek niskiej postury, po ukończeniu służby wojskowej rozpoczął pracę w administracji publicznej. W latach 60. XX w., jako młody urzędnik, objął kluczowe stanowiska w administracji prezydenta Léona M’by. Był szefem jego gabinetu, ministrem, a w 1966 został wiceprezydentem Gabonu. W 1967, po śmierci M’by, przejął władzę w państwie. Wprowadził jednopartyjny system rządów. Jego Gabońska Partia Demokratyczna do 1990 pozostawała jedyną legalnie działającą partią polityczną. W 1973, jako jedyny kandydat, po raz pierwszy wygrał wybory prezydenckie. W następnych latach sześciokrotnie uzyskiwał reelekcję (w 1979, 1986, 1993, 1998, 2005). W 1990, dzięki interwencji wojsk francuskich, przywrócił spokój w państwie, po fali strajków z powodu złej sytuacji ekonomicznej. Zmarł w czasie pełnienia urzędu, w barcelońskiej klinice, gdzie był leczony na raka jelita grubego.
Na arenie międzynarodowej wielokrotnie angażował się w proces pokojowego rozwiązywania sporów w Afryce. Utrzymywał szczególnie bliskie stosunki z Francją. Prowadził politykę z wszystkimi prezydentami V Republiki. Bongo był jednym z najbogatszych ludzi na świecie. Jego majątek był kilkakrotnie przedmiotem dochodzenia. Był oskarżany o korupcję i czerpanie zysków ze sprzedaży gabońskiej ropy naftowej. W 2009 francuska prokuratura wszczęła przeciw niemu śledztwo w sprawie defraudacji środków państwowych i zakup za nie francuskich nieruchomości i luksusowych samochodów. Sprawując władzę przez ponad cztery dekady, był jednym z ostatnich afrykańskich „wielkich przywódców”.
Edukacja i młodość.
Albert-Bernard Bongo urodził się 30 grudnia 1935 w mieście Lewai, nazwanym później na jego cześć Bongoville, w prowincji Górne Ogowe. Był najmłodszym spośród 12 dzieci w rodzinie. Pochodził z grupy etnicznej Bateke. Jego rodzice zajmowali się rolnictwem. Gdy miał 7 lat, zmarł mu ojciec. Jego oficjalna strona internetowa cytowała: „Nie przyszedł na świat w szpitalnym łóżku i nie miał własnej kołyski ani niani”.
Po ukończeniu szkoły podstawowej i średniej w Brazzaville (stolica ówczesnej Francuskiej Afryki Równikowej), w 1952 podjął pracę w Publicznych Służbach Pocztowych i Telekomunikacyjnych. W 1958 wstąpił do armii francuskiej i rozpoczął szkolenie wojskowe. Uzyskał stopień podporucznika, a następnie porucznika sił powietrznych. Służył w Brazzaville, Bangi i Forcie Lamy (Ndżamena).
Kariera polityczna.
Po uzyskaniu przez Gabon niepodległości w sierpniu 1960 rozpoczął działalność polityczną. W 1960 podjął pracę w Ministerstwie Spraw Zagranicznych. W lutym 1961 pierwszym prezydentem kraju został dotychczasowy premier Léon M’ba, lider partii "Bloc Democratique Gabonais" (BDG, Gaboński Blok Demokratyczny). W 1961 Bongo prowadził kampanię wyborczą przyszłego ministra zdrowia, M. Sandougouta, przed wyborami parlamentarnymi. W marcu 1962 został wicedyrektorem gabinetu prezydenta M’by, a siedem miesięcy później dyrektorem.
Od 17 do 18 lutego 1964 był przetrzymywany w areszcie w Libreville w czasie, jedynego w historii kraju, zamachu stanu. Wojsko na dwa dni uwięziło i odsunęło od władzy prezydenta M’bę. Utworzony Komitet Rewolucyjny nowym prezydentem mianował Jean-Hilaire’a Aubame’a. Rebelia została stłumiona przez francuskie wojska powietrznodesantowe, które pokonały zamachowców i przywróciły władzę prezydenta M’by.
W obliczu pogarszającego się coraz bardziej zdrowia M’by, 24 września 1965 został mianowany prezydenckim ministrem, będąc odpowiedzialnym za obronę i współpracę. W sierpniu 1966 został ministrem informacji i turystyki. W tym samym miesiącu prezydent M’ba został przewieziony do szpitala w Paryżu w celu podjęcia leczenia, które kontynuował już do końca życia. M’ba, przy poparciu ze strony prezydenta Francji Charles’a de Gaulle’a, 12 listopada 1966 mianował Bongo wiceprezydentem Gabonu. Tym samym namaścił go na swojego następcę. 19 marca 1967 M’ba wygrał wybory prezydenckie razem z Bongo jako kandydatem na urząd wiceprezydenta. 28 listopada 1967 prezydent M’ba zmarł w szpitalu we Francji. 2 grudnia 1967, z racji sprawowanego urzędu, Bongo został nowym prezydentem Gabonu.
Prezydent.
Rządy jednopartyjne.
Albert-Bernard Bongo został prezydentem w wieku zaledwie 31 lat. Po objęciu stanowiska zwolnił z więzień przeciwników politycznych prezydenta M’by i pozwolił im powrócić na stanowiska w administracji lub do życia prywatnego. W marcu 1968 zadekretował wprowadzenie jednopartyjnego systemu rządów. Zastąpienie wielu partii etnicznych jedną ogólnonarodową miało ułatwić zarządzanie państwem. W tym celu utworzył Gabońską Partię Demokratyczną (PDG, "Parti Democratique Gabonais") (powstała z przekształcenia Gabońskiego Bloku Demokratycznego), która do 1990 pozostała jedynym legalnie działającym ugrupowaniem. Motto partii brzmiało: „Dialog-Tolerancja-Pokój”.
Wprowadzenie rządów jednopartyjnych zapewniło prezydentowi i klasie rządzącej środki do utrwalania swojej władzy bez konieczności dbania o potrzeby obywateli. Jakikolwiek bunt mógł zostać stłumiony, gdyż francuskie wojska w ramach umowy o współpracy obronnej, zapewniały spokój wewnątrz kraju. W 1969 Bongo rozpoczął ograniczanie wolności związków zawodowych. Do 1973 wszystkie związki zostały zmuszone do przyłączenia się do jednej federacji kontrolowanej przez rząd. Krytyka wyrażona przez studentów i profesorów, a dotycząca niedemokratycznej formy rządów i korupcji finansowej, w 1972 doprowadziła do surowych aresztowań.
Oprócz funkcji prezydenta, Bongo pełnił również inne funkcje rządowe. W latach 1967-1975 był premierem Gabonu, a także ministrem obrony (1967–1981), ministrem informacji (1967–1981), ministrem planowania (1967–1977) oraz ministrem spraw wewnętrznych (1967–1970). W wyborach prezydenckich w 1973 był jedynym kandydatem na to stanowisko, zdobywając 99,56% głosów poparcia.
W kwietniu 1975 zniósł stanowisko wiceprezydenta, które zajmował Léon Mébiame, mianując go w zamian nowym premierem kraju. Mébiane pozostał szefem rządu do czasu rezygnacji w 1990. Przed wyborami prezydenckimi w 1979 Bongo objechał kraj, nawołując do jedności narodowej i zakończenia plemiennych konfliktów. W swojej administracji, przez cały okres prezydentury, potrafił zachować delikatną równowagę etniczną. W wyborach w 1979 po raz kolejny był jedynym kandydatem. Uzyskał 99,96% głosów poparcia.
Pierwsze ruchy opozycyjne wobec władzy Bongo zaczęły powstawać pod koniec lat 70. XX w., kiedy pojawiające się trudności ekonomiczne stawały się coraz bardziej dotkliwe dla mieszkańców kraju. Pierwszą zorganizowaną, lecz nielegalną, partią opozycyjną był "Mouvement de redressement national" (MORENA, Ruch Odbudowy Narodowej). Jako umiarkowanie ugrupowanie opozycyjne zorganizował demonstrację studentów i pracowników naukowych na Uniwersytecie Omara Bongo w Libreville w grudniu 1981, w wyniku którego uczelnia została tymczasowo zamknięta. MORENA oskarżał prezydenta o korupcję, osobistą rozrzutność i faworyzowanie własnego plemienia Bateke. Żądał wprowadzenia systemu wielopartyjnego. Do kolejnych aresztowań doszło w lutym 1982, kiedy opozycja rozprowadziła ulotki krytykujące reżim Bongo w czasie pielgrzymki papieża Jana Pawła II. W listopadzie 1982 roku 37 członków MORENA zostało skazanych za przestępstwa przeciw bezpieczeństwu narodowemu. 13 osób dostało wyrok 20 lat ciężkich robót. W połowie 1986 wszyscy skazani zostali ułaskawieni i zwolnieni z odbywania kary. MORENA zobowiązał się do niestosowania przemocy, lecz dalej prowadził podziemną działalność, często z zagranicy.
W 1985 w Gabonie odbyły się wybory parlamentarne. Wszystkie mandaty zdobyli kandydaci PDG. W wyborach prezydenckich w listopadzie 1986 Bongo jako jedyny kandydat zdobył 99,97% głosów poparcia.
W drugiej połowie lat 80. XX w. Gabon dotknęło długotrwałe załamanie gospodarcze. O połowę zmniejszyły się wpływy do budżetu, rząd zamroził płace, wzrosło bezrobocie i niezadowolenie społeczne. W 1988 wybuchł strajk pracowników linii lotniczych "Air Gabon" oraz innych pracowników sektora publicznego. Sytuacja została rozwiązana dopiero na drodze negocjacji. W 1989 i w 1990 rząd zmuszony był wprowadzić dalsze ograniczenia budżetowe.
We wrześniu 1989 władze poinformowały o odkryciu spisku przeciw prezydentowi. W spisek mieli być zaangażowani członkowie służb bezpieczeństwa oraz prominentni funkcjonariusze publiczni. Mieli działać w porozumieniu z Pierre’em Mamboundou, liderem szerzej nieznanej grupy opozycyjnej z siedzibą w Paryżu, "Union des peuples gabonais" (UPG). Dwie osoby oskarżone w kraju o udział w zamachu, zmarły w niewyjaśnionych okolicznościach, a Mamboundou został wydalony z Francji i udał się do Senegalu w lutym 1990.
W styczniu 1990 w stolicy Gabonu na nowo wybuchły strajki ludności dotkniętej złą sytuacją gospodarczą kraju. Studenci ogłosili bojkot zajęć, protestując przeciw złym warunkom studiowania i brakom w kadrach akademickich. W lutym strajk rozpoczęli lekarze i nauczyciele, żądając lepszych warunków płacowych. Do protestów przyłączyli się pracownicy telekomunikacji i obsługa lotniska. Prezydent winą za falę strajków obarczył Międzynarodowy Fundusz Walutowy i jego obostrzenia narzucone na Gabon. Ogłosił podjęcie natychmiastowych reform i zwołanie w tym celu narodowej konferencji. Nie uspokoiło to nastrojów. Ponad tysiąc osób, głównie bezrobotnych, splądrowało w Port-Gentil sklepy należące do libańskich handlowców. 21 marca do strajków, obok urzędników i pracowników banków, przyłączyli robotnicy naftowi z Port-Gentil.
27 marca prezydent otworzył posiedzenie konferencji narodowej. Władze wprowadziły godzinę policyjną i zakazały prowadzenia strajków. W swoim przemówieniu stwierdził, że anarchia może zaszkodzić rozwojowi gospodarczemu i odstraszyć zagranicznych inwestorów. W konferencji wzięło udział 2 tysiące delegatów, reprezentujących 70 różnych organizacji politycznych, zawodowych i inne grupy interesu. Uczestnicy opowiedzieli się za natychmiastowym wprowadzeniem systemu wielopartyjnego, utworzeniem Senatu i powołaniu nowego gabinetu do czasu przeprowadzenia wyborów parlamentarnych w październiku 1990. Bongo zaakceptował podjęte decyzje i 3 maja nowym szefem rządu mianował Casimira Oyé-Mbę, znanego bankowca. Prezydent zagwarantował status prawny wszystkim grupom opozycyjnym uczestniczącym w konferencji. 13 z nich utworzyło Zjednoczony Front Opozycyjny. Bongo zrezygnował z funkcji sekretarza generalnego PDG. 22 maja 1990 parlament wprowadził poprawki do konstytucji, ustanawiając w kraju system wielopartyjny oraz skracając kadencję przyszłego prezydenta z 7 do 5 lat z możliwością jednej reelekcji.
23 maja 1990 zamordowany został głośny krytyk prezydenta, Joseph Rendjambe, znany biznesmen i sekretarz generalny opozycyjnej partii "Parti gabonais du progres" (PGP). Znaleziono go martwego w pokoju hotelowym, najprawdopodobniej przyczyną śmierci było otrucie. Jego śmierć doprowadziła do największych zamieszek w czasie całej prezydentury Bongo. Opozycja oskarżyła prezydenta o śmierć Rendjambe. Jej zwolennicy podpalili kancelarię prezydenta i wzięli za zakładników francuskiego konsula generalnego i 10 pracowników kompanii naftowej. W Port Gentil, rodzinnym mieście Rendjambe i ważnym ośrodku przemysłu naftowego, został ogłoszony stan wyjątkowy. Sytuację uspokoiła dopiero interwencja zbrojna Francji, która w celu zapewnienia bezpieczeństwa 20 tysiącom swoich obywateli i ochrony infrastruktury naftowej, przysłała do Gabonu dodatkowe siły zbrojne.
We wrześniu 1990 odbyły się pierwsze wielopartyjne wybory parlamentarne. Do udziału w nich mogło przystąpić tylko 13 partii uczestniczących w konferencji narodowej. Pierwsza tura głosowania 16 września przebiegła w atmosferze przemocy. Zwolennicy opozycji napadali na lokalne wyborcze i niszczyli urny wyborcze, twierdząc że wybory będą sfałszowane. Największy punkt wyborczy w stolicy musiał zostać zamknięty po tym, jak wyborcy splądrowali budynek i odkryli w nim urny wyborcze wypełnione kartami do głosowania, dopiero co po rozpoczęciu głosowania. Pod naciskiem opozycji, rząd zmuszony był anulować wyniki w 32 ze 120 okręgów. Ostatecznie całe głosowanie zostało unieważnione.
Nowe wybory parlamentarne odbyły się w październiku i listopadzie 1990. Gabońska Partia Demokratyczna zdobyła 63 spośród 120 mandatów. Prezydent Bongo 26 listopada 1990 ogłosił skład rządu jedności narodowej, w którym znaleźli się przedstawiciele opozycji. Szefem gabinetu pozostał Casimir Oyé-Mba.
Rządy wielopartyjne.
5 grudnia 1993 prezydent Bongo wziął udział w wyborach, w których po raz pierwszy kandydatem nie był on sam jeden. Zdobył w nich 51,2% głosów. Kandydat opozycyjnej partii "Rassemblement National des Bûcherons" (Zgromadzenie Narodowe Drwali), katolicki ksiądz Paul M'ba-Abessole uzyskał 26,5% głosów poparcia. Opozycja zarzuciła prezydentowi sfałszowanie wyników głosowania, kupowanie głosów wyborców i ogłosiła zwycięstwo. Zagroziła również stworzeniem własnego rządu. Obserwatorzy amerykańscy stwierdzili, że wybory były chaotyczne i łatwe do sfałszowana. Nie orzekli jednak, że zostały sfałszowane przez dotychczasową administrację bądź opozycję. W 1994 z powodu kwestionowanych wyników wyborów, w Gabonie wybuchły zamieszki i demonstracje, które sparaliżowały jego funkcjonowanie i doprowadziły na krawędź wojny domowej. Bongo nie zdecydował się na użycie przemocy i zgodził się wziąć udział w specjalnie zwołanej konferencji z przedstawicielami opozycji. We wrześniu 1994 zawarto kompromis, tzw. Porozumienie Paryskie, na mocy którego w Gabonie powstał rząd koalicyjny, działający do wyborów parlamentarnych w 1996.
Wybory parlamentarne w 1996 zdecydowanie wygrała Gabońska Partia Demokratyczna, jednak rok później opozycja uzyskała zwycięstwo w kilku dużych miastach (w tym w Libreville) w czasie wyborów lokalnych. W 1997 parlament uchwalił poprawki do konstytucji, które przywracały stanowisko wiceprezydenta i wydłużały kadencję prezydenta z 5 do 7 lat.
W październiku 1998 Bongo ogłosił swój udział w wyborach prezydenckich 6 grudnia 1998. Podziały na opozycji ułatwiły mu zwycięstwo i zdobycie prawie 67% głosów. Drugi z wynikiem 16,5% był Pierre Mamboundou z opozycyjnej "Union du Peuple Gabonais" (UPG, Unii Ludności Gabońskiej). Opozycja oskarżyła prezydenta o fałszerstwa wyborcze. Część międzynarodowych obserwatorów określiła wyniki wyborów jako reprezentatywne, pomimo odnotowania nieprawidłowości. Prezydent Bongo odpowiedział na zarzuty, zapraszając swoich krytyków na spotkanie w celu przedyskutowania zmian w prawie, gwarantujących w przyszłości wolne i uczciwe wybory. Pierre Mamboundou odmówił i uznał to za kolejną sztuczkę prezydenta.
21 stycznia 1999 Bongo został zaprzysiężony na kolejną siedmioletnią kadencję, W uroczystości wzięli udział prezydenci Czadu, Angoli, Republiki Środkowoafrykańskiej, Gwinei Równikowej, Wysp Świętego Tomasza i Książęcej, Burundi i Konga.
W grudniu 2001 Gabońska Partia Demokratyczna (PDG) zdecydowanie wygrała wybory parlamentarne po tym, jak główna partia opozycyjna UGP, z obawy przed oszustwami, zbojkotowała głosowanie. Zagraniczni obserwatorzy skrytykowali sposób przeprowadzenia wyborów. Zaznaczyli, że pojawiły się problemy z organizacją głosowania. Po wyborach prezydent zaprosił największą partię opozycyjną księdza Paula M’by Abessole’a do koalicji rządowej.
W lipcu 2003 w Gabonie zniesiono limit dwóch kadencji prezydenckich. Dało to prezydentowi powtórną możliwość ubiegania się o prezydenturę. W październiku 2005 Bongo zdecydował się na start w kolejnych wyborach.
W czasie kampanii wyborczej w listopadzie argumentował, że z racji swojego doświadczenia politycznego jest najlepszym kandydatem na najwyższy urząd w państwie i gwarantuje utrzymanie pokoju i stabilizacji. Taktyka prezydenta polegała na szerokim rozdawnictwie pieniędzy i obietnicach socjalnych. Zjawisko to, nazwane „frankiem wyborczym” polegało na przekazywaniu środków finansowych partiom, grupom społecznym i pojedynczym osobom, które wspierały lub zobowiązywały się wspierać urzędującego prezydenta. Przed samym głosowaniem Bongo ogłosił zwolnienie wszystkich obywateli z opłaty rachunków za wodę i elektryczność za miesiąc listopad. Prowadził szeroko zakrojoną kampanię w mediach i na ulicach stolicy. Z obawy przed zamieszkami zamknął uniwersytet i wprowadził całkowity zakaz manifestacji. Cała kampania przebiegła w atmosferze obustronnej nieufności i podejrzeń
W wyborach prezydenckich 27 listopada 2005 kolejny raz uzyskał reelekcję. Według oficjalnych wyników zdobył 79,2% głosów. Kandydat opozycji, Pierre Mamboundou, zajął drugie miejsce, uzyskując 13,6% głosów poparcia. Opozycja zarzuciła prezydentowi sfałszowanie wyników wyborów, a w Port Gentil doszło do starcia jej zwolenników z policją. 1 grudnia 2005 opozycja zorganizowała demonstrację w stolicy przeciw, jej zdaniem, fałszywym wynikom wyborów. Policja do stłumienia protestu użyła gazu łzawiącego. Aresztowanych zostało ponad 20 osób. 19 stycznia 2006 Omar Bongo został zaprzysiężony na stanowisko prezydenta na kolejną kadencję. W wystawnej uroczystości wzięli udział prezydenci Thabo Mbeki (RPA), Abdoulaye Wade (Senegal), Olusẹgun Ọbasanjọ (Nigeria) oraz król Maroka Mohamed VI.
W wyborach parlamentarnych w grudniu 2006 Gabońska Partia Demokratyczna odniosła zdecydowane zwycięstwo, zdobywając 80 ze 120 mandatów. W listopadzie 2007 prezydent Bongo świętował 40-lecie rządów. Był w tamtym czasie szefem państwa najdłużej pełniącym urząd w Afryce. W uroczystych obchodach uczestniczyło wielu afrykańskich przywódców.
Choroba, śmierć i sukcesja.
6 maja 2009 Bongo ogłosił zawieszenie pełnienia oficjalnych obowiązków głowy państwa w celu oddania czci zmarłej w marcu żony. 21 maja 2009 do publicznej wiadomości została podana informacja o jego hospitalizacji. Prezydent od kilkunastu dni przebywał w Klinice Quiron w Barcelonie, gdzie przeszedł operację związaną z rakiem jelita. Według doniesień, jego stan był poważny. W szpitalu towarzyszyła mu córka, Pascaline Bongo Ondimba.
7 czerwca 2009 francuska agencja informacyjna AFP oraz magazyn "Le Point", powołując się na źródła z bliskiego otoczenia prezydenta, poinformowała o śmierci prezydenta Bongo. Informacja ta została jednak zdementowana następnego dnia przez gaboński rząd. Premier Gabonu Jean-Eyeghe Ndong stwierdził, że „prezydent żyje i ma się dobrze”, a kancelaria prezydenta wydała komunikat oświadczający, że prezydent „kontynuuje wakacje w Hiszpanii po badaniach w klinice Quiron w Barcelonie”. Tymczasem już po południu 8 czerwca 2009 premier Ndong w pisemnym oświadczeniu, poinformował o śmierci prezydenta. Bongo zmarł o godzinie 12:30, powodem zgonu było zatrzymanie akcji serca. W kraju ogłoszono 30-dniową żałobę narodową. Prezydent Francji Nicolas Sarkozy wyraził żal z powodu śmierci prezydenta. Stwierdził, że Francja "towarzyszy obywatelom i władzom Gabonu w tym trudnym czasie". Kongo ogłosiło ośmiodniową żałobę; Republika Środkowoafrykańska siedmiodniową żałobę; Benin, Czad, Gwinea Równikowa i Wyspy Świętego Tomasza i Książęca ogłosiły trzydniową żałobę.
Śmierć Bongo doprowadziła do pierwszego od prawie półwiecza okresu transferu władzy. Stąd też władze Gabonu przedsięwzięły szereg środków bezpieczeństwa. 9 czerwca 2009 syn zmarłego prezydenta i minister obrony Ali Bongo Ondimba, zaapelował do rodaków o zachowanie spokoju. W stan gotowości postawiono służby bezpieczeństwa i zamknięto wszystkie granice kraju: lądowe, morskie oraz powietrzne. Odcięty został dostęp do internetu, a państwowa telewizja rozpoczęła emisję nabożeństw i pieśni religijnych. Ludność stolicy, w obawie przed wprowadzeniem godziny policyjnej, wykupowała żywność ze sklepów. Burmistrz Libreville wprowadził zakaz organizowania dużych zgromadzeń publicznych oraz nakazał zamknięcie barów i klubów nocnych. Na ulicach pojawiły się patrole policji.
9 czerwca 2009 Sąd Konstytucyjny tymczasowym szefem państwa mianował przewodniczącą Senatu, Rose Francine Rogombé. Jej głównym zobowiązaniem była organizacja nowych wyborów prezydenckich. 11 czerwca 2009, po odprawieniu krótkiej ceremonii pogrzebowej w Barcelonie, ciało prezydenta zostało sprowadzone do Gabonu. Na lotnisku i na trasie przejazdu konduktu pogrzebowego zmarłego prezydenta witały tysiące rodaków. Jego ciało zostało wystawione na katafalku w pałacu prezydenckim w Libreville.
16 czerwca 2009 w Libreville odbyły się uroczystości pogrzebowe. W ceremonii wzięło udział 14 urzędujących szefów państw. Francja, utrzymująca bliskie stosunki z Gabonem, była reprezentowana przez prezydenta Nicolasa Sarkozy’ego, byłego prezydenta Jacques’a Chiraca i ministra spraw zagranicznych Bernarda Kouchnera. Obecni byli także prezydenci Beninu, Burkina Faso, Czadu, Demokratycznej Republiki Konga, Gwinei Równikowej, Kamerunu, Konga, Mali, Republiki Środkowoafrykańskiej, Senegalu, Togo oraz Wysp Świętego Tomasza i Książęcej. Przed rozpoczęciem uroczystości prezydent Sarkozy został wygwizdany przez tłum zgromadzonych. Po odprawieniu nabożeństwa w pałacu prezydenckim, na stołecznym Placu Niepodległości odbyła się dwugodzinna parada wojskowa. W uroczystym przemówieniu Ali-Ben Bongo, powiedział, że jego ojciec „przez 40 lat był światłem” dla mieszkańców kraju. Dodał: „My, twoje dzieci, twoja rodzina, składamy uroczystą przysięgę zachować ten płomień wciąż żywym”. 18 czerwca 2009 Omar Bongo został pochowany w swoim rodzinnym mieście Franceville na południowym wschodzie kraju w prywatnej uroczystości z udziałem najbliższych.
30 sierpnia 2009 w Gabonie odbyły się wybory prezydenckie, które miały wyłonić następcę Omara Bongo. W wyborach, jako kandydat PDG, wziął udział jego syn, Ali Bongo Ondimba. Według oficjalnych wyników zdobył 41,79% głosów poparcia i został zwycięzcą wyborów. Wyniki głosowania odrzuciła opozycja, która oskarżyła władze o fałszerstwa. W Port Gentil doszło do trzydniowych zamieszek, a Sąd Konstytucyjny nakazał ponownie liczenie głosów. Okres transferu władzy zakończył się 16 października 2009, kiedy Ali Bongo Ondimba, po potwierdzeniu jego zwycięstwa przed sąd, został uroczyście zaprzysiężony na stanowisku prezydenta Gabonu.
Polityka zagraniczna.
Prezydent Omar Bongo prowadził politykę niezaangażowania, popierając dialog w sprawach międzynarodowych. Od początku lat 70. XX w. liczba państw, z którymi Gabon nawiązał stosunki dyplomatyczne uległa podwojeniu.
W kwestiach wewnątrzafrykańskich opowiadał się rozwojem państw na drodze ewolucji. Dlatego też był szczególnie aktywny na dziedzinie pokojowego rozwiązywania sporów. Obawiając się wzrostu niepokojów w Afryce Środkowej, był bezpośrednio zaangażowany w mediacje pokojowe w Czadzie, Republice Środkowoafrykańskiej, Angoli, Kongu, Demokratycznej Republice Konga i Burundi. W 1986 został odznaczony Nagrodą Pokojową im. Daga Hammarskjölda za wysiłki na rzecz rozwiązania konfliktu granicznego między Czadem i Libią. W sierpniu 1990 poślubił Édith Lucie Sassou-Nguesso, córkę prezydenta Konga Denisa Sassou-Nguesso, co doprowadziło do zacieśnienia współpracy między dwoma państwami. W 1998 prowadził rozmowy pokojowe, zmierzające do zakończenia wojny domowej w Demokratycznej Republice Konga. W grudniu 1999 dzięki jego wysiłkom mediacyjnym podpisano w Kongu porozumienie pokojowe między rządem tego kraju a liderami zbrojnej rebelii. W kwietniu 2001 dzięki jego mediacji obie strony uzgodniły wspólny projekt nowej konstytucji.
Odegrał również znaczącą rolę w mediacji w czasie kryzysu w Wybrzeżu Kości Słoniowej. W styczniu 2000 w Libreville odbył się szczyt przywódców afrykańskich na temat rozwoju gospodarczego i walki z ubóstwem. Gabon był zdecydowanym zwolennikiem stabilności regionu, stąd siły zbrojne tego państwa odegrały ważną rolę w misji CEMAC (Wspólnota Gospodarcza i Monetarna Afryki Centralnej) w Republice Środkowoafrykańskiej. W czerwcu 2002 Bongo zaangażował się w rozwiązanie konfliktu na Madagaskarze między prezydentem Didierem Ratsiraką a Markiem Ravalomananą. W czerwcu 2008 Bongo, wbrew stanowisku wielu przywódców Unii Afrykańskiej, poparł prezydenta Zimbabwe Roberta Mugabe po ogłoszeniu przez niego zwycięstwa w kwestionowanych wyborach prezydenckich. Stwierdził, że „Mugabe został wybrany, złożył przysięgę i jest tutaj z nami, więc jest prezydentem”.
Jednym z nielicznym państw, z którym Gabon utrzymywał napięte stosunki była Gwinea Równikowa. Osią sporu była przynależność terytorialna wyspy Mbagne. Oba państwa rościły do niej pretensje, gdyż leżała w rejonie obfitującym w zasoby gazu ziemnego i ropy naftowej. W 1970 prezydent Bongo wysłał wojsko w celu okupacji wyspy. W 1972 państwa zobowiązały się rozwiązać spór polubownie. Porozumienia jednak nie wypracowano. W marcu 2003 konflikt odżył na nowo po tym, jak Bongo wysłał na wyspę gabońskie oddziały paramilitarne.
Stosunki Gabonu ze Stanami Zjednoczonymi układały się w czasie prezydentury Bongo z reguły poprawnie. W 1987 odbył oficjalną wizytę do USA. We wrześniu 2002 sekretarz stanu Colin Powell złożył wizytę w Gabonie. W maju 2004 Bongo spotkał się w Waszyngtonie z prezydentem George’em W. Bushem. Między państwami rozwijała się wymiana handlowa. Stany Zjednoczone importowały z Gabonu ropę naftową i mangan, eksportując w zamian ciężki sprzęt budowlany, maszyny i samoloty.
Bardzo dobrze rozwijały się stosunki gabońsko-chińskie. W 1974 prezydent Bongo udał się z wizytą do Pekinu, gdzie spotkał się z Mao Zedongiem. Państwa współpracowały ze sobą głównie na polu gospodarczym. W 2004 do Libreville przybył przewodniczący Hu Jintao, który podpisał kontrakt na import do Chin gabońskiej ropy naftowej.
W kwietniu 2001 prezydent udał się z oficjalną wizytą do Rosji. W Moskwie spotkał się z prezydentem Władimirem Putinem. Przywódcy podpisali porozumienie o współpracy wojskowej i technicznej oraz porozumienie w sprawie handlu i współpracy w dziedzinie edukacji i kultury. Prezydent Bongo zaproponował Rosji otwarcie w Gabonie centrum serwisowego dla radzieckich i rosyjskich samolotów używanych przez wiele krajów Afryki.
Prezydent Bongo wprowadził Gabon do wielu organizacji międzynarodowych: ONZ, Banku Światowego, Unii Afrykańskiej, Organizacji Współpracy Islamskiej, Ruchu Państw Niezaangażowanych oraz CEMAC (Wspólnoty Gospodarczej i Monetarnej Afryki Centralnej). W latach 1973-1995 Gabon był członkiem OPEC. W 2004 gaboński dyplomata Jean Ping został wybrany przewodniczącym Sesji Zgromadzenia Ogólnego ONZ, a w 2008 przewodniczącym Komisji Unii Afrykańskiej.
Stosunki z Francją.
Francuska kultura, gospodarka i polityka na długo zdominowała tak mały afrykański kraj jak Gabon. Francuscy i gabońscy dziennikarze pisali o stosunkach dwóch państw, że „Gabon jest skrajnym, graniczącym z karykaturą, przykładem neokolonializmu”. Stosunki z Francją, dawnym mocarstwem kolonialnym, były najważniejszą osią polityki zagranicznej Gabonu. Gabon Omara Bongo stanowił jeden z najważniejszych filarów tzw. Françafrique, systemu relacji i wspólnych interesów Francji z jej dawnymi koloniami w Afryce. Prezydent Bongo prowadził politykę z wszystkimi prezydentami V Republiki: Charles’em de Gaulle’em, Georges’em Pompidou, Valerym Giscardem d’Estaing, François Mitterrandem, Jacques’em Chirakiem i Nicolasem Sarkozym.
Gabon, z bogatymi zasobami ropy naftowej, piątymi pod względem wielkości na świecie złożami uranu (dostarczał uran do francuskich bomb atomowych, które prezydent Charles de Gaulle testował na algierskiej pustyni w 1960), bogatymi złożami żelaza i manganu oraz zasobami drewna, od początku przyciągał szczególną uwagę Pałacu Elizejskiego. Prezydent de Gaulle pragnął przełamać hegemonię anglosaską w handlu naftowym i w tym celu powołał kompanię "Elf Aquitaine". Jej filia "Elf Gabon" rozpoczęła działalność na rynku gabońskim i dzięki korzystnym kontraktom przyniosła Francji wymierne korzyści. Koncern stał się silnym ramieniem Francji w Afryce i narzędziem prowadzenia polityki w regionie. Głównym architektem polityki Francji był Jacques Foccart, prezydencki doradca ds. stosunków z Afryką.
Prezydent Bongo ściśle współpracował z Francją również na polu wojskowym. Już wcześniej w 1964, dzięki pomocy francuskich wojsk stłumiono zamach stanu przeciw prezydentowi M’bie. W 1965 Bongo udał się w podróż do Paryża, gdzie odbył długą rozmowę z prezydentem de Gaulle’em. De Gaulle, widząc w nim następcę chorego prezydenta, wypytał go dokładnie o stosunek do Francji i poglądy na temat polityki. Rok później, przy poparciu ze strony Francji, objął stanowisko wiceprezydenta. Francja od czasów prezydenta M’by utrzymywała w Gabonie swoje bazy wojskowe. Jedna z nich "Camp de Gaulle" w Libreville mieściła ponad 500 żołnierzy. Dodatkowo dostarczała coroczną pomoc wojskową dla gabońskiego sztabu w wysokości 1 mln USD, prowadziła bezpłatne szkolenia dla gabońskich żołnierzy i organizowała wspólne manewry. Francuska obecność wojskowa w kraju zapewniała stabilność rządów prezydenta Bongo. W 1990 wojska francuskie raz jeszcze interweniowały, chroniąc prezydenta przed skutkami zamieszek w kraju.
Za prezydentury Bonga prawie czterokrotnie wzrosła liczba Francuzów mieszkających w Gabonie, z 5 tysięcy w 1960 do 18 tysięcy pod koniec lat 80. W latach 80. połowa gabońskiego importu pochodziła z Francji, a rząd francuski dostarczał Gabonowi pomoc finansową stanowiącą 1/3 wielkości jego budżetu.
Po wprowadzeniu w 1993 systemu wielopartyjnego w Gabonie, Francja zachowała swoje bazy, będąc gwarantem stabilizacji kraju. W 1994 pośredniczyła w rozmowach prezydenta z opozycją i wypracowaniu politycznego kompromisu, tzw. Porozumienia Paryskiego. Bongo spędzał w Paryżu tak wiele czasu, ile tylko mógł, napawając się przyjacielskimi stosunkami z francuskimi prezydentami, a szczególnie z prezydentem Giscardem d’Estaing i prezydentem Chirakiem. Był również podejrzewany o potajemne finansowanie francuskich partii politycznych z różnych obozów politycznych. Były prezydent Giscard d’Estaing oskarżył go o wspieranie kampanii prezydenckiej Jacques’a Chiraca w 1981.
Ton (ale nie treść) stosunków francusko-gabońskich zmienił się po objęciu prezydentury przez Nicolasa Sarkozy’ego. Sarkozy zobowiązał się do utrzymywania bardziej przejrzystych stosunków z afrykańskimi liderami. Zapowiedział prowadzenie „zdrowszych stosunków z Afryką” i przecięcie starych korupcyjnych powiązań z afrykańskimi przywódcami. W lipcu 2007, w czasie swojej pierwszej podróży do Afryki, Sarkozy odwiedził Gabon i spotkał się z prezydentem Bongo. Choć prezydent Francji dalej uważał Gabon za „specjalnego partnera”, do zaognienia wzajemnych relacji przyczyniły się zarzuty francuskich organizacji pozarządowych, oskarżających Bongo i dwóch innych afrykańskich prezydentów o „nadużycia funduszy państwowych”. W marcu 2008 między Francją a Gabonem doszło do napięcia po tym, jak Francja deportowała dwóch Gabończyków, niemających odpowiednich dokumentów. W odpowiedzi prezydent Bongo zagroził wydalaniem francuskich obywateli.
Zarzuty korupcyjne.
Omar Bongo był uważany za jednego z najbogatszych ludzi na ziemi. W 1997 jego majątek znalazł się w centrum zainteresowania opinii społecznej po tym, jak według raportu Senatu Stanów Zjednoczonych jego wydatki miały wynosić 55 mln funtów rocznie. W 1999 podkomisja amerykańskiego Senatu ds. śledztwa w Citibanku wyliczyła, że Bongo posiadał 130 mln USD na prywatnym koncie bankowym. Pieniądze te mogły pochodzić z funduszy państwowych.
W listopadzie 2005 w Stanach Zjednoczonych pojawiły się zarzuty przeciwko znanemu lobbyście Jackowi Abramoffowi. Miał on domagać się 9 mln USD od Omara Bongo za zorganizowanie spotkania z prezydentem George’em W. Bushem i skierować pieniądze do jednej ze spółek w stanie Maryland. Prezydent Bongo spotkał się z prezydentem Bushem w Białym Domu w maju 2004, dziesięć miesięcy po rzekomej propozycji Abramoffa. Biały Dom określił spotkanie jako rutynowe i zaprzeczył udziałowi Abramoffa w jego przygotowaniu.
W czerwcu 2007, na wniosek dwóch organizacji pozarządowych, francuska policja wszczęła dochodzenie w sprawie majątku prezydenta Bongo. Organizacje te odkryły, że prezydent i jego rodzina posiadają we Francji 39 nieruchomości (m.in. w Paryżu i na Lazurowym Wybrzeżu), 9 samochodów i 70 kont bankowych. Wysunęły również podejrzenie, że majątek ten może pochodzić ze zdefraudowanych pieniędzy pochodzących ze sprzedaży gabońskiej ropy naftowej. Według Transparency International same nieruchomości warte były 190 mln USD.
We wrześniu 2007 synowa Bonga, żona Ali-Ben Bonga, w czasie reality show, zatytułowanym "Really Rich Real Estate" i emitowanym w telewizji "American Music Channel VH1", zakupiła posiadłość w Malibu o wartości 25 mln USD. Wiadomość o tym wywołała skandal w jej kraju.
W lipcu 2008, w toku śledztwa, francuskie władze odkryły, że jedną z najbardziej wartościowych posiadłości prezydenta była warta 15 mln funtów willa w pobliżu Pałacu Elizejskiego. W skład jego majątku wchodziło także 9 innych nieruchomości w Paryżu (4 położone przy Avenue Foch w pobliżu Łuku Triumfalnego) oraz 7 w Nicei (w tym 4 wille). Jego żona posiadała natomiast dwa mieszkania w pobliżu Wieży Eiffla oraz nieruchomość w Nicei. Dzięki odczytom z rachunków z kart kredytowych śledczym udało się ustalić kilka transakcji, dokonanych przez rodzinę Bongo, potwierdzających ich ogromny majątek. W lutym 2004 Edith Bono, żona prezydenta, dokonała zakupu samochodu marki Maybach. W 2006 Pascaline Bongo, córka prezydenta, zakupiła Mercedesa o wartości 60 tysięcy funtów. W październiku 2004 Bongo dokonał zakupu Ferrari 612 Scaglietti F1 o wartości 153 tysięcy funtów, a w 2001 jego syn Ali-Ben Bongo kupił Ferrari 456 M GT, wartego 156 tysięcy funtów. Jednocześnie francuskie władze prowadziły odrębne śledztwo w sprawie korupcji w byłej państwowej spółce "Elf Aquitaine". Jej kierownictwo zeznało, że co roku przelewało na szwajcarskie konto bankowe prezydenta Bongo sumę 40 mln funtów w zamian za zgodę na eksploatację gabońskich surowców naturalnych.
W lutym 2009 francuski sąd zdecydował o zamrożeniu jego kont bankowych we Francji, co zaostrzyły stosunki pomiędzy dwoma państwami. 6 maja 2009 francuski sąd wszczął dochodzenie przeciwko Omarowi Bongo i dwóm innym afrykańskim przywódcom: prezydentowi Teodoro Obiang Nguemie Mbasogo i Denisowi Sassou-Nguesso, w sprawie kradzieży państwowych środków i zakup za nie francuskich nieruchomości i luksusowych samochodów. 29 października 2009 sąd wstrzymał dochodzenie w tej sprawie, argumentując, że Transparency International nie ma kompetencji do występowania przed francuskimi sądami przeciw zagranicznym szefom państw. Prawnik prezydenta Alego Bongo, syna Omara Bongo, wyraził zadowolenie z tej decyzji, oświadczając, że jego kraj „nie jest przeciwny idei jawności”. TI wyraziła żal z zakończenia dochodzenia i nazwała ten ruch „prawnie wątpliwym”.
Styl przywództwa.
Omar Bongo przez wielu był określany jako jeden z ostatnich afrykańskich „big menów”. Przywódców, którzy doszli do władzy niedługo po uzyskaniu przez kraje Afryki niepodległości, często wskutek zbrojnego przewrotu i którzy nie przejmowali się zasadami demokracji. Ich działaniami kierowała megalomania, przepych władzy i korupcja. Bongo, człowiek drobnej postury, który chodził w butach na wysokim koturnie, traktował Gabon jako swoją własną posiadłość i prywatne państwo. Rządząc przez ponad 40 lat krajem posiadającym zasoby 2,5 mld baryłek ropy naftowej, zgromadził majątek czyniący go jednym z najbogatszych ludzi na świecie. Bogactwo to pozwoliło mu utrzymać się u władzy przez cztery dekady. Część z dochodów przeznaczył na wielkie prace i budowle publiczne. Wiele z nich miało gloryfikować jego osobę. W Gabonie powstał Uniwersytet Omara Bongo oraz lotnisko, szpitale, stadiony i szkoły nazwane jego imieniem. Nazwa jego rodzinnej miejscowości została zmieniona z Lewai na Bongoville. Zamiast pokryć kraj siecią dróg, zbudował transgabońską linię kolejową pośród równikowej dżungli.
Bongo potrafił radzić sobie z przeciwnikami politycznymi. W przeciwieństwie do innych krajów Afryki, w Gabonie za jego rządów nigdy nie doszło do jakiekolwiek zamachu stanu. Sposobem prezydenta na łagodzenie napięć były pieniądze. Dysponując ogromnymi zasobami, korumpował administrację i oficerów wojska. Opozycyjni politycy, którzy krytykowali go publicznie lub przejawiali jakieś ambicje polityczne, byli włączani do rządu i wkrótce zaprzestawali działalności antyprezydenckiej. Jego taktyką było korumpowanie i podkupywanie przeciwników, a nie ich całkowita eliminacja.
Obok wysokiego poziomu korupcji, inną z cech jego rządów był nepotyzm. Najważniejsze stanowiska w rządzie i administracji zarezerwowane były dla popleczników prezydenta i jego najbliższych. Syn, Ali-Ben Bongo sprawował funkcję ministra spraw zagranicznych i ministra obrony, córka Pascaline była ministrem spraw zagranicznych i szefem jego gabinetu, a jej mąż Paul Toungui ministrem finansów oraz szefem dyplomacji.
Bongo, zagorzały frankofil, utrzymywał przyjazne i ścisłe stosunki z Francją. W zamian za koncesje dla francuskich firm naftowych i prawa do eksploatacji ropy, dawne mocarstwo kolonialne było gwarantem jego nieprzerwanych rządów. Bongo, w każdym okresie swoich długich rządów, korzystał również z uroków życia. Włoski projektant odzieży wyjawił, że dostarczał prezydentowi usług prostytutek. Kiedy natomiast w Libreville odbywał się międzynarodowy konkurs piękności, prezydent zapałał sympatią do Miss Peru i zaciągnął ją do swojej sypialni, skąd ta jednak zdołała uciec. Zdarzenie to doprowadziło do napięcia w stosunkach obu państw.
Wśród Gabończyków prezydent Bongo był postrzegany jako charyzmatyczny i prostolinijny człowiek. Jego popularność była spowodowana stabilnością jego rządów. Prezydent dbał szczególnie o utrzymanie aprobaty dla swojej władzy wśród młodych obywateli. Stąd nieraz bezpośrednio angażował się w rozwiązywanie trapiących ich problemów. W 2000 z własnych środków zakupił strajkującym studentom komputery i książki o wartości 1,3 mln USD.
Życie prywatne.
W październiku 1973 Albert-Bernard Bongo przeszedł z katolicyzmu na islam i zmienił imię na Omar. W 2003 dodał do swojego imienia nazwisko Ondimba.
W październiku 1959 poślubił Patience Dabany (Josephine Nkama), gabońską wokalistkę i bębniarkę. Miał z nią dwoje dzieci: syna Alego Bongo Ondimbę (ur. 1959) oraz córkę Albertine Amissę Bongo (1964-1993). W 1956 z innego związku urodziła się pierwsza jego córka, Pascaline Bongo Ondimba, która w latach 1991-1994 była ministrem spraw zagranicznych Gabonu. W 1986 Bongo rozwiódł się ze swoją pierwszą żoną.
W sierpniu 1990 ożenił się ponownie. Poślubił Édith Lucie Sassou-Nguesso, córkę prezydenta Konga Denisa Sassou-Nguesso. Miał z nią dziewięcioro dzieci. Édith Lucie Bongo urodziła się w 1964, z wykształcenia była lekarzem pediatrą. Jako pierwsza dama aktywnie angażowała się w walkę z wirusem HIV i handlem dziećmi. 14 marca 2009, po długiej chorobie w wieku 45 lat, zmarła w szpitalu Rabacie w Maroku. Przez 3 ostatnie lata nie pokazywała się publicznie, a władze państwowe nie poinformowały o bliższej przyczynie jej śmierci. W uroczystościach pogrzebowych uczestniczyło siedmiu afrykańskich prezydentów, w tym jej ojciec.
Bongo był ojcem ponad 30, pochodzących z różnych związków dzieci.

</doc>
<doc id="465274" url="https://pl.wikipedia.org/wiki?curid=465274" title="Plan doskonały">
Plan doskonały

Plan doskonały (ang. "Inside Man") – amerykański film sensacyjny w reżyserii Spike'a Lee z 2006.
Film opowiada o genialnie zrealizowanym napadzie na bank. Wielokrotnie powtarza się motyw konfrontacji między doświadczonym oficerem policji – Frazierem (Denzel Washington), a sprytnym włamywaczem, Daltonem (Clive Owen). Z czasem do gry włącza się również Madaline White (Jodie Foster), która chroni interesy bogatych ludzi.

</doc>
<doc id="465275" url="https://pl.wikipedia.org/wiki?curid=465275" title="Przedgórze Paczkowskie">
Przedgórze Paczkowskie

Przedgórze Paczkowskie, czes. Žulovská pahorkatina (332.17) – według podziału fizycznogeograficznego Jerzego Kondrackiego i W. Walczaka – mezoregion wchodzący w skład Przedgórza Sudeckiego. Obejmuje południowo-wschodnią część Przedgórza. Ciągnie się wąskim pasem pomiędzy Obniżeniem Otmuchowskim od północy, Płaskowyżem Głubczyckim od wschodu i Górami Złotymi od południa.
Część położona po polskiej części Dolnego Śląska obejmuje około 130 km², część czeska około 110 km².
Jest to lekko sfalowany płaskowyż o podgórskim krajobrazie. Część południowa – na obszarze Czech ma charakter bardziej górzysty. Cały obszar porozcinany jest łagodnymi dolinami licznych potoków.
Pod względem geologicznym obejmuje południowo-wschodni fragment bloku przedsudeckiego. Zbudowany jest ze skał metamorficznych: gnejsów, łupków łyszczykowych, kwarcytów, wapieni krystalicznych (marmurów), amfibolitów, kwarcytów oraz granitu, który po stronie czeskiej koło miasta Žulová tworzy strome wzgórza oraz wietrzeniowe formy skalne. Po stronie polskiej na powierzchni zalegają żwiry i piaski, spod których w kilku miejscach odsłaniają się skały metamorficzne oraz granity. Dawniej eksploatowano tu granity i marmury.
Szczyty.
Najwyższe szczyty Przedgórza Paczkowskiego znajdują się w jego czeskiej części i są to:
Najwyższym punktem w polskiej części Przedgórza Paczkowskiego jest wzniesienie Kalwaria (385 m n.p.m.) koło Gierałcic.
Ochrona przyrody.
W gminie Nysa w województwie opolskim utworzono rezerwat Przyłęk (0,8 ha) obejmujący fragment lasu liściastego z jodłą, jaworem, jesionem i modrzewiem europejskim.

</doc>
<doc id="465276" url="https://pl.wikipedia.org/wiki?curid=465276" title="Młynek modlitewny">
Młynek modlitewny

Młynek modlitewny (tyb. མ་ནི། "Mani") – stosowany w buddyzmie tybetańskim walec na obrotowej osi z wypisanymi na powierzchni mantrami. Zgodnie z wierzeniami tybetańskimi obracanie takim młynkiem daje ten sam efekt, jak ich ustne recytowanie, jednak obracać można szybciej.
Do obracania młynków modlitewnych wykorzystywano także psy, które były specjalnie do tej czynności przyuczane. Między innymi do tego typu celów hodowane były spaniele tybetańskie, które określano jako "psy modlitewne". 

</doc>
<doc id="465277" url="https://pl.wikipedia.org/wiki?curid=465277" title="Szkoła pitagorejska">
Szkoła pitagorejska



</doc>
<doc id="465283" url="https://pl.wikipedia.org/wiki?curid=465283" title="Tseng Labs">
Tseng Labs

Tseng Labs – założona w 1983 przez Jacka Tsenga firma technologiczna zajmująca się produkcją układów i kart graficznych.
Tseng ET1000, ET2000, ET3000.
Pierwszym produktem firmy była karta UltraPAK oferująca: tryb tekstowy 132x44, tryby graficzne, I/O oraz rozszerzenie pamięci typu EMS. Karta była bardzo dobrze przyjęta i w wielu instalacjach terminalowych układy te pracują do dziś.
W 1984 roku powstał układ ET1000, będący scaloną wersją karty UltraPAK.
W 1985 roku firma wypuściła na rynek układ ET2000, który był ulepszoną wersją karty EGA oferując jeszcze przed pojawieniem się kart VGA tryby 640x480.
W 1987 roku pojawił się układ ET3000, który był wierną kopią karty VGA z IBM PS/2 przeznaczoną dla klonów PC. Układ zachowywał także pełną zgodność z poprzednimi produktami firmy. ET3000 oferował tryby SVGA jako jedna z pierwszych kart, aż do 1024×768×256 (w tym okresie standardem były zwykłe karty EGA i VGA (256 kB RAM), a w Polsce najczęściej Hercules).
Tseng ET4000.
Pod koniec 1989 roku firma wypuściła układ ET4000, który do dziś uznawany jest za niedościgniony wzór i przykład perfekcyjnie zaprojektowanego elementu. Układ cechował się:
Przez kolejne kilka lat karty oparte na ET4000 były uznawane za jedne z najszybszych i najbardziej kompatybilnych z różnymi układami spośród dostępnych na rynku. Tseng zdobył około 25% rynku kart graficznych w tym okresie tym układem. Karty nie były popularne w Polsce z uwagi na cenę, jednak były wysoko cenione przez specjalistów i bardzo poszukiwane przez pasjonatów i graczy.
Tseng ET4000W32/i/p, VCR4000.
Kolejny krok to układy W32 oraz nowsze wersje W32i i najmocniejsza W32p. Karty oparte na ET4000W32p były dostępne w wersjach ISA, EISA, MCA, VESA Local Bus oraz PCI. Był to układ ET4000 wyposażony w akcelerację sprzętową najczęściej stosowanych funkcji graficznych w środowisku Windows (rysowanie prostych, wypełnianie trójkątów, przesuwanie fragmentów ekranu itd). Przez kolejne 2 lata Tseng oferował najwydajniejszy układ na rynku rozwiązań popularnych (wydajniejsze były jedynie układy procesorowe profesjonalne, np. karty TARGA czy TIGA). Układ ET4000W32p był pierwszym układem graficznym na rynku korzystającym z 64-bitowej szyny dostępu do pamięci. Zapewniał także sprzętowo zgodność ze wszystkim na co pozwalała ET4000 oraz dodatkowo pełne wsparcie sprzętowo dla standardu VESA. Posiadał także ciekawe funkcje jak np. możliwość zmiany odświeżania typowych trybów graficznych – można było korzystać z aplikacji VGA przy odświeżaniu 120Hz, i aplikacja nie była tego świadoma.
W 1992 roku Tseng zaprezentował koprocesor VCR dla ET4000W32 obsługujący sprzętowo dekompresję MPEG w czasie rzeczywistym oraz funkcje takie jak przeskalowywanie dowolnego fragmentu obrazu w czasie rzeczywistym.
Tseng ET6000, ET6100, VPR6000.
Przez kilka lat wydawało się, że Tseng nie ma nic więcej do zaproponowania użytkownikom, zaś konkurenci (np. S3, Cirrus Logic, Western Digital, Trident, ATI, OAK, SiS, ARK, Realtek, Aliance, Genoa, Video7, Weitek) zaczęli wypuszczać karty o wybranych parametrach przewyższających W32p. Odpowiedzią Tseng Labs był układ ET6000 zaprezentowany w 1995 roku. Karta została uznana za najlepszy produkt roku na targach Comdex. Warto dodać, że była to pierwsza 128-bitowa karta na rynku (konkurenci w tym okresie stosowali 64-bity tylko w najdroższych konstrukcjach, większość kart była 32-bitowa). Wykorzystano pamięć MDRAM (Multi Bank RAM) firmy MoSys, w której stosowano 32 lub 36 niezależnych banków pamięci. Zwielokrotniało to o taki czynnik prędkość dostępu do pamięci RAM karty, bez konieczności stosowania bardzo drogich dwuportowych układów VRAM. Wydajność karty była tak duża, że pozwalała odtwarzać nawet 6 typowych na tamte czasy plików wideo jednocześnie. Niestandardowym zabiegiem było też zainstalowanie na karcie 2,25 MB RAM, co pozwoliło na używanie trybu 1024x768 z 24 bitową paletą kolorów. ET6000 przez półtora roku po premierze była prawdopodobnie najszybszym układem do zastosowań SOHO na rynku.
W międzyczasie zaprezentowano kość ET6100 oraz układ dekodera MPEG VPR6000. ET6100 był ulepszonym ET6000, a dodatkowo posiadał:
Karty oparte na układach Tseng ET6000 (i wcześniejsze) produkowało wiele firm, zarówno jako produkty OEM, jak i markowe zestawy, np.: ViewTOP, Hercules, STB, ASUS, Orchid.
Układ Tseng ET6100 do dnia dzisiejszego nie ma konkurencji jeśli chodzi o zastosowania w trybie tekstowym (systemy terminalowe, UNIX) oraz o pracę (tekstową i graficzną) w systemie DOS (z uwagi na kompatybilność, dostępne narzędzia i wydajność w DOS). Najprawdopodobniej był to ostatni tak dobrze dopracowany układ pod względem obsługi starszego oprogramowania.
Tseng ET6300 3D – ATI Rage 128 / ATI Radeon.
W roku 1998 firma została sprzedana firmie ATI, wraz z nowym produktem – układem ET6300, który po okrojeniu z funkcji „zgodności ze wszystkim co tylko możliwe na rynku” oraz wielu usprawnień przy pracy w DOS (np. odświeżanie czy zgodność z VESA), wszedł do sprzedaży jako ATI Rage 128. ATI przejęło wszystkie patenty i projekty Tseng Labs, jednak nie znak handlowy i markę. Obecne produkty ATI bazują na pomysłach Tseng Labs zastosowanych w ET6300. Silnik Radeon jest zmodyfikowanym rdzeniem układu Tseng ET6300.
Głównym powodem przerwania prac nad własnym układem były problemy finansowe spowodowane zbyt długim czasem opracowywania projektu z uwagi na typowe dla firmy zbyt ambitne podejście do zagadnienia. W chwili gdy układ ET6300 był gotowy nie było już czasu na software, działania marketingowe i rozwinięcie sprzedaży (choć zapewne przez pewien czas układ nie miałby konkurentów – pojawienie się kart ATI Rage 128 i Radeon wywołało istotny skok jakościowy na rynku). Po raz kolejny okazało się, że w realnym świecie często marketing i pieniądze wygrywają nad wiedzą i technologią.
W chwili obecnej firma Tseng Labs nie istnieje i nie będzie kolejnych produktów tej firmy. Plotką okazały się pogłoski o projektowanym układzie ET8000. Należy przyjąć, że na przejęciu przez ATI zakończyła się historia układów Tseng Labs w świecie PC. 40 inżynierów Tseng Labs znalazło pracę w laboratoriach ATI, zaś wnuk Jacka Tsenga (F.C. Tseng) jest obecnie wiceprezesem do spraw technologii (deputy chief executive officer at TSMC) w ATI.
Zarząd Tseng Labs podjął decyzję o zainwestowaniu uzyskanych funduszy ze sprzedaży swojego podstawowego biznesu – pracowników i technologii do ATI – w (założoną w 1989 roku) firmę farmaceutyczną Cell Pathways (702 Electronic Drive, Horsham PA 19044) w 1998. Firma zajmuje się m.in. genetyką i biotechnologią w zakresie leków wspomagających leczenie raka i zakażeń wirusowych (w tym HIV). Wartość fuzji oceniano na 177 mln USD.
Firma obecnie działa pod nazwą OSI Pharmaceuticals.

</doc>
<doc id="465284" url="https://pl.wikipedia.org/wiki?curid=465284" title="Li (nazwisko)">
Li (nazwisko)

Li lub w zangielszczonej wersji Lee – transliteracja pewnej liczby chińskich nazwisk. Spośród nich nazwisko 李 (pinyin: Lǐ) jest najpopularniejszym nazwiskiem w Chinach i jednocześnie najpopularniejsze na całym świecie. 李 oznacza po chińsku "śliwa". Nazwisko to nosi w sumie 108 milionów osób, z czego 103 miliony w samych Chinach i 5 milionów za granicą (dane na rok 2002). 
Nazwisko Li z Chin zostało zapożyczone przez Koreańczyków (transkrybowane zwykle jako Lee) i Wietnamczyków (po wietnamsku Lý).
Historia.
Nazwisko Li należy do nazwisk chińskich o stosunkowo krótkiej potwierdzonej historii. Pierwszą osobą o tym nazwisku opisaną w chińskich dziełach historycznych jest filozof Laozi, który według niektórych źródeł naprawdę miał nazywać się 李耳 Li Er. Niektórzy badacze twierdzą jednak, że wyraz Li Er w rzeczywistości pochodzi z języka starożytnego chińskiego państwa Chu, gdzie miał znaczyć "tygrys" i był przydomkiem totemicznym. Nazwisko Li stało się popularne dopiero w V wieku; nosili je cesarze dynastii Tang.
Według wersji legendarnej, pierwszym człowiekiem noszącym nazwisko Li był cesarz Zhuanxu, żyjący rzekomo przed rokiem 2000 p.n.e. Miał charakterystyczną cechę u nóg: cztery pierwsze palce u nóg miał bardzo proste, a ostatni – wykrzywiony do środka stopy. Jego syn, kolejny Li, odziedziczył tę cechę. Tylko te osoby o nazwisku Li, które posiadają tę szczególną cechę, miały być prawdziwymi spadkobiercami tego nazwiska i potomkami cesarza Zhuanxu.

</doc>
<doc id="465287" url="https://pl.wikipedia.org/wiki?curid=465287" title="John Kufuor">
John Kufuor

John Kofi Agyekun Kufuor (ur. 8 grudnia 1938 w Kumasi) – ghański polityk, prezydent Ghany w latach 2001-2009.
Jest absolwentem wydziału prawa Uniwersytetu Oksfordzkiego.
Praktykujący katolik.

</doc>
<doc id="465290" url="https://pl.wikipedia.org/wiki?curid=465290" title="Oksana Zabużko">
Oksana Zabużko

Oksana Zabużko (; ur. 19 września 1960 w Łucku) – ukraińska pisarka, poetka i eseistka.
Wykształcenie i twórczość.
Uzyskała tytuł doktora filozofii na Uniwersytecie Kijowskim (1987). Wykładała filologię ukraińską na uniwersytetach w USA. Na stałe mieszka w Kijowie. W swojej twórczości skupia się na zagadnieniach dotyczących ukraińskiej samoidentyfikacji, problemach postkolonializmu oraz feminizmie. Mówi płynnie po polsku. 
Największą sławę przyniosła jej książka "Badania terenowe nad ukraińskim seksem", wydana w 1996 i przetłumaczona na węgierski, czeski, niemiecki, francuski, a w 2003 na polski. Opisuje ona spustoszenia w ludzkiej psychice jako następstwa komunizmu i totalitaryzmu. Uznano ją za pierwszy manifest ukraińskiego feminizmu. W marcu 2006 "Badania terenowe..." miały swoją sceniczną premierę w warszawskim teatrze Polonia Krystyny Jandy. W monodramie autorstwa i w reżyserii Małgorzaty Szumowskiej wystąpiła Katarzyna Figura.
W Polsce ukazał się również zbiór opowiadań "Siostro, siostro" (2007) oraz powieść "Muzeum porzuconych sekretów" w 2013, za która otrzymała Nagrodę Literacką Europy Środkowej „Angelus”. Za tłumaczenie książki nagrodę Angelusa otrzymała także tłumaczka Katarzyna Kotyńska.
W 2009 została odznaczona Orderem Księżnej Olgi III klasy.
W listopadzie 2013 roku ukazała się książka "Ukraiński palimpsest", zapis rozmów, które z Oksaną Zabużko przeprowadziła Izabella Chruślińska. To pierwsza książka Oksany Zabużko, która swoją premierę miała poza Ukrainą. Tłumaczenie na język ukraiński ukazało się w roku 2014.
Symbolicznie, 23 lutego 2022, w przeddzień rosyjskiej inwazji, ukazała się jej książka "Planeta Piołun" – zbiór esejów wybranych dla polskiego czytelnika, napisanych po zajęciu 2014 Krymu przez Rosjan. W tytułowym eseju opisany jest wpływ katastrofy w Czarnobylskiej Elektrowni Jądrowej z 1986 na nastawienie Ukraińców do władzy sowieckiej. Była to swoista terapia szokowa pozwalająca odreagować głęboki, przenikający do samych kości wieloletni strach po zorganizowanym przez Stalina w 1933 Wielkim Głodzie (Hołodomorze). Czarnobyl otworzył mentalnie drogę do przemian Ukrainy po 1989. W innych esejach Zabużko opisuje dzieje Kateryny Biłokur oraz imperialne, antyukraińskie nastawienie petersburskiego poety i dysydenta Iosifa Brodskiego, laureata Nagrody Nobla 1987; daje też swoiste postscriptum do swej książki "Badania terenowe nad ukraińskim seksem".
W 2018 i 2022 była gościem Festiwalu Góry Literatury.
22 listopada 2022 w Centrum Kongresowym ICE Kraków Rada Miasta Krakowa przyznała pisarce Nagrodę im. Stanisława Vincenza, co spotkało się z protestem ze strony Młodzieży Wszechpolskiej.

</doc>
<doc id="465294" url="https://pl.wikipedia.org/wiki?curid=465294" title="Czarny Pan">
Czarny Pan



</doc>
<doc id="465295" url="https://pl.wikipedia.org/wiki?curid=465295" title="Cichlasoma">
Cichlasoma

Cichlasoma – rodzaj słodkowodnych ryb okoniokształtnych z rodziny pielęgnicowatych (Cichlidae). 
Zasięg występowania.
Występują w Ameryce Południowej i Środkowej.
Klasyfikacja.
Gatunki zaliczane do tego rodzaju:

</doc>
