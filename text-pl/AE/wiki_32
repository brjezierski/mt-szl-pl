<doc id="465296" url="https://pl.wikipedia.org/wiki?curid=465296" title="Pijawki szczeciowe">
Pijawki szczeciowe

Pijawki szczeciowe (Acanthobdellida) – rząd pijawkokształtnych siodełkowców obejmujący monotypową rodzinę Acanthobdellidae, do której zaliczono rodzaj "Acanthobdella" z dwoma znanymi nauce gatunkami. Pierwszy z nich – odkryty i nazwany w 1850 przez profesora A. E. Grubego, a opisany szczegółowo przez N. A. Liwanowa w 1906 i w 1931 roku – "Acanthobdella peledina" został określony przez Liwanowa jako żywa skamieniałość, a przez innych autorów uznany za gatunek reliktowy, ogniwo łączące skąposzczety z pijawkami.
Pijawki szczeciowe są ektopasożytami ryb z rodziny łososiowatych (Salmonidae). Wykazują cechy pośrednie pomiędzy skąposzczetami a pijawkami właściwymi, przez co stanowią dla systematyków takson problematyczny. Jego pozycja i ranga w klasyfikacji pierścienic wielokrotnie ulegała zmianom. Badania molekularne dowodzą, że należy je traktować jako odrębną, obok pijawek właściwych i pijawczaków, linię ewolucyjną siodełkowców.
"Acanthobdella" występują w północnej Holarktyce. Osiągają do 35 mm długości. Ich ciało złożone jest z 29 postoralnych segmentów, nazywanych czasem somitami. Na 5 pierwszych segmentach występują szczeciny, w liczbie 2 par na każdym segmencie. Są wykorzystywane do lokomocji i łączenia się z ciałem ofiary. Cztery końcowe segmenty ciała tworzą tylną przyssawkę.
Celoma jest zredukowana, poprzedzielana dosseptimentami. Układ nerwowy, osmoregulacyjny i rozrodczy mają budowę podobną do odpowiednich układów pijawek. Układ krwionośny występuje. Jest zbliżony budową do układu krążenia skąposzczetów.
Pokarm tych pierścienic stanowi krew i miękkie tkanki ofiar. 
"Acanthobdella peledina" pasożytuje na rybach łososiowatych północnych regionów Ameryki Północnej (Alaska), Europy (Skandynawia) i Azji (Syberia). Najczęściej jest spotykana na pstrągach i lipieniu.
"Acanthobdella livanowi" (syn. "Paracanthobdella livanowi") – gatunek nazwany na cześć Liwanowa – występuje w Europie i w Azji.
Obydwa gatunki wykazują pewne różnice morfologiczne (m.in. u "A. peledina" brak występującej u drugiego gatunku przedniej przyssawki), co skłania niektórych badaczy do wydzielania "A. livanowi" do odrębnej rodziny.

</doc>
<doc id="465298" url="https://pl.wikipedia.org/wiki?curid=465298" title="Chromidotilapia">
Chromidotilapia

Chromidotilapia – rodzaj słodkowodnych ryb okoniokształtnych z rodziny pielęgnicowatych (Cichlidae). Jest typem nomenklatorycznym plemienia Chromidotilapiini.
Występowanie.
Zachodnia Afryka.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Chromidotilapia kingsleyae".

</doc>
<doc id="465300" url="https://pl.wikipedia.org/wiki?curid=465300" title="Umberto Nobile">
Umberto Nobile

Umberto Nobile (ur. 21 stycznia 1885 w Lauro koło Salerno, zm. 30 lipca 1978 w Rzymie) – włoski pilot i konstruktor sterowców, generał i polarnik.
Pilot sterowca własnej konstrukcji „Norge” podczas pionierskiego lotu transpolarnego Amundsena-Ellswortha-Nobilego w 1926 roku. 
Życiorys.
Umberto Nobile urodził się 21 stycznia 1885 roku w Lauro koło Salerno. 
Po ukończeniu inżynierii elektrycznej i inżynierii przemysłowej na uniwersytecie w Neapolu pracował dla kolei włoskich nad elektryfikacją sieci kolejowej. 
Następnie zainteresował się lotnictwem i w 1911 roku uczestniczył w rocznym kursie aeronautyki armii włoskiej. Po przystąpieniu Włoch do I wojny światowej w 1915 roku, Nobile, wcielony do wojska, pracował przy produkcji i modernizacji samolotów. 
W lipcu 1918 roku wraz z trzema innymi inżynierami: Giuseppem Valle (1886–1975), Benedettem Croce i Celestinem Usuellim (1877–1926) założył spółkę konstruującą sterowce. Firma wyprodukowała sterowiec oznaczony symbolem T-34, sprzedany armii amerykańskiej, który rozbił się i spłonął po zaczepieniu o linie wysokiego napięcia w 1922 roku. 
W 1922 roku Nobile wyjechał do Stanów Zjednoczonych, gdzie pracował dla firmy Goodyear w Akron. Po powrocie do Włoch zaprojektował i zbudował w 1924 roku nowy model sterowca półszkieletowego oznaczony symbolem N-1. Nobile osobiście pilotował N-1, a na loty zawsze zabierał swojego psa o imieniu Titina. W 1926 roku został mianowany generałem. 
Lot transpolarny Amundsena-Ellswortha-Nobilego (1926).
W 1926 roku wspólnie z Roaldem Amundsenem (1872–1928) i Lincolnem Ellsworthem (1880–1951) oraz 13 innymi uczestnikami dokonał pionierskiego przelotu nad biegunem północnym na sterowcu N-1, przez Amundsena nazwanym „Norge”. Trasa przelotu wiodła z Ny-Ålesund na Svalbardzie do Teller na Alasce. Nobile pilotował sterowiec, a na pokład zabrał swojego psa.
Przelot nad biegunem był planowany przez Amundsena i Ellswortha od maja 1925 roku. Hjalmar Riiser-Larsen (1890–1965) zarekomendował użycie sterowca N-1 konstrukcji Nobilego. W 1925 roku rząd włoski zgodził się sprzedać sterowiec ekspedycji za 75 tys. dolarów i odkupić go po wyprawie za 46 tys. o ile statek będzie w dobrym stanie. Cena była obniżona, pod warunkiem, że Nobile będzie kapitanem statku, a w ekspedycji weźmie udział pięciu Włochów. 29 marca 1926 roku na lotnisku Ciampino koło Rzymu dokonano uroczystego aktu przekazania statku ekspedycji w obecności włoskiego premiera Benito Mussoliniego (1883–1945).
Pierwszego przelotu nad biegunem północnym mieli dokonać amerykański pilot Richard Byrd (1888–1957) i Floyd Bennett (1890–1928) samolotem Fokker F.VII/3m o nazwie „Josephine Ford”, jednak nie wszyscy wierzyli, by udało im się przelecieć nad biegunem, ponieważ wrócili dość szybko do bazy. Wyprawa Amundsena wyruszyła wkrótce po powrocie Byrda i Bennetta. W locie brali udział: Amundsen, Ellsworth, Nobile, pięciu włoskich mechaników, Riiser-Larsen, Oscar Wisting (1871–1936), pięciu innych Norwegów i szwedzki meteorolog Finn Malmgren (1895–1928).
Sterowiec wystartował 11 maja 1926 roku i następnego dnia przeleciał nad biegunem północnym, gdzie wyrzucono na lód flagi Norwegii, Włoch i Stanów Zjednoczonych. Wobec wątpliwości co do zdobycia bieguna północnego przez Cooka (1865–1940) i Peary’ego (1856–1920) w 1908 roku, czy następnie przez Byrda i Bennetta, dotarcie na biegun północny przez załogę sterowca było pierwszym w pełni udokumentowanym zdobyciem bieguna. 13 maja 1926 roku sterowiec wylądował w Teller na Alasce, gdzie został zdemontowany, a uczestnicy wrócili do domu konwencjonalnymi środkami transportu. Po wyprawie Nobile i Amundsen wdali się w publiczny konflikt o to, kto miał większe zasługi dla zdobycia bieguna, co bardzo nadszarpnęło ich reputację.
Wyprawa Nobilego (1928).
Po powrocie Nobile planował wyprawę na północ, by poszukiwać nowych lądów i przeprowadzić prace badawcze. Pomimo niechęci władz włoskich, które pracowały nad własnymi planami badań arktycznych, Nobile uzyskał zgodę Mussoliniego w 1927 roku na przeprowadzenie własnej wyprawy sterowcem. Wsparcie otrzymał od włoskiego towarzystwa geograficznego, a pomoc finansową od burmistrza Mediolanu. Statek i załogę zapewniło ministerstwo lotnictwa. Załoga liczyła 18 osób, w tym 4 uczestników lotu „Norge” oraz 3 naukowców – w wyprawie uczestniczyli włoski fizyk Aldo Pontremoli (1896–1928), szwedzki meteorolog Finn Malmgren (1895–1928) i czeski fizyk František Běhounek (1898–1973). 
Pierwszy lot na pokładzie sterowca „Italia” odbył się 15 maja 1928 roku. Nobile planował dwa kolejne – do bieguna północnego przez Grenlandię oraz lot pozwalający na zbadanie jak największego obszaru arktycznego. 23 maja 1928 roku „Italia” wyruszyła na biegun północny z 16 członkami załogi na pokładzie. Krótko po północy dotarła nad biegun, lecz silny wiatr uniemożliwił lądowanie i prowadzenie badań. Po zrzuceniu flagi Włoch i krzyża podarowanego przez papieża wyprawa zawróciła do Svalbardu. By uniknąć gęstej mgły, sterowiec leciał nisko, pod silny wiatr, co spowolniło lot. Na metalowych częściach zaczął osadzać się lód, który kruszył się, a fruwające odłamki zagrażały zbiornikom wodorowym. Po tym jak doszło do blokady koła windy, sterowiec, lecący na wysokości 250 m nad ziemią, nagle zanurkował i pomimo szybkiej reakcji Nobilego, który nakazał natychmiastowe wyłączenie silników, statek uderzył w lód. Gondola uległa rozbiciu i 10 członków załogi, w tym Nobile, wraz ze sprzętem i prowiantem wypadło na zewnątrz. Sterowiec stał się lżejszy i uniósł się w górę z pozostałymi sześcioma członkami załogi na pokładzie – ich dalsze losy nie są znane. 
Jeden z rozbitków poniósł śmierć na miejscu, inny złamał nogę, a sam Nobile doznał złamania ręki i nogi. Ekwipunek, który wypadł ze sterowca, zawierał 4-osobowy namiot, śpiwór, 70 kg jedzenia i nadajnik radiowy. Początkowo mimo sygnału SOS nadawanego co dwie godziny, nikt go nie odebrał i 3 członków załogi wyprawiło się 30 maja po pomoc drogą lądową. 6 czerwca rozbitkom udało się nawiązać kontakt ze statkiem włoskim, jednak Włochy odmówiły ratunku. Akcje ratunkowe zorganizowały natomiast Finlandia, Francja, Norwegia, Szwecja i ZSRR, oraz mieszkańcy Mediolanu. W poszukiwaniach wzięło udział 1500 osób, 18 statków i 22 samoloty. 
Na ratunek pospieszył również Amundsen. Za pośrednictwem norweskiego biznesmena rząd francuski dostarczył mu łódź powietrzną Latham 47, którą pilotował Leif Dietrichson. Wyprawa ratunkowa Amundsena ruszyła z Tromsø 18 czerwca 1928 roku, lecz trzy godziny po starcie utracono z nią kontakt radiowy. Uważa się, że samolot rozbił się u wybrzeży Wyspy Niedźwiedziej, choć nikogo nigdy nie odnaleziono.
Koczująca na lodzie załoga „Italii” została wkrótce dostrzeżona przez samolot włoski, a wkrótce obok obozu wylądował szwedzki pilot, który zabrał Nobile i jego psa. Pilot wrócił po resztę załogi, lecz samolot rozbił się przy lądowaniu. Rozbitkowie zostali ostatecznie uratowani przez radziecki lodołamacz „Krasin”. 
W wyniku śledztwa przeprowadzonego we Włoszech Nobile został uznany za odpowiedzialnego za katastrofę i wystąpił z armii włoskiej. W 1931 roku wziął udział w radzieckiej wyprawie arktycznej. Po zakończeniu II wojny światowej raport śledztwa w sprawie katastrofy w 1928 roku został obalony, a Nobile przywrócony w szeregi wojska. 
Po wojnie Nobile zasiadał w parlamencie Włoch oraz wykładał na uniwersytecie w Neapolu. W 1959 roku opublikował wspomnienia z podróży arktycznych "Gli italiani al Polo Nord". W 1969 roku odsłonił w Tromsø pomnik ku czci tych, którzy zginęli podczas poszukiwań uczestników wyprawy w 1928 roku. 
Nobile zmarł 30 lipca 1978 roku w Rzymie.
Upamiętnienie.
W 1969 roku Michaił Kałatozow nakręcił film "Czerwony namiot" o tragicznej wyprawie z 1928 roku, nominowany w 1972 roku do nagrody filmowej Złoty Glob w kategorii dla najlepszego zagranicznego filmu anglojęzycznego. 
W 1994 roku na cześć Nobilego nazwano jeden z kraterów na Księżycu – Nobile. Jeden z lodowców Ziemi Grahama w północnej części Półwyspu Antarktycznego od 1960 roku nosi nazwę upamiętniającą Nobilego – Nobile Glacier.
W rodzinnej miejscowości Nobilego – Lauro – funkcjonuje muzeum mu poświęcone.

</doc>
<doc id="465301" url="https://pl.wikipedia.org/wiki?curid=465301" title="Cichla">
Cichla

Cichla – rodzaj słodkowodnych ryb z rodziny pielęgnicowatych z rzędu okoniokształtnych. 
Występują w Ameryce Południowej.
Klasyfikacja.
Gatunki zaliczane do tego rodzaju :

</doc>
<doc id="465309" url="https://pl.wikipedia.org/wiki?curid=465309" title="Zhaozhou Congshen">
Zhaozhou Congshen

Zhaozhou Congshen (chiń. 趙州從諗 pinyin "Zhàozhōu Cóngshěn"; kor. 조주종심 "Choju Chongsim"; jap. 趙州従シン "Jōshū Jūshin"; wiet. "Triệu Châu Tòng Thẩm", ur. 778, zm. 897) – jeden z najbardziej znanych mistrzów zen (właściwie chan) w starożytnych Chinach. Znany z błyskotliwych debat słownych (wenda), za pomocą których pokazywał swoim uczniom zen.
Życiorys.
Pochodził z rodziny He z miasteczka Hexiang w Caozhou (w pobliżu dzisiejszego miasta Heze w prowincji Shandong). Został nowicjuszem w klasztorze Hutong jeszcze jako chłopiec. Jego pierwsze oświecenie nastąpiło w wieku 18 lat.
Pewnego dnia Zhaozhou zapytał Nanquana:
Nanquan odparł:
Zhaozhou spytał:
Mistrz odparł:
Zhaozhou spytał:
Nanquan powiedział:
Po tych słowach Zhaozhou osiągnął oświecenie.
Postanowił zostać pełnym mnichem i udał się w celu przyjęcia mnisiej ordynacji na górę Song. Po czym powrócił do mistrza chan Nanquana Puyuana do Jizhou, u którego praktykował przez kilkadziesiąt lat, aż do śmierci nauczyciela w 835 r. Był jego głównym i ulubionym uczniem
Ich najsłynniejsze spotkanie jest do dziś jednym z najważniejszych koanów w zenistycznych kręgach.
Po śmierci Nanquana Zhaozhou wyruszył w 20-letnią wędrówkę po Chinach w celu spotkania się z wielkimi mistrzami tego okresu. Przebywał m.in. u takich nauczycieli jak Huangbo Xiyun, Jiashan Shanhui i Yanguan Qi’an.
Po wielu latach, w wieku 80 lat, mistrz osiadł w klasztorze Guanyin (観音), przemianowanym potem na Bailin (柏林寺) w dystrykcie Zhaozhou (skąd wziął się pierwszy człon jego nazwiska) w dzisiejszej prowincji Hebei. Nauczał w nim przez 40 lat, aż do swojej śmierci.
Zhaozhou nie założył własnej szkoły, gdyż był zbyt niezależny i wolnomyślicielski. Nie wyobrażał sobie, że może być „przodkiem” dla następnych pokoleń. Jednak wszystkie szkoły chan zwane „pięcioma domami” czerpały z jego nauk i stał się on źródłem inspiracji i mądrości.
Gdy minął już wiek 110 lat powiedział:
Mistrz położył się na prawym boku i zmarł 2 dnia 11 miesiąca 897 r. Otrzymał pośmiertny tytuł „Wielki Nauczyciel Granicy Prawdy”.
Pozostawił po sobie 13 oświeconych uczniów.
Niestety w jakiś po śmierci mistrza nastąpił okres niepokojów i zamieszek, co spowodowało, że linia przekazu przetrwała do ok. 1000 roku.
Występuje w gong’anach 2, 9, 30, 41, 45, 52, 57, 58, 59, 64, 80, 96 z "Biyan lu", 9, 10, 18, 39, 47, 57, 63 z "Congrong lu" i 1, 7, 11 14, 19, 31, 37 z "Bezbramnej bramy".
Dzieła literackie.
Jego nauki, mowy Dharmy został wydane jako "Zhaozhou chanshi yulu" (趙州禪師語錄). Mistrz chan szkoły caodong Yunmen Yanzhang (1565–1626) w swoim wstępie do wydania tego tekstu, przypisał utworzenie tego zbioru Wenyuanowi, uczniowi Zhaozhou. Jednak najpewniej jedyną przyczyną tego były kilkakrotne wzmianki w tekstach o tym uczniu.
Współcześni badacze raczej to odrzucają. Biografia bowiem zamieszczona w tej pracy została napisana przez innego ucznia mistrza Zhaozhou – Huiconga w 953 r. Ten tekst kończy się także notą zredagowaną przez Chengshi – mistrza ze szkoły chan fayan, ucznia Baizhanga Daohenga. Tekst ten był wydany już w połowie X w., a na pewno przed rokiem 1000.

</doc>
<doc id="465310" url="https://pl.wikipedia.org/wiki?curid=465310" title="Prąd okresowy">
Prąd okresowy



</doc>
<doc id="465311" url="https://pl.wikipedia.org/wiki?curid=465311" title="Joshu Jushin">
Joshu Jushin



</doc>
<doc id="465312" url="https://pl.wikipedia.org/wiki?curid=465312" title="Joshu">
Joshu



</doc>
<doc id="465316" url="https://pl.wikipedia.org/wiki?curid=465316" title="20 000 mil podmorskiej żeglugi (film 1954)">
20 000 mil podmorskiej żeglugi (film 1954)

20 000 mil podmorskiej żeglugi (ang. "20,000 Leagues Under the Sea") – amerykański film fabularny z 1954 roku w reżyserii Richarda Fleischera z Kirkiem Douglasem w jednej z głównych ról. Jest to adaptacja filmowa znanej powieści fantastyczno-przygodowej "Dwadzieścia tysięcy mil podmorskiej żeglugi" francuskiego pisarza Juliusza Verne’a.
Fabuła.
Akcja toczy się w XIX wieku. Pewnego dnia pojawiają się informacje o groźnym morskim potworze, który powoduje uszkodzenia lub całkowite zatopienia statków. Profesor Pierre Aronnax z Muzeum Oceanografii w Paryżu wraz ze swoim oddanym lokajem - Conseilem otrzymują od rządu Stanów Zjednoczonych propozycję podróży na okręcie wojennym do Sajgonu w celu potwierdzenia bądź zaprzeczenia istnienia potwora. Mężczyźni zgadzają się i wkrótce wyruszają w rejs. Na pokładzie statku poznają Kanadyjczyka - Ned Landa.

</doc>
<doc id="465317" url="https://pl.wikipedia.org/wiki?curid=465317" title="Iwo Wojciechowski">
Iwo Wojciechowski

Iwo Wojciechowski (ur. 13 grudnia 1935, zm. 22 marca 2006) – polski ekolog, profesor Akademii Rolniczej w Lublinie.
Ukończył studia na Wydziale Biologii i Nauk o Ziemi Uniwersytetu Marii Curie-Skłodowskiej w Lublinie. Jeszcze jako student rozpoczął pracę w Katedrze Systematyki i Geografii Roślin tej uczelni (1956). W 1969 r. obronił doktorat z obszaru nauk przyrodniczych (na Wydziale Biologii i Nauk o Ziemi UMCS), w 1975 r. habilitował się na Wydziale Biologii Uniwersytetu Warszawskiego. Przez dwa lata pracował w Akademii Medycznej w Lublinie. Od 1960 r. był związany z Akademią Rolniczą w Lublinie (wcześniej pod nazwą Wyższa Szkoła Rolnicza, powstała z wyodrębnionych wydziałów Uniwersytetu Marii Curie-Skłodowskiej), w 1995 r. otrzymał tytuł profesora zwyczajnego.
Kierował Katedrą Ekologii Ogólnej Wydziału Ogrodniczego Akademii Rolniczej. Był członkiem Komitetu Ekologicznego PAN, należał do różnych towarzystw i rad naukowych (m.in. do Polskiego Towarzystwa Hydrobiologicznego). W latach 70. prowadził audycje poświęcone problematyce ekologii i ochrony środowiska na antenie Radia Lublin. Odznaczony m.in. Krzyżem Kawalerskim Orderu Odrodzenia Polski, w 2005 obchodził jubileusz 50-lecia pracy zawodowej (uhonorowany wspólną sesją naukową Katedry Ekologii Ogólnej Akademii Rolniczej w Lublinie i Poleskiego Parku Narodowego). Zmarł w wieku 70 lat po ciężkiej chorobie. Został pochowany na cmentarzu komunalnym na Majdanku w Lublinie (kwatera S8K3-7-1).
Był autorem ponad 100 publikacji naukowych, popularnych i podręczników.

</doc>
<doc id="465318" url="https://pl.wikipedia.org/wiki?curid=465318" title="Archocentrus">
Archocentrus

Archocentrus – rodzaj słodkowodnych ryb z rodziny pielęgnicowatych (Cichlidae).
Występowanie.
Ameryka Środkowa.
Klasyfikacja.
Gatunki zaliczane do tego rodzaju :

</doc>
<doc id="465321" url="https://pl.wikipedia.org/wiki?curid=465321" title="Wyżyna Podolska">
Wyżyna Podolska

Wyżyna Podolska (ukr. " Подільська височина" - trb. "Podilśka wysoczyna"; mołd. "Podişul Podoliei") – wyżyna na terytorium Ukrainy, leżąca pomiędzy środkowym biegiem Dniestru i Bohu, wchodząca w skład Wyżyny Wołyńsko-Podolskiej. 
Zbudowana jest z prekambryjskich granitów i gnejsów, przykrytych płytowo zalegającym kompleksem skał mezozoicznych i kenozoicznych. Powierzchnia falista i pagórkowata, silnie rozczłonkowana głębokimi dolinami rzek o charakterze jarów. Na północnym zachodzie opada stromym i wysokim progiem ku Wyżynie Wołyńskiej, na wschodzie graniczy z Wyżyną Naddnieprzańską.
Najwyższą część stanowią: Gołogóry - z kulminacją Kamuły (471 m n.p.m.) oraz Miodobory (Towtry) – wał wapiennych skałek, którego wysokość dochodzi do 435 m n.p.m. Klimat umiarkowany ciepły kontynentalny.
Rzeki należą do dorzecza Dniestru (m.in.: Strypa, Seret, Zbrucz, Smotrycz, Murafa) i Bohu (m.in.: Rów, Sawrań, Kodyma).
Jest to rozwinięty region rolniczy (uprawa buraka cukrowego, zboża, winorośli, sadownictwo, hodowla bydła). Główne miasta to: Tarnopol, Winnica, Chmielnicki i Kamieniec Podolski.

</doc>
<doc id="465325" url="https://pl.wikipedia.org/wiki?curid=465325" title="Wieszczba dla Polski">
Wieszczba dla Polski

Wieszczba dla Polski. Opis wierszem Ojczyzny sukceów w krytycznych czasach zastającej lub Prefekcja ks. Marka – utwór profetyczny, ujęty w formę przepowiedni o klęsce Polski i o jej zmartwychwstaniu dla ozdoby Europy. Adam Mickiewicz w wykładach głosił, że w tym utworze "znajdują się idee wyznaczające Polsce posłannictwo europejskie". 
 
Wieszczba napisana w 1763 r. lub w 1767 przez księdza Marka Jandołowicza .
Zyskała szeroki rozgłos już w momencie publikacji. Profesor Stanisław Pigoń widział w niej "nasienie całej naszej poezji mesjanistycznej". Wielokrotnie odwoływali się do niej Adam Mickiewicz i Juliusz Słowacki.

</doc>
<doc id="465327" url="https://pl.wikipedia.org/wiki?curid=465327" title="Życie i czasy Michaela K.">
Życie i czasy Michaela K.

Życie i czasy Michaela K. (ang. "Life and Times of Michael K.") – powieść Johna Maxwella Coetzee, laureata literackiej Nagrody Nobla, wydana w języku angielskim w 1983 roku. Autor otrzymał za nią prestiżową Nagrodę Bookera. 
W Polsce dzieło zostało opublikowane w roku 1996 przez Państwowy Instytut Wydawniczy, w serii Współczesna Proza Światowa, w publikacji zawierającej trzy utwory autorstwa Coetzee - "W sercu kraju", "Życie i czasy Michaela K." oraz "Foe". Drugim polskim wydawcą książki jest Axel Springer Polska, który we wrześniu 2007 wydał "Życie i czasy Michaela K." w ramach serii "Dzieła Najwybitniejszych Noblistów" dołączanej do dziennika Dziennik Polska-Europa-Świat.
"Życie i czasy Michaela K." to opowieść o pragnieniu wolności. Tytułowy bohater, ogrodnik z Kapsztadu, postanawia zawieźć chorą matkę na farmę, którą ona zapamiętała z dzieciństwa. Podczas podróży matka umiera, Michael chce jednak dotrzeć na miejsce, by jej prochy spoczęły tam, gdzie się urodziła. Farma staje się jego azylem, schronieniem przed światem, którego nie potrafi zrozumieć, przed wojną domową, toczącą się w jego kraju. Stopniowo oddala się od cywilizacji. Przez władze traktowany jak przestępca, broni się przed próbami umieszczenia go w obozach i szpitalach, próbując ocalić swoją niezależność.

</doc>
<doc id="465332" url="https://pl.wikipedia.org/wiki?curid=465332" title="Austriackie monety euro">
Austriackie monety euro

Monety euro w Austrii wprowadzono do obiegu w dniu 1 stycznia 2002 roku, kiedy narodową walutę Austrii, szyling austriacki zastąpiono euro w stosunku wymiany 1 euro = 13,7603 szylingów. Monety są bite w austriackiej mennicy Münze Österreich.
Historia.
1 stycznia 1999 roku euro zostało wprowadzone w Austrii jako waluta międzybankowa w tym samym czasie co w 10 innych krajach europejskich, a 1 stycznia 2002 roku wprowadzono do obiegu monety i banknoty euro w 12 krajach. Mennica Austriacka rozpoczęła bicie monet już od 1998 roku, chociaż wszystkie monety, które zostały wybite w latach 1998–2002, mają wpisany rok 2002, czyli rok rozpoczęcia efektywnego obiegu. Monety austriackie nie posiadają znaku mennicy.
Euro było w obiegu równocześnie z szylingiem austriackim do 28 lutego 2002 roku, po którym ten ostatni przestał być prawnym środkiem płatniczym. Jednocześnie pozostała możliwość wymiany szylingów na euro w Austriackim Banku Narodowym.
Monety obiegowe – obecna seria.
Austriackie monety euro przedstawiono 14 listopada 1997 roku, stworzone zostały przez Josefa Kaisera i mają różne wzory dla każdej monety, ze wspólnym motywem przewodnim dla każdej z trzech serii monet.
Na narodowych awersach oprócz motywu umieszczono rok emisji i austriacką flagę oraz powtórzono nominał monety w języku niemieckim.
Od 2017 roku monety 5 centowe, a od roku 2018 monety 2 i 1 centowe mają węższe kreskowanie (symbolizujące czerwień) na kolorowych obszarach flagi narodowej.
Rewers monet euro (nowa mapa Europy), który został przeprojektowany od 2007 roku, został wprowadzony w Austrii dopiero w 2008 roku.
Obecna seria austriackich monet euro wygląda następująco:
Austriackie monety euro nie są w pełni zgodne z wytycznymi projektowymi wydanymi przez Komisję Europejską z 19 grudnia 2008 roku. Zawierają one zalecenia dotyczące projektu rewersów narodowych monet obiegowych. Między innymi na narodowej stronie obiegowych monet euro nie należy wskazywać nominału monety, ani nominału waluty lub jego podziału, chyba że oznaczenie jest w innym alfabecie. Austriackie monety obiegowe nie spełniają tego wymogu. Podobnie pokazana flaga Austrii nie stanowi identyfikatora kraju w rozumieniu wytycznych. Kraje, których monety nie spełniają jeszcze zaleceń, mogą w dowolnym momencie dokonać niezbędnych zmian; muszą to zrobić najpóźniej do końca okresu przejściowego, czyli do 20 czerwca 2062 roku.
Okolicznościowe monety 2 euro.
Austria dotychczas wyemitowała następujące okolicznościowe monety o nominale 2 euro:
Monety kolekcjonerskie.
Dotychczas Austria wyemitowała:

</doc>
<doc id="465333" url="https://pl.wikipedia.org/wiki?curid=465333" title="Oxymoron">
Oxymoron

Oxymoron – niemiecki zespół punkrockowy pochodzący z Erlangen.
Zespół został utworzony w 1989 roku przez Suckera i jego kuzyna Björna. Niebawem dołączyli do nich gitarzysta Martin oraz Filzlaus grający na basie. Nazwa Oxymoron została przyjęta w 1992 roku, w chwili gdy zespół zaczął wychodzić poza garażowe granie. Ich muzyka to szybki i melodyjny Oi!.
Linki zewnętrzne.
oficjalna strona zespołu

</doc>
<doc id="465335" url="https://pl.wikipedia.org/wiki?curid=465335" title="PowerQUICC">
PowerQUICC

PowerQUICC – układ powstały na bazie mikroprocesora PowerPC zintegrowanego z układem QUICC (QUad Integrated Communications Controller) znanego z mikrokontrolera Motorola CPU32, zaprojektowany przez MSIL (Motorola Silicon Israel Limited).
Mikroprocesory te znajdowały szerokie zastosowanie w urządzeniach telekomunikacyjnych. Zawierały specjalizowany układ "CPM" o architekturze RISC, który odciążał główny procesor od zadań związanych z komunikacją sieciową oraz posiadał dodatkowe funkcje dla DMA.
Układ PowerQUICC MPC860 był jednym z najczęściej stosowanych procesorów komunikacyjnych w routerach firmy Cisco pod koniec lat 90.

</doc>
<doc id="465336" url="https://pl.wikipedia.org/wiki?curid=465336" title="Hańba (powieść)">
Hańba (powieść)

Hańba (ang. "Disgrace") – powieść Johna Maxwella Coetzee, laureata literackiej Nagrody Nobla, wydana w języku angielskim w 1999 roku. Autor otrzymał za nią prestiżową Nagrodę Bookera. W 2008 roku została zekranizowana przez Steve'a Jacobsa.
Zarys fabuły.
Bohaterem powieści jest David Lurie, pięćdziesięciodwuletni wykładowca literatury romantycznej na uniwersytecie w Kapsztadzie. Sfrustrowany pracą i starzeniem się, wdaje się w romans ze swoją studentką, za co zostaje usunięty z uczelni. Po tych wydarzeniach wyjeżdża na wieś do swojej córki Lucy, lesbijki. Nie zaznaje jednak spokoju, farma zostaje napadnięta, Lucy zgwałcona a on poturbowany. Pod koniec Lurie pracuje jako wolontariusz przy usypianiu chorych zwierząt.
Ekranizacja.
W 2008 ukazała się ekranizacja powieści pod tym samym tytułem. W rolę profesora Davida Luriego wcielił się John Malkovich. Film został pozytywnie przyjęty przez krytyków.

</doc>
<doc id="465339" url="https://pl.wikipedia.org/wiki?curid=465339" title="IA32">
IA32



</doc>
<doc id="465342" url="https://pl.wikipedia.org/wiki?curid=465342" title="Okolicznik przyczyny">
Okolicznik przyczyny

Okolicznik przyczyny - jeden z rodzajów okolicznika w języku polskim, wyrażającą czynność uprzednią znaną przez mówiącego. Odpowiada na pytania: dlaczego? czemu? z jakiej przyczyny?

</doc>
<doc id="465345" url="https://pl.wikipedia.org/wiki?curid=465345" title="Open.fm">
Open.fm

Open.fm (dawniej pod nazwą Gadu Radio) – polska internetowa platforma radiowa, dostępna na stronie internetowej i w komunikatorze internetowym – Gadu-Gadu. Platforma radiowa rozpoczęła nadawanie 8 marca 2006 roku. Właścicielem platformy jest spółka Wirtualna Polska. Open.fm posiada ponad 120 kanałów muzycznych.
Według badań Gemius Stream w listopadzie 2009 roku platformy słuchało 2 256 138 osób.
Historia.
Od 8 marca 2006 roku wybrana grupa użytkowników miała dostęp do usługi. Na początku dostępne były trzy kanały tematyczne – Po Polsku, Impreza oraz Classic. Od 5 czerwca 2006 roku stacje (dodatkowo – House i Smak 80 lat) były dla wszystkich internautów dostępne na stronie internetowej oraz testowej wersji Gadu-Gadu 7.5. W dniach 10–11 listopada 2007 stacja „Starter” pierwszy raz transmitowała na żywo imprezę muzyczną Mayday 2007. Sygnał był nadawany z katowickiego Spodka. Transmisja była prowadzona i komentowana przez prezenterów kanału.
5 grudnia 2007 roku producent udostępnił możliwość tworzenie własnych stacji radiowych w oparciu o platformę. W ramach tego każda zainteresowana firma dowolnie kreuje program muzyczny kanału i otrzymuje swoją stronę radiową. 15 października 2008 roku radio zmieniło nazwę na open.fm.
Od marca 2009 roku GG Network rozpoczęło wdrażanie nowej oprawy identyfikacyjnej swoich kanałów. Oprawę dźwiękową przygotowało studio „Nieustraszeni Łowcy Dźwięków” w Krakowie. W dżinglach swojego głosu użyczyli m.in. Artur Gadowski, Duże Pe i zespół muzyczny Renton. 25 maja 2015 roku serwis open.fm został sprzedany przez GG Network grupie Wirtualna Polska.
Od 1 września 2017 roku na platformę internetową przekierowuje adres URL istniejącego w latach 2006-2017 serwisu internetowego wrzuta.pl.
16 kwietnia 2020 roku w ramach serwisu rozpoczęło nadawanie WP Radio będące połączeniem muzyki i informacji przygotowanych wspólnie przez redakcje portalu internetowego Wirtualna Polska i platformy radiowej Open FM. 11 lutego 2022 roku właściciel platformy radiowej spółka Wirtualna Polska Holding poinformowała o złożeniu wniosku do Krajowej Rady Radiofonii i Telewizji o zmianę nazwy Open.fm na WP Radio w związku z planowanym rozpoczęciem nadawania wiosną tego samego roku w Warszawie, Poznaniu, Tarnowie, Rzeszowie, Toruniu, Częstochowie i Katowicach w ramach cyfrowego radia w technologii DAB+. 10 marca 2022 roku Krajowa Rada Radiofonii i Telewizji wydała zgodę na zmianę nazwy z Open.fm na WP Radio. W grudniu 2022 roku rozgłośnia WP Radio rozpoczęła emisję w technologii DAB+ w siedmiu miastach, m.in. w Warszawie, Poznaniu i Katowicach. Szefem stacji, nadawanej w internecie od wiosny 2020 roku, został Grzegorz Betlej.

</doc>
<doc id="465352" url="https://pl.wikipedia.org/wiki?curid=465352" title="Sala Kongresowa">
Sala Kongresowa

Sala Kongresowa – sala widowiskowa znajdująca się w Pałacu Kultury i Nauki w Warszawie. 
Sala została zamknięta w 2014.
Opis.
Sala może pomieścić 2880 widzów (miejsca na trzech poziomach: amfiteatr, loże, balkony). Zachowała oryginalny wystrój i wyposażenie wnętrz, głównie w stylu socrealistycznym, choć niektórzy historycy sztuki znajdują tu też elementy art déco.
Historia.
W czasach PRL odbywały się tu zjazdy PZPR oraz inne uroczyste imprezy tej partii i innych organizacji politycznych np. ZSL czy też PRON, ale także koncerty, m.in. w roku 1967 zagrali tu "The Rolling Stones", co było jednym z pierwszych koncertów zachodniej grupy muzycznej za żelazną kurtyną. W Sali Kongresowej występowała także Marlena Dietrich, "King Crimson", "Procol Harum" (trzykrotnie). Odbywają się tu np. cykliczne koncerty i festiwale. W foyer sali organizowane są wystawy i imprezy targowe.
We wrześniu 2006 w Sali Kongresowej odbyła się finałowa gala wyborów Miss World 2006. 7 lutego 2010 odbyło się tam uroczyste losowanie grup eliminacyjnych do piłkarskich mistrzostw Europy w 2012 roku.
Planowana przebudowa Sali Kongresowej na teatr muzyczny, wiążąca się ze zniszczeniem oryginalnego wystroju i wyposażenia, była jedną z przyczyn wpisania Pałacu Kultury w 2007 do rejestru zabytków.
8 marca 2008 Sala Kongresowa została zamknięta z powodu obaw o stabilność konstrukcji sufitu. Obiekt otwarto ponowie 11 marca.
We wrześniu 2014 rozpoczęto remont obiektu w celu przystosowania go do wymogów przeciwpożarowych m.in. na nowe, wykonane z niepalnych materiałów, miały zostać wymienione wszystkie 2870 foteli. Koszt remontu miał wynieść ok. 45 mln zł. Okazało się jednak, że koszt i zakres prac były niedoszacowane, a wiosną 2016 ich wykonawca ogłosił upadłość. W grudniu 2017 zarząd spółki zarządzającej PKiN ogłosił przetarg na nową koncepcję modernizacji sali. Koszt remontu był szacowany na ponad 100 mln zł, a jego zakończenie na lata 2022–2024. W sierpniu 2018 Rada m.st. Warszawy przyznała na remont Sali Kongresowej kwotę 183 mln zł, która została wpisana do wieloletniej perspektywy finansowej. W 2019 rozstrzygnięto konkurs na projekt modernizacji sali. W 2021 okazało się, że kwota zarezerwowana przez miasto jest za mała. Najwcześniejszy termin zakończenia remontu to ok. 2025.

</doc>
<doc id="465353" url="https://pl.wikipedia.org/wiki?curid=465353" title="Jednostka zarządzania pamięcią">
Jednostka zarządzania pamięcią

Jednostka zarządzania pamięcią (skr. MMU od ) – zestaw układów realizujących dostęp do pamięci fizycznej żądanej przez CPU. Wśród zadań tych układów znajdują się funkcje translacji pamięci wirtualnej do pamięci fizycznej, ochronę pamięci, obsługę pamięci podręcznej, zarządzanie szynami danych oraz, w prostszych (szczególnie 8-bitowych) systemach, przełączanie banków pamięci.
Charakterystyka.
Obecne układy MMU dzielą przestrzeń logiczną (wirtualną) pamięci na strony, których rozmiar wynosi 2N, zazwyczaj kilka kilobajtów. Młodsze N bitów adresu (przesunięcie - ) pozostaje niezmienione, podczas gdy starsze bity adresu określają numer (logiczny) strony pamięci. MMU tłumaczy adresy logiczne (wirtualne) na adresy fizyczne za pomocą asocjacyjnej pamięci podręcznej nazywanej TLB — . Jeżeli TLB nie posiada odpowiedniego przypisania (rozmiar pamięci TLB jest ograniczony) uruchamiane są wolniejsze, sprzętowe mechanizmy procesora przeszukujące struktury danych znajdujące się w pamięci, co wymaga niekiedy pomocy ze strony oprogramowania (systemu operacyjnego). Pozycje w tych strukturach nazywają się wpisami (elementami) tablicy stron pamięci (PTEs - ), a cała struktura nazywana jest tablicą stron pamięci (). Kompletny adres w pamięci fizycznej jest ustalany poprzez dodanie bitów przesunięcia do przetłumaczonego numeru strony.
Wpisy w TLB lub PTE mogą także przechowywać informację o tym, czy dostęp do strony odbył się w trybie zapisu () czy w trybie odczytu ( - bit pomocny algorytmom wymiatania pamięci), bity uprawnień do operacji na stronie pamięci (prawa dla trybu nadzorcy lub trybu użytkownika) lub informację o tym, czy strona może być przeniesiona do pamięci wymiany.
Jeżeli w strukturach TLB lub PTE nie znajduje się odpowiedni opis aktualnie wykorzystywanej logicznej strony pamięci lub znajdujący się wpis zabrania dostępu w danym trybie, MMU sygnalizuje CPU wyjątek związany z błędnym dostępem do strony pamięci, tzw. "page fault". System operacyjny może wtedy podjąć akcje związane z wyjątkiem, np. uzupełnić wpisy w tablicy stron lub w TLB, ew. przerwać proces, którego działanie spowodowało wystąpienie wyjątku.
Przykłady.
80x86.
MMU jest zrealizowany wyłącznie w trybie chronionym (począwszy od 80286). Zasadniczo dostępne są dwa mechanizmy oferujące ochronę pamięci: segmentacja (począwszy od 80286) i stronicowanie (począwszy od 80386), z czego segmentacji się nie stosuje w nowoczesnych systemach operacyjnych poza szczególnymi przypadkami (wymagana ciągła kontrola nad rejestrami segmentowymi obniżająca wydajność procesora). Włączone stronicowanie nie powoduje mniejszej prędkości przetwarzania instrukcji (np. sprawdzanie czy możliwy jest zapis pod dany adres jest wykonywane w czasie przetwarzania instrukcji). Stronicowanie wymaga użycia dodatkowej pamięci przechowującej informacje o 4-kilobajtowych stronach pamięci. Wymagane jest maksymalnie do 4 kB na katalog stron () oraz do 4 kB na tablicę katalogów (). W przypadku naruszenia praw ochrony generowany jest wyjątek przed wykonaniem "nielegalnej" instrukcji. Nad katalogiem stron i tablicą katalogów czuwa system operacyjny. MMU procesora Pentium zostało rozszerzone o możliwość stosowania stron o wielkości 4 MB.
PowerPC.
MMU jest realizowany za pomocą rejestrów procesora: 16 rejestrów segmentowych SR0-SR15, 16 rejestrów BAT (8 rejestrów dla adresów instrukcji IBATL0-IBATL3 i IBATU0-IBATU3, 8 rejestrów BAT dla adresów danych DBATL0-DBATL3 i DBATU0-DBATU3) i jednego rejestru SDR1.
Dostępne są trzy mechanizmy translacji adresów: translacja 4-kilobajtowymi stronami (wykorzystuje rejestry segmentowe SR0-SR15), translacja blokami o zmiennej wielkości od 128 kB do 256 MB (wykorzystuje rejestry BAT) oraz adresowanie w trybie rzeczywistym (translacja wyłączona). Translacja stronami i translacja blokami rozpoczyna się jednocześnie, jednakże translacja blokami jest uprzywilejowana w stosunku do translacji stronami. Jeśli 15 starszych bitów adresu efektywnego (oznaczenie EA0-EA14, ) zostanie dopasowane do któregoś z rejestrów IBATU albo DBATU, to dalsza translacja stronami jest anulowana. Wówczas adres fizyczny początku bloku pobierany jest z odpowiedniego rejestru IBATL albo DBATL. Wielkość bloku jest zakodowana za pomocą 11 bitów rejestru IBATU albo DBATU i może wynosić: 128 kB, 256 kB, ..., 64 MB, 128 MB, 256 MB. Ochrona danego bloku jest określona za pomocą dwóch bitów PP: 00 brak dostępu, x1 tylko odczyt, 10 dozwolony odczyt i zapis. Gdy nastąpi złamanie praw, generowany jest wyjątek w zależności od typu żądania (dostęp do instrukcji albo danych). W przypadku translacji stronami 4 najstarsze bity adresu efektywnego (EA0-EA3) wybierają jeden z 16 rejestrów segmentowych (32 bity). Z wybranego rejestru segmentowego pobierane są 24 bity, z którego wylicza się 24+28=52 bitowy adres wirtualny. Następnie adres wirtualny służy do znalezienia adresu fizycznego na dwa sposoby: albo za pomocą TLB (szybszy dostęp, adres fizyczny dostępny w pamięci podręcznej) albo poprzez przeszukiwanie tablicy stron.
Czuwanie nad zawartością TLB (TLB jest opcjonalne) oraz tablicą stron jest zadaniem systemu operacyjnego. Dostęp do TLB jest możliwy tylko gdy procesor pracuje w trybie nadzorcy czyli gdy MSR[PR]=0 (). System operacyjny powinien zapewniać spójność między TLB i tablicą stron. Jeśli odpowiednia kopia PTE nie występuje w TLB, to procesor szuka PTE w tablicy stron utworzonej przez system operacyjny. Tablica składa się z 8-bajtowych PTE (zawierających 20-bitowe fizyczne adresy). Wielkość tablicy stron jest zapisana w rejestrze SDR1 i może wynosić 64 kB, 128 kB, ..., 16 MB, 32 MB. Szukanie PTE w tablicy stron jest dwustopniowe: wykorzystuje dwie różne tablice mieszające i wymaga łącznie przejrzenia 16 PTE z tablicy stron. W pierwszym stopniu funkcją mieszającą jest operacja XOR. Funkcje mieszające zapewniają wysokie prawdopodobieństwo znalezienia PTE, w przypadku nie trafienia generowany jest wyjątek (). Taki mechanizm zapewnia efektywne szukanie PTE w tablicy stron (bez przeglądania całej tablicy stron, która może mieć maksymalnie 2^22=4194304 PTE). Jeśli właściwy PTE zostanie odnaleziony już w czasie pierwszego przeszukiwania (przeszukiwanie 8 PTE), to drugi stopień nie jest wykonywany.

</doc>
<doc id="465354" url="https://pl.wikipedia.org/wiki?curid=465354" title="MMU">
MMU



</doc>
<doc id="465358" url="https://pl.wikipedia.org/wiki?curid=465358" title="Henryk Jaskuła">
Henryk Jaskuła

Henryk Jaskuła (ur. 22 października 1923 w Radziszowie, zm. 14 maja 2020 w Przemyślu) – polski żeglarz, kapitan jachtowy, z wykształcenia elektryk. Pierwszy Polak i trzeci żeglarz w historii, który samotnie, bez zawijania do portów okrążył Ziemię. Dokonał tego na jachcie Dar Przemyśla.
Życiorys.
Urodził się w ubogiej rodzinie, której gospodarstwo nie wystarczało na utrzymanie. W poszukiwaniu pracy ojciec w 1926 roku wyemigrował do Argentyny, gdzie w roku 1928 znalazł stałe zatrudnienie przy budowie cementowni w Loma Negra (dziś dzielnica Olavarría). Za przesłane do Polski pieniądze rodzina wybudowała dom jednorodzinny w Radziszowie, lecz wielki kryzys lat trzydziestych zmusił Jaskułów do emigracji. Henryk wraz z matką i młodszym bratem Bolesławem wypłynęli z Gdyni do Londynu w grudniu 1932 na pokładzie polskiego statku "Premjer" (armator "Polbryt"). Po pięciodniowym oczekiwaniu rodzina weszła na pokład angielskiego liniowca "Arlanza", który 8 stycznia 1933 zawinął do Buenos Aires.
W marcu 1933 rozpoczął naukę w argentyńskiej szkole powszechnej, jego brat Bolesław rok później. W roku 1936 urodziła się jego siostra Irena. Rodzeństwu, które znalazło się w całkowicie obcym środowisku, groziło wynarodowienie. Henryka uchroniła przed tym gromadzona przez ojca kolekcja książek polskich, dołączanych do prenumeraty polonijnego pisma „Ameryka-Echo”.
Po ukończeniu szkoły powszechnej podjął naukę w trzyletniej szkole zawodowej "Escuela de Artes y Oficios" w Azul, wyuczając się w zawodzie ślusarza i tokarza. Uczęszczając do szkoły zawodowej ukończył eksternistycznie trzy lata liceum ogólnokształcącego, czwarty rok jako uczeń regularny, a równocześnie eksternistycznie piąty, ostatni rok. W marcu 1943 rozpoczął studia na wydziale elektromechanicznym Uniwersytetu Narodowego w La Placie.
Henryk Jaskuła przez dłuższy czas planował powrót do Polski. Po zakończeniu II wojny światowej postanowił kontynuować studia w Polsce. Pismo z zapytaniem o możliwość podjęcia studiów wysłał na adres Fakultetu Elektrycznego Uniwersytetu Jagiellońskiego w Krakowie. Odpowiedź nadeszła od ówczesnego rektora Akademii Górniczej w Krakowie – Walerego Goetla. Krakowska uczelnia poinformowała o możliwości podjęcia studiów i otrzymania miejsca w domu akademickim oraz niewielkiego stypendium.
W roku 1946 poprzez Ambasadę Polską w Meksyku otrzymał paszport. Za pieniądze otrzymane od rodziny i przyjaciół z cementowni Loma Negra zakupił bilet na statek "Formose", który wypłynął 3 października 1946 z Buenos Aires i po trzydziestu dniach dotarł do Bordeaux. Po miesiącu spędzonym we Francji wyruszył z dworca Gare de l’Est w Paryżu bezpośrednim pociągiem do Krakowa. Zamieszkał w domu akademickim przy ulicy Gramatyka 10. Utrzymywał się z dorywczej pracy i skromnego stypendium. W roku 1951 obronił pracę magisterską pt. „Automatyka turbin”.
W trakcie studiów, w roku 1948, ożenił się z Zofią Kiełtyką z Przemyśla, studentką chemii Uniwersytetu Jagiellońskiego. W roku 1952 urodziła się ich pierwsza córka Lidia, a w roku 1957 druga córka Aleksandra.
Po skończeniu studiów otrzymał nakaz pracy w Południowych Zakładach Wytwórczych Silników Elektrycznych M-7 w Tarnowie. Po trzech latach przeniósł się z rodziną do Przemyśla, gdzie podjął pracę w Biurze Projektów Budownictwa Wiejskiego.
Do zainteresowania żeglarstwem pociągnęła go tęsknota za rodziną, która została w Argentynie. W 1963 zdobył stopień sternika jachtowego w Ośrodku Szkolenia Morskiego w Jastarni, a w 1971 uzyskał stopień jachtowego kapitana żeglugi wielkiej. W roku 1964 odbył swój pierwszy rejs po Bałtyku na jachcie "Syrius". W roku 1971 namówił zarząd szczecińskiego klubu „Stal-Stocznia” na rejs do Hiszpanii połączony z regatami Rias Bajas na jachcie "Karawela", który osobiście poprowadził. Po odmowie zarządu na poprowadzenie rejsu do Argentyny (klub planował w tym czasie okołoziemski rejs na jachcie Zew Morza), Henryk Jaskuła rozpoczął poszukiwania innego klubu, który byłby zainteresowany rejsem do Ameryki Południowej.
Po nawiązaniu kontaktów z klubem KKS „Brda” w Bydgoszczy, w 1973 wyruszył w rejs jachtem Euros z Valparaíso w Chile, wokół przylądka Horn do Buenos Aires. Euros był drugim polskim jachtem w historii, który opłynął ten przylądek (cztery dni wcześniej opłynął go jacht Polonez, a wkrótce jako trzeci dołączył do nich jacht Konstanty Maciejewicz). 20 marca 1973 dopłynął do Buenos Aires, gdzie spotkał się z rodziną. Po 35 dniach, 25 kwietnia 1973 wyruszyli do Polski. Zgodnie z wcześniejszymi ustaleniami, na trasie Valparaíso – Buenos Aires jachtem dowodził kapitan Aleksander Kaszowski, natomiast z Buenos Aires do Polski dowodził nim Henryk Jaskuła. W 1975 na "Karaweli" odbył pierwszy samotny rejs bałtycki.
Rejs dookoła świata.
Po zdobyciu odpowiedniego doświadczenia żeglarskiego, Henryk Jaskuła zaczął planować swą podróż dookoła świata oraz rozpoczął poszukiwania sponsora zarówno rejsu, jak i budowy nowego jachtu. Uzyskał poparcie ówczesnego sekretarza generalnego Polskiego Związku Żeglarskiego, Wiesława Rogali, który zaoferował dotację w wysokości 2,5 miliona złotych na budowę jachtu. Problemem stało się jednak znalezienie zakładu, w którym podjęto by się budowy. Początkowo zwrócił się do Zakładów Naprawczych Taboru Kolejowego w Bydgoszczy (gdzie zbudowany został m.in. jacht "Euros"), lecz zaproponowano mu jedynie "Eurosa" w zamian za przekazanie dotacji na konto klubu sportowego „Brda”. Kapitan Jaskuła odmówił, znając stan wysłużonego jachtu. Następnie Jaskuła zwrócił się do przemyskiego I sekretarza PZPR, proponując budowę jachtu w warsztatach Lokomotywowni w Żurawicy pod Przemyślem. Pomysł jednak został odrzucony przez ówczesną dyrekcję żurawickiego zakładu. Upadł również pomysł budowy jachtu w mieleckich i rzeszowskich zakładach WSK. Ostatecznie, po ponownych rozmowach w siedzibie PZŻ, 6 października 1975 Wiesław Rogala podpisał zlecenie na budowę jachtu w stoczni im. Conrada w Gdańsku. W tym samym roku kapitan Jaskuła zgromadził w Przemyślu zwolenników żeglarstwa i wspólnie z nimi założył Przemyski Okręgowy Związek Żeglarski, zostając jego pierwszym prezesem.
Ze względu na napięty plan gdańskiej stoczni, budowa jachtu opóźniała się. Szukając mocnego „poparcia” szybkiej budowy jachtu, kapitanowi Jaskule udało się zainteresować projektem władze województwa przemyskiego. Wkrótce zawiązał się Komitet Organizacyjny Rejsu pod przewodnictwem wicewojewody przemyskiego. W grudniu 1977 rozpoczęły się w stoczni pierwsze prace przy konstrukcji jachtu. 23 września 1978 odbył się chrzest jachtu Dar Przemyśla, na którym 12 czerwca 1979 wyruszył samotnie w trasę.
Na pokładzie miał radioodbiornik oraz radio UKF do łączności na krótkim dystansie. Nie posiadał sprzętu radiowego, którym mógłby skutecznie wezwać pomoc. Nie miał także tratwy ratunkowej. Nie dostał jej, gdyż jej atest kończył się cztery miesiące przed planowanym końcem rejsu, a na kupno nowej nie było czasu. Jako zapasy żywności służyły mu konserwy mięsne Baltony, grochówka od wojska, chleb w dwukilogramowych porcjach, 500 litrów wody (z czego zużył 300, dzięki wykorzystaniu deszczówki), 24 butelki spirytusu, kilka piw i win (alkoholu starczyło do połowy rejsu).
Rejs trwał 344 dni, a trasa prowadziła z Gdyni, wokół Przylądka Dobrej Nadziei, na południe od Australii i Nowej Zelandii, wokół Przylądka Horn z powrotem do Gdyni, gdzie dotarł 20 maja 1980 roku.
Rejs trwałby jeden dzień krócej, jednak ze względu na zaplanowane w Gdyni powitanie z udziałem telewizji, dygnitarzy partyjnych i tłumów widzów, Jaskułę poproszono w Zatoce Gdańskiej ze statku „Konstelacja”, aby zaczekał do następnego dnia.
20 maja 1980 przybił do portu w Gdyni, gdzie czekały na niego tysiące ludzi. Schodząc z pokładu Daru Przemyśla przywitał zebranych słowami "Polsko kochana, Twój syn powrócił". Jego powrót do Przemyśla był świętem całego miasta i województwa.
Na cześć kapitana Henryka Jaskuły oraz jego okołoziemskiego rejsu, przemyska kapela Ta Joj napisała piosenkę pt. "Jaskuła to Pierwsza Formuła", która została odśpiewana m.in. podczas oficjalnego powitania w gdyńskim porcie.
W oparciu o zapisy poczynione w czasie rejsu kapitan Henryk Jaskuła napisał książkę pt. "Non stop dookoła świata" liczącą 340 stron i wydaną przez Wydawnictwo Morskie w serii Sławni żeglarze w 1983 w nakładzie 40 tysięcy egzemplarzy ().
Plany drugiego rejsu.
Jeszcze podczas pierwszego rejsu dookoła świata kapitan Jaskuła bacznie obserwował warunki sztormowe na Oceanach Południa – Indyjskim i Pacyfiku, pod kątem żeglugi w przeciwną stronę, ze wschodu na zachód. Na Oceanach Południa wieją prawie zawsze wiatry zachodnie, często bardzo silne, przeciwne takiej żegludze. Niewielkim problemem jest natomiast prąd w kierunku wschodnim rzędu dziesięciu mil na dobę.
Po rejsie dookoła świata wyruszył z żoną Zofią i młodszą córką Olą w rejs załogowy do Argentyny, gdzie mieszkała matka, siostra i brat (ojciec zmarł w 1971 roku). Rejs trwał od 23 października 1980 do 4 czerwca 1981 poza sezonem żeglugowym w Polsce. Jaskuła zabrał ze sobą m.in. dwa woreczki z ziemią pochodzącą z miejsc urodzin jego rodziców. Jeden był przeznaczony na grób ojca, a drugi przekazał w tajemnicy siostrze na przyszły grób mamy. Spędzili tam pięć tygodni. Po powrocie z Argentyny kapitan Jaskuła rozpoczął organizowanie następnego rejsu solo non-stop dookoła świata „w przeciwną stronę”. Stan wojenny przyhamował te plany na dwa lata.
Wyruszył 19 sierpnia 1984 z Gdyni. W Skagerraku ujawnił się mocny przeciek (jacht nabierał 1,5 tony wody na dobę przy silnym wietrze i dużej fali). Nie mogąc zlokalizować ani opanować tego przecieku kapitan zawrócił i po 19 dniach od wyjścia zawinął do Gdyni. Po kilku miesiącach awaria została rozpoznana i usunięta w Stoczni Jachtowej w Gdańsku. Ponowne wyjście w rejs zostało przełożone na lipiec 1986.
Tymczasem rok wcześniej (1985) nastąpił rozłam w zarządzie Przemyskiego Okręgowego Związku Żeglarskiego na tle eksploatacji s/y Dar Przemyśla. Urząd Wojewódzki w Przemyślu, który sfinansował budowę jachtu, przekazał go nieodpłatnie Przemyskiemu OZŻ-towi. W wyniku innej koncepcji zarządu dotyczącej eksploatacji jachtu, która nie akceptowała Bałtyku jako polskiego morza szkolenia żeglarskiego, ani Gdyni jako siedziby jachtu (przy czym upierał się Jaskuła), tylko lansowała Niceę jako port stacjonowania, a Morze Śródziemne jako akwen żeglugi, Jaskuła został odsunięty od wpływu na eksploatację jachtu. Sezon 1986 został zmarnowany na toczące się boje o jacht, który stał bezczynnie w Gdyni. Jaskuła przegrał tę batalię, a w grudniu 1986 odszedł definitywnie z zarządu, w którym był wiceprezesem ds. morskich (w 1975 roku był współorganizatorem PrOZŻ i jego pierwszym prezesem).
Nowi decydenci w zarządzie zorganizowali w 1987 roku rejs na Kubę do Hawany. Wychodząc z Kuby jacht miał odbyć w 1988 roku kilka rejsów po Karaibach, po czym miał przejść na Morze Śródziemne w 1989. Jacht nigdy nie dopłynął do Hawany. 20 grudnia 1987 wieczorem, idąc za blisko brzegu, jacht wpadł na próg skalny w odległości 100 m od linii brzegowej i został rozbity osiadając na płyciźnie obok kubańskiego przylądka Punta Brava (). 7-osobowa załoga nie ucierpiała.
Przemyśl stracił jacht, a plan drugiego rejsu dookoła świata został ostatecznie przekreślony. Rozbicie jachtu było dla kapitana Henryka Jaskuły wielką tragedią.
Późniejsze lata.
Po konflikcie w PrOZŻ Henryk Jaskuła wycofał się z aktywnego żeglarstwa, pisząc od czasu do czasu artykuły dla żeglarskich czasopism i dzieląc się swoim doświadczeniem w wywiadach prasowych. W grudniu 2007 umarła żona kapitana – Zofia Jaskuła. W ostatnich latach życia, mieszkając w Przemyślu, utrzymywał kontakt z siostrą Ireną (zamieszkałą w Argentynie) oraz córkami, Lidią (zamieszkałą w Australii) i Aleksandrą (zamieszkałą w Holandii).
Zmarł 14 maja 2020 w Przemyślu w wieku 96 lat.
Rekordy.
Henryk Jaskuła jest pierwszym Polakiem i trzecim żeglarzem w historii, który samotnie, bez zawijania do portów okrążył Ziemię. Wcześniej dokonali tego Robin Knox-Johnston na jachcie "Suhaili" (Falmouth-Falmouth od 14 czerwca 1968 do 22 kwietnia 1969) oraz Chay Blyth na "British Steel" (Hamble-Hamble od 18 października 1970 do 6 sierpnia 1971). Nieoficjalnie wspomina się również o rekordzie Bernarda Moitessier na jachcie "Joshua" (Plymouth-Tahiti od 22 sierpnia 1968 do 21 czerwca 1969), lecz nie powrócił on do macierzystego portu, stąd też rekord ten nie mógł zostać oficjalnie uznany.
Henryk Jaskuła pobił również ówczesny rekord świata w długości przebywania na morzu non-stop w rejsie samotnym, który należał do Robina Knox-Johnstona i wynosił 313 dni.
Odznaczenia i nagrody.
Razem z kapitanem Aleksandrem Kaszowskim otrzymał drugą nagrodę "Rejs Roku 1973" za wyprawę na Horn (Valparaíso-Buenos Aires) oraz 90-dniowy rejs Buenos Aires-Hel.
Kapitan Jaskuła został odznaczony Krzyżem Oficerskim Orderu Odrodzenia Polski za "rozsławienie dobrego imienia polskiego żeglarstwa i polskich stoczni w świecie".
Od ówczesnego prezesa GKKFiS otrzymał złoty Medal „Za Wybitne Osiągnięcia Sportowe”.
1 marca 1980 roku otrzymał Srebrny Sekstant (I nagroda za rejs roku), a 24 maja został uroczyście wpisany do "księgi zasłużonych dla województwa przemyskiego".
W ramach plebiscytu na najpopularniejszego sportowca Polski południowo-wschodniej, organizowanego przez dziennik „Nowiny”, otrzymał tytuł honorowego sportowca roku 1981.
Jest członkiem Bractwa Kaphornowców z legitymacją nr 3 oraz jest honorowym członkiem Joseph Conrad Club w Chicago z legitymacją nr 1. W czerwcu 2007 otrzymał godność honorowego członka Polskiego Związku Żeglarskiego.
3 maja 2008 otrzymał uroczyście akt nadania Honorowego Obywatelstwa Miasta Przemyśla.
W roku szkolnym 2008/2009 został wybrany patronem Szkoły Podstawowej nr 14 w Przemyślu.
Wszystkie otrzymane medale przekazał do rodzinnego Radziszowa. 6 maja 2009 w Szkole Podstawowej w Radziszowie odbyła się uroczystość otwarcia wystawy "Henryk Jaskuła. Radziszowianin, który opłynął kulę ziemską".
18 lutego 2013 został nagrodzony Super Kolosem za całokształt dokonań żeglarskich.

</doc>
<doc id="465368" url="https://pl.wikipedia.org/wiki?curid=465368" title="Luis Enrique">
Luis Enrique

Luis Enrique, właśc. Luis Enrique Martínez García (ur. 8 maja 1970 w Gijón) – hiszpański piłkarz i trener piłkarski; zaliczony przez Pelégo do tzw. FIFA 100. Były selekcjoner reprezentacji Hiszpanii.
Życiorys.
Po rozpoczęciu kariery w 1989 roku w Sportingu Gijón, Luis Enrique spędził większość swojej kariery w dwóch największych klubach hiszpańskich: Realu Madryt (1991–1996) oraz w FC Barcelonie (1996–2004). W 1996 roku nie przedłużył kontraktu z Realem (powodem był konflikt z zarządem klubu i kibicami) i przez wolny transfer przeniósł się do Barcelony. Przyjęty z rezerwą przez katalońskich kibiców, szybko wywalczył sobie zaufanie dzięki zaangażowaniu w grę. Przez 8 lat był jedną z największych gwiazd FC Barcelona. Bardzo szybko stał się jednym z największych "antimadridistów" w drużynie z Katalonii, co demonstrował każdorazowo po zdobyciu gola przeciwko Realowi Madryt.
Dla Reprezentacji Hiszpanii zagrał 63 mecze i strzelił 12 bramek. Grał na 3 Mistrzostwach Świata: 1994, 1998, 2002 oraz na Mistrzostwach Europy 1996. Był również w składzie złotej drużyny olimpijskiej z 1992 roku. Podczas Mistrzostw Świata 1994 w USA w meczu z Włochami, późniejszymi finalistami, został poturbowany przez jednego z rywali (Tasotti), który bezpardonowo złamał mu nos, co stało się jednym z bardziej pamiętnych momentów tych rozgrywek o Puchar Świata.
10 sierpnia 2004 roku, w wieku 34 lat, postanowił zakończyć piłkarską karierę.
19 czerwca 2008 roku został zaprezentowany jako trener FC Barcelony Atlètic.
8 czerwca 2011 roku został trenerem AS Roma.
8 czerwca 2012 roku zakończył pracę z włoskim klubem.
16 maja 2014 r. ogłosił, że opuszcza Celtę Vigo. Dwa dni później podpisał dwuletni kontrakt z FC Barceloną. Zastąpił na tym stanowisku Gerardo Martino.
17 maja 2015 r. zdobył swoje pierwsze mistrzostwo Hiszpanii jako trener. W przedostatniej kolejce ligi sezonu 2014/2015 jego zespół pokonał Atlético Madryt na wyjeździe 1:0 i przypieczętował 23. w historii klubu mistrzostwo kraju.
30 maja 2015 zdobył swój pierwszy puchar Hiszpanii jako trener. Jego zespół pokonał Athletic Bilbao 3:1 i to był 27. w historii klubu Puchar Króla. 6 czerwca 2015 roku wygrał Ligę Mistrzów pokonując Juventus Turyn 3:1. Po sezonie Enrique przedłużył kontrakt do 30 czerwca 2017 roku. 11 sierpnia 2015 r. wygrał ze swoim zespołem Superpuchar Europy pokonując Sevillę 5:4 po dogrywce. Było to 5. w historii zwycięstwo Barcelony w tych rozgrywkach. Jego zespół grał również w finale Superpucharu Hiszpanii, ale ostatecznie przegrał w dwumeczu 5:1. 20 grudnia 2015 r. zdobył Klubowe Mistrzostwo Świata pokonując w finale argentyński klub River Plate 3:0. 14 maja 2016 roku ponownie zdobył z Barceloną mistrzostwo Hiszpanii pokonując w ostatniej kolejce Primera División Granadę CF 3:0. Było to jego drugie mistrzostwo Hiszpanii w karierze trenerskiej i 24. mistrzostwo w historii klubu. 22 maja 2016 r. ponownie zdobył Puchar Króla. Jego zespół pokonał w finale Sevillę FC 2:0 po dogrywce. Był to jego drugi trenerski triumf w tych rozgrywkach i 28. w historii triumf Barcelony. 17 sierpnia 2016 roku dopisał do swojego dorobku swój pierwszy w karierze trenerskiej i 12. w historii klubu Superpuchar Hiszpanii. W dwumeczu finałowym Barcelona pokonała Sevillę FC 5:0 (2:0 i 3:0). 27 maja 2017 roku Enrique zdobył swoje 9 i ostatnie trofeum trenerskie w FC Barcelonie, którym został 3. w jego karierze trenerskiej i 29. w historii klubu Puchar Króla. W finale, który okazał się pożegnalnym meczem dla Enrique, FC Barcelona pokonała Deportivo Alavés 3:1.
1 marca 2017 ogłosił, że po zakończeniu sezonu 2016/2017 opuści stanowisko trenera Barcelony. 29 maja 2017 r. na tym stanowisku zastąpił go Ernesto Valverde.
9 lipca 2018 r. został nowym selekcjonerem reprezentacji Hiszpanii, zastępując na tym stanowisku Fernando Hierro. 19 czerwca 2019 z powodów rodzinnych zrezygnował z tej funkcji. Jak się później okazało, przyczyną była choroba córki, która zmarła 29 sierpnia 2019 r.. 19 listopada 2019 roku ponownie objął stanowisko selekcjonera reprezentacji Hiszpanii. Po nieudanych Mistrzostwach Świata 2022 8 grudnia 2022 pożegnał się ze stanowiskiem selekcjonera. 
Sukcesy.
Piłkarz.
Reprezentacja.
Individual
Trener.
Reprezentacja Hiszpanii

</doc>
<doc id="465371" url="https://pl.wikipedia.org/wiki?curid=465371" title="Księga Ezdrasza">
Księga Ezdrasza

Księga Ezdrasza – (hebr. עֶזְרָא "Ezra") jedna z ksiąg Starego Testamentu. Obejmuje opis historii tam, gdzie kończy go 2 Księga Kronik. Kapłan Ezdrasz rozpoczyna tę opowieść od wzmianki o dekrecie perskiego króla Cyrusa pozwalającym ostatkowi Żydów powrócić z niewoli babilońskiej do ojczyzny. Na koniec opisuje, jak starał się pomóc osobom, które skalały się poprzez kontakty z okolicznymi ludami. Obejmuje okres 70 lat – od roku 537 p.n.e. do 467 p.n.e. Celem Ezdrasza było ukazanie, jak Bóg spełnił obietnicę, że wyzwoli swój lud z Babilonu i przywróci w Jerozolimie czystą formę wielbienia. Dlatego pisarz koncentruje się tylko na wydarzeniach związanych z tą właśnie myślą przewodnią.
Treść.
Po dekrecie Cyrusa około 50 000 żydowskich wygnańców wraca do Jerozolimy pod przewodnictwem namiestnika Zorobabela zwanego również Szeszbaccarem. Repatrianci niezwłocznie odbudowują ołtarz i zaczynają przynosić ofiary Jahwe. Następnego roku Izraelici kładą fundamenty pod świątynię. Wrogowie przeszkadzają w odbudowie i w końcu udaje im się wymóc na królu wydanie rozkazu wstrzymania prac. Prorocy Aggeusz i Zachariasz kierują jednak do ludzi zachęty, dzięki którym mimo wszystko udaje się wznowić odbudowę świątyni. Z obawy przed złamaniem wcześniejszego postanowienia Cyrusa przeciwnicy odbudowy rezygnują z dalszych działań. Oficjalne poszukiwania prowadzą do odnalezienia dekretu Cyrusa w sprawie odbudowy świątyni. Odtąd prace przebiegają bez przeszkód i wreszcie zostają ukończone.
Od poświęcenia odbudowanego domu Bożego minęło prawie 50 lat. Jest rok 458 p.n.e. Zabierając ze sobą ostatek sług Bożych oraz zgromadzone środki, Ezdrasz wyrusza z Babilonu do Jerozolimy. Dowiaduje się tam, iż lud, kapłani i lewici pozawierali związki małżeńskie z pogańskimi Kananejkami. Ezdrasz jest oszołomiony. Otrzymuje jednak zachętę, aby był silny i działał. Robi więc wszystko, by poprawić sytuację, a lud reaguje na to pozytywnie.
Autor.
Według tradycyjnego podejścia, autorem Księgi Ezdrasza jest sam Ezdrasz, którego hebrajskie tłumaczenie imienia znaczy "pomoc". Począwszy od wersetu 27 rozdziału 7 do końca rozdziału 9 tekst jest napisany w pierwszej osobie. Był on biegłym przepisywaczem Prawa Mojżeszowego. Księga Ezdrasza i Nehemiasza początkowo stanowiły jeden zwój. Później Żydzi podzielili go na księgi 1 i 2 Ezdrasza. We współczesnych wydaniach Biblii po hebrajsku oraz innych językach występują one jako Księgi Ezdrasza i Nehemiasza. Część Księgi Ezdrasza (4,8–6,18 i 7,12–26) została napisana po aramejsku, a reszta po hebrajsku, gdyż Ezdrasz biegle władał oboma tymi językami.
Współczesna krytyka i biblistyka.
Przez długi czas krytycy kwestionowali niektóre partie Księgi Ezdrasza, uznając je za nieautentyczne, szczególnie cytowane w tej księdze reskrypty władców perskich. Jednak odkrycia archeologiczne z Elefantyny dostarczyły wystarczających dowodów by stwierdzić, że to właśnie krytycy byli w błędzie. Odkryte pisma, w tym królewski dekret do Żydów, potwierdził zbieżność języka i stylu z tekstem dekretów cytowanych w Księdze Ezdrasza.
Współczesna biblistyka wskazuje na to, że podobnie jak księgi Kronik oraz Nehemiasza, Księgę Ezdrasza stworzył „Kronikarz” – prawdopodobnie lewita z Jerozolimy, który pracował być może na początku epoki hellenistycznej (ok. 300 p.n.e.) i który wykorzystał wcześniejsze dokumenty stworzone przez Ezdrasza i Nehemiasza.

</doc>
<doc id="465376" url="https://pl.wikipedia.org/wiki?curid=465376" title="Ferengi">
Ferengi

Ferengi – fikcyjna rasa żyjąca w świecie Star Trek. To rasa kupców, których filozofia życiowa opiera się wyłącznie na chęci zysku. Rodzimą planetą rasy Ferengi jest Ferenginar.
Nazwa.
Nazwa "Ferengi" powstała w oparciu o Perski termin "Ferenghi", używany w całej Azji (dawn. "Feringhee"), co znaczyło "obcokrajowcy" czy "Europejczycy". Pochodzi od etnonimu "Frank".
Anatomia.
Ferengi to niskorosła rasa humanoidalna o pomarańczowej skórze i charakterystycznych, dużych małżowinach usznych. Posiadają duże czaszki z wyraźnie uwydatnionymi guzowatościami czołowymi, ostre stożkowate zęby oraz szerokie pomarszczone nosy. Silnie rozwinięte, czteropłatowe mózgowie zabezpiecza ich myśli przed dostępem wielu ras dysponujących zdolnościami telepatycznymi (np. Betazoidzi). Spośród zmysłów najbardziej rozwinięty u ferengich jest słuch, następnie zmysł smaku i węchu. Wzrok ferengi jest słabszy niż ludzi.
Głównymi cechami dymorfizmu płciowego, poza typowymi dla humanoidów, jest różnica w wielkości małżowin usznych (mężczyźni posiadają zdecydowanie większe). Są silnie unerwione i stanowią strefę erogenną. Ich masaż, zwany oo-mox, stanowi nie tylko element pettingu, ale także jest wykonywany w miejscach publicznych, nie tylko przez przedstawicielki rasy ferengi i jest uznawany za demonstrację władzy i bogactwa.
Kultura.
Ferengi to rasa kupców opanowanych całkowicie chęcią zysku. Kierują się przy tym zbiorem praw spisanych w księdze Zasad Zaboru Ferengi.
Społeczeństwo ferengich jest silnie patriarchalne. Kobiety mają bardzo ograniczone prawa. Ich dyskryminacja wyrażana jest przez obowiązek chodzenia nago, brak możliwości zarobkowania i cytowania Zasad Zaboru, niemożność prowadzenia rozmów z obcymi oraz przymus służenia mężczyznom.
Ulubionym pokarmem ferengich są larwy owadów, podawane na żywo, gotowane lub przeżuwane przez kobiety. Z owadów wytwarza się również soki (np. sok z żuków).
Zasady zaboru Ferengi.
Ferengi postępują według "Zasad Zaboru Ferengi" - zbioru 285 praw stworzonych dawno temu przez Wielkiego Nagusa Ginta. Oto niektóre z nich:
Ferenginar.
Rodzimą planetą Ferengi jest Ferenginar (czasem nazywany błędnie Ferengalem) położona w Kwadrancie Alfa, stolica Sojuszu Ferengi. Klimat planety jest bardzo wilgotny, a większość powierzchni przesłonięta jest grubymi chmurami burzowymi. Na Ferenginarze prawdopodobnie cały czas pada deszcz, a ląd przypomina moczary. Ferenginarskie domy są przystosowane do panującego tam klimatu - mają kopulasty kształt podobny do igloo, z małym i niskim wejściem na dole. W środku stolicy planety znajduje się Święty Rynek, a na nim Wieża Targowa - jest to centrum kultury cywilizacji Ferengi. 

</doc>
<doc id="465382" url="https://pl.wikipedia.org/wiki?curid=465382" title="Theme Park World">
Theme Park World

Theme Park World, również "Sim Theme Park" – gra strategiczno-ekonomiczna, stworzona przez firmę Bullfrog Productions i wydana przez Electronic Arts w 1999. Kontynuacja gry "Theme Park" z 1994.
Gracz wciela się w rolę zarządcy parku rozrywki, który początkowo ma do dyspozycji dwa dostępne lunaparki do rozbudowy. Do otwarcia pozostałych dwóch potrzebne są klucze, które można zdobyć w trakcie gry. Gracz łącznie ma do dyspozycji cztery style parku rozrywki – prehistoryczny, fantastyczny, halloweenowy i kosmiczny.
Rozgrywka skupia się na zarządzaniu parkiem, a głównym zadaniem gracza jest zbudowanie najlepszego parku rozrywki poprzez odpowiednie zarządzanie budżetem, udostępnianie kolejnych stoisk i atrakcji, zapewnienie bawiącym się klientom opieki w postaci dobrze opłaconego personelu oraz ogólne udoskonalanie parku. 

</doc>
<doc id="465387" url="https://pl.wikipedia.org/wiki?curid=465387" title="Piscicolidae">
Piscicolidae

Piscicolidae – rodzina pijawek ryjkowych (Rhynchobdellida), obejmująca około 130 gatunków, u których segmenty tułowia podzielone są na więcej niż 3 podpierścienie. Mają zazwyczaj wydłużone, cylindryczne ciało i duże przyssawki. Są to głównie gatunki morskie, niektóre występują w wodach słonawych lub słodkich. Jaja składane są pojedynczo do kokonów, których osłona twardnieje po złożeniu. Kokony umieszczane są na twardym podłożu.
Piscicolidae są stałymi lub czasowymi pasożytami ryb, rzadziej pancerzowców lub kikutnic.
W Polsce występuje 19 gatunków pijawek z tej rodziny, z rodzajów:

</doc>
<doc id="465388" url="https://pl.wikipedia.org/wiki?curid=465388" title="Obywatelska Armia Krajowa">
Obywatelska Armia Krajowa



</doc>
<doc id="465392" url="https://pl.wikipedia.org/wiki?curid=465392" title="Bieliana">
Bieliana

Bieliana – rodzaj statku rzecznego (rzadziej morskiego), używanego w Rosji w drugiej połowie XIX w. i na początku XX w. do transportu surowego drewna budulcowego i z tegoż surowca zbudowanego. Statek taki był właściwie pływającym stosem drewna i odbywał tylko jeden rejs w dół rzeki. Drewno ułożone było w dość skomplikowany sposób, by zapewnić odpowiednią wentylację, możliwość gaszenia ewentualnego pożaru czy uszczelnianie burt. Po dotarciu do celu był rozbierany.
Wymiary bielian: długość od 32 do 110 m, szerokość od 5 do 25 m, zanurzenie od 1,1 do 5,1 m, wysokość od linii wodnej od 2,1 do 6,4 m; wyporność osiągała nawet 16400 Mg.
Sporadycznie – do eksportu drewna do Szwecji – budowano bieliany morskie do rejsów przez Bałtyk.

</doc>
<doc id="465395" url="https://pl.wikipedia.org/wiki?curid=465395" title="Tseng">
Tseng



</doc>
<doc id="465397" url="https://pl.wikipedia.org/wiki?curid=465397" title="Sea Otter II">
Sea Otter II

Sea Otter II – amerykański statek specjalnego przeznaczenia zbudowany w stoczni w Fort Orange, wszedł do służby w październiku 1941 r. Statek ten został zaprojektowany i przeznaczony do wykonania tylko jednego rejsu i miał do spełnienia dwa zadania – 1) dostarczenie do Wielkiej Brytanii sprzętu wojskowego (Stany Zjednoczone były jeszcze państwem formalnie neutralnym), 2) dostarczenie materiałów strategicznych, które jednocześnie były budulcem statku – stali i silników (do napędu statku użyto 16 typowych silników do ciężarówek).
Konstrukcja statku była bardzo uproszczona; luki ładunkowe były np. zaspawane po załadunku, nie było masztów i innego osprzętu.
"Sea Otter II" nie został jednak wykorzystany zgodnie z przeznaczeniem, po przystąpieniu USA do wojny statki tego typu stały się zbędne.

</doc>
<doc id="465399" url="https://pl.wikipedia.org/wiki?curid=465399" title="VS 5">
VS 5

VS 5 – eksperymentalny półpodwodny ścigacz torpedowy, mający w zamierzeniach osiągać prędkość około 50 węzłów, wykonany w 1940 r. w stoczni "Weser" w Bremie. Jego kadłub miał oryginalny kształt przypominający w przekroju zdeformowaną cyfrę "8"; miał długość 40,8 m, wysokość 5,5 m i szerokość zaledwie 2,8 m. W dolnej, podwodnej części mieścił się napęd (cztery jedenastocylindrowe silniki o łącznej mocy 8040 KM) i dwie wyrzutnie torpedowe. W górnej, nieco krótszej nadwodnej części umieszczony był punkt dowodzenia, sterownia, dwa małe działka i wyloty rur wydechowych. Wyporność – 256 Mg. Załoga – 17 osób.
Próbny rejs odbył się na Zatoce Gdańskiej w roku 1941 i zakończył się niepowodzeniem – jednostka wykazywała nadmierne boczne przechyły (przy spokojnym morzu i niewielkiej prędkości nawet do 13°), a co gorsza – podczas takich przechyłów okręt w niekontrolowany sposób skręcał. Nie wszedł do regularnej służby.

</doc>
<doc id="465403" url="https://pl.wikipedia.org/wiki?curid=465403" title="Staw hodowlany">
Staw hodowlany

Staw hodowlany – groblowy zbiornik wodny (najczęściej sztuczny) przystosowany do hodowli określonej grupy zwierząt, zwykle ryb, przeznaczonych na masowy odłów i sprzedaż producentom do dalszego przetworzenia. Służy także jako łowisko udostępnione zainteresowanym (zwykle za określoną przez właściciela opłatę).
Nazwa.
Nazwę „staw hodowlany” stosuje się niejednokrotnie do określania zbiorników groblowych nie pełniących takiej funkcji. Jest to nieuzasadnione z punktu widzenia hydrologicznego, gdyż nie określa typu zbiornika, a jedynie jego domniemaną funkcję.
Staropolskim określeniem na staw hodowlany była nazwa "rybnik". W języku średniopolskim to tradycyjne określenie było powszechnie używane do XVII wieku zanim zostało wyparte przez słownictwo fachowe. Nazwa ta zanotowana jest w dziele „Księgi o gospodarstwie” wydanym w Krakowie w 1571 przez Piotra Krescencjusza, który podaje nazwę oraz jej znaczenie: „Sadzawice i rybniki ku chowaniu ryb rozmaitych”. W swoim dziele "Roczne dzieje kościelne" wydane w Krakowie w 1603 roku Piotr Skarga notuje „Ryby chowają się pod strażą w zamknionych rybnikach”. Staropolskie określenie "rybnik" dało nazwę miastu Rybnik
Stawy hodowlane w Polsce.
Największe stawy hodowlane w Europie to znajdujące się w okolicach Milicza (woj. dolnośląskie), zajmujące około 8 tys. ha, Stawy Milickie. 

</doc>
<doc id="465406" url="https://pl.wikipedia.org/wiki?curid=465406" title="Krupier">
Krupier

Krupier – pracownik kasyna obsługujący grę hazardową. Wiele gier hazardowych nie wymaga obecności krupierów, gdyż ich obsługa jest prosta i może być zastąpiona tzw. automatami hazardowymi.
Praca krupiera polega na organizacji i prowadzeniu w kasynach gier hazardowych takich jak ruletka czy gry karciane. Istnieje podział krupierów ze względu na rodzaj zajęć. Pierwszy to krupier-dealer, który bezpośrednio prowadzi grę. Drugi to krupier-inspektor, który czuwa nad prawidłowością przebiegu gry. W zależności od rodzaju gry krupier pracuje samodzielnie lub w zespole, inne są też czynności krupiera.
Do obsługi ruletki francuskiej niezbędnych jest trzech krupierów dealerów. Jeden zajmuje miejsce u szczytu stołu, pozostali po obu jego stronach. Nad całością czuwa krupier-obserwator. Krupier prowadzący grę ogłasza początek i koniec przyjmowania zakładów, rzuca kulką, ogłasza zwycięskie kombinacje. Krupierzy siedzący po obu stronach stołu pomagają graczom w odpowiednim ustawianiu żetonów, jednak nie mogą wziąć ich do ręki prosto z ręki gracza. W tym celu używają specjalnych grabek. Dodatkowo muszą oni zapamiętać ustawienie żetonów na planszy. Ich zadaniem jest też wypłacanie wygranych. W przypadku ruletki amerykańskiej grę obsługuje tylko jeden krupier-dealer. Tu wszystkie operacje wykonuje rękoma.
W przypadku gier karcianych w zależności od rodzaju gry, krupier prowadzi grę tasując i rozdając karty, dodając lub wymieniając je, jeśli dopuszczają to przepisy gry, zbiera żetony od graczy przegranych i wypłaca je zwycięzcy. Ponadto do zadań krupiera należy również dbanie o przebieg gry w zgodzie z zasadami i wychwytywanie zachowań wskazujących na próby oszustwa. Nieuczciwy gracz może zostać przez krupiera upomniany, a nawet wyproszony od stołu rozgrywki.

</doc>
<doc id="465409" url="https://pl.wikipedia.org/wiki?curid=465409" title="Pęcherzyk">
Pęcherzyk

W biologii komórki, pęcherzyki to niewielkie, zamknięte kompartmenty, ograniczone od otoczenia co najmniej jedną dwuwarstwą lipidową. Te otoczone pojedynczą błoną, nazywa się pęcherzykami jednowarstwowymi (ang. "unilamellar vesicles"), a otoczone większą ilością błon wielowarstwowymi (ang. "multilamellar vesicles"). Błona pęcherzyków w komórce zapewnia oddzielenie wnętrza pęcherzyka od otoczenia, za czym może iść stworzenie zupełnie odrębnych warunków biochemicznych.
W pęcherzykach są przechowywane, transportowane, trawione lub modyfikowane, wydzielane i wchłaniane przeróżne substancje uczestniczące w funkcjonowaniu komórek żywych. Odpowiednie zespoły pęcherzyków są podstawą organizacji transportu komórkowego, zarówno substancji rozpuszczalnych w cytozolu, jak i tych związanych bezpośrednio z samą błoną (w tym transport składników błony). Transport pęcherzykowy zapewnia też możliwość sortowania transportowanych substancji zależnie od ich przeznaczenia, a zatem jest jednym z mechanizmów wpływających na asymetrię czy też polaryzację komórek żywych.
Transport pęcherzykowy zapewnia też komunikację pomiędzy różnymi organellami (na przykład siateczką śródplazmatyczną, a aparatem Golgiego, czy aparatem Golgiego, a błoną komórkową).
Pęcherzyki zewnątrzkomórkowe są cząsteczkami otoczonymi dwuwarstwą lipidową, które są wytwarzane przez całe spektrum organizmów żywych od złożonych eukariontów, poprzez bakterie Gram-ujemne i dodatnie, mykobakterie i grzyby.
Niektóre typy pęcherzyków.
Co znamienne, pęcherzyki mogą pełnić kilka z poniżej wymienionych funkcji jednocześnie.
Opłaszczenie pęcherzyków.
Białka opłaszczające pęcherzyki transportowe mają za zadanie utrzymanie odpowiedniej krzywizny błony pęcherzyka, powstrzymanie jej przed fuzją z innymi błonami, aż do czasu dotarcia do miejsca docelowego, a także rozpoznanie "cargo", jak i receptorów docelowych. "Cargo" jest rozpoznawane na podstawie swoich sekwencji kierujących lub innych sygnałów sortowania (na przykład glikozylacja). Po związaniu przez białka płaszcza, "cargo" jest utrzymywane w pęcherzyku, aż do czasu uwolnienia przy jego fuzji z błoną docelową. Opłaszczenie jest także odpowiedzialne za inicjowanie i przebieg procesu fuzji z błoną docelową.
Są trzy główne typy opłaszczania pęcherzyków: klatrynowy, COPI i COPII, które funkcjonują na różnych szlakach transportowych w komórkach. I tak pęcherzyki klatrynowe występują głównie w transporcie pomiędzy aparatem Golgiego i błoną komórkową, AG i endosomami oraz błoną komórkową i endosomami (biorą udział także w pomniejszych szlakach transportowych, pomiędzy innymi kompartmentami). Pęcherzyki COPI to głównie transport od AG do retikulum, podczas gdy COPII z retikulum do AG. W niektórych szczególnych wypadkach nie wyklucza się istnienia innych niż wymienione kompleksów opłaszczających, jak ma to miejsce na przykład w transporcie syntazy chitynowej z aparatu Golgiego do błony komórkowej.
Istnieją także pęcherzyki transportujące nieopłaszczone, a także pęcherzyki nieopłaszczone nie pełniące funkcji transportowych (lizosom).

</doc>
<doc id="465414" url="https://pl.wikipedia.org/wiki?curid=465414" title="Opactwo Cystersów w Lubiążu">
Opactwo Cystersów w Lubiążu

Opactwo Cystersów w Lubiążu – cysterski zespół klasztorny w Lubiążu, jeden z największych zabytków tej klasy w Europie, będący jednocześnie największym opactwem cysterskim na świecie. Opactwo to nazywane jest arcydziełem śląskiego baroku.
Znaczenie.
Zespół klasztorny jest drugim co do wielkości obiektem sakralnym na świecie(pierwszym jest kompleks pałacowo-klasztorny Eskurial w Hiszpanii). Powierzchnia dachów zajmuje ok. 2,5 ha, a długość fasady wynosi 223 metry i jest to najdłuższa fasada barokowa w Europie. Posiada ponad 600 okien.
W skład zespołu klasztornego wchodzą:
W krypcie pod gotycką bazyliką znajdują się nagrobki Piastów Śląskich (m.in. Bolesława Wysokiego) oraz mumie opatów cysterskich i zakonników. Do dziś w dobrym stanie zachowało się 98 mumii.
Historia klasztoru.
Na wysokim, morenowym wzgórzu na prawym brzegu Odry w X/XI w. powstał gród obronny, który prawdopodobnie ok. 1108 został zniszczony. Na jego miejscu w 1150 powstał klasztor benedyktynów, którzy zbudowali kościół św. Jakuba, jednak przed 1163 opuścili Lubiąż. W 1163 roku książę śląski Bolesław Wysoki sprowadził cystersów z Pforty nad Saalą w Turyngii. Było to pierwsze osadzenie tego zakonu na Śląsku. Fundacja ta została zatwierdzona w 1175 roku. W ciągu wieków, dzięki nadaniom książęcym i prywatnym, klasztor stał się jednym z większych posiadaczy ziemskich na Śląsku. W 1200 powstał pierwszy kościół w którym w 1201 pochowano księcia Bolesława Wysokiego. W tym okresie powstały prawdopodobnie pierwsze zabudowania klasztorne. W klasztorze, który w średniowieczu był ważnym ośrodkiem kultury i piśmiennictwa powstało wiele ważnych XII-wiecznych dzieł: "Kronika książąt polskich", "Roczniki lubiąskie" czy "Katalog biskupów wrocławskich".
W 1223 książę Henryk Brodaty oddał Sychową opatowi cystersów z Lubiąża, Güntherowi, mieszkańców zaś wsi zwolnił z poddaństwa, pozwolił im wieś opuścić i wcielając ich do klasy tzw. łazęków, poddał pod jurysdykcję starosty, Bogdana z Polkowic. Do mieszkańców tej niewielkiej w XIII w. wsi książęcej, należał też niejaki „Bobola z bratem swym Secesławem”. Z jego osobą po raz pierwszy pojawia się w znanych obecnie dokumentach nazwisko noszone m.in. przez św. Andrzeja Bobolę.
W pierwszej połowie XIV w. powstał nowy kościół, do którego w latach 1311-1312 dobudowano kaplicę grobową i zabudowania klasztorne. W czasie wojen husyckich klasztor i kościoły spalono. Po odbudowie klasztoru, doszło pod koniec XV wieku do konfliktu w obrębie konwentu pomiędzy polskimi i niemieckimi zakonnikami, wskutek czego w 1492 wygnano wszystkich zakonników, a budynki klasztorne przejęły na krótki okres władze świeckie, wykorzystując je jako siedzibę w czasie polowań. Mnisi powrócili w 1498 i do 1510 przeprowadzili gruntowną odnowę klasztoru po zniszczeniach husyckich oraz późniejszych zaniedbaniach, a także ufortyfikowali cały kompleks. Jednakże Reformacja wkrótce spowodowała kolejny upadek znaczenia i bogactwa klasztoru. Straty przyniosła także wojna trzydziestoletnia, gdy m.in. zagrabiono bibliotekę i archiwum, zbiory zostały wywiezione do Szczecina, gdzie spłonęły w 1679. Koniec wojny oraz reforma ekonomiczna zapoczątkowana przez opata Arnolda Freiberga umożliwiła od 1649 rozpoczęcie wielkiej odnowy całego kompleksu w stylu barokowym. Przeprowadzono wówczas głównie prace konieczne do rozwoju klasztoru: usunięto uszkodzenia i szkody budowlane, odnowiono część mieszkalną (klauzurę), odremontowano kościół, zbudowano szkołę klasztorną i budynki gospodarcze. Opat sprowadził w 1660 do Lubiąża czołowego malarza barokowego na Śląsku Michała Willmanna. Willmann do śmierci mieszkał w Lubiążu wykonując liczne obrazy i freski, m.in. namalował fresk "Apoteoza Bohatera Cnót" na sklepieniu w refektarzu letnim.
Następca Freibergera, opat Johann Reich oraz trzej następni opaci prowadzili prace głównie nad budowlami reprezentacyjnymi, korzystając ze stabilizacji ekonomicznej zapewnionej przez poprzednika. Największą inwestycją był budowany w latach 1681–1699 monumentalny pałac opacki liczący ponad 300 sal z bogatym wystrojem wnętrz.
Niewiele mniejszą inwestycją była gruntowna barokizacja zakonnego kościoła Wniebowzięcia Najświętszej Marii Panny pod kierunkiem Mathiasa Steina przeprowadzona w okresie 1672–1681, a następnie uzupełniona w 1690–1698, gdy przebudowano ambit dodając wielki pomnik opatów cysterskich i barokowe kaplice z freskami Willmanna. W 1715 zbudowano fasadę kościoła, kruchtę i dwie wieże z barokowymi hełmami. W późniejszym okresie prowadzono już tylko prace zdobnicze, m.in. w 1733 Felix Anton Scheffler wykonał polichromie i większość fresków letniego refektarza, w 1734–1737 Christian Bentum podobnie ozdobił bibliotekę klasztorną i wykonał plafon w głównej sali reprezentacyjnej pałacu – Sali Książęcej, a w 1737–1739 Franz Mangoldt ozdobił zespołem posągów założony w 1649 przez opata Freibergera ogród opacki oraz wyrzeźbił szereg dzieł do Sali Książęcej.
Okres największej świetności klasztoru kończy się w I poł. XVIII w., gdy po latach władania Śląskiem przez cesarzy austriackich, w 1740 tereny te zdobyli Prusacy. Król pruski w 1810 skasował zakon cystersów, przywłaszczając sobie jego dobra. Zniszczono sporo zabytków, przepadły zasoby cysterskiej biblioteki, a w klasztorze urządzono szpital, początkowo wojskowy, od 1823 psychiatryczny.
Według dokumentów, do których dotarł Tomasz Bonek dziennikarz i dokumentalista historii Dolnego Śląska, mieściła się tam filia Telefunkena, prowadząca prace badawcze nad radiolokacją i półprzewodnikami, które po wojnie doprowadziły do skonstruowania tranzystora. Od 1942 przebywali tu internowani obywatele Luksemburga. Podczas II wojny światowej znajdowała się tu wytwórnia wojskowego sprzętu precyzyjnego i funkcjonujący przy niej obóz pracy.
Klasztor w 1945 r. został zdewastowany przez Rosjan. Szukając skarbów zniszczyli trumny Piastów śląskich (przypuszcza się, że skradli insygnia władzy Piastów – jabłka, berła, miecze). Mumie porozrzucali po posadzce. Z tego powodu historycy i archeolodzy w późniejszych latach nie byli w stanie rozpoznać, które szczątki do kogo należą. Rozpoznano jedynie mumię Willmanna. Wojsko sowieckie stacjonowało w Lubiążu do 1948 r., później urządzono w klasztorze szpital psychiatryczny dla czerwonoarmistów. Od 1950 w pomieszczeniach klasztornych składowano książki i zbiory muzealne. Zabezpieczono wówczas pozostałości najcenniejszych malowideł, a także klasztor, pałac opatów i kościół św. Jakuba. 
W latach 80. XX wieku klasztor stał się miejscem poszukiwania ogromnych skarbów. Służby specjalne PRL trzykrotnie próbowały znaleźć tu słynne złoto Wrocławia, czyli depozyty sejfów Festung Breslau. Stąd wokół klasztoru powstało wiele legend. Wyjaśnił je w 2020 roku reporter i dokumentalista Tomasz Bonek w książce "Zaginione złoto Hitlera. Bezpieka PRL na tropie skarbu Festung Breslau".
Współczesność.
Od 1989 roku prowadzone są prace renowacyjne lubiąskiego zespołu klasztornego, głównie dzięki staraniom wrocławskiej Fundacji Lubiąż. W roku 2000 zakończono wymianę dachów nad całym kompleksem.
Od 1996 można zwiedzać imponującą Salę Książęcą o powierzchni ponad 400 m² i wysokości 13,4 m. W sali, zajmującej dwie kondygnacje gmachu, znajdują się między innymi rzeźby wrocławskiego mistrza Józefa Mangoldta oraz plafon i malowidła ścienne malarza Christiana Bentuma.
Sala ta uważana jest za jeden z najwybitniejszych zabytków śląskiego baroku. Odbywają się w niej wybrane koncerty corocznego Międzynarodowego Festiwalu Wratislavia Cantans.
Ukończono również renowację i udostępniono zwiedzającym refektarz opata oraz refektarz letni (2005). We wrześniu 2009 trwały prace konserwatorskie nad ostatnią wielką salą reprezentacyjną pałacu – biblioteką opata.
Udostępniono także były kościół Najświętszej Marii Panny (niestety, z ubogim wyposażeniem). W całości obiekt można zwiedzać w drugi weekend maja każdego roku w trakcie Nocy Muzeów.
Od roku 1998 Fundacja Lubiąż organizuje w maju cykliczne imprezy, w czasie których można zwiedzać zamknięte na co dzień sale, podziemia klasztorne, strychy oraz inne obiekty znajdujące się w renowacji.
Od 2001 roku na terenie Opactwa odbywa się SLOT Art Festival, a od 2005 – festiwal muzyki elektronicznej Electrocity.
Od kilku lat dzięki współpracy Fundacji Lubiąż z Muzeum w Königswinter w opactwie odbywają się wystawy poświęcone historii, kulturze i różnym przejawom życia mieszkańców Śląska.
W lipcu 2010 na terenie Klasztoru został nakręcony wideoklip do utworu "Alas, Lord Is Upon Me" grupy Behemoth.
W 2012 wnętrza pałacu posłużyły Sylwii Grzeszczak za scenerię teledysku ilustrującego singiel "Małe rzeczy".
W promowanie lubiąskiego opactwa zaangażowany jest od 20 lat Tomasz Bonek, reporter i dokumentalista, autor książek-reportaży historycznych, wieloletni redaktor naczelny Money.pl i dyrektor wydawniczy Business Insidera, Bizes.Onet, Forbes.pl.
Pochówki władców piastowskich.
W podziemiach opactwa cystersów zostali pochowani następujący władcy z dynastii Piastów:

</doc>
<doc id="465419" url="https://pl.wikipedia.org/wiki?curid=465419" title="Półwysep Osumi">
Półwysep Osumi



</doc>
<doc id="465421" url="https://pl.wikipedia.org/wiki?curid=465421" title="Proces Poissona">
Proces Poissona

Proces Poissona – nazwana na cześć francuskiego matematyka, Siméona Denisa Poissona, rodzina (będąca procesem stochastycznym – procesem Markowa) formula_1 zdefiniowana w następujący sposób:
Gdzie ciąg formula_3 jest ciągiem niezależnych zmiennych losowych o rozkładzie wykładniczym z jednakowym dla każdej ze zmiennych parametrem formula_4
Zmienna formula_5 oznacza czas pomiędzy (i-1)-szym a i-tym zdarzeniem (tradycyjnie nazywanym zgłoszeniem), a formula_6 to liczba zgłoszeń, które wystąpiły do chwili t.
Równoważne definicje.
Proces stochastyczny jest procesem Poissona o intensywności formula_7 wtedy i tylko wtedy, gdy:
Niezależność przyrostów oznacza, że liczba zdarzeń w dwóch rozłącznych przedziałach czasowych są niezależnymi zmiennymi losowymi. Proces ten więc nie ma pamięci – wcześniejsze realizacje procesu nie wpływają na prawdopodobieństwo zajścia zdarzenia w danym czasie.
Własności.
Niech formula_15 Wtedy formula_16 ma rozkład Erlanga z parametrami formula_17
Proces Poissona może przebiegać w czasie dyskretnym lub ciągłym, ten drugi rodzaj jest jednym z najlepiej zbadanych przykładów procesu Lévy’ego.

</doc>
<doc id="465423" url="https://pl.wikipedia.org/wiki?curid=465423" title="Odcięcie">
Odcięcie

Odcięcie, czyli suspensja, z łacińskiego: "abbreviatio per suspensionem" – Najstarszy sposób skracania wyrazów pisanych w alfabecie łacińskim, znany ze starorzymskich inskrypcji.
Skracanie polegało na odcięciu końcowej części wyrazu i pozostawieniu liter początkowych lub tylko pierwszej litery. Jedyne pozostałe po odcięciu litery zwano litterae singularis lub później (od VI w. n.e.) syglami. Suspensja, pozbawiając wyraz końcówki, zmuszała czytającego do prawidłowego określenia form gramatycznych skróconego wyrazu poprzez wnioskowanie z kontekstu zdania.
Zapisywanie wyrazów przy pomocy sygli funkcjonowało w ramach powszechnie znanego systemu i nawet słabo wykształcony Rzymianin wiedział, co oznaczają pojedyncze litery skrótów. Przy pomocy sygli zapisywano więc imiona – podobnie jak czynimy to dzisiaj. Jednak rzymski system był bardziej przejrzysty, bowiem nie było sytuacji by identyczny skrót oznaczał dwa różne imiona: T. oznaczało Titusa, zaś imię Tiberius zapisywano jako Tib. Szczególnie często skróty przez odcięcie – w tym i sygle - spotykamy w powszechnie używanej rzymskiej terminologii prawno-ustrojowej:
Dla zaznaczenia liczby mnogiej wyrazów skróconych przez odcięcie stosowano tzw. iterację, czyli zwielokrotnienie ostatniej, pozostałej po odcięciu, litery:
AVGG – dwóch Augustów ("Augusti duo")
IMPPP. – trzej imperatorzy ("Imperatores tres")
Po jakimś czasie reguły iteracji rozluźniły się i kamieniarze zamiast klasycznej iteracji COSS. – dwóch konsulów (Consulibus duobus), zaczęli pisać CCSS, a potem już tylko CC.
Iterację stosuje się do dziś najczęściej w określeniach zakonników – OO. – Ojcowie (np. dominikanie), FF. - bracia (fratres), oraz SS. - siostry (sorores) lub święci (sancti) – rzadziej w zwrotach grzecznościowych – P.P. Panie i Panowie, Państwo. 
W przypadku niektórych suspensji zapisywanych syglami można było zaznaczyć ich rodzaj gramatyczny: sygle oznaczające wyrazy rodzaju żeńskiego odwracano.
Dla zaznaczenia dokonanej suspensji stawiano przy wyrazie skróconym kropkę. Na początku II stulecia po Chr. upowszechnił się również zwyczaj zaznaczania dokonanego skrótu poprzez nadpisanie kreski nad pozostałą częścią wyrazu. Ten sposób stosowano szczególnie w wypadkach, gdy odcięciu ulegała jedynie końcówka fleksyjna.
Suspensja w średniowieczu.
Średniowieczny system brachygraficzny korzystał ze wszystkich typów skróceń powstałych w czasach antycznych. Nie było to jednak tylko kopiowanie znaków opracowanych w starożytności. Abrewiacje rozwijały się, zmieniały formę i znaczenia. Swój system skróceń oparty na zasadach rządzących nomina sacra, z zapożyczeniami z not tyrońskich wytworzyli mnisi iroszkoccy, którzy następnie przenieśli go na kontynent. Minuskuła karolińska początkowo dysponowała niewielką ilością abrewiacji, jednak już od X wieku i liczba zaczęła rosnąć. Najchętniej stosowano kontrakcję, jednak nowości pojawiły się i w pozostałych typach skróceń.
Stałe miejsce w piśmiennictwie średniowiecznym zyskały sobie nowe sygle:
Należy również wspomnieć o formule D. O. M. od czasów Średniowiecza często umieszczanej na frontach świątyń chrześcijańskich. Suspensja ta w rozwinięciu brzmi "Deo Optimo Maximo" (Bogu Najlepszemu, Największemu), a pierwotnie odnosiła się do Jupitera. 
Specjalne znaczenie posiadała inna suspensja będąca jednym z powszechniej używanych skrótów Średniowiecza. W rękopisach liturgicznych zawierających teksty mszalne – tzw. sakramentarzach – od początku prefacji (pochwalna i dziękczynna część Mszy Świętej poprzedzająca konsekrację), na kolejnych kartach zawsze umieszczano litery VD. Mabillon wytłumaczył ów monogram jako skrót pierwszych słów formuły “"Vere dignum et justum est, aequum et salutare"” (Zaprawdę godne jest i sprawiedliwe, słuszne i zbawienne). W wielu rękopisach suspensję tę zdobiono tak bogato, że niemal niemożliwe jest rozpoznanie w bogactwie ornamentyki owych dwóch liter.
Również przy pomocy sygli zapisywano imiona np. K. – Kasimirus, H. –Heinricus.
Pojawiła się również suspensja nieregularna, kiedy to wyraz obcina się i z końca i z początku pozostawiając literę środkową, np. n.=enim. Inną nową formą skrótu przez odcięcie jest suspensja zgłoskowa, kiedy zapisywano pierwsze litery kolejnych sylab wyrazu: pp=papa, ss=subscripsi.
Dokonanie skrótu przez odcięcie zaznaczano kropką po ostatniej literze, rzadziej kropkę stawiano nad literą. Drugą, równie popularną metodą oznaczenia skrótu było umieszczenie poziomej kreski nad ostatnią literą, pozostałą po dokonaniu suspensji. Niekiedy kreska biegła ukośnie, obok litery lub też przekreślając ją.
Niektórzy paleografowie starszego pokolenia (W. Semkowicz) do suspensji lub do kontrakcji zaliczali również abrewiacje, w których znakiem skrócenia było nadpisanie litery: 
"n" nad "a"=ante, "o" nad "h"= hoc, "i" nad "h"=hic, "i" nad "ig"=igitur
Obecnie (J. Szymański) takie skróty klasyfikuje się jako odrębny rodzaj: abrewiację przez literę nadpisaną (a"bbreviatio per litteram suprascriptam").

</doc>
<doc id="465427" url="https://pl.wikipedia.org/wiki?curid=465427" title="Elizeusz">
Elizeusz

Elizeusz ( – "Elišaʿ" lub "ʾĔlîšaʿ" oznaczające „"Bóg wybawił; Bóg jest wybawieniem"”, ) – prorok biblijny, uczeń Eliasza, święty katolicki i prawosławny, wspominany w wielu innych Kościołach wschodnich.
Życie.
Był synem rolnika Safata z Abel-Mechola. Został powołany na proroka przez Eliasza, któremu usługiwał przez 6 lat. Elizeusz uważał Eliasza za swojego duchowego ojca i był niczym jego pierworodny syn (pierworodnemu przypadały dwie części po ojcu – Elizeusz prosił Eliasza o dwie części jego ducha). Jego służba trwała około 60 lat. W czasie tym dokonał wielu cudów. Umarł „na chorobę, na którą miał umrzeć” za panowania Joasza, króla Izraela.
O proroku owym wspomniał Jezus Chrystus według Ewangelii Łukasza.
Cuda.
Cuda uczynione przez Boga w wyniku modlitw Elizeusza opisane w Biblii:
Kult.
Jego wspomnienie liturgiczne w Kościele katolickim obchodzone jest za "Martyrologium Rzymskim" 14 czerwca.
Cerkiew prawosławna wspomina świętego proroka odpowiednio 14/27 czerwca.
W ikonografii chrześcijańskiej przedstawiany jest jako starzec z siwą, niedługą brodą. W ręce często trzyma rozwinięty zwój, na którym widnieją słowa opisujące jeden z jego cudów. Występuje także na ikonie wniebowzięcia proroka Eliasza.
W sztuce zachodniej za atrybuty służą mu niedźwiedzie, siekiera lub dwugłowy orzeł (symbol podwójnej mocy proroczej).

</doc>
<doc id="465428" url="https://pl.wikipedia.org/wiki?curid=465428" title="Leonard Jan Lepszy">
Leonard Jan Lepszy



</doc>
<doc id="465430" url="https://pl.wikipedia.org/wiki?curid=465430" title="Z podniesionym czołem">
Z podniesionym czołem



</doc>
<doc id="465433" url="https://pl.wikipedia.org/wiki?curid=465433" title="Przestrzeń Frécheta (topologia)">
Przestrzeń Frécheta (topologia)

Przestrzeń Frécheta (także przestrzeń Frécheta-Uryshona) – w topologii ogólnej, przestrzeń topologiczna formula_1 o tej własności, że dla każdego podzbioru formula_2 punkt formula_3 należy do domknięcia zbioru formula_4 wtedy i tylko wtedy, gdy jest granicą ciągu elementów zbioru formula_5 tj. istnieje taki ciąg
że
Nazwa pojęcia.
Nazwa pojęcia odnosi się do nazwiska francuskiego matematyka Maurice’a Frécheta, który rozważał abstrakcyjne struktury topologiczne zdefiniowane w terminach ciągów zbieżnych. W matematyce istnieją także inne znaczenia terminu "przestrzeń Frécheta" (dawniej określano nim przestrzenie T1; w analizie funkcjonalnej termin ten funkcjonauje w kontekście pewnej klasy przestrzeni liniowo-topologicznych).

</doc>
<doc id="465437" url="https://pl.wikipedia.org/wiki?curid=465437" title="Kontrakcja (paleografia)">
Kontrakcja (paleografia)

Kontrakcja (z łac. "abbreviatio per contractionem" – czyli ściągnięcie) – jedna z form abrewiatury, stosowana od czasów starożytnych. Kontrakcja polega na usunięciu niektórych lub wszystkich liter ze środka wyrazu i pozostawieniu pierwszej i ostatniej. Kontrakcję rozróżnić można na dwa typy:
Niewątpliwą przewagą kontrakcji nad suspensją jest możliwość łatwiejszego odczytywania wyrazów skróconych, bowiem zachowują one końcówkę gramatyczną. Ten sposób skracania upowszechnił się na początku naszej ery najprawdopodobniej za sprawą rzymskiej tachygrafii oraz dzięki najstarszym rękopisom z tekstami chrześcijańskimi, w których poprzez ściągnięcie skracano imiona święte, czyli nomina sacra.

</doc>
<doc id="465440" url="https://pl.wikipedia.org/wiki?curid=465440" title="Pałac Ogińskich w Siedlcach">
Pałac Ogińskich w Siedlcach



</doc>
<doc id="465446" url="https://pl.wikipedia.org/wiki?curid=465446" title="Nomina sacra">
Nomina sacra

Nomina sacra – skróty imion świętych w greckich i łacińskich rękopisach biblijnych.
Zwyczaj skracania imion świętych – odnoszących się do Boga – wypływa z dwu źródeł. Pierwszym jest mocno zakorzeniony w późnym judaizmie – podobnie jak w wielu innych dawnych religiach – nakaz zachowywania w tajemnicy prawdziwego imienia Boga. W księgach Starego Testamentu: np. w Księdze Rodzaju równolegle do imienia Bożego występują też zastępcze określenia Boga Adonai i Elohim. Zakaz używania imienia Bożego "„na daremno”" znajduje się również w Dekalogu. Imię Boże – Jahwe – z racji braku w alfabecie hebrajskim znaków oznaczających samogłoski, zapisywano w formie tetragramu – JHWH.
Zapewne właśnie tradycja czci okazywanej imieniu Boga skłoniła tłumaczy Biblii na język grecki (przekład zwany Septuagintą), od stosowania skróconej formy zapisu. W ślad za pisarzami greckimi poszli również łacińscy. Chrześcijańscy kopiści ksiąg Starego i Nowego Testamentu zasadą skracania objęli imiona dwóch pierwszych osób Trójcy Świętej oraz najczęściej występujących terminów.
Skróty greckie.
Imiona święte zapisywane były pierwszą i ostatnią literą (nad skrótami zawsze umieszczano poziomą kreskę u góry):
Inne skróty oddawane były większą liczbą liter. Np. skrót zawierał dwie pierwsze i ostatnią literę:
Pierwsza litera, druga/przedostatnia i ostatnia:
Pierwsza litera i dwie ostatnie:
Dwie pierwsze i dwie ostatnie litery:
Pierwsza litera i ostatnia sylaba:
Zdarzały się również i inne formy zapisu wymienionych wyżej skrótów. Skrótami zapisywano nieraz liczby (np. Kodeks Synajski), zawsze miały „podkreślenie górne”. Kodeks Watykański lubił skracać słowa kończące linijkę i zaznaczał to poziomą górną kreską.
Skróty łacińskie.
Kodeks Augiensis wielokrotnie i z wielkim upodobaniem stosuje skrót dus ner ihc xpc (Pan nasz Jezus Chrystus).
Skrót IHS odczytywano nie tylko jako imię Chrystusa: majuskułową grecką „etę” czytano zazwyczaj jako „h” i próbując wyjaśnić skrót stworzono nawet karkołomną teorię, jakoby oryginalny zapis imienia Chrystusa miał formę „Jhesus”. W XV wieku słynny franciszkański kaznodzieja św. Bernardyn ze Sieny zasugerował, aby cały skrót traktowano jako inicjał sentencji: "Iesus Hominum Salvator" – "Jezus zbawca ludzi". Później pojawiły inne interpretacje: "In Hoc Salus" – "w tym (krzyżu) zbawienie" – lub też "In Hoc Signo (vinces)" – "w tym znaku (zwyciężysz)". Ta ostatnia wersja opiera się na motywie zaczerpniętym z legendy o śnie Konstantyna Wielkiego. W 1541 roku św. Ignacy Loyola, założyciel zakonu jezuitów, umieścił monogram IHS na swej pieczęci generała zakonu. Odtąd stał się on emblematem jezuitów.
Dlaczego stosowano skróty.
Głównym powodem była chęć zaoszczędzenia na materiale rękopiśmiennym (skracano nie tylko imiona święte, ale wszelkie często powtarzające się słowa). Za dobry przykład może służyć Mk 1, 1, składający się z sześciu słów, ale aż cztery z nich – od trzeciego do szóstego – zapisywano skrótami. Wyglądało to mniej więcej w taki sposób: ΙΥΧΥΥΥΘΥ (i cztery poziome kreski u góry). Papirusy Chester Beatty I – Chester Beatty III stosują około dwudziestu skrótów.
Drugim powodem skracania imion świętych była chęć zachowania tajemnicy, ukrycia prawdziwego znaczenia znaków przy jednoczesnym zachowaniu zdolności przenoszenia informacji. Takie skróty mogły być używane w czasach prześladowań chrześcijan w cesarskim Rzymie. Szczególnym przykładem połączenia symbolu graficznego z abrewiacją jest znany i do dziś używany w chrześcijaństwie znak ryby. Kryje się w nim całe wyznanie wiary (w języku greckim: "Ἰησοῦς Χριστὸς Θεοῦ Υἱὸς Σωτήρ", w transkrypcji łacińskiej: "Iesous Christos Theu ‘Yios Soter"), czyli "Jezus Chrystus Syn Boży Zbawiciel". Pierwsze litery tego zdania tworzą słowo "ΙΧΘΥΣ" - ICHTHYS, po grecku "„ryba”".
Zapewne prześladowania chrześcijan były powodem rozpowszechniania się w tekstach kościelnych kontrakcji. Skracano już nie tylko imiona święte, lecz także inne słowa: eps – episcopus, pbr – presbiter, eccla – ecclesia, apls – apostolus, dns – dominus, scs – sanctus.
Obok nomina sacra w piśmie łacińskim funkcjonowały jeszcze inne abrewiacje tworzone przez kontrakcje. Ponieważ używano ich głównie w tekstach prawniczych, zwane są "notae iuris".
Wiele skrótów w piśmie łacińskim wywodzi się również z not tyrońskich.
Tradycję skrótów zachowano także w tekstach cerkiewnosłowiańskich wykorzystywanych w Kościele prawosławnym.

</doc>
<doc id="465449" url="https://pl.wikipedia.org/wiki?curid=465449" title="Heinrich Schwarz">
Heinrich Schwarz

Heinrich Schwarz (ur. 14 czerwca 1906 w Monachium, stracony 20 marca 1947 w Sandweier) – zbrodniarz hitlerowski, komendant obozów koncentracyjnych Auschwitz III – Monowitz) i Natzweiler-Struthof oraz SS-Hauptsturmführer.
Życiorys.
Z zawodu był drukarzem. Od 1919 należał do Freikorps Epp. Członek NSDAP od 1931 (nr legitymacji partyjnej 786871) i SS od 1931 (nr identyfikacyjny 19691).
W 1939 Schwarz został powołany do Waffen-SS i skierowany do służby w obozie Mauthausen. W listopadzie 1941 rozpoczął służbę w Auschwitz, gdzie początkowo do sierpnia 1943 był członkiem sztabu kierownika obozu. Następnie sam objął stanowisko "Schutzhaftlagerführera", które sprawował do listopada 1943. Po podziale kompleksu obozowego Auschwitz na trzy obozy, Schwarz został komendantem Auschwitz III – Monowitz. Funkcję tę pełnił do ewakuacji Monowic w styczniu 1945. Następnie był również komendantem obozu Natzweiler-Struthof od lutego do kwietnia 1945.
Po wojnie sądzony przez francuski Trybunał Wojskowy w procesie załogi KL Natzweiler. Schwarz został skazany na śmierć. Wyrok wykonano przez rozstrzelanie.

</doc>
<doc id="465450" url="https://pl.wikipedia.org/wiki?curid=465450" title="Dolores Ibárruri">
Dolores Ibárruri

Dolores Ibárruri Gómez (znana pod pseudonimem La Pasionaria; ur. 9 grudnia 1895 w Gallarta, zm. 12 listopada 1989 w Madrycie) – hiszpańska polityk baskijskiego pochodzenia, również obywatelka ZSRR, współorganizatorka, długoletnia pierwsza sekretarz, a następnie przewodnicząca Komunistycznej Partii Hiszpanii, członkini parlamentu. Autorka używanego przez antyfaszystów zawołania "¡No pasarán!".
Życiorys.
Urodzona jako jedno z siedmiu dzieci w górniczej rodzinie baskijskiej mieszkającej w mieście Gallarta w Kraju Basków. W młodości chciała być nauczycielką, ale względu na złą sytuację materialną nie odebrała w młodości należytego wykształcenia i w związku z tym uczyła się samodzielnie. W dzieciństwie była żarliwą katoliczką i należała do jezuickiej wspólnoty czcicieli Serca Chrystusowego. Od najmłodszych lat była wyczulona na społeczną krzywdę i dlatego zaangażowała się w działalność ruchu socjalistycznego. W 1916, w wieku 20 lat, poślubiła działacza Juliána Ruiza (górnik z Asturii) i rok później wraz z nim wzięła udział w strajku generalnym, a wkrótce potem zaczęła pisać w socjalistycznej prasie, m.in. w górniczej gazetce "El Minero Vizcaíno".
Zrezygnowała z wiary katolickiej w której była wychowywana na rzecz marksizmu, i zapisała się do Komunistycznej Partii Hiszpanii (PCE), znajdując się w gronie jej założycieli. Przez całe lata 20. XX wieku, wspierała męża w jego działalności partyjnej i sama zaczynała się w nią angażować, stając się jedną z nielicznych kobiet w szeregach komunistów. Była zagorzałą zwolenniczką równości praw kobiet i mężczyzn. W tym okresie przyjęła również pseudonim, pod którym poznał ją cały świat: "La Pasionaria" – młoda działaczka podpisywała tak artykuły inspirowane dziełami Karola Marksa.
W następnych latach pięła się po szczeblach partyjnej hierarchii dzięki swojej publicystyce. Wraz z nadejściem Drugiej Republiki Ibárruri w 1931 roku została wybrana do komitetu centralnego partii i przeniosła się do Madrytu, gdzie została także redaktorką w lewicowej gazecie "Mundo Obrero". Działała na rzecz równouprawnienia kobiet, w 1933 r. brała udział, jako delegatka PCE, w obradach Międzynarodówki Komunistycznej w Moskwie. Upadek prawicowej dyktatury Primo de Rivery, ucieczkę króla Alfonsa XIII i proklamację republiki przyjęła z entuzjazmem, ale szybko stała się jej przeciwniczką, zgodnie z linią partii. Kilkakrotnie aresztowana za działalność komunistyczną. Dwa razy została wybrana do parlamentu w Madrycie. W lutym 1936 roku została wybrana (z ramienia Frontu Ludowego) do hiszpańskiego parlamentu w Asturii.
Cały świat usłyszał o niej w czasie hiszpańskiej wojny domowej. La Pasionaria była zaciekłą obrończynią Republiki, wiece z jej udziałem przyciągały tysiące słuchaczy, w dużej mierze kobiet. Właśnie w czasie jednego z takich wieców, w Madrycie, padło hasło "¡No pasarán!" – "Nie przejdą!", a po nim zdanie "Mejor morir de pie que vivir de rodillas!" – "Lepiej umierać stojąc, niż żyć na klęczkach!". W tym okresie pozostawała zawsze w dogmatycznym skrzydle partii, popierała wykluczanie rzekomych kontrrewolucjonistów i nie protestowała przeciwko likwidowaniu lewicowych działaczy przeciwnych bolszewickiemu terrorowi. Jednocześnie nie miała wpływu na politykę PCE w czasie wojny domowej, gdyż decydowali o niej wysłannicy Stalina z Kominternu.
Po upadku Republiki w 1939 roku Dolores Ibárruri przedostała się do ZSRR, gdzie kontynuowała działalność polityczną. . Łącznie spędziła w ZSRR 35 lat.
Śmierć generała Francisco Franco (1975) umożliwiła jej powrót do kraju w 1977 roku. Mimo zaawansowanego wieku kontynuowała działalność polityczną. W pierwszych demokratycznych wyborach z 1977 roku ponownie wybrana do parlamentu, stanowisko przewodniczącej CPE pełniła aż do śmierci. Pod jej wodzą partia dokonała reformy programowej, będąc pierwszym komunistycznym ugrupowaniem w Europie, który ze swojego programu wykreślił elementy leninizmu, uniezależniając się od ZSRR.
Życie prywatne.
Od 1916 r. żona górnika i socjalisty Juliána Ruiza, który wprowadził ją w lewicową ideologię. Za to małżeństwo została potępiona przez rodziców, gdyż jej mąż był ateistą. Miała sześcioro dzieci, z których cztery córki zmarły we wczesnym dzieciństwie. Dwoje pozostałych dzieci od 1935 r. uczyło się w radzieckiej szkole. Jedyny syn Rubén jako żołnierz Armii Czerwonej poległ w 1942 roku w bitwie pod Stalingradem.

</doc>
<doc id="465453" url="https://pl.wikipedia.org/wiki?curid=465453" title="Girolamo Fracastoro">
Girolamo Fracastoro

Girolamo (Hieronim) Fracastoro (ur. 1478, zm. 8 sierpnia 1553) – włoski lekarz, nauczyciel i poeta.
Urodzony w Weronie, ukończył studia na uniwersytecie w Padwie. Około roku 1500 poślubił Elenę de Clavis i doczekał się pięciorga dzieci, córki i czterech synów, z których dwóch zmarło przedwcześnie. W roku 1502 uzyskał prawo do wykonywania zawodu lekarza. W roku 1546 przedstawił teorię roznoszenia chorób zakaźnych przez rodzaj nasion/zarodków, które w sposób bezpośredni lub pośredni mogą przenosić się na duże odległości. Jego teoria została empirycznie potwierdzona dopiero w wieku XIX przez Louisa Pasteura i Roberta Kocha. W tym samym dziele przedstawił również pierwszy opis tyfusu.
Został wybrany na lekarza sprawującego pieczę nad uczestnikami soboru trydenckiego.
Od imienia bohatera jego wiersza, chorego na kiłę pasterza Syphilusa, została wzięta łacińska nazwa tej choroby ("Infectio Syphilis" = „zakażenie Syphilusa”).
W astronomii Fracastoro, autor rozprawy "Homocentrica" (Wenecja 1538), zbudował złożony model kosmologiczny, w którym przyjmował łącznie aż 79 sfer niebieskich. W tym dziele, podobnie jak Peter Apianus opublikował pogląd, że warkocze komet są zawsze zwrócone w kierunku odsłonecznym.

</doc>
<doc id="465454" url="https://pl.wikipedia.org/wiki?curid=465454" title="Zentrum">
Zentrum

Centra naukowe i edukacyjne:
Zobacz też: Centrum

</doc>
<doc id="465458" url="https://pl.wikipedia.org/wiki?curid=465458" title="Ekaku Hakuin">
Ekaku Hakuin

 – japoński mistrz zen, który wywarł olbrzymi wpływ na buddyzm zen. Hakuin przekształcił szkołę zen rinzai z upadającej tradycji, pozbawionej ścisłej praktyki w szkołę znaną z ostrego stylu medytacji i praktyki koanów. Wszyscy współcześni praktycy rinzai używają metod wyprowadzonych z nauk Hakuina.
Życiorys.
Urodził się w 1686 w małej wiosce Hara u stóp góry Fudżi. Jego brat był zaprzysięgłym buddystą Nichiren i prawdopodobnie pod jego wpływem Hakuin postanowił zostać mnichem. Jako dziecko uczestniczył w wykładzie Nichiren na temat Ośmiu Gorących Piekieł. Poruszyło go to do głębi i wytworzyło u niego silny lęk przed piekłem.
W wieku 15 lat uzyskał zgodę rodziców na wstąpienie do klasztoru i został mnichem lokalnej świątyni zen, Shōin-ji. Kiedy opat Shōin-ji zachorował, Hakuin został odesłany do pobliskiej świątyni Daisho-ji, gdzie służył jako nowicjusz przez trzy lub cztery lata, studiując teksty buddyjskie. Tam też zapoznał się z Sutrą Lotosu, uważaną przez wyznawców Nichiren za najważniejszą, lecz rozczarowała go, gdyż stwierdził, że „składa się tylko z prostych opowieści o przyczynie i skutku”.
W wieku lat 19 trafił podczas swoich studiów na opowieść o mistrzu chan Yantou Quanhuo, brutalnie zamordowanym przez bandytów. Hakuina opowieść przygnębiła, gdyż nagle poczuł, że nawet tak wielki mnich nie może ustrzec się krwawej śmierci. Jak więc on, prosty mnich, mógł sądzić, że klasztorne życie uchroni go przed piekłem w następnym wcieleniu? Zarzucił więc zamiar zostania oświeconym mnichem, a nie chcąc wracać we wstydzie do domu, podróżował studiując literaturę i poezję. Gdy studiował wraz z poetą Bao, przydarzyło mu się coś, co pchnęło go z powrotem do monastycznego życia. Na dziedzińcu świątyni zobaczył wystawione mnóstwo ksiąg różnych szkół buddyzmu. Hakuin modlił się, aby dane mu było wybrać właściwą ścieżkę. Potem sięgnął i trafił na kolekcję opowieści zen z epoki Ming. Zainspirowany tym wydarzeniem poświęcił się praktyce zen.
Znowu wędrował przez dwa lata, aż trafił do świątyni Eigan-ji. To tu w 1708 doznał po raz pierwszy kensho (oświecenia). Zamknął się w kaplicy na siedem dni i w końcu przy dźwiękach świątynnego dzwonu osiągnął coś, co wydawało mu się intensywnym doświadczeniem satori, jednak jego mistrz odmówił potwierdzenia jego oświecenia i Hakuin opuścił świątynię.
Po opuszczeniu Eigan-ji Hakuin spotkał w świątyni Shōju-an mistrza Dōkyō Etana (1642-1721) znanego także jako Shōju Rojin, który najbardziej wpłynął na jego rozwój. Shoju był bardzo wymagającym nauczycielem, który spuszczał na Hakuina groźby i uderzenia, w celu sprowokowania satori. Po ośmiu miesiącach studiów i kilku kensho Hakuin opuścił Shoju. Choć nie zobaczył go nigdy więcej, a Shoju zmarł 13 lat później, wciąż myślał o nim jako o swoim głównym nauczycielu.
Po kilku kolejnych latach podróży i przejściowym kryzysie duchowym, w wieku 31 lat powrócił do Shoin-ji. Wkrótce został tam opatem, którą to funkcję pełnił przez kolejne 50 lat. W końcu w wieku 41 lat osiągnął ostateczne oświecenie (satori) czytając tę samą Sutrę Lotosu, którą na początku tak go rozczarowała. Napisał o tym doświadczeniu „Nagle osiągnąłem doskonałe, prawdziwe, ostateczne znaczenie Lotosu”.
To zdarzenie stanowiło punkt zwrotny w życiu Hakuina. Osiągnąwszy oświecenie, poświęcił resztę życia pomagając innym dojść do kensho. Spędził kolejne 40 lat nauczając w Shoin-ji, pisząc i dając wykłady. Na początku przychodziło tylko kilku mnichów, jednak wkrótce rozeszła się fama i studenci przybywali z całego kraju, aby medytować z Hakuinem. W końcu w Hara i w okolicy powstała cała społeczność licząca setki mnichów. Hakuin dał inka-shōmei (pozwolenie nauczania) ponad 80 swoim uczniom. Zmarł w Hara, tej samej wiosce, w której się urodził, w wieku 83 lat.
Nauczanie.
Hakuin był duchowym spadkobiercą i prawnukiem w Dharmie wielkiego mistrza chan Dahui Zonggao (1089-1163). Doszedł jednak do wniosku, iż zwykłe podążanie zaleceniami Dahui nie jest już wystarczające. Zdecydował, że jedynym sposobem znaczącego połączenia zen z codziennym życiem, będzie uzyskanie takiego stanu, gdy praktykujący będzie mógł faktycznie medytować w czasie zajmowania się swoimi codziennymi sprawami. Jeśli chodzi o Japonię, była to idea nowa i radykalna, chociaż już dawno została właściwie rozpracowana przez chińskich i koreańskich mistrzów.
W tym celu ponownie zajął się definicją oświecenia, tym, jak ono krzyżuje się z rzeczywistym światem oraz środkami jego urzeczywistnienia. Ponownie określił medytację, włączając w nią zarówno aspekt fizycznego działania, jak i aspekt spokojnego siedzenia. Dzięki temu każdy, nawet świecki buddysta, mógł praktykować w każdym czasie i w każdym miejscu. Dla Hakuina taka zdeterminowana medytacja zen pośród codziennych działań była najważniejszą praktyką.
Najważniejszym i najbardziej wpływowym wkładem Hakuina w zen był jego nacisk na praktykę kōanów. Wierzył on głęboko, że jest to najefektywniejsza droga doprowadzania uczniów do oświecenia. Psychologiczna presja i wątpliwości narastające, kiedy ktoś zmaga się z kōanem, mają stwarzać napięcie prowadzące do oświecenia. Hakuin nazwał to „wielkimi wątpliwościami”, pisząc „Na dnie wielkiego zwątpienia leży wielkie przebudzenie. Jeśli w pełni wątpisz, w pełni się obudzisz”.
Systematyzacja kōanów dokonana przez Hakuina była rewolucją w praktyce zen. W tym systemie, stworzonym przez Hakuina (być może przy współudziale jego następców) uczeń ma przypisywany przez mistrza kōan i medytuje nad nim. Kiedy student przebije się przez Wielkie Wątpliwości, jest testowany przez mistrza i dostaje następny kōan. Hakuin wybrał kōany do tej praktyki i stworzył wiele z nich. Najbardziej znany jest kōan „Jaki jest dźwięk jednej klaszczącej dłoni?” używany jako substytut tradycyjnego kōanu Wu stworzonego przez Zhaozhou. Hakuin odkrył, że jego wersja jest znacznie bardziej efektywna w wyzwalaniu wątpliwości u studentów.
Mimo braku formalnego wykształcenia w tym zakresie, i mimo że nie przywiązywał do swej twórczości wielkiej wagi, Hakuin był uznanym i wpływowym kaligrafem i malarzem, twórcą tzw. „obrazów zen” ("zenga").
Linia przekazu Dharmy zen.
Pierwsza liczba oznacza liczbę pokoleń mistrzów od 1. Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28. Patriarchy Indii i 1. Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="465459" url="https://pl.wikipedia.org/wiki?curid=465459" title="Hakuin">
Hakuin



</doc>
<doc id="465461" url="https://pl.wikipedia.org/wiki?curid=465461" title="Kierkegaard">
Kierkegaard



</doc>
<doc id="465462" url="https://pl.wikipedia.org/wiki?curid=465462" title="Ogniwo termoelektryczne">
Ogniwo termoelektryczne



</doc>
<doc id="465464" url="https://pl.wikipedia.org/wiki?curid=465464" title="Wezwanie (liturgia)">
Wezwanie (liturgia)

Wezwanie (łac. "Invitatorium") – modlitwa chrześcijańska, odmawiana w Kościołach rzymskokatolickim, prawosławnym, anglikańskim i ewangelicko-augsburskim (luterańskim), rozpoczynająca liturgię godzin. Jest to krótki psalm wzywający wiernych do rannej modlitwy każdego dnia wykonywany przed Godziną Czytań lub Jutrznią, a w jego skład wchodzą wezwanie - "Panie, otwórz wargi moje, a usta moje będą głosić Twoją chwałę -" i psalmu przeplatanego antyfonami.
Wykorzystywane psalmy w wezwaniu to psalm 95, psalm 100, psalm 67 oraz psalm 24.
Antyfona najczęściej jest zaczerpnięta z wykorzystanego psalmu lub jest połączona z wydarzeniem okresu liturgicznego.

</doc>
<doc id="465465" url="https://pl.wikipedia.org/wiki?curid=465465" title="Translation lookaside buffer">
Translation lookaside buffer

Translation lookaside buffer, TLB – bufor mikroprocesorowej pamięci typu skojarzeniowej pamięci podręcznej, który zawiera fragmenty tablicy stron pamięci głównej komputera (pamięci operacyjnej). 
TLB posiada stałą liczbę wpisów i służy do szybkiego odwzorowywania adresów logicznych pamięci wirtualnej na adresy pamięci fizycznej w komputerach stosujących stronicowanie pamięci.

</doc>
<doc id="465467" url="https://pl.wikipedia.org/wiki?curid=465467" title="TLB">
TLB



</doc>
<doc id="465469" url="https://pl.wikipedia.org/wiki?curid=465469" title="Psalm 95">
Psalm 95

Psalm 95 – jeden z utworów zgromadzonych w biblijnej Księdze Psalmów, określany czasami jako "liturgia prorocka". W numeracji Septuaginty psalm ten nosi numer 94.
Gatunek literacki i okoliczności powstania.
Psalm 95 składa się z dwóch, wyraźnie odróżnialnych części: hymnu (wiersze 1–7) i upomnienia o charakterze prorockim (wiersze 7–11). Z tego powodu niektórzy uczeni (Cheyne, Wellhausen) sądzili że był on złożony z dwóch różnych oddzielnych utworów. 
Analiza treści pozwala przypuścić, że psalm był pieśnią śpiewaną przez różne chóry przy wejściu do świątyni jerozolimskiej. Posiada też fragmenty paralelne do Psalmów 81 i 100.
Psalm 95 jest anonimowy. Septuaginta przypisywała jego autorstwo Dawidowi. Współcześni uczeni dzielą się w opiniach co do czasu powstania; jedni przypuszczają, że powstał w czasach królewskich, inni (Deisller, Nötscher) - że raczej po okresie niewoli.
Treść i teologia.
Pierwsza część psalmu ma charakter hymnu dziękczynnego i wysławia Jahwe oraz Boże dzieło stworzenia. W pierwszym wierszu określa Boga "Skałą naszego zbawienia", a następnie jako wielkiego Boga i króla nad wszelkich bogów. Dwukrotnie psalm zachęca do przystąpienia do Boga i oddania mu pokłonu. 
W drugiej części - wyroczni - przemawia sam Bóg, który nawiązuje do czterdziestoletniej wędrówki Izraelitów przez pustynię do Ziemi Obiecanej, gdzie Izraelici nieraz okazywali się niewierni:
Za swoją niewierność Izraelici zostali skazani na błądzenie po pustyni aż do śmierci (Lb 14,32 i następne). Upomnienie psalmisty ma uprzytomnić wiernym, że prawdziwa pobożność polega nie tylko na uwielbieniu Boga, co na życiu zgodnie z Bożą wolą, gdyż Izraelici są "ludem Jego pastwiska". 
Druga część (wiersze 7–11) cytowane są w Nowym Testamencie w Liście do Hebrajczyków, gdzie zostają odczytane chrystologicznie - a próba na pustyni, której nie przeszli przodkowie odbiorców Psalmu jest aktualna też dla chrześcijan, bo można uwierzyć i wejść do królestwa Bożego, można też odrzucić wiarę i być na zawsze wykluczonym.

</doc>
<doc id="465470" url="https://pl.wikipedia.org/wiki?curid=465470" title="Tablica stron pamięci">
Tablica stron pamięci

Tablica stron pamięci, tablica stron () – struktura danych używana przez mechanizmy wirtualizacji pamięci (zazwyczaj układ MMU) do przechowywania sposobu odwzorowania adresów pamięci logicznej (wirtualnej) w adresy pamięci fizycznej.

</doc>
<doc id="465479" url="https://pl.wikipedia.org/wiki?curid=465479" title="Michael Klim">
Michael Klim

Michael Klim (ur. 13 sierpnia 1977 roku w Gdyni) – pływak australijski pochodzenia polskiego, mieszkający w Melbourne. Wielokrotny medalista mistrzostw świata i igrzysk olimpijskich. Urodził się w Polsce, jego rodzina wyemigrowała do Australii z powodów politycznych.
Michael Klim został po raz pierwszy wybrany do reprezentacji Australii w 1994 roku. W 1998 roku w Mistrzostwach Świata w pływaniu w Perth zdobył 4 złote medale, w tym dwa indywidualnie (200 m stylem dowolnym, 100 metrów delfinem). Ponadto zdobył dwa srebrne medale na 100 m i 50 stylem dowolnym. W 1997 r. najlepszym pływakiem na Świecie.
W 1999 roku pobił rekord świata na 100 m delfinem (51,81 s). W 2000 roku na Olimpiadzie w Sydney w sztafecie 4x100 m stylem dowolnym zdobył złoty medal pokonując drużynę Stanów Zjednoczonych.
W latach 2002-2003 Klim nie startował w żadnych zawodach z powodu kontuzji pleców i barku.
Na Igrzyskach w Atenach w 2004 r. Klim zdobył srebrny medal w sztafecie 4x200 m.
Ma żonę, byłą modelkę, Lindę Rama pochodzącą z Bali, a wychowaną na Tasmanii. W 2006 r. urodziło im się pierwsze dziecko - córka Stella.
Został odznaczony Orderem Australii.
W lutym 2011 r. ogłosił powrót do pływania.

</doc>
<doc id="465482" url="https://pl.wikipedia.org/wiki?curid=465482" title="Teoria obliczalności">
Teoria obliczalności

Teoria obliczalności, także teorii rekursji – dział teorii obliczeń zajmujący się badaniem jakie problemy są rozwiązywalne przy użyciu komputerów. Nie należy mylić teorii obliczalności z teorią złożoności obliczeniowej, zajmującej się badaniem "jak efektywnie" da się rozwiązywać różne problemy. Podstawowym obiektem badań teorii obliczalności są funkcje obliczalne.
Wprowadzenie.
Jednym z podstawowych zagadnień informatyki jest określenie potencjalnych możliwości komputerów przez zrozumienie problemów, które można za ich pomocą rozwiązywać. Współczesne komputery umożliwiają wyliczenie tak wielu rzeczy, że łatwo sobie można wyobrazić, iż rozwiązanie przez nie każdego problemu jest tylko kwestią czasu. Okazuje się jednak, że można wskazać problemy, których komputery nigdy nie będą potrafiły rozwiązać, niezależnie od dostępnych zasobów.
Aby formalnie definiować te problemy, informatyka teoretyczna bada możliwości komputerów do rozwiązywania następującego zadania:
Przykładowo możemy zdefiniować nasz język formalny jako zbiór zapisów liczb pierwszych w systemie dziesiętnym. Pytanie, czy dany ciąg znaków należy do języka, jest wtedy pytaniem o to, czy dana liczba jest liczbą pierwszą. Podobnie możemy definiować nasz język jako zbiór palindromów, zbiór wszystkich ciągów złożonych wyłącznie z litery ‘a’ itp. Łatwo zauważyć, że dla jednych języków postawiony problem jest wyraźnie łatwiejszy niż dla innych.
Co dokładnie jednak znaczy „łatwiejszy”? Teoria obliczalności zajmuje się właśnie formalizowaniem tej intuicji, określając w sposób ścisły poziomy trudności języków.
Formalne modele obliczeń.
Aby móc formalnie mówić o możliwościach komputerów, należy po pierwsze formalnie zdefiniować czym są obliczenia komputerowe. Używa się w tym celu kilku modeli obliczeń. Do najczęściej badanych należą:
Siła poszczególnych modeli.
Dysponując matematycznymi modelami obliczeń, możemy określić jakie są ich ograniczenia – czyli jakie języki mogą one rozpoznawać.
Siła automatów skończonych.
Języki rozpoznawane przez automaty skończone nazywane są językami regularnymi. Ponieważ liczba stanów automatu jest skończona, nie może on rozpoznawać języków, które wymagają nieograniczonej liczby stanów.
Przykładem takiego języka jest zbiór słów z liter ‘a’ i ‘b’, które zawierają taką samą liczbę liter ‘a’ i ‘b’. Aby pokazać, że nie jest on regularny, załóżmy, że istnieje maszyna "M" która go rozpoznaje. "M" ma jakąś skończoną liczbę stanów "n". Rozważmy teraz ciąg "x" zbudowany kolejno ułożonych ("n"+1) liter ‘a’ i następnie ("n"+1) liter ‘b’. W trakcie czytania pierwszych ("n"+1) liter, maszyna "M" musi znaleźć się w którymś ze swoich stanów przynajmniej dwa razy (z powodu zasady szufladkowej). Oznacza to, że jeśli usuniemy fragment wejściowego ciągu, który maszyna przeczytała pomiędzy tymi dwoma momentami, to końcowy wynik będzie identyczny. Ale to oznacza, że maszyna zaakceptuje słowo w którym jest mniej ‘a’ niż ‘b’, co przeczy założeniu o istnieniu takiej maszyny.
Ogólnie do rozpoznawania jakie języki nie są regularne można wykorzystać lemat o pompowaniu dla języków regularnych.
Intuicyjnie wynik ten może wydawać się dziwny, ponieważ łatwo napisać program, który rozpoznaje czy w danym ciągu jest tyle samo ‘a’ co ‘b’ – a przecież wcześniej napisaliśmy, że komputery też są automatami skończonymi. Wynik ten jednak jest prawdziwy, ale wykorzystuje ważne ograniczenie komputerów: pojemność ich pamięci. Teoretycznie, czytając wystarczająco długi ciąg liter, komputer w końcu przepełni całą swoją pamięć licznikiem ile liter do tej pory przeczytał. W tym momencie będzie musiał znaleźć się ponownie w już raz odwiedzonym stanie. Ten przykład pokazuje jak wyniki dotyczące języków regularnych odnoszą się do klasycznych komputerów.
Siła automatów ze stosem.
Języki rozpoznawane przez automaty ze stosem nazywane są językami bezkontekstowymi. Równoważną definicją tej klasy jest określenie jej jako języków definiowanych przez gramatyki bezkontekstowe. Języki te obejmują wszystkie języki regularne i część języków nieregularnych (jak np. podany wyżej język zawierający równą liczbę liter ‘a’ i ‘b’).
Istnieją jednak języki, których automaty ze stosem nie potrafią rozpoznawać – przykładem jest np. język liczb pierwszych. Ogólnie do pokazywania, że jakiś język nie jest bezkontekstowy można wykorzystać lemat o pompowaniu dla języków bezkontekstowych.
Siła maszyn Turinga.
Maszyny Turinga potrafią rozpoznawać wszystkie języki bezkontekstowe i wiele innych języków, jak na przykład podany wyżej język liczb pierwszych. Z powodu unikalnej możliwości „cofania” swoich dotychczasowych obliczeń, maszyna Turinga może analizować podany ciąg liter bardzo długo, potencjalnie nawet nigdy się nie zatrzymując. Dlatego mówi się, że maszyna rozpoznaje dany język, jeśli dla dowolnego wejścia zatrzymuje się z poprawnym wynikiem. Języki, które w ten sposób mogą być rozpoznawane nazywane są językami rekursywnymi. Możemy też zdefiniować szerszą klasę języków, zawierającą te języki, dla których maszyna Turinga zatrzymuje się z poprawną odpowiedzią na każdym poprawnym ciągu, ale może analizować nieskończenie długo ciągi, które nie należą do języka. Języki rozpoznawalne w ten sposób nazywają się językami rekursywnie przeliczalnymi.
Maszyna Turinga okazuje się bardzo potężnym modelem obliczeń. Dodanie do maszyny dodatkowych możliwości nie zwiększa już klasy rozpoznawanych przez nią języków. Przykładowo wyposażenie maszyny w dodatkowe taśmy, używanie zamiast taśmy dwuwymiarowej płaszczyzny (i trójwymiarowej i dowolnie-wymiarowej), dodanie RAM, możliwości losowania i nawet obliczeń kwantowych – może być zasymulowane na zwykłej jednowymiarowej taśmie. Istnieje tzw. hipoteza Churcha-Turinga, mówiąca, że każdy fizycznie realizowalny komputer jest równoważny maszynie Turinga.
Problem stopu.
Problem stopu jest jednym z najsłynniejszych problemów w informatyce, określającym możliwości wszystkich komputerów. Problem można sformułować w następujący sposób:
Można pokazać, że nie istnieje maszyna Turinga potrafiąca rozwiązywać ten problem dla dowolnych danych. Tym samym język złożony z par: (opis maszyny Turinga, słowo dla którego ta maszyna się zatrzymuje), nie jest językiem rekursywnym. Rozszerzeniem tego przykładu jest twierdzenie Rice’a, mówiące, że w ogólności każda nietrywialna własność podanego języka jest nierozstrzygalna.
Warto zauważyć, że język podany wyżej jest rekursywnie przeliczalny, ponieważ symulując działanie podanej maszyny na podanym wejściu dostaniemy w skończonym czasie odpowiedź dla każdego poprawnego wejścia. Można łatwo podać przykłady języków, które tego nie spełniają – przykładem jest język par dla których maszyna "nie" zatrzyma się na podanym wejściu.
Szersze modele obliczeń.
Istnieją modele obliczeń, które faktycznie rozszerzają maszyny Turinga, ale zwykle są uznawane za nierealizowalne w żadnym praktycznym sensie.
Nieskończone obliczenia.
Wyobraźmy sobie maszynę, której każdy kolejny krok wymaga o połowę mniej czasu niż poprzedni. Jeśli pierwszy krok wymaga jednej jednostki czasu, całe obliczenie trwa
W ciągu 2 jednostek czasu maszyna może wykonać nieskończoną liczbę kroków. Taka maszyna jest zdolna do rozwiązywania problemu stopu.
Maszyny z wyrocznią.
Wyobraźmy sobie że nasza maszyna ma dostęp do „wyroczni” która może odpowiadać na pytania dotyczące wyszczególnionych nierozstrzygalnych problemów. Taki model jest często rozważany w kryptografii, gdy modelujemy urządzenia szyfrujące jako mające dostęp do nieznanego nam źródła informacji.
Ograniczenia hiperobliczeń.
Okazuje się, że powyższe maszyny mają swoje ograniczenia analogiczne do ograniczeń maszyn Turinga. O ile potrafią rozstrzygać problem stopu dla maszyn Turinga, nie potrafią rozstrzygać własnych problemów stopu: przykładowo maszyna wyposażona w wyrocznię nie będzie potrafiła odpowiedzieć na pytanie czy podana maszyna z wyrocznią kiedykolwiek się zatrzyma.

</doc>
<doc id="465483" url="https://pl.wikipedia.org/wiki?curid=465483" title="Han Miung Suk">
Han Miung Suk



</doc>
<doc id="465486" url="https://pl.wikipedia.org/wiki?curid=465486" title="Heinrich Hoffmann (fotograf)">
Heinrich Hoffmann (fotograf)

Heinrich Hoffmann (ur. 12 września 1885 w Fürth, zm. 16 grudnia 1957 w Monachium) – niemiecki fotograf, jedna z bliskich osób i oficjalny fotograf Adolfa Hitlera.
Życiorys.
Urodził się w Bawarii, pochodził z rodziny o tradycjach fotograficznych. Karierę rozpoczął od pracy w sklepie fotograficznym swojego ojca, pracując po lekcjach. Po wybuchu I wojny światowej (1914) wstąpił do bawarskiej armii, gdzie dokumentował fotografiami działania wojenne. Jego pierwszy album ze zdjęciami został opublikowany po wojnie w 1919, pod tytułem "Ein Jahr Bayrische Revolution im Bilde".
W 1919 poznał Adolfa Hitlera, początkującego polityka. W 1920 Hoffmann wstąpił do Narodowosocjalistycznej Niemieckiej Partii Robotników. Szybko zaprzyjaźnił się z Hitlerem i został jego oficjalnym fotografem. Wszedł do małego kręgu najbliższych współpracowników Hitlera, który często odwiedzał dom Hoffmannów w Monachium. Hoffmann woził Hitlera do domu XIX-wiecznego kompozytora Richarda Wagnera w Bayreuth, gdzie Hitler spotykał się z Winifred Wagner, synową kompozytora. Efektem stałej obecności Hoffmanna w otoczeniu führera (m.in. jeździł z nim na front podczas II wojny światowej) było ok. 2,5 miliona zdjęć. Jego dzieła były publikowane jako pocztówki, plakaty, znaczki pocztowe oraz ilustracje gazet, książek i albumów. Hoffmann miał prawo wyłączności do sprzedaży wszystkich portretów wodza, stworzył też dobrze prosperujące wydawnictwo albumowe. Dzięki tej umowie zarobił miliony, ale krocie zarabiał również Hitler, ponieważ otrzymywał 10% przychodu ze sprzedaży.
Pracownicą zakładu fotograficznego Hoffmanna "Photohaus" w Monachium była Eva Braun, która w 1929 poznała w nim Adolfa Hitlera i została jego towarzyszką życia, a później żoną. Hoffmann zapoznał z Hitlerem również doktora Theo Morella, który został jego osobistym lekarzem.
Hitler podzielał gust malarski Hoffmanna i zlecił mu selekcję obrazów zgłaszanych do Wielkiej Wystawy Sztuki. W 1938 Hoffmann otrzymał tytuł profesorski, w styczniu 1940 został posłem do Reichstagu z okręgu wyborczego Düsseldorf Ost. Po zakończeniu II wojny światowej został internowany przez Amerykanów, następnie w 1947 skazany przez sąd denazyfikacyjny na 10 lat obozu pracy, zakaz wykonywania zawodu i przepadek mienia. Został zwolniony w 1950. Jego apelacja w sprawie wyroku wydanego przez Izbę Orzekającą została uznana w 1956. Zmarł w Monachium rok później, w wieku 72 lat. Został pochowany na Cmentarzu Północnym w Monachium.
Jego córka Henriette (1913–1992) była żoną Baldura von Schiracha, przywódcy nazistowskiego Hitlerjugend. Rozwiedli się w 1950, w czasie pobytu Schiracha w więzieniu.

</doc>
<doc id="465487" url="https://pl.wikipedia.org/wiki?curid=465487" title="Ro Mu Hiun">
Ro Mu Hiun



</doc>
<doc id="465488" url="https://pl.wikipedia.org/wiki?curid=465488" title="Óscar Rafael de Jesús Arias Sánchez">
Óscar Rafael de Jesús Arias Sánchez



</doc>
<doc id="465489" url="https://pl.wikipedia.org/wiki?curid=465489" title="Hakuin Zenji">
Hakuin Zenji



</doc>
<doc id="465490" url="https://pl.wikipedia.org/wiki?curid=465490" title="Życie jest piękne">
Życie jest piękne



</doc>
<doc id="465493" url="https://pl.wikipedia.org/wiki?curid=465493" title="Bilet elektroniczny">
Bilet elektroniczny

Bilet elektroniczny – metoda zabezpieczenia biletu tradycyjnego za pomocą odpowiedniego kodu lub hasła.
Bezpieczeństwo.
Celem zabezpieczenia biletu jest uniemożliwienie dokonania fałszerstwa przez osoby trzecie. Podstawową formą zabezpieczenia biletu elektronicznego jest umieszczenie na nim jednowymiarowego kodu kreskowego, reprezentującego ciąg znaków zapisany w bazie danych. Numer taki generowany jest losowo, tak aby fałszerz nie był w stanie odgadnąć „kolejnego numeru” biletu. Bilet jest uznawany za ważny w momencie, kiedy jego numer istnieje w bazie danych i nie został on wcześniej użyty (o ile założenia systemu nie mówią inaczej).
Za bilet elektroniczny uważa się również inne nośniki informacji, np. kartę chipową lub kartę magnetyczną. Jednakże wszystkie te formy opierają się na identycznej zasadzie działania.
Przykład.
Kino prowadzi sprzedaż biletów na seanse za pośrednictwem własnej strony internetowej. Kupujący składa zamówienie i wnosi opłatę (np. za pomocą przelewu bankowego). Po zaksięgowaniu kwoty na koncie kina, kupujący na podany w zamówieniu adres e-mail otrzymuje wiadomość z załączonym biletem (np. w formacie PDF). Otrzymany tak bilet jest gotowy do wydrukowania i użycia.

</doc>
<doc id="465494" url="https://pl.wikipedia.org/wiki?curid=465494" title="Viiv">
Viiv

VIIV to marketingowa platforma firmy Intel (jak Centrino). W jej skład wchodzi procesor, chipset i karta sieciowa. System pracuje z wykorzystaniem DRM, czyli szyfrowania danych specjalnie pod model procesora.
Firma w styczniu 2006 roku podpisała umowę z ESPN, Movielink, T Mobile, Tivo, Yahoo, AOL, Napster, Virgin Records, Gametap, Adobe, Google, DirectTV i Pinnacle. ESPN zapewni stream z ponad 300 gier sportowych. Również MTV zapewniło przesyłanie Comedy Central, MTV, VH1 i mtvU w zaszyfrowanym formacie pod technologie Viiv.
W systemie VIIV pracują procesory:
Chipsety:
Karty sieciowe:
VIIV zawiera:

</doc>
<doc id="465495" url="https://pl.wikipedia.org/wiki?curid=465495" title="Jagna Marczułajtis-Kolasińska">
Jagna Marczułajtis-Kolasińska



</doc>
<doc id="465496" url="https://pl.wikipedia.org/wiki?curid=465496" title="Dekanat rogoziński">
Dekanat rogoziński

Dekanat rogoziński – jeden z 30 dekanatów archidiecezji gnieźnieńskiej, włączony do archidiecezji gnieźnieńskiej w marcu 2004, wcześniej należał do archidiecezji poznańskiej. 
Organizacja.
Najstarszą z parafii dekanatu rogozińskiego, jest parafia pw. św. Wita w Rogoźnie – fundowana według tradycji jeszcze w X wieku przez Mieszka I i Dobrawę. Funkcję dziekana pełni od 2012 roku ksiądz prałat Jarosław Zimny, proboszcz parafii pw. Świętego Wita w Rogoźnie a wicedziekana ksiądz Tomasz Kubiak, proboszcz potulicki.
W skład dekanatu wchodzi 7 parafii:
Dziekani rogozińscy:

</doc>
<doc id="465498" url="https://pl.wikipedia.org/wiki?curid=465498" title="Mâcon-Loché TGV">
Mâcon-Loché TGV

Mâcon-Loché TGV – dworzec kolejowy przeznaczony dla pociągów TGV, zbudowany na linii LGV Sud-Est, na południowy zachód od miasta Mâcon w departamencie Saône-et-Loire. Z centrum miasta łączy go regularna komunikacja autobusowa.
Dworzec oddano do użytku razem z drugim odcinkiem linii LGV Sud-est w 1983. Architektura dworca jest bardzo prosta, z pojedynczym budynkiem i czterema torami, z czego dwa środkowe pozwalają pociągom TGV na przejazd z pełną prędkością 270 km/h, a pozostałe 2 są położone przy dwóch peronach, umieszczonych na zewnątrz torów przelotowych.
Na dworcu zatrzymują się głównie pociągi kursujące na linii Dijon-Paryż, opuszczające linię LGV Sud-Est kilka kilometrów dalej na południe.

</doc>
<doc id="465499" url="https://pl.wikipedia.org/wiki?curid=465499" title="Kontrola dostępu">
Kontrola dostępu

Kontrola dostępu – środki mające na celu zapewnienie dostępu do zasobów tylko uprawnionym jednostkom.
Zastosowania.
Kontrola dostępu znajduje zastosowanie głównie wśród wielkich korporacji, których rzesze pracowników pracują w biurowcach i kampusach. Często systemy te wykorzystuje się do zabezpieczania pojedynczych pomieszczeń, takich jak magazyny czy serwerownie. O popularności tej metody uwierzytelniania świadczy fakt korzystania z niej na imprezach masowych, wyciągach narciarskich, a nawet na płatnych parkingach.
Metody identyfikacji.
Wszystkie metody identyfikacji wymagają odpowiednich urządzeń wejściowych (czytnik kart zbliżeniowych, czytnik linii papilarnych, skaner twarzy, czy klawiatura itp.) oraz wykonawczych (rygle, zwory elektromagnetyczne, zamki elektroniczne). Korzystnym rozwiązaniem jest połączenie wszystkich tych elementów w jedną sieć, tworząc system zabezpieczeń oparty na systemie informatycznym.

</doc>
<doc id="465500" url="https://pl.wikipedia.org/wiki?curid=465500" title="Macon-Loché TGV">
Macon-Loché TGV



</doc>
<doc id="465505" url="https://pl.wikipedia.org/wiki?curid=465505" title="Blok Julii Tymoszenko">
Blok Julii Tymoszenko

Blok Julii Tymoszenko (, BJuT) – ukraińska koalicja polityczna skupiona wokół Julii Tymoszenko.
Historia.
Powstanie i wybory 2002.
Blok został powołany na jesieni 2001 przed wyborami parlamentarnymi w 2002, w których zdobył 7,2% głosów i 21 mandatów w 450-osobowym parlamencie. W skład koalicji weszło kilka umiarkowanie nacjonalistycznych oraz centrolewicowych partii:
Wkrótce po wyborach Sobór i URP połączyły się, tworząc nowe ugrupowanie pod nazwą Ukraińska Partia Republikańska „Zjednoczenie” ("Українська Республіканська Партія „Собор”", Sobór).
Lata 2002–2005.
Koalicja pozostała w opozycji do nowego rządu Wiktora Janukowycza, tracąc kilku deputowanych, którzy przeszli do wspierającej Łeonida Kuczmę większości.
W wyborach prezydenckich w 2004 blok poparł Wiktora Juszczenkę, działał w ramach pomarańczowej rewolucji. Po wyborczym zwycięstwie 24 stycznia 2005 przewodnicząca sojuszu Julia Tymoszenko została premierem, blok stał się natomiast częścią koalicji rządowej. Najbliższy współpracownik liderki, Ołeksandr Turczynow, objął stanowisko szefa Służby Bezpieczeństwa Ukrainy. Jednak już 8 września 2005 koalicja rządowa się rozpadła, a Julia Tymoszenko została odwołana przez prezydenta. Blok, który formalnie opuściła partia Sobór, przeszedł do opozycji.
Wybory 2006.
Przed wyborami parlamentarnymi w 2006 porozumienie o wspólnym starcie podpisali przedstawiciele Batkiwszczyny i Ukraińskiej Partii Socjaldemokratycznej. Dodatkowo blok wzmocniła grupa polityków partii Reformy i Porządek (m.in. były wicepremier Mykoła Tomenko i były minister gospodarki Serhij Teriochin), działacze Soboru skupieni wokół Łewka Łukjanenki, nacjonalistyczny poseł Andrij Szkil. Na listę wyborczą przyjęto także znaczną grupę oligarchów, w tym licznych deputowanych biznesmenów i agrarystów do 2004 wspierających większość. Do Batkiwszczyny przystąpili m.in. posłowie Kostiantyn Żewaho (znajdujący się w pierwszej dziesiątce rankingu najbogatszych Ukraińców), Tarieł Wasadze (prezes konsorcjum UkrAvto), Bohdan Hubski (partner biznesowy Wiktora Medwedczuka, nazywany „kuczmowskim kasjerem”), bracia Ołeksandr i Serhij Buriakiowie i inni.
Koalicja stała się konkurentem „pomarańczowej” Naszej Ukrainy. W wyborach otrzymała 22,29% głosów, zajmując drugie miejsce (za Partią Regionów), otrzymując 129 mandatów.
Lata 2006–2007.
Po bezskutecznych próbach reaktywacji tzw. pomarańczowej koalicji i przejściu socjalistów na stronę Wiktora Janukowycza blok znalazł się w opozycji. Na początku 2007 podpisano porozumienie o współpracy z Blokiem Nasza Ukraina. Koalicja wsparła dekret prezydenta o rozwiązaniu Rady Najwyższej i rozpisaniu przedterminowych wyborów. Jednocześnie do parlamentarnej większości przeszło ponad 20 deputowanych (przy czym lojalność wobec bloku wykazała przeważająca większość partyjnych sponsorów).
Wybory 2007 i nowy rząd.
Na potrzeby wyborów parlamentarnych rozpisanych ostatecznie na 30 września 2007 odnowiono skład koalicji, którą tym razem utworzyły:
W pierwszej dziesiątce listy wyborczej BJuT znaleźli się m.in. Julia Tymoszenko, Ołeksandr Turczynow, Mykoła Tomenko, Andrij Szewczenko, Hryhorij Omelczenko oraz liderzy koalicjantów Wiktor Pynzenyk i Jewhen Kornijczuk.
Koalicja uzyskała ponad 30% poparcia, przegrywając ponownie tylko z Partią Regionów. W Radzie Najwyższej Ukrainy VI kadencji blok uzyskał 156 mandatów deputowanych (posłami zostali wszyscy ubiegający się o reelekcję parlamentarzyści poprzedniej kadencji).
W grudniu 2007 Julia Tymoszenko stanęła na czele koalicyjnego rządu BJuT i Naszej Ukrainy-Ludowej Samoobrony, a przedstawiciele jej ugrupowania objęli około połowy resortów. W marcu 2010 blok przeszedł do opozycji. Część parlamentarzystów zaczęła stopniowo przechodzić na stronę rządu Partii Regionów, zaś wobec Julii Tymoszenko wszczęto postępowanie karne. Blok formalnie pozostał nazwą frakcji parlamentarnej do końca VI kadencji w 2012.

</doc>
<doc id="465508" url="https://pl.wikipedia.org/wiki?curid=465508" title="Valence-Rhône-Alpes-Sud TGV">
Valence-Rhône-Alpes-Sud TGV

Valence-Rhône-Alpes-Sud TGV, często skracane do Valence TGV – dworzec kolejowy przeznaczony dla pociągów TGV, zbudowany kilka kilometrów na północny wschód od miasta Valence, na linii LGV Rhône-Alpes.
Dworzec posiada 4 tory, przeznaczone dla pociągów TGV, z czego dwa środkowe są odizolowane od pozostałej części dworca i pozwalają pociągom TGV na przejazd z pełną prędkością 300 km/h a pozostałe 2 są położone przy dwóch peronach, umieszczonych na zewnątrz "torów przelotowych". Ponadto istnieją dwa perony, między którymi umieszczone są dwa tory linii kolejowej Valence – Grenoble, zapewniające połączenie z klasyczną siecią kolejową. Tory i perony te są umieszczone na wiadukcie, przecinającym prawie prostopadle tory LGV, po północnej stronie dworca.

</doc>
<doc id="465509" url="https://pl.wikipedia.org/wiki?curid=465509" title="Karl Mildenberger">
Karl Mildenberger

Karl Mildenberger (ur. 23 listopada 1937 w Kaiserslautern, zm. 5 października 2018 tamże) – niemiecki bokser zawodowy, mistrz Europy w wadze ciężkiej.
Zarys kariery sportowej.
Był mistrzem Europy w latach 1964–1968. Zdobył wakujący tytuł, wygrywając z Santo Amontim, następnie skutecznie bronił go sześć razy (walcząc po dwa razy z Piero Tomasonim i Gerhardem Zechem oraz jednokrotnie z Ivanem Prebegiem i Billym Walkerem), a stracił przegrywając z Henrym Cooperem. Po tej walce zakończył karierę.
Najważniejszą walkę stoczył 10 września 1966 z Muhammadem Ali o mistrzostwo świata. Przegrał ją jednak w 12. rundzie, wskutek przerwania walki przez sędziego.
Mildenberger pokonał m.in. Pete Rademachera, zremisował z Zorą Folleyem, a przegrał z Oscarem Bonaveną i Leotisem Martinem.
Stoczył 62 walki, z których wygrał 53, przegrał 6, a zremisował 3.

</doc>
<doc id="465512" url="https://pl.wikipedia.org/wiki?curid=465512" title="Le Creusot TGV">
Le Creusot TGV



</doc>
<doc id="465513" url="https://pl.wikipedia.org/wiki?curid=465513" title="Polifenylenowinylen">
Polifenylenowinylen

Polifenylenowinylen ("poli(p-fenylenowinylen)", PPV, PPVE, z ang. "polyphenylene vinylene", "polyphenylvinylene", "poly(1,4-phenylene vinylene)" lub "Poly(p-phenylene vinylene)") – polimer wykorzystywany w budowie wyświetlaczy OLED.
Po przyłożeniu napięcia emituje światło zielone lub żółtozielone, właściwość tę zaobserwowano po raz pierwszy w 1989 roku w Laboratorium Cavendisha Uniwersytetu Cambrigde. Pracując w grupie badawczej profesora Richarda Frienda, Jeremy Burroughes odkrył, że diody OLED można wyprodukować używając polimerów o układach sprzężonych (polimerów przewodzących).

</doc>
<doc id="465514" url="https://pl.wikipedia.org/wiki?curid=465514" title="Politiofen">
Politiofen

Politiofen ("poli(2,5-tienylen)", skrót: PT, PTh, PTs lub PTP, z ang. "polythiophene") – związek organiczny, polimer przewodzący, składający się z łańcucha cząsteczek tiofenu, wykorzystywany w budowie wyświetlaczy OLED. Po przyłożeniu napięcia emituje światło czerwone.
Politiofen też kurczy się bądź rozciąga pod wpływem prądu elektrycznego, a w temperaturze -235 °C staje się nadprzewodnikiem.

</doc>
<doc id="465515" url="https://pl.wikipedia.org/wiki?curid=465515" title="Polifluoren">
Polifluoren

Polifluoren, PFO – polimer przewodzący wykorzystywany w wyświetlaczach OLED. Po przyłożeniu napięcia emituje światło niebieskie. Polimer ten zbudowany jest z monomerów fluorenu.

</doc>
<doc id="465516" url="https://pl.wikipedia.org/wiki?curid=465516" title="Partia Regionów">
Partia Regionów

Partia Regionów (, , PR) – ukraińska partia polityczna, określana jako ugrupowanie prorosyjskie. Jej wieloletnimi liderami byli były premier Mykoła Azarow oraz były premier i prezydent Wiktor Janukowycz, którzy w 2014 po wydarzeniach Euromajdanu uciekli do Rosji.
Działalność.
Została założona w 1997 jako Partia Regionalnego Odrodzenia Ukrainy (ukr. Партія регіонального відродження України, PRVU), na jej czele stanął wówczas Wołodymyr Rybak.
W styczniu 1998 w Radzie Najwyższej II kadencji utworzono frakcję PRVU. W odbywających się w tym samym roku wyborach parlamentarnych partia nie przekroczyła progu wyborczego, wprowadzając jednak deputowanych w okręgach jednomandatowych. W 1999 poparła ubiegającego się o reelekcję prezydenta Łeonida Kuczmę.
W marcu 2001 na bazie PRVU, do której dołączyła Partia Pracy (ukr. Партія праці, PP) Wałentyna Łandyka, przyjęła nazwę Partia Regionów. Jej przewodniczącym został Mykoła Azarow, którego rok później zmienił Wołodymyr Semynożenko.
W wyborach parlamentarnych w 2002 PR startowała w ramach bloku Za Jedyną Ukrainę. W Radzie Najwyższej IV kadencji jej frakcja (pod nazwą Regiony Ukrainy) liczyła około 60 deputowanych. W 2003 na czele ugrupowania stanął Wiktor Janukowycz, pełniący od kilku miesięcy urząd premiera Ukrainy.
Wraz ze zbliżaniem się wyborów prezydenckich w 2004 program ugrupowania zaczął ewoluować w lewą stronę sceny politycznej. Partia ogłosiła, że wprowadzi język rosyjski jako drugi język urzędowy na Ukrainie. Należący do niej premier podniósł świadczenia socjalne. Partia Regionów otrzymała też bezpośrednie wsparcie od prezydenta Rosji Władimira Putina, który kilkakrotnie odwiedził osobiście Ukrainę, nakłaniając jej obywateli do poparcia Wiktora Janukowycza i jego partii. Wspierany przez Partię Regionów premier wygrał wybory prezydenckie, jednak ukraiński sąd najwyższy uznał, że wyniki drugiej tury głosowania zostały sfałszowane, nakazując jej powtórzenie.
Po pomarańczowej rewolucji kandydat Partii Regionów przegrał wybory na urząd prezydenta, który przejął Wiktor Juszczenko. Po powołaniu na stanowisko premiera Julii Tymoszenko PR przeszła do opozycji. W tym okresie w programie partii większy nacisk położono na decentralizację Ukrainy. Wiktor Janukowycz zaproponował przekształcenie kraju w federację. Po rozpadzie koalicji i upadku rządu we wrześniu 2005 po początkowych wahaniach regionaliści poparli kandydaturę Jurija Jechanurowa na nowego premiera, nie wchodząc jednocześnie do rządu.
W kampanii przed wyborami w 2006 PR stała się główną siłą opozycyjną wobec „pomarańczowych”. Jej działacze zarzucali władzy stosowanie szykan w związku z aresztowaniem Borysa Kołesnikowa, lidera w Doniecku. Kryzys energetyczny wywołany zimą 2006 przez odłączenie gazociągów przez Rosję przyczynił się do wzrostu popularności Partii Regionów postrzeganej jako prokremlowska. Na jej korzyść zadziałał również spór między liderami pomarańczowej rewolucji. W efekcie Partia Regionów 26 marca 2006 zwyciężyła w wyborach do parlamentu, otrzymując 33,12% głosów i 186 mandatów.
4 sierpnia tego samego roku powstał drugi rząd Wiktora Janukowycza oparty na Partii Regionów, popierany przez socjalistów, komunistów i Naszą Ukrainę, która opuściła koalicję po paru miesiącach.
Po kryzysie politycznym na początku 2007 PR podjęła próbę przejęcia deputowanych BJuT i NU, ostatecznie nie zdołała jednak osiągnąć większości 2/3 w Radzie Najwyższej. Po rozwiązaniu parlamentu PR wystawiła własną listę w przedterminowych wyborach, przyjmując na nią znanych działaczy innych ugrupowań z dawnej większości wspierającej Łeonida Kuczmę. Wynik 34,37%, pozwolił zająć pierwsze miejsce (przynosząc 175 mandatów), jednak partia znalazła się w opozycji.
Największe poparcie Partia Regionów otrzymywała wówczas na wschodzie oraz południowym wschodzie kraju, zwłaszcza w obwodzie donieckim, gdzie miała ponad 700 tys. członków (zgodnie z partyjnymi statystykami).
W związku z objęciem przez Wiktora Janukowycza urzędu prezydenta Ukrainy w marcu 2010 obowiązki przewodniczącego Partii Regionów i szefa jej frakcji parlamentarnej przejął Mykoła Azarow, który następnie stanął na czele zdominowanego przez PR rządu. W 2012 ugrupowanie wygrało wybory parlamentarne, uzyskując 30% głosów (72 mandaty z listy krajowej) i ponad 110 mandatów w okręgach większościowych.
Po przejęciu deputowanych niezależnych i uzyskaniu większości w parlamencie Mykoła Azarow sformował swój drugi gabinet. Rządy Partii Regionów zakończyła rewolucja Euromajdanu, obejmująca m.in. usunięcie z urzędu prezydenta Wiktora Janukowycza i powołanie gabinetu kierowanego przez Arsenija Jaceniuka. W międzyczasie frakcję PR zaczęli masowo opuszczać deputowani – w ciągu kilku dni odeszło z niej blisko 80 osób.
W marcu 2014 grupa polityków Partii Regionów, w tym Wiktor Janukowycz i Mykoła Azarow, została z niej wykluczona, a władzę w ugrupowaniu przejęło kolegialne kierownictwo z Wołodymyrem Rybakiem na czele. We wrześniu tegoż roku PR zrezygnowała ze startu w przedterminowych wyborach parlamentarnych. Wielu działaczy ugrupowania wystartowało jako formalnie bezpartyjni z ramienia Bloku Opozycyjnego, a także jako kandydaci niezależni w okręgach jednomandatowych. Działalność Partii Regionów w kolejnych miesiącach zanikła. 21 lutego 2023 roku VIII Apelacyjny Sąd Administracyjny zdelegalizował partię.

</doc>
<doc id="465517" url="https://pl.wikipedia.org/wiki?curid=465517" title="Filozofia dziejów">
Filozofia dziejów



</doc>
<doc id="465518" url="https://pl.wikipedia.org/wiki?curid=465518" title="Idealizm empiryczny">
Idealizm empiryczny



</doc>
<doc id="465520" url="https://pl.wikipedia.org/wiki?curid=465520" title="Emisja fotoelektronowa">
Emisja fotoelektronowa



</doc>
<doc id="465521" url="https://pl.wikipedia.org/wiki?curid=465521" title="Cukier inwertowany">
Cukier inwertowany

Cukier inwertowany, syrop cukru inwertowanego – produkt hydrolizy sacharozy na mieszaninę glukozy i fruktozy, w wyniku której następuje zmiana kierunku skręcenia płaszczyzny polaryzacji światła (inwersja) przechodzącego przez roztwór. Proces ten zachodzi pod wpływem inwertazy, enzymu wytwarzanego np. przez drożdże i pszczoły (cukier inwertowany jest głównym składnikiem miodu). Hydroliza sacharozy zachodzi także w środowisku kwaśnym. Cukier inwertowany jest substancją słodzącą stosowaną w przemyśle.
Sacharoza jest dwucukrem wykazującym aktywność optyczną, a jej skręcalność właściwa wynosi +66,5°. W trakcie hydrolizy rozpada się na dwie cząsteczki cukrów prostych: -glukozę i -fruktozę, które także są czynne optycznie. -Fruktoza skręca światło spolaryzowane silniej w lewo (−92,4°) niż -glukoza w prawo (+52,7°). W miarę postępu hydrolizy, w roztworze ubywa sacharozy, a przybywa glukozy i fruktozy. W efekcie kąt skręcania płaszczyzny światła spolaryzowanego zmniejsza się, przechodzi przez zero i w końcu zmienia znak na przeciwny (ujemny):
Zjawisko to nosi nazwę inwersji skręcalności optycznej. Z tego względu skręcającą w lewo równocząsteczkową mieszaninę -glukozy i -fruktozy nazywa się cukrem inwertowanym, a sam proces hydrolizy inwersją sacharozy.
Rodzaje cukru inwertowanego spotykane w obrocie handlowym.
Skład płynnego cukru (roztwór cukru): fruktoza – 37,5%, glukoza – 37,5%, woda – 22,4%, sacharoza – 2,5%, popiół – 0,1%.
Zastosowanie.
Cukier inwertowany w odróżnieniu od sacharozy jest lepiej rozpuszczalny w wodzie, słodszy, wolniej krystalizuje, tworzy mniejsze kryształki oraz wykazuje mniejszą higroskopijność. Jego dodatek do cukru zapobiega krystalizacji. Syrop inwertowany jest używany najczęściej w cukiernictwie, piekarnictwie, przetwórstwie owoców i pszczelarstwie do podkarmiania rodzin pszczelich.
Cukier inwertowany znajduje zastosowanie przy produkcji m.in. polew i pomad, syropów, galaretek, dżemów, konfitur, powideł, cukierków o miękkim lub płynnym nadzieniu, czekolad nadziewanych, marcepanu, sztucznego miodu, syropu klonowego, pieczywa, alkoholi (likierów, ginu, piwa belgijskiego, win musujących).

</doc>
<doc id="465522" url="https://pl.wikipedia.org/wiki?curid=465522" title="Inwersja (muzyka)">
Inwersja (muzyka)

Inwersja w muzyce dotyczy odwrócenia kierunku interwału (wznoszącego się na odpowiadający mu interwał opadający i odwrotnie). Używana była przy kolejnych wejściach tematów w formach polifonii imitacyjnej, takich jak: kanon i fuga. Często łączyła się z augmentacją lub dyminucją.

</doc>
<doc id="465523" url="https://pl.wikipedia.org/wiki?curid=465523" title="Uniwersytet Browna">
Uniwersytet Browna

Uniwersytet Browna (ang. "Brown University") – prywatny uniwersytet należący do listy Ivy League (Ligi Bluszczowej), znajdujący się w Providence w stanie Rhode Island w Stanach Zjednoczonych.
Historia.
Uczelnia została założona w 1764 jako "College in the English Colony of Rhode Island and Providence Plantations" podczas wczesnych lat panowania króla Jerzego III (1760–1820). Brown jest trzecią najstarszą uczelnią w Nowej Anglii i siódmą najstarszą w Stanach Zjednoczonych. Obecną nazwę nadano w 1804, gdy Nicholas Brown Jr. (1769–1841) przekazał darowiznę w wysokości 5 tys. dolarów. Tym samym rodzina Brown, bardzo zaangażowana w rozwój uczelni, zapewniła sobie prawo do umieszczenia nazwiska w nazwie. Rhode Island College stał się Brown University.
Uniwersytet Browna był pierwszą amerykańską szkołą wyższą, która zdecydowała się przyjmować studentów bez względu na ich przynależność religijną. Składa się z The College (studia licencjackie), Graduate School (studia magisterskie i doktoranckie), Alpert Medical School (studia medyczne) i School of Engineering (studia inżynierskie). Pembroke College (żeńska szkoła) został połączony z uniwersytetem w 1971. Ma on najstarszy program studiów inżynierskich wśród uczelni Ligi Bluszczowej (1847). Programy międzynarodowe są organizowane przez Watson Institute for International Studies.
W 1969 na uniwersytecie został wprowadzony program nauczania "The New Curriculum", który eliminuje ograniczenia w doborze przedmiotów, a także pozwala wybrać dowolny przedmiot na zaliczenie (student nie uzyskuje z danego przedmiotu oceny, lecz informację, czy został on zaliczony). Ponadto zlikwidowano plusy i minusy przy ocenach.
Pięciu profesorów i trzech absolwentów uczelni zostało laureatami Nagrody Nobla.

</doc>
<doc id="465525" url="https://pl.wikipedia.org/wiki?curid=465525" title="Przestawnia">
Przestawnia

Przestawnia, przestawka, szyk przestawny, przekładnia, inwersja (łac. "inversio"), hiperteza (gr. "hypérthesis"), metateza (gr. "metáthesis") – figura retoryczna polegająca na zmianie kolejności wyrazów pozostających w zależności składniowej lub wtrąceniu do jednolitej grupy składniowej wyrazów nienależących do niej; szyk zdania odbiegający od norm składniowych języka.
Szyk przestawny w językach obcych.
W niektórych językach obcych (np. w języku niemieckim) szykiem przestawnym nazywany jest określony układ kolejności części zdań, występujący w określonych przypadkach, np. po odpowiednich spójnikach. Nie jest on wtedy środkiem stylistycznym.

</doc>
<doc id="465527" url="https://pl.wikipedia.org/wiki?curid=465527" title="Hiperteza">
Hiperteza



</doc>
<doc id="465528" url="https://pl.wikipedia.org/wiki?curid=465528" title="Inwersja (retoryka)">
Inwersja (retoryka)



</doc>
<doc id="465529" url="https://pl.wikipedia.org/wiki?curid=465529" title="Inwert">
Inwert



</doc>
<doc id="465530" url="https://pl.wikipedia.org/wiki?curid=465530" title="Inwersja (geometria)">
Inwersja (geometria)

Inwersja – rodzaj przekształcenia geometrycznego; można je sobie wyobrażać jako „wywinięcie” wnętrza ustalonego koła na zewnątrz i „zawinięcie” zewnętrza tego koła do jego wnętrza. Do kluczowych własności inwersji należą: zachowywanie kątów (nieskierowanych) oraz fakt, iż obrazami "uogólnionych okręgów" (tzn. okręgów lub prostych interpretowanych jako okręgi o nieskończonym promieniu) są uogólnione okręgi. Pojęcie to uogólnia się na przestrzenie wyższego wymiaru, zob. Uogólnienia.
Choć inwersje można zdefiniować dla płaszczyzny euklidesowej (lub ogólniej: afinicznej), to naturalnym miejscem badania tych przekształceń jest płaszczyzna inwersyjna rozszerzająca płaszczyznę o nienależący do niej punkt formula_1 nazywany "punktem w nieskończoności" ("nieskończenie dalekim", "niewłaściwym", "idealnym"). Dodanie punktu formula_1 do liczb zespolonych (zob. uzwarcenie) daje zespoloną prostą rzutową nazywaną często sferą Riemanna.
Definicja.
Inwersją "względem okręgu" formula_3 nazywa się przekształcenie formula_4 płaszczyzny euklidesowej spełniające warunki:
oraz
Na płaszczyźnie inwersyjnej dodaje się jeszcze dwa warunki, dzięki którym przekształcenie inwersyjne jest określone dla wszystkich jej punktów:
Własności.
Punktami stałymi inwersji są punkty okręgu inwersyjnego. Ponadto przekształca ona uogólnione okręgi (okręgi i proste) na uogólnione okręgi, dokładniej:
Wymienione przekształcenia można odwrócić, gdyż inwersja jest inwolucją. Dodatkowo inwersje są odwzorowaniami wiernokątnymi, tzn. zachowują kąty między krzywymi (w szczególności: prostymi i okręgami), lecz zmieniają znak miary kątów skierowanych (są antykonforemne).
Złożenie dwóch inwersji względem współśrodkowych okręgów o promieniach formula_8 jest złożeniem dwóch jednokładności o skali formula_9
Odwrotność zespolona.
Ponieważ punktowi płaszczyzny można przypisać liczbę zespoloną formula_10 to można zdefiniować inwersję względem okręgu jednostkowego za pomocą odwrotności formula_11 gdzie formula_12 oznacza sprzężenie liczby formula_13
Odwrotność zespolona jest obok przesunięć równoległych i obrotów generatorem grupy Möbiusa. To właśnie odwrotność nadaje osobliwy ton geometrii Möbiusa utożsamianej czasem z geometrią inwersyjną (płaszczyzny euklidesowej). Geometria inwersyjna jest bogatsza niż geometria Möbiusa, gdyż operuje się w nim odwzorowaniem inwersyjnym nieprzekształconym poprzez sprzężenie w odwrotność. W ten sposób zawiera ona także sprzężenie, z kolei grupa Möbiusa nie zawiera ani sprzężenia, a co za tym idzie inwersji względem okręgu, gdyż nie są one konforemne (elementami tej grupy są funkcje analityczne płaszczyzny, które są konforemne).
Uogólnienia.
Inwersja względem okręgu uogólnia się na inwersję względem sfery w przestrzeni trójwymiarowej "mutatis mutandis". Podobnie jak w przypadku dwuwymiarowym obrazem inwersyjnym sfery jest sfera, ale gdy przechodzi ona przez środek sfery inwersyjnej, to jest ona przekształcana w płaszczyznę; dowolna płaszczyzna nie przechodząca przez środek sfery inwersyjnej jest przekształcana w inwersji na sferę zawierającą środek sfery inwersyjnej.
Rzut stereograficzny to przypadek szczególny inwersji sfery. Niech dana będzie sfera formula_14 o promieniu jednostkowym i płaszczyzna formula_15 styczna z formula_14 w biegunie południowym formula_17 sfery formula_18 Wówczas formula_15 jest rzutem stereograficznym formula_14 względem bieguna północnego formula_21 sfery formula_18 Inwersja względem sfery formula_23 o promieniu 2 i środku formula_21 przekształca formula_14 na jej rzut stereograficzny formula_26
Geometria inwersyjna służy badaniu przekształceń generowanych przez przekształcenia euklidesowe wraz z inwersją względem formula_27-sfery,
gdzie formula_29 oznacza promień inwersji. Na płaszczyźnie, dla formula_30 powyższy wzór opisuje inwersję względem okręgu jednostkowego.
Odwzorowania konforemne przestrzeni wyższych wymiarów można opisać jako złożenia inwersji względem hipersfer lub hiperpłaczyzn oraz ruchów euklidesowych, o czym mówi twierdzenie Liouville'a o odwzorowaniach konforemnych.

</doc>
<doc id="465535" url="https://pl.wikipedia.org/wiki?curid=465535" title="Tensor naprężeń">
Tensor naprężeń



</doc>
<doc id="465538" url="https://pl.wikipedia.org/wiki?curid=465538" title="Neocaridina davidi">
Neocaridina davidi

Neocaridina davidi – słodkowodna krewetka karłowata z rodzaju "Neocaridina" zamieszkująca wody Chin i północnego Wietnamu, wyhodowana na Tajwanie. Krewetka ta jest zwierzęciem chętnie hodowanym przez akwarystów słodkowodnych ze względu na jego jasne wybarwienie o różnych, barwnych odcieniach: czerwieni (Fire Red lub Red Cherry), błękitu i żółci. Hodowle wykazują duży potencjał gospodarczy tego gatunku. Pozycja systematyczna tych ozdobnych skorupiaków nie jest jasna i trwa dyskusja nad przynależnością tych zwierząt do "Neocaridina davidi" (Bouvier, 1904) lub "Neocaridina heteropoda" Liang, 2002. Prawdopodobnie synonimem "N. davidi" jest także "N. denticulata sinensis" (Kemp, 1913).
W 2018 r. stwierdzono obecność "Neocaridina davidi" jako gatunku inwazyjnego w dolnej Odrze, w kanale odprowadzającym podgrzane wody z elektrowni Dolna Odra. Populacja utrzymuje się w tym miejscu co najmniej od 2003 r., a została zapoczątkowana najprawdopodobniej przez wpuszczenie do Odry przez posiadacza akwarium.
Dymorfizm.
Samice są większe i masywniejsze od samców, zazwyczaj bardziej wybarwione. Posiadają również charakterystyczne siodełka (w których rozwijają się jajeczka) oraz wypukły odwłok. Samce są mniejsze, smuklejsze, nie posiadają siodełka, zaś ich odwłok jest płaski.
Hodowla w akwarium.
Woda w akwarium powinna mieć optymalnie ok. 25 st. C. Parametry wody: 12 GH, 5 KH, pH 6,8 – 7,5. W temperaturze niższej niż 20 st. C. może nie przystępować do rozrodu.
Akwarium nie musi być duże, kilka osobników można trzymać od 20 l wzwyż. Dno akwarium najlepiej wysypać piaskiem, lub drobnym żwirkiem. W akwarium powinny się również znaleźć liczne kryjówki, świetnie się do tego celu nadają korzenie, bądź kamienie. Warto umieścić w akwarium drobnolistne rośliny, wśród których krewetki będą się skrywać. Najlepszy jest mech jawajski.
Niezbędny jest w akwarium filtr biologiczny, gdyż krewetki są bardzo wrażliwe na związki azotu i miedzi. Nieodzownym elementem jest też kamień napowietrzający (choć zdecydowanie lepiej, kiedy zapewniamy krewetkom filtrację na poziomie biologicznym sadząc w akwarium dużą ilość roślin), skorupiaki te są bardzo wrażliwe na brak tlenu w wodzie. Braki tlenu w wodzie prowadzą do przyduchy, a następnie do śmierci krewetek. Nie powinny być trzymane z rybami gustującymi w skorupiakach.
Ponieważ glony składają się w większości z wody, krewetki powinny być dokarmiane. Dlatego podawane są pokarmy sztuczne zawierające spirulinę, pokarmy naturalne i sztuczne zawierające karotenoidy, cyklop, artemia (słonaczek). Podawanie pokarmów zawierających karoten powoduje, iż krewetki ładnie się wybarwiają. Krewetki również jedzą resztki pokarmu, szczątki roślin, ale również padlinę np. martwą rybę.
Krewetki hodowane w akwariach dokarmiane są marchewką, bananem, brokułami, kalafiorem, fasolką szparagową, groszkiem, ogórkiem zielonym, selerem, szpinakiem, papryka czy pomidorami. Wszystko przed podaniem powinno być odpowiednio spreparowane, tzn. ugotowane lub sparzone. Podawać można również sztuczne pokarmy np. Shrimp Sticks czy Spirutabin Forte 36%. Chętnie też zjedzą suszone liście buku, dębu, migdałecznika oraz olchy (również szyszki) zbierane z dala od miasta. W liściach tych znajdują się garbniki, które dezynfekują i lekko zakwaszają wodę – krewetki czują się w niej znakomicie. Niestety nie działa to w twardej wodzie.
Krewetki osiągają dojrzałość płciową w wieku 3-4 miesięcy. "N. davidi" nie trzeba w żaden sposób stymulować do rozrodu. Przy odpowiednich warunkach po niedługim czasie same zaczynają się rozmnażać. Wówczas pod odwłokiem samic pojawiają się małe jajeczka (w zależności od osobnika mogą one być żółte, pomarańczowe, a nawet zielone). U "N. davidi" dochodzi do przeobrażenia niezupełnego. Po 3-4 tygodniach wykluwają się ok. 2 mm krewetki. Młode nie są wybarwione.
Młode krewetki karmione są tym samym pokarmem, co dorosłe, tyle, że rozdrobnionym. Nim krewetki osiągną duże rozmiary warto zabezpieczyć filtr, gdyż często młode są do niego wciągane, gdzie giną.
Krewetki przechodzą proces linienia, czyli zrzucania pancerza. Gdy zbliża się czas wylinki krewetki się ukrywają, przestają jeść, stają się apatyczne. Zdawało by się, że zdychają. Samo zrzucenie pancerza trwa chwilę, krewetki ukrywają się by przygotować się na ten bardzo męczący dla nich proces. Po zrzuceniu pancerza ukrywają się przez kolejne 2-3 dni czekając aż ich nowy pancerz stwardnieje.

</doc>
<doc id="465545" url="https://pl.wikipedia.org/wiki?curid=465545" title="Televisión Española">
Televisión Española

Televisión Española (TVE) − hiszpańska telewizja publiczna, nadająca od 1956. Wchodzi w skład grupy RTVE, której zadaniem jest przygotowanie programu radiowego i telewizyjnego na terenie Hiszpanii. TVE finansowana jest z wpływów z dotacji publicznych. Od 1 stycznia 2010 roku nie nadaje reklam.
TVE rozpoczęła nadawanie 28 października 1956. Drugi kanał telewizji publicznej został uruchomiony 10 lat później – 15 listopada 1966. Kanały te znane są jako La 1 i La 2. Do lat 80. były to jedyne stacje telewizyjne w Hiszpanii. Po otwarciu stacji prywatnych oba kanały publiczne straciły dużą część widowni, co wynika po części z dużych wpływów rządzących polityków na obie stacje. Najpopularniejszym programem był blok programowy TPH Club emitowany w latach 1999–2003.

</doc>
<doc id="465546" url="https://pl.wikipedia.org/wiki?curid=465546" title="Faramund">
Faramund

Faramund (fr. Pharamond, ur. około 370, zm. 428) – uważany za pierwszego monarchę merowińskiego, pierwszego legendarnego króla Franków.
Legendarne pochodzenie Franków.
Według podań, Faramund pochodził z rodu Priama – legenda ta miała na celu odwołanie się do prestiżowych przodków, waloryzację dziedzictwa antycznego przez najeźdźców germańskich oraz stworzenie poczucia jedności i wspólnych korzeni, co wykorzystywane było następnie przez władców w celu mobilizowania poddanych do walki o dobra i o terytoria. Legenda dotycząca trojańskich korzeni Franków, utworzona w VII wieku, używana była aż do połowy wieku XVI, a bohaterowie Troi byli uznawani w tym okresie za mitycznych przodków. Niemniej od 1450 roku, Włochy, a 70 lat później również Niemcy, odrzucają ją, przyjmując, że Frankowie pochodzą od pogańskich Germanów.
Dwa teksty, pochodzące z końca VII wieku, uznawane są za źródło legendy o powstaniu Francji. "Historia Francorum" z ok. 660 roku, napisana przez Fredegara, wprowadza postać Franciona, syna Frigy, brata Eneasza, który tworzy silne królestwo między Renem a Dunajem. Pokonuje Alanów i otrzymuje imię "Franc" lub "feroce" – nieposkromiony. Drugi tekst, "Gesta Regum Francorum", wprowadza postać Antenora (stworzonego przez Wergiliusza w Eneidzie) i młodego Priama. W XIII wieku "Grandes Chroniques de France" oraz inne pisma historyczne łączą te dwie legendy – i ta właśnie podwójna wersja pozostaje popularna do XVI wieku.
Legendarne dokonania Faramunda.
Książę był przedstawiany jako poganin. Mógł być synem lub zięciem Markomera, bliżej nieznanego władcy Franków salickich, co by wyjaśniało jego tytuł królewski. W okolicach roku 420 miał on zostać postawiony na czele armii i uznany za stojącego na czele ludu – w taki właśnie sposób Frankowie ustanawiali swoich władców. W tymże roku miał przekroczyć Ren w okolicach Kolonii, kierując się na zachód, i podzielić plemię Franków na dwie części: Franków salickich i Franków reńskich.
Według niektórych źródeł, jego żoną była Imbergede (lub Imbergide), córka Waso-Gasta (lub Bafogasta), jednego z czterech władców galijskich. Nie mając z nią dzieci, poślubić miał następnie Argottę, z którą miał dwóch synów: Klodiana i Clenusa.
Początki prawa salickiego.
Faramundowi przypisuje się stworzenie prawa salickiego – zbioru uregulowań zredagowanego potem przez Chlodwiga (jako "Pactus legis salicæ"). Prawo salickie pojawia się w tekstach począwszy od VII wieku, gdzie Fredegar, prawdopodobnie w celu ostatecznego określenia początków państwa Franków, łączy postać Faramunda (jak było wspomniane wyżej, postać możliwie nieistniejąca) z pierwszą legislacją francuską – w ten sposób monarchia i prawo pojawiają się jednocześnie, co jest elementem nowym na tle wcześniejszych pism. "Gesta Regum Francorum", wiek później, powtarzają wersje Fredegara, doceniając jej wartość symboliczną.

</doc>
<doc id="465547" url="https://pl.wikipedia.org/wiki?curid=465547" title="Grzędzki Potok">
Grzędzki Potok

Grzędzki Potok – potok, lewy dopływ Leska o długości 7,88 km.
Potok płynie w Sudetach Środkowych, w Górach Kamiennych. Przepływa przez Grzędy i Czarny Bór.

</doc>
<doc id="465548" url="https://pl.wikipedia.org/wiki?curid=465548" title="Wierzba biała">
Wierzba biała

Wierzba biała, w. srebrna, w. pospolita ("Salix alba" L.) – gatunek drzewa należący do rodziny wierzbowatych. Rodzimym obszarem jej występowania jest Europa, Azja i Afryka Północna (Algieria, Maroko), rozprzestrzenia się też gdzie indziej. Nie występowała w Skandynawii, Irlandii i Szkocji, ale została tam sprowadzona i jest sadzona jako roślina ozdobna. W Polsce pospolita na całym terytorium. Zazwyczaj rośnie na brzegach rzek, przy rowach bądź innych miejscach o bardzo wilgotnym podłożu. Status gatunku we florze Polski: gatunek rodzimy. Gatunek typowy w obrębie swego rodzaju.
Biologia i ekologia.
Drzewo szybko rosnące i dość krótkowieczne. Rośnie przede wszystkim w lasach łęgowych wzdłuż rzek, często tworząc tam wraz z topolami duże skupienia. Preferuje okresowo zalewane, piaszczyste gleby. Występuje również wzdłuż dróg, nad stawami. Często jest sadzona. Dochodzi w górach do wysokości ok. 800 m n.p.m. W klasyfikacji zbiorowisk roślinnych gatunek charakterystyczny dla związku (All.) "Salicion albae" i Ass. "Salicetum albo-fragilis". Zakwita wczesną wiosną (marzec – kwiecień), równocześnie z rozwojem liści. Kwiaty zapylane przez owady, nasiona rozsiewane przez wiatr.
Zmienność.
Tworzy mieszańce z wierzbą kruchą "Salix × rubens". Istnieją 2 odmiany tej krzyżówki:
Ponadto tworzy mieszańce z wierzbą pięciopręcikową ("Salix × ehrhartiana", posiada pojedyncze włoski po obu stronach liści).
Czasami można spotkać różniące się od typowej formy, trudne do oznaczenia mieszańce z wierzbą purpurową, bądź wierzbą migdałową.
Wyróżniane są następujące odmiany botaniczne:
Wyróżnia się także odmiany uprawne: 

</doc>
<doc id="465561" url="https://pl.wikipedia.org/wiki?curid=465561" title="Noty tyrońskie">
Noty tyrońskie

Noty tyrońskie – posługujący się wieloma skrótami system szybkiego pisania, który pojawił się w ostatnich latach republiki rzymskiej. 
Pochodzenie.
Według Plutarcha, opracował je Tullius Tiro (Tyron), sekretarz Marka Tulliusza Cycerona (106-43 przed Chr.). By móc wiernie notować mowy swego pryncypała, Tyron wymyślił rodzaj współczesnej stenografii. Specjalne skróty zastosowane przez Tyrona nazwano "notami tyrońskimi". Istnieje również wersja przypisująca wynalezienie systemu szybkiego pisania – a tym samym i skrótów – poecie Enniusowi.
Zastosowanie.
System Tyrona zyskał wielką popularność, posługiwali się nim pisarze zapisujący mowy urzędników występujących na zebraniach ludowych i w senacie, mowy, w których poruszano kwestie prawne i które niejednokrotnie same stawały się podstawą dla nowych praw. Pisarzy owych, z racji posługiwania się przez nich "notami tyrońskimi" zwano notariuszami. Pod koniec dawnej ery "not" było już około pięciu tysięcy, a zadania ich spisania podjął się Seneka Starszy (55 r. przed Chr. - ok. 40 r. po Chr.). 
"Noty" były mocno przetworzonymi i skrajnie uproszczonymi literami bądź fragmentami liter, z których pozostawał często jeden charakterystyczny element. Końcówki fleksyjne oznaczano poprzez układ kropek i przecinków o znaczeniu zależnym od położenia względem sąsiedniej litery. Do średniowiecznych systemów brachygraficznych weszło tylko kilka znaków wywodzących się z "not tyrońskich". Dały one natomiast początek średniowiecznemu systemu skracania wyrazów poprzez znaki specjalne.

</doc>
<doc id="465565" url="https://pl.wikipedia.org/wiki?curid=465565" title="Pasmo Lesistej">
Pasmo Lesistej

Pasmo Lesistej – środkowa część Gór Kamiennych należących do Sudetów Środkowych. Od północnego zachodu, od Czarnego Lasu oddziela je dolina Grzędzkiego Potoku, od południowego wschodu, od Gór Suchych dolina Ścinawki. Na północ od Pasma Lesistej rozciągają się Góry Wałbrzyskie, na wschód – Wyżyna Unisławska, na południe, za Obniżeniem Mieroszowskim – Zawory.
Rzeźba.
Jest to wydłużone pasmo o przebiegu północny zachód – południowy wschód. Składa się z dwóch równoległych grzbietów – północnego z Mielną, Nierodą (638 m n.p.m.), Dzikowcem Małym (696 m n.p.m.), Dzikowiec Wielki (835 m n.p.m.) oraz południowego z Suchą Górą (777 m n.p.m.), Stachoniem (808 m n.p.m.), Stachońkiem (692 m n.p.m.), Lesistą Wielką (851 m n.p.m.), Lesistą Małą (780 m n.p.m.). Oba grzbiety łączą się poprzez Wysoką (808 m n.p.m.) i Sokółkę (801 m n.p.m.).
Geologia.
Zbudowane z permskich porfirów. Cechuje się stromymi zboczami i głęboko wciętymi dolinami potoków.
Miejscowości.
Miejscowości: Czarny Bór, Grzędy, Grzędy Górne, Kowalowa, Kuźnice Świdnickie, Mieroszów, Stary Lesieniec.

</doc>
<doc id="465567" url="https://pl.wikipedia.org/wiki?curid=465567" title="Miasteczko (urbanizacja)">
Miasteczko (urbanizacja)

Miasteczko (; , , , ; jid. "sztetl") – prawno-administracyjna jednostka osadnicza o charakterze przejściowym między miastem a wsią, z charakterystycznym handlowo-przemysłowym (dawniej rzemieślniczym) wyodrębnieniem specjalności i analogiczną morfologią oraz infrastrukturą co (małe) miasto.
Obecnie w niektórych państwach istnieją obie formy administracyjne miejscowości, tj. zarówno miasta, jak i miasteczka, np. na Litwie ("miestelis"), w Czechach ("městys" lub "městečko") i w Niemczech ("Kleinstadt"). Tego typu miejscowości nie mają jednak pełni praw i funkcji co formalne miasta. Odpowiednikiem miasteczek w tradycji angielskiej były tzw. "market towns"; w Norwegii do 1952 roku podobne znaczenie miało pojęcie "kjøpstad", a w Szwecji (do 1971) "köping".
W Polsce, "miasteczko" nie ma obecnie oficjalnego administracyjnego znaczenia (choć miało takie do 1934 roku), a mianem tym określa się potocznie małe miasta, niepełniące roli ośrodków ponadgminnych, a także miejscowości pozbawione praw miejskich, które zachowały miejską morfologię i miejski charakter.
Historia.
Termin ten powstał we wszystkich krajach zachodnioeuropejskich w okresie średniowiecza w ramach tworzących się praw miejskich i związanych z nimi przywilejami targowymi oraz rodzącym się popytem i wymianą handlową. Różnica między miastem (łac. "civitas") a miasteczkiem (łac. "oppidum") polegała przede wszystkim na tym, że było ono mniejsze niż miasto. Mniejsze miasta ze względu na odległości do dużych centrów miejskich miały istotną funkcję dla zaopatrywania w produkty i usługi najbliższego wiejskiego otoczenia. Sam fakt zamieszkiwania w takich miejscowościach przynosił również jej mieszkańcom zarówno ekonomiczne, jak i osobiste przywileje. Dzięki prawu miejskiemu mogły się tu tworzyć i otwierać cechy kowali, tkaczy, szewców, krawców itp. specjalności zaopatrujących lokalne społeczności.
Ten typ osiedla popularny był na Węgrzech od XIV wieku do 1871 r. W Polsce porozbiorowej takie jednostki osadnicze posiadały własne sądownictwo i pieczęć, z przywilejem na targi i własny samorząd, albo i bez przywilejów.
Polska.
Królestwo Galicji i Lodomerii z Wielkim Księstwem Krakowskim.
Po I rozbiorze Polski, w 1784 roku, władze austriackie w ramach reformy administracyjnej państwa przeprowadziły wielką akcję klasyfikacji galicyjskich miejscowości. Zastosowany wówczas podział miał wyłącznie znaczenie statystyczne i nie niósł żadnych reperkusji politycznych. Zdecydowanie ważniejszy był natomiast fakt podziału miejscowości na trzy klasy. Do pierwszej z nich został zaliczony tylko Lwów (później także Kraków), do drugiej klasy tylko dawne polskie miasta królewskie (niem. "Stadt", łac. "civitas"), do ostatniej klasy przydzielano miasta municypalne ("miasteczko", niem. "Markt", łac. "oppidum"). Pozostałe miejscowości zaliczono do wsi. Fakt przydziału miasta do drugiej klasy odbywał się jednak pod warunkiem udowodnienia przez władze miejskie, że miejscowość jest rzeczywiście miastem królewskim. Tak więc w wyniku reformy administracyjnej oraz kolejnych, bardzo częstych zmian "miasta prawne" (czyli gminy miejskie) na terenie Galicji należały do trzech kategorii:
Jesienią 1809 r. część obszaru objętego klasyfikacją (cyrkuł zamojski z Galicji Wschodniej) włączono do Księstwa Warszawskiego. Na obszarze tym istniało:
Ponieważ na terenie Księstwa pojęcie miasteczka nie istniało, przyłączone miasteczka zostały zamienione w miasta. Pozostałe miasteczka Galicji opisane są w sekcji o obszarach galicyjskich w granicach II Rzeczypospolitej:
Na uwagę zasługuje fakt, że liczba miast i miasteczek na terytorium Galicji bardzo często się zmieniała i wiele miejscowości raz zaliczano do miast, raz do miasteczek, a czasem nawet do wsi lub tzw. wsi targowych. Liczba miejscowości o charakterze miejskim zależała też oczywiście od zmian terytorialnych omawianego obszaru:
Kresy Wschodnie z obwodem białostockim.
Pojęcie "miasteczko" występowało także pod zaborem rosyjskim na terenach tzw. Kresów Wschodnich. Tak jak w Galicji, miasteczka mogły – najczęściej – w sensie administracyjnym stanowić element struktur wiejskich (początkowo stanowiąc jednostkowe gminy wiejskie, a od lat 1860. wchodząc w skład zbiorowych gmin wiejskich), mogły też – rzadziej – być gminami miejskimi. Miasteczkami stawały się też często miasta pozbawione praw miejskich.
Miasteczko vs. osada miejska: Porównanie z Królestwem Polskim.
Miasteczka "nie występowały" natomiast w ogóle na obszarze byłego Królestwa Kongresowego, a te, które sklasyfikowano jako miasteczka na terytorium tzw. cyrkułu zamojskiego z Galicji Wschodniej przyłączonego jesienią 1809 do Księstwa Warszawskiego, zostały przemienione w miasta (na obszarze Nowej Galicji, również przyłączonej do Księstwa w 1809, nie było miasteczek, ponieważ obszar ten został zagarnięty przez Austrię dopiero wskutek III rozbioru Polski w 1795, a więc po klasyfikacji miejscowości o charakterze miejskim na miasta i miasteczka w 1784, podczas gdy obszar cyrkułu zamojskiego został zagarnięty wskutek I rozbioru, w 1772). Na terytorium Kongresówki istniały natomiast tzw. "osady miejskie". Była to kategoria osiedli o charakterze miejskim, do której zaliczano miasta pozbawione praw miejskich (przed 1869 – oddolnie, z inicjatywy mieszkańców lub dziedziców, od 1869 – odgórnie, przez zaborcze władze rosyjskie), tzn. te "„które chociaż nazywały się miastami, jednakże z powodu nieznacznej liczby mieszkańców, małego rozwoju przemysłu i niedostateczności dochodów, w rzeczywistości nie miały znaczenia miast”". W praktyce najwięcej osad stanowiły miejscowości, którym odebrano prawa miejskie w ramach reformy administracyjnej z 1869-70 (336 z 452 istniejących wówczas miast), w zamian obdarzając je czysto honorowym mianem osady, pozwalającym lokalnej społeczności na wyróżnianie się spośród wsi, lecz nie dającym żadnych dodatkowych praw. W przeciwieństwie do "miasteczek", które miały swój własny ustrój miasteczkowy, "osady miejskie" były poddane mocy obowiązującej ukazu z dnia 19 lutego 1864 o urządzeniu gmin wiejskich. Tak więc mimo że zarówno miasteczka, jak i osady miejskie w praktyce stanowiły kategorię osiedli pośrednią między miastem a wsią, według prawa, osady były formalnie wsiami, natomiast miasteczka posiadały odrębny status.
Obwód białostocki.
Nieco odrębną strukturę miejską miał obszar guberni grodzieńskiej, który w 1807 roku – jako obwód białostocki – został bezpośrednio wcielony do państwa rosyjskiego w 1842 roku. Do 1875 roku struktura obszaru była podobna do tej w Królestwie Kongresowym. Po wejściu w życie Statutu Miejskiego z 1870 roku (wydanego w 1875) zaistniały dwa rodzaje miejscowości o charakterze miejskim – "miasta" i "miasteczka", zasadniczo różniące się od siebie pod względem ustroju prawnego. Samorządność miejską ograniczył jeszcze bardziej nowy Statut Miejski z 1892 roku, który do miast zakwalifikował na omawianym obszarze tylko cztery miejscowości (Białystok, Bielsk, Goniądz i Sokółkę). W wyniku obu statutów miejskich z roli miast do rzędu miasteczek wchodzących w skład gmin (na terenie należącym obecnie do Polski) spadły :
Miasteczka, mimo że wchodziły administracyjnie w skład gmin zbiorowych, posiadały jednak pewną odrębność, np. posiadanie organ samorządowych w postaci starosty mieszczańskiego. Na ogół miasteczka zaliczano do miejscowości o charakterze miejskim, oprócz tych najmniejszych, które traktowano jako jednostki wiejskie.
II Rzeczpospolita: Następstwa systemów zaborczych.
Systemy klasyfikacji miejscowości pod zaborami zostały przejęte przez Polskę po odzyskaniu przez nią suwerenności państwowej w 1918 roku. W rezultacie w latach międzywojennych istniały aż trzy rodzaje jednostek osadniczych o charakterze topograficznie miejskim: "miasto", "miasteczko" i "osada miejska" (na terenie woj. białostockiego występowały wyjątkowo wszystkie trzy formy), a w poczet miast (gmin miejskich) zaliczano różne grupy miejscowości, zależnie od obszaru dawnego zaboru, w którym się znajdowały.
Królestwo Kongresowe.
Na obszarach dawnej Kongresówki (tzw. województwa centralne, czyli kieleckie, lubelskie, łódzkie i warszawskie oraz zachodnia część białostockiego) "nie było miasteczek". Charakter prawny miejscowości tu położonych został uregulowany dekretem Naczelnika Państwa z 4 lutego 1919 o samorządzie miejskim, za miasta prawne uznający 150 miejscowości (w tym 12 w woj. białostockim). Dekret ten nie objął początkowo trzech powiatów byłej guberni suwalskiej, które weszły w skład RP (augustowskiego, sejneńskiego i suwalskiego) oraz czterech powiatów z byłej guberni siedleckiej (bialskiego, konstantynowskiego, radzyńskiego i włodawskiego), podlegających do końca 1918 roku pod Ober-Ost; nie objął też trzech powiatów byłej guberni grodzieńskiej (białostockiego, bielskiego i sokólskiego), które w 1919 roku przyłączono do województwa białostockiego. Działanie dekretu o samorządzie miejskim na miejscowości w wymienionych powiatach rozciągnięto trzema osobnymi rozporządzeniami: z 25 września 1919, 13 października 1919 i 22 października 1919 (brak rozporządzenia dotyczącego b. guberni suwalskiej); łącznie za miasta uznano 31 miejscowości. Podczas przeprowadzania spisu ludności w 1921 roku istniało na terenie województw centralnych kilkanaście miejscowości o nieuregulowanym charakterze prawnym. Były to miejscowości, którym samorząd miejski został nadany przez okupanta, a które nie zostały wymienione w dekrecie z 4 lutego 1919. Dla wszystkich (oprócz czterech) sprawa charakteru prawno-administracyjnego została zadecydowana, albo przez skasowanie ustroju miejskiego, albo przez zaliczenie do miast na mocy indywidualnych rozporządzeń wydanych na podstawie ustawy z 20 lutego 1920 roku.
Zabór pruski i ziemie niemieckie oraz Śląsk Austriacki.
Na obszarach dawnego zaboru pruskiego (województwa pomorskie i poznańskie) oraz tzw. ziem niemieckich (główna część województwa śląskiego) "miasteczka" nie istniały; nawet najmniejsze z miejscowości o charakterze małomiasteczkowym (np. Kopanica z 640 mieszkańcami) zaliczano do miast i – przez to – do gmin miejskich. Wszystkie inne miejscowości nieposiadające praw miejskich – w tym miasta zdegradowane – stanowiły jednostkowe gminy wiejskie bądź tzw. obszary dworskie. Ostatecznie, w związku z wchodzącą w życie w 1933 roku ustawą o częściowej zmianie ustroju samorządu terytorialnego w Galicji (patrz dalej), na omawianych terenach zniesiono w 1934 roku 19 najmniejszych miast, mających de facto charakter miasteczek.
Początkowo, zupełnie inny charakter miał obszar tzw. Śląska Austriackiego (powiaty bielski i cieszyński), który, należąc uprzednio do Austrii, podzielony był administracyjnie w sposób analogiczny do Galicji (patrz niżej). Jednak, po przyłączeniu tych powiatów w 1920 roku do woj. śląskiego, przyjęły one obowiązujący tam wzór niemiecki (m.in. nieobecność miasteczek), przez co jedyne miasteczko na tym obszarze (Ustroń) stało się jednostkową gminą wiejską.
Kresy Wschodnie.
Inne zasady określania miejscowości o charakterze miejskim dotyczyły województw utworzonych z zachodnich części tzw. Kresów Wschodnich (nowogródzkiego, poleskiego, wileńskiego i wołyńskiego oraz 3 zachodnich powiatów byłej guberni grodzieńskiej, białowieskiego, grodzieńskiego i wołkowyskiego, przyłączonych do woj. białostockiego w 1921 roku na mocy traktatu ryskiego). Na obszarach tych pozornie utrzymany podział na miasta i miasteczka oparł się na zupełnie innych podstawach niż te, które obowiązywały pod prawem zaborczym, przez co miastami prawnymi mogły zostać dotychczasowe "miasteczka", a miasteczkami prawnymi dawne miasta:
Sprawę charakteru prawnego miejscowości tych obszarach regulowały odrębne rozporządzenia Zarządu Cywilnego Ziem Wschodnich:
Status prawny pozostałych miejscowości o charakterze miejskim unormowało rozporządzenie Komisarza Generalnego Ziem Wschodnich z 16 sierpnia 1919:
Niemniej jednak, przepisy te były tylko częściowo wykonywane. Stan faktyczny nie zgadzał się często ze stanem prawnym, co spotykało się ze znacznymi rozbieżnościami między realiami a oficjalnymi statystykami miast:
Ponadto w październiku 1924 ustrój miejski Zdzięcioła miał być zniesiony (tymczasowo, ponieważ później ponownie zaliczany był do miast). Brak też dokumentu prawnego o wprowadzeniu definitywnej ustawy miejskiej Dokszyc (rządzących się od 12 września 1919 tymczasową ustawą miejską).
Odwrotnie, ustrój miejski bezprawnie posiadały następujące miejscowości:
Ponieważ Główny Urząd Statystyczny opierał oficjalne wykazy miast nie na stanie faktycznym, lecz na obowiązujących przepisach prawno-administracyjnych, powyższe miejscowości były traktowane jako miasta aż do 1926 roku, a począwszy od 1927 roku, traktowane były już jako części składowe gmin wiejskich, tak więc wreszcie odzwierciedlając stan faktyczny. Z powyżej wymienionych miasteczek, których stan prawny nie był zgodny z faktycznym, jedynie Wołożynowi (w 1929) i Lachowiczom (w 1931), nadano później formalny ustrój miejski na mocy indywidualnych rozporządzeń. Dotyczyło to także Stołpiec (w 1926 roku) i Rokitna (w 1927 roku), którym ustrój miejski został po pewnym czasie zniesiony. W 1929 roku status miasta otrzymało też miasteczko Mołodeczno.
Odwrotnie, status miejski odebrano miasteczkom Horodno (w 1927) i Szereszów (w 1934), a w 1934 także miastom Boćki, Mielnik, Narew, Nowy Dwór i Odelsk.
Galicja.
Określenie "miasto" na terenie Galicji (województwa krakowskie, lwowskie, stanisławowskie i tarnopolskie) nie było jednoznaczne. Mogło odnosić się wyłącznie do charakteru prawnego miejscowości (a więc typu jednostki administracyjnej), co nie znaczyło automatycznie, że „miasto administracyjne” faktycznie posiadało prawa miejskie. Mimo że większość miast prawnych prawa miejskie posiadała, wiele z nich miało zaledwie "prawa miasteczka" a niektóre miasta były wręcz wsiami. Wreszcie, niektóre miejscowości posiadały w nazwie wyraz "Miasto" – pisany wielką literą – mimo braku praw miejskich (np. Pruchnik Miasto, Waręż Miasto, Tartaków Miasto). Wyraz ten stanowił integralną część nazwy miejscowości (choć nie przesądzał bynajmniej jej charakteru topograficznego) w celu odróżnienia jej od innej, topograficznie wiejskiej, miejscowości o identycznej nazwie w tej samej okolicy (np. Pruchnik-Wieś, Waręż-Wieś, Tartaków-Wieś).
13 lipca 1933 roku weszła w życie ustawa o częściowej zmianie ustroju samorządu terytorialnego, stanowiąca "znoszenie miast o liczbie mieszkańców niższej niż 3000" w drodze rozporządzeń Rady Ministrów, a większych miast w drodze ustawodawczej. Ustawa z 3 lipca 1896 przestała obowiązywać w ciągu roku od wejścia w życie ustawy (czyli do lipca 1934), przez co 40 miast i 66 miasteczek (w rozumieniu reformy z 1784) rządzących się ustawą z 1896 roku i liczących w chwili reformy powyżej 3000 mieszkańców zostało podniesionych automatycznie do rangi miast objętych ustawą z 1889 roku:
Według założeń reformy, 31 gmin miejskich będących miastami/miasteczkami rządzącymi się ustawą z 1896 roku i liczących w 1933 roku mniej niż 3000 mieszkańców, a także 8 (9) gmin miejskich będących wsiami (niezależnie od liczby ludności) zostałyby według nowego prawa przekształcone w gminy wiejskie. Jednakże indywidualnymi rozporządzeniami za miasta uznano wszystkie wsie stanowiące gminy miejskie (Borysław, Nisko, Winniki Jaworzno, Krynica, Krzeszowice, Szczakowa i Zakopane), a także 2 najmniejsze gminy miejskie na prawach miast (zmiana ustawy z 1896 na 1889) i 20 najmniejszych gmin miejskich na prawach miasteczek:
Ponadto 3 gminy wiejskie na prawach miasteczek podniesiono zarówno do rzędu miast, jak i gmin miejskich: Chorostków, Mielnica i Tłuste.
Tym samym, 11 miasteczek (a także wieś Czarny Dunajec) stanowiących dotychczas odrębne gminy miejskie utraciło "automatycznie" status miast:
Nie tylko miasteczka stanowiące gminy miejskie (w więc miasta formalne) zostały dotknięte reformą; także 114 miasteczek stanowiących dotychczas gminy wiejskie (wówczas były to tzw. gminy jednostkowe, a więc w praktyce utożsamione z jedną miejscowością) utraciło automatycznie "formalny" status miasteczek (w tym 8 tzw. gmin wiejskich o miejskich uprawnieniach finansowych, wyszczególnionych poniżej znakiem ʘ):
Ponadto w związku z omawianą reformą status miast (w sensie historycznym) automatycznie utraciło także 14 gmin wiejskich, które jednak posiadały prawa miejskie. Mimo nikłych rozmiarów i morfologicznych podobieństw "nie były" one miasteczkami, lecz "miastami" z punktu widzeniu historii, chociaż nie pełniły one już miejskich funkcji administracyjnych. Przez to utrata praw miejskich była dla nich zmianą głównie prestiżową, nie formalną. Były to:
Na mocy ustawy o częściowej zmianie ustroju samorządu terytorialnego, uwzględniającej tylko "miasta" i "gminy" (z podlegającymi pod nie gromadami) jako podstawowe jednostki podziału administracyjnego kraju, pojęcie "miasteczka" utraciło swoją formalną odrębność. Jednak, w myśl art. 82 (5) ustawy, miejscowości te zachowały zarówno ewentualne dotychczasowe uprawnienia finansowe, jak i posiadane "historyczne" nazwy „miast” i „miasteczek”, a więc wyłącznie ze względów kulturowo-tożsamościowych. Kolejna reforma scaleniowa z 1934, likwidująca gminy jednostkowe na terenie b. Galicji (którymi m.in. były miasteczka), jeszcze bardziej zatarła historyczną odrębność miasteczek, odkąd wchodziły one teraz w skład zbiorowych gmin wiejskich.
Inne miasteczka galicyjskie.
Poza wyżej wymienionymi miasteczkami, na obszarze byłej Galicji jest też wiele innych miejscowości o charakterze małomiasteczkowym (łącznie 37), począwszy od zdegradowanej w 1794 roku Mierzączki do Nowej Góry, posiadającej status miasteczka aż do odzyskania przez Polskę niepodległości. Miejscowości te posiadały status miasteczka (a nawet miasta) przynajmniej przez pewien krótki okres podczas zaboru, będąc zmiennie wsiami lub tzw. "wsiami targowymi", i którym status miasteczka z różnych względów przed 1918 rokiem odebrano. Nie były one przez to uwzględniane jako takie przez władze polskie, pomimo ich bardzo zróżnicowanego stanu faktycznego (podane województwa dotyczą stanu z II RP):
Współcześnie.
Pojęcie "miasteczko" nie ma obecnie formalnego (administracyjnego) znaczenia, a mianem tym określa się potocznie małe miasta niepełniące roli ośrodków ponadgminnych (czasem nawet miasta średnie), a także formalnie wiejskie miejscowości pozbawione praw miejskich, które do dziś zachowały miejską morfologię i miejski charakter.
Czechy.
W Czechach status ma 211 miejscowości.
Litwa.
W 1989 r. w ramach reformy administracyjnej zlikwidowano na Litwie osiedla typu miejskiego. W ich miejsce powstały m.in. miasta i miasteczka. Osiedli typu miejskiego było na Litwie 22, z czego 13 obecnie jest miastami, 3 straciły status miasta w latach 2001–2003, 6 uzyskało status miasteczka w latach 90. XX wieku.
W 2008 roku na Litwie wymienianych jest 244 miasteczek, od spisu demograficznego w 2001 przybyły 3.
Charakterystyka miasteczek.
Architektura.
Plan zabudowy zgodny ze średniowieczną tradycją wynikającą z prawa magdeburskiego, tj. prostokątny rynek z ratuszem pośrodku, kościołem usytuowanym przy ulicy wychodzącej z narożnika rynku i szachownicą ulic.
Socjologia.
Niejednokrotnie pozbawione możliwości rozwojowych, pomimo uzyskanych praw miejskich, miasto takie było jedynie z nazwy, herbu i przywileju. Osada taka mogła dalej prowadzić życie typowo wiejskie, a główną działalnością jej mieszkańców było rzemiosło, drobny handel oraz uprawa łanów ziemi przydzielonych przez właściciela.

</doc>
<doc id="465568" url="https://pl.wikipedia.org/wiki?curid=465568" title="Sawant">
Sawant

Zespół sawanta (fr. "savant", uczony) – rzadko spotykany stan, gdy osoba z zaburzeniami rozwoju jest wybitnie uzdolniona (geniusz), co jest zazwyczaj połączone z doskonałą pamięcią. Zespół sawanta pojawia się w przybliżeniu u co dziesiątej osoby, u której zdiagnozowano zaburzenia ze spektrum autyzmu (co najmniej połowa osób z zespołem sawanta to osoby autystyczne) i u ok. 1/1400–1/2000 osób z niepełnosprawnością intelektualną lub uszkodzeniami mózgu.
Opisano ok. 100 przypadków sawantyzmu. Charakterystyczne cechy większości z nich to IQ w zakresie 40–70. Występuje częściej u mężczyzn – około 4 do 6 przypadków na jeden przypadek kobiety. Mimo że większość przypadków zespołu sawanta ma charakter wrodzony, to może się on ujawnić także jako efekt uszkodzenia lub choroby mózgu lub stosunkowo rzadko u osób, które popadły w różne rodzaje otępienia umysłowego.
Większość zdolności sawantów dotyczy funkcji typowych dla prawej półkuli mózgowej i mają charakter niesymboliczny, artystyczny (np. zdolności plastyczne – malarstwo i rzeźba), wizualny lub motoryczny (np. zręczność manualna lub orientacja przestrzenna). Niektórzy sawanci mają zdolności językowe (choć zdarzają się one wyjątkowo rzadko) – potrafią w krótkim czasie opanować niezwykłą liczbę słów i zagadnień gramatycznych z obcego języka, zwykle bez zrozumienia go (tzw. "pamięć bez pojmowania" lub określenie nadane przez Downa, tzw. "adhezja werbalna"). Częściej pojawiają się zdolności muzyczne (najczęściej używanym przez sawantów instrumentem jest fortepian) i rachunkowe (sawant jest w stanie podać w ciągu kilku sekund dzień tygodnia sprzed 4000 lat lub odtworzyć bardzo długi ciąg cyfr). U niektórych sawantów pojawia się zdolność precyzyjnego odmierzania czasu z dokładnością porównywalną do zwykłych zegarów.
Historia.
Po raz pierwszy przypadki sawantyzmu zostały naukowo opisane w 1789 przez Benjamina Rusha, pioniera amerykańskiej psychiatrii, który opisał niezwykłe zdolności Thomasa Fullera. Człowiek ten miał znikomą znajomość matematyki (ograniczoną do prostego liczenia), jednakże zapytany o liczbę sekund, które przeżył przykładowy człowiek w ciągu 70 lat, 17 dni i 12 godzin udzielił w ciągu kilkudziesięciu sekund bezbłędnej odpowiedzi – 2 210 500 800 (uwzględniając w wyliczeniach 17 lat przestępnych).
W 1887 podobne przypadki koegzystencji nieprzeciętnych zdolności i upośledzenia zaczęto opisywać dokładnie w następnych pracach naukowych – John Langdon Down (odkrywca zespołu Downa) opisał 10 przypadków zespołu sawanta. Byli to głównie jego pacjenci ze szpitala psychiatrycznego Earlswood Asylum w Londynie, w którym pełnił funkcję dyrektora przez ponad 30 lat. Także Down był autorem określenia „idiota-sawant” (dosł. uczony głupiec, fr. "savant idiot"), dzisiaj już nieużywanego i zastąpionego innymi określeniami, opisującego osobnika o ilorazie inteligencji niższym od 25 i jednocześnie dysponującego niezwykłymi zdolnościami umysłowymi.
Znani sawanci.
Profile wielu znanych sawantów zamieszczono m.in. na stronie internetowej "The Treffert Center", Wisconsin Medical Society (zob. Darold Treffert).
Współczesna nauka.
Hipotezy dotyczące sawantyzmu formułowane przez naukowców sugerują przyczynę upośledzenia jako uszkodzenia lewej półkuli mózgu i dominujących w niej procesów pobudzające prawą do zwiększenia aktywności w celu kompensacji utraconych funkcji – wtedy dochodzi do ekspresji niezwykłych zdolności sawantów. Potwierdziły to badania pneumoencefalograficzne mózgu (nieużywana współcześnie technika obrazowania, polegająca na wstrzyknięciu do płynu mózgowo-rdzeniowego powietrza, a następnie wykonania serii zdjęć rentgenowskich) z 1975.
W 1980 zaobserwowano powstawanie zdolności typowych dla sawantów u osób po wypadkach skutkujących uszkodzeniem lewej półkuli mózgowej (badania T. L. Brinka, psychologa z Crafton Hills College w Kalifornii). Także kolejne badania z lat 80. dotyczące zbiorowości 34 tys. osób dotkniętych autyzmem wykazały zwiększoną aktywność prawej półkuli.
W 1998 stwierdzono pojawianie się cech sawantyzmu u osób dotkniętych otępieniem czołowo-skroniowym (ang. FTD, "fronotemporal dementia"), potwierdzone przez badania obrazowe z użyciem tomografii emisyjnej pojedynczego fotonu (ang. SPECT, "single photon emission computed tomography"), które wykazały zwiększony przepływ krwi w prawej półkuli mózgowej sawantów i uszkodzenia lewej półkuli (przeprowadził je Bruce L. Miller z Uniwersytetu Kalifornijskiego w San Francisco). Dalsze badania z użyciem metody SPECT wykazały także zwiększoną aktywność tzw. "kory nowej" w prawej półkuli i upośledzenie tzw. "przedniego płata skroniowego" w lewej półkuli.
W latach 90. wykonywano eksperymenty nad sztucznym wywoływaniem zdolności typowych dla sawantów pod wpływem pola magnetycznego. W doświadczeniach przeprowadzonych m.in. na Uniwersytecie Flindersa w Adelaide zastosowano metodę tzw. przezczaszkowej powtarzalnej stymulacji magnetycznej (ang. RTMS, "repetitive transcranial magnetic stimulation"), którą wypróbowano na 17 osobach (8 mężczyznach i 9 kobietach). W efekcie u dwójki z nich zaobserwowano pojawienie się cech, jak np. zdolności artystyczne, szybkiego liczenia czy zapamiętywania – jednak po kilku godzinach od zakończenia stymulacji ulegały one zanikowi. Taki efekt może być powiązany w jakiś sposób z neurogenezą w hipokampie.
Odniesienia w kulturze.
Filmy poruszające temat sawantyzmu:
Powieści poruszające temat sawantyzmu:
Seriale poruszające temat sawantyzmu:

</doc>
<doc id="465579" url="https://pl.wikipedia.org/wiki?curid=465579" title="Robert Kagan">
Robert Kagan

Robert Kagan (ur. 26 września 1958 w Atenach) – amerykański nauczyciel akademicki, publicysta i analityk polityczny, syn Donalda Kagana, także znanego nauczyciela akademickiego. Jeden z czołowych ideologów neokonserwatyzmu, członek społeczności żydowskiej.
Ukończył studia na Uniwersytecie Yale (MBA), John F. Kennedy School of Government, Uniwersytet Harvarda oraz Uniwersytet Amerykański w Waszyngtonie (PhD). Pracował w późnych latach osiemdziesiątych XX wieku w Departamencie Stanu jako osoba pisząca przemówienia. Jest współzałożycielem "Project for the New American Century", think tanku promującego amerykańskie przywództwo globalne; jest również członkiem podobnej organizacji: "Council on Foreign Relations".
Jest jednym z najbardziej znanych i wpływowych neokonserwatystów. Publikował dla „The New Republic”, „Policy Review”, „The Washington Post”, „The Weekly Standard”. Jego główne zainteresowania badawcze to stosunki Stanów Zjednoczonych z wielkimi mocarstwami, sprawy Europy Wschodniej oraz Irak.
Jego żona, Victoria Nuland, jest amerykańską dyplomatką.

</doc>
<doc id="465583" url="https://pl.wikipedia.org/wiki?curid=465583" title="José Gabriel Calderón Contreras">
José Gabriel Calderón Contreras

José Gabriel Calderón Contreras (ur. 15 lipca 1919 w Bogocie, zm. 15 marca 2006 w Cartago) – kolumbijski duchowny katolicki, biskup.
Święcenia kapłańskie otrzymał 8 listopada 1942. W grudniu 1958 został mianowany biskupem pomocniczym Bogoty, ze stolicą tytularną "Victoriana", sakrę biskupia przyjął 6 stycznia 1959 z rąk kardynała Paolo Giobbe (byłego nuncjusza w Kolumbii). W kwietniu 1962 został przeniesiony na biskupa ordynariusza nowej diecezji Cartago (wydzielonej z diecezji Cali). Stał na czele diecezji do kwietnia 1995, kiedy złożył rezygnację w związku z osiągnięciem wieku emerytalnego.

</doc>
<doc id="465585" url="https://pl.wikipedia.org/wiki?curid=465585" title="Dolores Ibarruri">
Dolores Ibarruri



</doc>
<doc id="465591" url="https://pl.wikipedia.org/wiki?curid=465591" title="Journal des savants">
Journal des savants

Journal des savants – francuskie czasopismo naukowe zajmujące się literaturą. Powstałe w 1665 roku pismo jest pierwszym tego typu w Europie. W latach 1665–1790 wydawane jako „Journal des sçavans”, a od 1791 do 1830 roku pod tytułem „Journal des savans”. Redaktorem periodyku był Denis de Sallo.
Od 1701 roku patronat nad publikacją objął sam król Francji. Wydawanie czasopisma zawieszono w 1792 roku, reaktywowano w 1816 roku, w pierwotnym kształcie istniało do 1900 roku. Odegrało ważną rolę w początkowej fazie oświecenia.

</doc>
<doc id="465593" url="https://pl.wikipedia.org/wiki?curid=465593" title="Szparowanie">
Szparowanie

Szparowanie – precyzyjna selekcja fragmentu obrazu w grafice rastrowej. Można jej dokonać za pomocą narzędzi do automatycznej selekcji, jednak w trudniejszych przypadkach precyzyjnego szparowania można dokonać tylko ręcznie za pomocą rysowania obwiedni wokół zaznaczanego obszaru.
Szparowanie wykorzystuje się do obróbki kolorystycznej wybranych obszarów, tworzenia fotomontaży, transformacji kształtu, budowania masek itd.
W fotografii produktowej i reklamowej szparowanie oznacza całkowite wycięcie produktu z tła za pomocą specjalistycznych narzędzi. Przeważnie szparowanie odbywa się przy użyciu tabletów graficznych w programach graficznych takich jak np. Adobe Photoshop. Wyszparowany produkt zapisywany jest w formacie PNG. Zdjęcia z wyszparowanymi produktami wykorzystywane są w sklepach internetowych i na portalach aukcyjnych.

</doc>
<doc id="465602" url="https://pl.wikipedia.org/wiki?curid=465602" title="Distiller">
Distiller



</doc>
<doc id="465603" url="https://pl.wikipedia.org/wiki?curid=465603" title="Robert D. Kaplan">
Robert D. Kaplan

Robert D. Kaplan (ur. 23 czerwca 1952 w Nowym Jorku) – amerykański dziennikarz, korespondent zagraniczny, reporter wojenny, pisarz i analityk polityczny. 
Życiorys.
Kaplan ukończył University of Connecticut (MBA). Po ukończeniu studiów pracował w kilku krajach jako korespondent zagraniczny, przez kilka lat mieszkał w Izraelu, gdzie wstąpił do izraelskiej armii. Był reporterem wojennym podczas wojny iracko-irańskiej oraz inwazji radzieckiej na Afganistan. W 2012 roku Kaplan został głównym analitykiem geopolitycznym agencji Stratfor. W latach 2009–2011 był członkiem komisji ds. obrony w gabinecie sekretarza obrony Roberta Gatesa. Od 2008 roku pracuje dla Center for a New American Security w Waszyngtonie. W latach 2006–2008 wykładał gościnnie w Akademii Marynarki Wojennej w Annapolis.
Publikował dla: The Washington Post, The New York Times, The New Republic, The National Interest, The Wall Street Journal.
Publikacje.
Autor lub współautor książek: 

</doc>
<doc id="465606" url="https://pl.wikipedia.org/wiki?curid=465606" title="Język s-c-s">
Język s-c-s



</doc>
<doc id="465607" url="https://pl.wikipedia.org/wiki?curid=465607" title="Język starosłoweński">
Język starosłoweński



</doc>
<doc id="465608" url="https://pl.wikipedia.org/wiki?curid=465608" title="Język słowianobułgarski">
Język słowianobułgarski



</doc>
<doc id="465609" url="https://pl.wikipedia.org/wiki?curid=465609" title="Język staromacedoński">
Język staromacedoński



</doc>
<doc id="465612" url="https://pl.wikipedia.org/wiki?curid=465612" title="Decio Lucio Grandoni">
Decio Lucio Grandoni

Decio Lucio Grandoni (ur. 7 kwietnia 1928 w Todi, zm. 22 marca 2006), włoski duchowny katolicki, biskup.
Święcenia kapłańskie przyjął 22 października 1950. W lipcu 1972 został mianowany biskupem pomocniczym Foligno, ze stolicą tytularną Atella. Sakrę biskupią przyjął 9 września 1972 z rąk kardynała Carlo Confalonieri. W grudniu 1974 został biskupem Orvieto oraz Todi; w czasie pełnienia przez niego posługi biskupiej doszło do połączenia obu diecezji i od września 1986 był ordynariuszem Orvieto-Todi. W listopadzie 2003 przeszedł w stan spoczynku (po osiągnięciu wieku emerytalnego 75 lat).
W sierpniu 1982 udzielił święceń biskupich ordynariuszowi Gubbio Ennio Antonellemu, późniejszemu arcybiskupowi Perugii i Florencji oraz kardynałowi.

</doc>
<doc id="465615" url="https://pl.wikipedia.org/wiki?curid=465615" title="Tłumienie">
Tłumienie

Tłumienie (gaśnięcie) drgań – zmniejszanie się amplitudy drgań swobodnych wraz z upływem czasu, związane ze stratami energii układu drgającego. Tłumienie obserwowane jest zarówno w układach mechanicznych jak elektrycznych. W przypadku fal biegnących tłumienie prowadzi do zmniejszania się amplitudy fali wraz ze wzrostem odległości od źródła, co wynika z rozpraszania energii. Za pomocą pojęcia tłumieniu drgań można też opisać przejście atomu lub cząsteczki ze stanu wzbudzonego do niższego stanu energetycznego, połączone z wypromieniowaniem kwantu energii promieniowania elektromagnetycznego.
Równanie ruchu tłumionego oscylatora harmonicznego.
Równanie ruchu tłumionego oscylatora harmonicznego ma postać:
Równanie to jest zmodyfikowanym równaniem drgań swobodnego oscylatora harmonicznego – dodatkowy człon
reprezentuje siłę tłumiącą formula_3 o której zakłada się, że jest przeciwnie skierowana do prędkości formula_4 drgającego ciała i do niej proporcjonalna; formula_5 – współczynnik proporcjonalności – im większy, tym większe jest tłumienie drgań.
Rozwiązanie równania ruchu tłumionego oscylatora harmonicznego.
Równanie oscylatora tłumionego jest równaniem różniczkowym zwyczajnym II rzędu. Równanie to należy do dynamicznych równań ruchu.
Przyjmując oznaczenia:
równanie ruchu oscylatora tłumionego przyjmie postać:
Przyjmując rozwiązania postaci:
gdzie formula_11 – amplituda drgań, formula_12 – liczba zespolona, otrzymuje się z równania oscylatora równanie kwadratowe:
Równanie powyższe ma dwa pierwiastki formula_14 i formula_15(por. rozwiązania równania kwadratowego):
Równanie ruchu oscylatora można teraz przedstawić jako sumę dwóch rozwiązań, zawierających pierwiastki formula_14 i formula_15
gdzie formula_11 i formula_22 – stałe określone przez warunki początkowe układu, takie że:
gdzie:
Składniki funkcji formula_27 są funkcjami wykładniczymi, są one oscylacyjne, gdy ich wykładniki zawierają części urojone, które zachodzi, gdy formula_28 jest mniejsze od zera. Podział ten odpowiada opisanym niżej sytuacjom fizycznym.
Współczynnik tłumienia.
Do opisu zachowania się tłumionego układu drgań wprowadza się współczynnik tłumienia, oznaczany przez formula_29 (zeta), określony jako:
Współczynnik tłumienia jest wielkością bezwymiarową.
Wartość tłumienia formula_29 określa zachowanie systemu. Tłumiony oscylator harmoniczny może być:
Silne tłumienie.
Przy silnym tłumieniu formula_38
Rozwiązanie równania ruchu w postać:
Wykładniki funkcji eksponencjalnych są różnymi liczbami rzeczywistymi i dla czasu większego od zera są ujemne. Oznacza to, że przebieg jest sumą dwóch zaników wykładniczych, o różnym czasie połowicznego zaniku. Zależne od położenia i prędkości początkowej współczynniki formula_11 i formula_22 decydują o charakterze zaniku. Ze względu na to, że wykładnik w drugim członie jest bezwzględnie większy, po pewnym czasie zależnym od położenia i prędkości początkowej, będzie on znacznie mniejszy od pierwszego, wówczas można go pominąć a zanik będzie wykładniczy i określony wzorem:
Wymuszone drgania silnie tłumione.
Układ o silnym tłumieniu pobudzany harmoniczną siłą określoną wzorem:
W stanie stacjonarnym wykonuje drgania o częstości pobudzania, przesunięte w fazie względem drgań pobudzających, opisane wzorami:
gdzie amplituda drgań A jest równa:
a przesunięcie fazowe formula_46
Dla danego oscylatora amplituda drgań jest największa gdy częstotliwość pobudzania jest równa częstotliwości drgań własnych oscylatora. Dla tych drgań β&gt;ω0 dlatego w pobliżu rezonansu amplituda drgań nie osiąga dużej wartości i nie zależy silnie od częstości wymuszającej.
Tłumienie krytyczne.
Tłumienie krytyczne zachodzi dla formula_48 co odpowiada formula_49 Jest to sytuacja graniczna między układem oscylującym a nieoscylującym.
Układ mający w czasie początkowym formula_50 prędkość określoną poniższym wzorem, wraca do położenia równowagi w najkrótszym czasie, nie przechodząc przez położenie równowagi. Rozwiązanie równania ruchu ma postać:
Prędkość przechodzenia układu do położenia równowagi:
Tłumienie lekko przetłumione.
Gdy oscylator jest przetłumiony, ale tłumienie jest niewiele większe od krytycznego formula_53 i formula_54 to rozwiązanie oscylatora można przybliżyć wzorem:
Współczynniki formula_11 i formula_22 oznaczają:
Przy dodatnim formula_60 położenie formula_27 ma miejsce zerowe tylko wtedy, gdy formula_22 jest ujemne, wówczas układ przejdzie raz przez położenie równowagi, a po wychyleniu się w przeciwną stronę będzie dochodzić do punktu równowagi. formula_22 jest ujemne wtedy, gdy prędkość początkowa jest skierowana w stronę punktu równowagi i większa od formula_64 Gdy prędkość jest równa formula_65 wówczas znika drugi składnik i układ zachowuje się od początku, podobnie jak tłumieniu krytycznym, podąża do punktu równowagi po krzywej zaniku wykładniczego.
Wymuszenie.
Układ o tłumieniu zbliżonym do krytycznego pobudzany harmoniczną siłą określoną wzorem:
W stanie stacjonarnym wykonuje drgania o częstości pobudzania opisane wzorami:
gdzie:
Słabe tłumienie.
Słabe tłumienie zachodzi gdy formula_69
Układ wykonuje oscylacje, amplituda drgań zbiega wykładniczo do zera. Wielomian charakterystyczny ma pierwiastki zespolone. Rozwiązanie równania ruchu ma postać:
gdzie:
Faza drgań i amplituda początkowa są parametrami opisującymi warunki początkowe.
Częstość kołowa drgań układu formula_74 jest mniejsza od częstości kołowej tego oscylatora bez tłumienia formula_75
Wymuszenie.
Układ o słabym tłumieniu pobudzany harmoniczną siłą określoną wzorem:
W stanie stacjonarnym wykonuje drgania o częstości pobudzania opisane wzorami:
Amplituda drgań opisana jest wzorem:
Przesunięcie fazowe spełnia zależność:
Dla wymuszonych drgań słabo tłumionych formula_81 dlatego w pobliżu rezonansu amplituda drgań osiąga dużą wartość i silnie zależy od częstości wymuszającej.
Tłumienie w telekomunikacji.
Tłumienie pojawia się, gdy podczas komunikacji sygnały przesyłane są w postaci fal rozchodzących się w medium, które je pochłania lub rozprasza powodując, że tylko część emitowanej w nadajniku energii dociera do odbiornika. Zarówno fale elektromagnetyczne przemieszczające się w powietrzu czy światłowodach, jak i sygnały elektryczne w kablach miedzianych ulegają pochłanianiu lub rozpraszaniu. Tłumienie zależy od parametrów medium oraz odległości między uczestnikami komunikacji.
Prócz stałego oddawania energii w postaci promieniowania, energia sygnału zużywana jest również na przemieszczanie go w medium. Sygnał jest najczęściej falą elektromagnetyczną, która w miarę poruszania się w nośniku zużywa własną energię do pokonywania jego oporów. Wynikiem tego jest nieustanne osłabianie amplitudy sygnału. Im dłuższy przewód, tym więcej oporów sygnał musi pokonać na swojej drodze. Opory te wytłumiają (osłabiają) stopniowo sygnał, tak że po przebyciu pewnej drogi dane niesione przez ów sygnał przestają być czytelne dla odbiorcy.
Tłumienie nie stanowi problemu w sieciach, w których kable są na tyle krótkie, że moc sygnału jest wystarczająca do tego, by dotrzeć do wszystkich przyłączonych do sieci urządzeń. Jeśli wymagane są dłuższe kable, można na nich zamontować wzmacniaki.
Jednym z podstawowych parametrów opisujących zdolność danego łącza do realizacji transmisji (kabel, światłowód, łącze bezprzewodowe) jest tłumienność. Wielkość ta określa spadek mocy sygnału przepływającego przez dane łącze transmisyjne.

</doc>
<doc id="465620" url="https://pl.wikipedia.org/wiki?curid=465620" title="Góry Krucze">
Góry Krucze

Góry Krucze (cz. "Vraní hory", niem. "Rabengebirge") – zachodnia część Gór Kamiennych, należących do Sudetów Środkowych. Od zachodu i północnego zachodu graniczą z Bramą Lubawską i Karkonoszami, od północnego wschodu z pasmem Czarnego Lasu, od wschodu z Kotliną Krzeszowską i Zaworami, od południa z czeską częścią Gór Stołowych ("Broumovská vrchovina"). Grzbietem południowej części Gór Kruczych biegnie granica polsko-czeska.
Opis.
Pasmo ma przebieg północ-południe, co jest nietypowe dla Sudetów, a spowodowane jest ich budową geologiczną. Na północy rozpoczyna się Kościelną (513 m n.p.m.) w granicach administracyjnych miasta Kamiennej Góry a kończy się Jańskim Wierchem na południu.
Szczyty.
Masyw Jańskiego Wierchu jest oddzielony od właściwych Gór Kruczych doliną Beczkowskiego Potoku ("Bečkovský potok"), dopływu Szkła, i wg czeskich geografów należy do pasma Jestřebí hory.
Doliny.
Najdłuższą doliną w Górach Kruczych jest Krucza Dolina (4,8 km), są również nieco krótsze:
Dlouhé údolí (2,1 km),
Krótki Dół (1,6 km),
Dolina Miłości (1,5 km.)
Długi Dół (1,2 km),
Przedni Dół (1,1 km)
Čerstova rokle (1 km)
Vodní údoli (0,7 km)
Budowa geologiczna.
Góry Krucze stanowią zachodnią część niecki śródsudeckiej. Zbudowane są z utworów czerwonego spągowca (dolnego permu), a ich zachodnie krańce i przedpole, również górnokarbońskich. Warstwy skalne zapadają generalnie ku wschodowi, ku centrum niecki i rozciągają się z południa na północ. Góry zbudowane są ze skał osadowych, głównie piaskowców, zlepieńców oraz wulkanicznych – porfirów i ich tufów, które tworzą najwyższe wzniesienia.
Krajobraz.
Góry Krucze cechują strome zbocza i głęboko wcięte doliny potoków. Obniżenia wypreparowane są w mniej odpornych piaskowcach i tufach, natomiast wzniesienia zbudowane są ze zlepieńców lub porfirów. W wielu miejscach występują niewielkie skałki.
Roślinność.
Góry Krucze pokryte są w większości lasami świerkowymi. Miejscami występują kwaśne buczyny. W rezerwacie „Kruczy Kamień” występuje rzadki, być może endemiczny, fiołek porfirowy.
Miejscowości.
Betlejem, Błażejów, Błażkowa, Janiszów, Kamienna Góra, Lipienica, Lubawka, Okrzeszyn, Przedwojów, Uniemyśl
Bečkov, Bernartice, Královec

</doc>
<doc id="465629" url="https://pl.wikipedia.org/wiki?curid=465629" title="Herb gminy Krzęcin">
Herb gminy Krzęcin

Herb gminy Krzęcin – jeden z symboli gminy Krzęcin w postaci herbu.
Wygląd i symbolika.
Herb przedstawia w polu srebrnym, po prawej stronie (heraldycznie) pół czerwonego orła z głową zwróconą w prawo, ze złotym dziobem, szponem i przepaską, po lewej połowa czarnej strzały i czarne orle skrzydło, ponad trzema (2:1) zielonymi dębami, z brązowymi korzeniami i złotymi żołędziami każdy. Dęby po prawej i lewej mają siedem liści i cztery żołędzie, a środkowy pięć liści i dwa żołędzie. Herb został przyjęty uchwałą Rady Gminy z dnia 1 lutego 1994 roku.

</doc>
<doc id="465633" url="https://pl.wikipedia.org/wiki?curid=465633" title="Dominik Życki">
Dominik Życki

Dominik Życki (ur. 15 lutego 1974 w Warszawie) – polski żeglarz sportowy, mistrz świata, reprezentant klubu Spójnia Warszawa.
Początkowo ścigał się z sukcesami w klasie Finn, członek "MK Cafe Sailing Team", później (lata 2001-2003) członek zespołu "Polska 1", od 2005 roku załogant Mateusza Kusznierewicza w klasie Star. Podczas Igrzysk Olimpijskich w Atenach w 2004 wraz z Waldemarem Helfichem komentował zmagania żeglarzy.
Mistrz świata w 2008 roku w klasie Star (razem z Mateuszem Kusznierewiczem), olimpijczyk z 2008 i 2012 roku, trzykrotny medalista mistrzostw Europy.
Najważniejsze rezultaty:

</doc>
<doc id="465635" url="https://pl.wikipedia.org/wiki?curid=465635" title="Trzej Bracia (Sudety)">
Trzej Bracia (Sudety)

Trzej Bracia – skałki na grzbiecie odchodzącym na północ od Długosza w Górach Kruczych (cz. "Vraní hory") w Sudetach Środkowych.
Zbudowane z permskich porfirów. Częściowo porośnięte krzakami.
Przechodzi tędy żółty szlak turystyczny z Kamiennej Góry przez Betlejem do Krzeszowa.

</doc>
<doc id="465643" url="https://pl.wikipedia.org/wiki?curid=465643" title="Olimp BBS">
Olimp BBS

Olimp BBS – uczelniany system BBS działający na Uniwersytecie Marii Curie-Skłodowskiej w Lublinie. Działał w latach 1995–2001.
Od początku pracował w oparciu o komercyjne oprogramowanie The Major BBS firmy Galacticomm. Oferował użytkownikom lokalną pocztę elektroniczną, kilka GB plików (na tamte czasy była to ilość ogromna) z uczelnianych serwerów FTP, gry i chat on-line. Posiadał kilka linii telefonicznych (co było ewenementem w tamtym okresie w Polsce). Posiadał kilkuset aktywnych użytkowników.
Początkowo dysponował modemami 2400 bps, stopniowo ewoluując poprzez prędkości 14 400 bps (modem GVC) do urządzeń ZyXel 19 200 i US Robotics Courier V.Everything z prędkością do HST (21 600) a po wejściu nowych standardów i upgrade oprogramowania także X2/V.90 (56 kbps). Modem Courier był perełką tego BBS zakupioną dzięki składce użytkowników. Spośród zainstalowanego sprzętu warto wymienić także specjalne karty RS232 oparte na układach NS16650+ (z 32-bajtowymi buforami FIFO i multiplikatorem zegara; karty te pozwalały na przyspieszenie transmisji pomiędzy modem a komputerem BBS przez port szeregowy do niestandardowej prędkości 76800 dla modemów ZyXel i ponad 115 200 bps dla USR).
Głównym zadaniem uczelnianego BBS była edukacja teleinformatyczna – użytkownicy mieli możliwość zapoznania się z działaniem modemów (w tamtym okresie nie działało jeszcze 0202122 w TPSA), zdalnym dostępem, danymi z sieci akademickiej. Prowadzono także kilka forów dyskusyjnych o tematyce ogólnouczelnianej. Były dostępne notowania giełdowe oraz teksty z dodatków komputerowych do popularnych gazet lub czasopism. Sysopami Olimp BBS byli Andrzej Karpiński, Maurycy Weroński, Jarosław Woźniacki i Grzegorz Staniak. BBS został zamknięty w 2001 roku wskutek spadku zainteresowania systemami tego typu z powodu rozwoju sieci Internet. Planowane jest uruchomienie emulacji systemu Olimp BBS, który byłby dostępny poprzez sieć Internet.

</doc>
<doc id="465644" url="https://pl.wikipedia.org/wiki?curid=465644" title="Pokój w Osnabrück">
Pokój w Osnabrück



</doc>
<doc id="465645" url="https://pl.wikipedia.org/wiki?curid=465645" title="Pokój w Münster">
Pokój w Münster



</doc>
<doc id="465647" url="https://pl.wikipedia.org/wiki?curid=465647" title="Zasolenie">
Zasolenie

Zasolenie wód jest miarą zawartości soli w wodzie. Jest to łączna masa substancji rozpuszczonych z pominięciem gazów, koloidów, zawiesiny i materii organicznej. Zwykle podawane jest w promilach (‰).
Zasolenie mórz i oceanów.
Zasolenie wody morskiej zasadniczo różni się od zasolenia wód śródlądowych występujących w słonych jeziorach, ponieważ woda wszystkich oceanów i mórz otwartych zawiera takie same sole, będące w takim samym stosunku procentowym, a różni się między sobą jedynie stężeniem, czyli stosunkiem ilości wszystkich soli do ilości wody. Natomiast wody śródlądowe mają całkowicie odmienny zestaw rozpuszczonych soli, w których jest mniej chlorków, a więcej węglanów i siarczanów. Ponadto występują duże różnice w składzie i stężeniu soli pomiędzy różnymi zbiornikami. Obecnie panuje pogląd, że oceany zostały zasolone w zamierzchłej przeszłości solami wydobywającymi się z wnętrza ziemi i na przestrzeni dziejów ich zasolenie zmieniało się tylko nieznacznie.
Średnie zasolenie oceanu światowego wynosi około 35‰, co oznacza, że w 1 kg wody znajduje się 35 g soli. Na zasolenie ma wpływ bilans strat i zysków wody w danym akwenie, który zmienia się na skutek parowania, topnienia, napływu wody słodkiej (z lądu), ilości opadów atmosferycznych, topnienia lodów morskich oraz mieszania się wód.
Temperatura zamarzania wody morskiej jest niższa niż wody słodkiej. Dla typowego zasolenia 35‰ wynosi ona ok. −2 °C.
Ścisła definicja.
Na potrzeby oceanografii i nauk pokrewnych stosuje się bardziej precyzyjną definicję.
Zasolenie to ogólna mineralizacja wody morskiej, określająca zawartość substancji stałej w gramach przypadającej na 1 kg wody morskiej po usunięciu wszystkich substancji organicznych i po zastąpieniu wszystkich bromków i jodków – chlorkami, a węglanów – tlenkami.
Zasolenie "S" [‰] określa się oznaczając stężenie chlorków i stosując empiryczny wzór:
gdzie "CCl−" jest stężeniem jonów chlorkowych w promilach. 
Obecnie najczęściej jest stosowane pojęcie zasolenia praktycznego (PSU), zdefiniowane z wykorzystaniem łatwej do zmierzenia wartości stosunku przewodnictwa elektrycznego badanej próbki wody morskiej do przewodnictwa wzorca (K15). Pomiary wykonuje się w temperaturze 15 ˚C przy ciśnieniu 101325 Pa. Wzorcem jest wodny roztwór chlorku potasu o stężeniu masowym równym 32,4356 g KCl na 1 kg roztworu. Do obliczeń wyniku pomiaru – wartości PSU – stosuje się empiryczną zależność PSU = f(K15), która pozwala uzyskiwać wartości praktycznie równe zasoleniu wyrażonemu w promilach (PSU ≅ S ‰).
Słone jeziora.
Za najbardziej zasolony zbiornik wodny (jezioro) uważane jest Morze Martwe (ok. 231‰, tj. 6,6 razy więcej niż średnie zasolenie oceanów), jednak bardziej słone są jeziora Asal w Dżibuti (348‰), Patience (nawet do 428‰) w Kanadzie i staw Don Juan na Antarktydzie (338–402‰).
Ich zasolenie wielokrotnie przekracza największe zasolenie wód morskich – ok. 41‰ w przypadku Morza Czerwonego.

</doc>
<doc id="465648" url="https://pl.wikipedia.org/wiki?curid=465648" title="Odlew">
Odlew



</doc>
<doc id="465650" url="https://pl.wikipedia.org/wiki?curid=465650" title="Odlewanie">
Odlewanie



</doc>
<doc id="465660" url="https://pl.wikipedia.org/wiki?curid=465660" title="Kaj Munk">
Kaj Munk

Kaj Harald Leininger Munk (znany jako Kaj Munk) (ur. 13 stycznia 1898 Lolland, zm. 4 stycznia 1944 Hørbylunde) – duński dramatopisarz oraz pastor Kościoła luterańskiego. Zamordowany przez Gestapo.
Życiorys.
Urodził się jako Kaj Harald Leininger Petersen na wyspie Lolland w Danii. Po śmierci ojca zmienił nazwisko na Munk. Od 1924 był wikarym w Vedersø, zachodnia Jutlandia.
Autor dramatów osnutych na kanwie wydarzeń historycznych. Wraz z rozwojem warsztatu pisarskiego pojawiły się w jego sztukach wątki filozoficzne, polityczne i teologiczne. W jego twórczości widać było fascynacje bohaterami o silnych charakterach, mocno angażujących się po stronie wyznawanych ideałów.
Przeciwnik faszyzmu. W 1938 roku ogłosił w gazecie "Jyllands-Posten" list otwarty do Benito Mussoliniego, w którym krytykował go za prześladowanie Żydów. W czasie okupacji Danii przez Niemcy ostro sprzeciwił się "Północnemu dyktatorowi" jak nazywał Adolfa Hitlera. Został zaaresztowany przez Gestapo. Zginął 4 stycznia 1944 w Hørbylunde koło Silkeborga.
Ze względu na popularność Niemcy go porwali i następnie zamordowali.
Munk, który był prawicowym i antydemokratycznym pisarzem, do historii literatury duńskiej przeszedł jako antynazistowski męczennik.

</doc>
<doc id="465666" url="https://pl.wikipedia.org/wiki?curid=465666" title="Zapytanie ofertowe">
Zapytanie ofertowe

Zapytanie ofertowe (z angielskiego RFP/RFI/RFQ) – zaproszenie dla dostawców do wzięcia udziału w procesie składania ofert dostarczenia konkretnego produktu lub usługi. Formą zapytania ofertowego może być również przetarg, aukcja statyczna oraz konkurs ofert.
Zapytanie ofertowe powinno zawierać m.in.:
W przypadku ofert składanych na mocy ustawy Prawo zamówień publicznych zapytanie składane jest w formie "Specyfikacji warunków zamówienia". Przepisy tej ustawy określają m.in.:

</doc>
<doc id="465678" url="https://pl.wikipedia.org/wiki?curid=465678" title="Malware">
Malware



</doc>
<doc id="465683" url="https://pl.wikipedia.org/wiki?curid=465683" title="Pogórze Zachodniosudeckie">
Pogórze Zachodniosudeckie

Pogórze Zachodniosudeckie (332.2) – wprowadzona przez Jerzego Kondrackiego jednostka w podziale Sudetów i Przedgórza Sudeckiego.
Składa się z następujących jednostek:
Pogórze Wałbrzyskie należało wcześniej (m.in. według Wojciecha Walczaka) do Sudetów Środkowych, pozostałe pogórza – do Sudetów Zachodnich.

</doc>
<doc id="465687" url="https://pl.wikipedia.org/wiki?curid=465687" title="Jan Łaski (młodszy)">
Jan Łaski (młodszy)

Jan Łaski herbu Korab, znany też jako: "Joannes a Lasco, Jan z Łaska, Lascius", (ur. 1499 w Łasku, zm. 8 stycznia 1560 w Pińczowie) – początkowo ksiądz katolicki, prepozyt kapituły katedralnej poznańskiej w latach 1506–1512, proboszcz gnieźnieński i łęczycki, kustosz płocki, archidiakon warszawski, kanonik krakowski, następnie minister (pastor) i teolog ewangelicko-reformowany, najwybitniejszy polski działacz reformacji, humanista, pisarz, tłumacz i dyplomata, sekretarz króla Zygmunta I Starego od 1521 roku. Organizator zborów ewangelickich w Anglii i wschodniej Fryzji, twórca Kościoła kalwińskiego w Polsce. Bratanek prymasa Polski Jana Łaskiego (Starszego). Jedyny polski działacz reformacji o znaczeniu europejskim, jest upamiętniony na Pomniku Reformacji w Genewie. Jan Łaski jest zasłużony dla rozwoju polskiego języka literackiego i piśmiennictwa oraz dla rozwoju polskiego humanizmu i tradycji demokratycznych. W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego.
Życiorys.
Lata nauki i poszukiwań.
Urodził się w zamożnej i wpływowej polskiej rodzinie szlacheckiej herbu Korab, jako syn wojewody sieradzkiego Jarosława i Zuzanny z Bąkowej Góry. Nauki zaczął pobierać na dworze swojego stryja, również Jana Łaskiego (1456–1531), kanclerza wielkiego koronnego a później arcybiskupa gnieźnieńskiego i prymasa Polski. W latach 1514–1519 wyjechał na studia, najpierw do Wiednia, a następnie do Włoch, gdzie studiował prawo teologiczne, literaturę starożytną oraz języki (łacina, greka, niemiecki i włoski) na uniwersytetach w Bolonii i Padwie.
Zgodnie z życzeniem stryja, Łaski poświęcił się karierze duchownej, jednak przede wszystkim chciał poznać intelektualne prądy epoki. Z tego powodu w 1525 wyjechał ponownie na Zachód. W Bazylei zaprzyjaźnił się z wybitnym humanistą Erazmem z Rotterdamu, mieszkał w jego domu kilka miesięcy, łożył na jego utrzymanie i w końcu odkupił cenne zbiory biblioteczne Erazma pozwalając mu korzystać z nich do końca życia. Później cały zbiór biblioteczny sprowadził do Polski na polecenie Łaskiego Andrzej Frycz Modrzewski.
Europa Zachodnia znajdowała się w tym czasie w zarzewiu powstającej reformacji i Łaski zaznajomił się z rozmaitymi nurtami ideowymi tej epoki. Poznał wybitnych reformatorów: Huldrycha Zwingliego, Joachima Camerariusa, Johannesa Oecolampadiusa, Alberta Hardenberga, Marcina Bucera i Filipa Melanchtona.
Duchowny katolicki.
Po powrocie do Polski Łaski otrzymał prepozyturę łęczycką, kustodię płocką i probostwo gnieźnieńskie. Następnie został dziekanem gnieźnieńskim i kanonikiem krakowskim. Był także sekretarzem królewskim. Otaczał opieką młodych uczonych polskich, m.in. Andrzeja Frycza Modrzewskiego. Wyjeżdżał wielokrotnie na Zachód.
W 1529 Łaski wyjechał na Węgry (jako doradca swego brata Hieronima). Otrzymał od Jana Zapolyi tytularne biskupstwo wespremskie (Veszprém) i podjął pracę w dyplomacji Królestwa Węgier. Państwo to było wówczas rozdarte między Habsburgów i Turcję, a ten wewnętrzny chaos stał się przyczyną kompromitacji i końca kariery Hieronima, a także ruiny finansowej całej rodziny, co skutkowało zahamowaniem kariery duchownej Jana Łaskiego (zamiast arcybiskupem gnieźnieńskim mianowano go tylko archidiakonem i prałatem poznańskim).
Pastor i działacz reformacji na Zachodzie.
W 1540 w Louvain Łaski zawarł małżeństwo z Barbarą, córką kupca lowańskiego (poznaną w chrześcijańskiej wspólnocie „Bracia i Siostry Wspólnego Życia”) i zawiadomił o tym (a także o wystąpieniu z Kościoła katolickiego) biskupa kujawskiego Łukasza Górkę. Natychmiast pozbawiono go dochodów z jego polskich majątków kościelnych. Nagle bez środków do życia, Łaski wrócił do Polski i formalnie odżegnał się od „herezji”, dzięki czemu przywrócono mu dochody. Posunięcie to, jakkolwiek je tłumaczyć, świadczy o jego niekonsekwencji i chwiejności w obliczu trudności, (oczekiwanie na inne źródło utrzymania oraz pilne potrzeby wsparcia brata – Hieronima).
W maju 1540 Łaski wyjechał do Niemiec. 3 lata później otrzymał od regentki Wschodniej Fryzji Anny Oldenburskiej nominację na stanowisko efora wszystkich kościołów tego państwa i proboszcza parafii w Emden. Łaski stał się duchownym ewangelickim i pionierem reformacji we Fryzji, umiejętnie prowadząc działalność misyjną między naciskami ze strony katolików i anabaptystów. Łaski napisał swój manifest teologiczny "Epitome" oraz opracował katechizm. Odniósł sukces, eliminując katolicyzm z terenu księstwa.
Na zaproszenie arcybiskupa Tomasza Cranmera, 7 lat później Łaski wyjechał do Anglii, która właśnie reorganizowała w duchu protestanckim swój narodowy Kościół anglikański. 24 lipca 1550 roku król Edward VI nadał Łaskiemu tytuł superintendenta (biskupa) zborów dla cudzoziemców-protestantów, uciekających do Anglii przed prześladowaniami.
Wkrótce Łaski zaczyna toczyć spór z Kościołem anglikańskim o zwierzchnictwo nad swoimi zborami. Do tego dołączają się konflikty doktrynalne i narodowościowe w łonie samych zborów. Aby je zażegnać, Łaski napisał w 1551 wspólne wyznanie wiary „Confessio Londinensis”, które celowo pomijało milczeniem drażliwą kwestię sakramentów.
Po uporaniu się z kwestiami doktrynalnymi, Łaski przystąpił do energicznej organizacji zborów (w duchu kalwińskim, prezbiterialnym), której program przedstawił w dziele "Kształt i sposób całkowity służby kościelnej w kościele cudzoziemskim ustanowionym w Londynie", zadedykowanym królowi Polski (1555). W tym wysiłku dopomogło Łaskiemu jego doświadczenie jako pastora we Fryzji.
Łaski unikał narzucania swoich poglądów i zawsze starał się o ich zaakceptowanie przez parafian. Demokratyzacja życia religijnego była jednym z priorytetów Łaskiego - starał się wykorzenić hierarchiczny model funkcjonowania Kościoła katolickiego. Na tym tle dochodziło do konfliktów z duchownymi anglikańskimi, których raził także kalwiński rygoryzm moralny: surowa dyscyplina oraz skromność duchowieństwa i wiernych - a także nowatorstwo Łaskiego: sprzeciw wobec używania szat liturgicznych, ozdób i ołtarza w kościołach.
Łaski naczelną zasadą uczynił równość wszystkich członków zboru, bez względu na ich pochodzenie czy pozycję społeczną.
Był też pierwszym, który wprowadził uroczystość konfirmacji młodzieży protestanckiej.
Łaski napisał także własny katechizm, który później stał się podstawą „Katechizmu Heidelberskiego”, obowiązującego w Kościele ewangelicko-reformowanym.
Aktywnie działał także w Kościele anglikańskim: rozprawa "Brevis et dilucida de Sacramentis ecclesiae Christi tractatio" podkreślała potrzebę odcięcia się od tradycji katolickiej w kwestii sakramentów: Łaski uznawał za sakramenty jednoznacznie opisane w Nowym Testamencie jako ustanowione przez Jezusa: Eucharystię i chrzest. Jako członek komisji ds. rewizji praw kościelnych, Łaski w wielkim stopniu przyczynił się do „protestantyzacji” Kościoła anglikańskiego i stworzył podstawy dla późniejszego ruchu purytańskiego w Anglii.
Łaski był także energicznym dyplomatą, działającym na dworze księcia Prus Albrechta i innych książąt niemieckich, w celu stworzenia wielkiej koalicji przeciwko papieżowi i cesarzowi, która jednak nie doszła do skutku.
Działalność w Polsce.
W 1553 Łaski musiał opuścić Anglię podczas trwania represji przeciwko protestantom rozpętanych przez królową Marię Tudor (zwaną „Krwawą Mary”). Zachęcony wieściami o postępach reformacji w Polsce, Łaski po 17 latach (w 1556) wrócił do ojczyzny, gdzie jako „arcykacerza” przywitała go wrogość katolickiego duchowieństwa, które podjęło zabiegi o wydalenie go z Polski. Król Zygmunt II August zezwolił mu jednak na pozostanie oraz na prywatne spotkania i zjazdy ze szlachtą i ministrami. Polscy protestanci powitali Łaskiego z radością i wiarą w jego doświadczenie i zdolności organizacyjne.
Łaski wiedział, iż aby podważyć silną pozycję polskiego Kościoła katolickiego, należy uzyskać poparcie króla. Snuł koncepcje przekształcenia kościoła w Polsce w kościół państwowy w oparciu o władzę królewską. Jednak ostatecznie do konwersji Zygmunta II Augusta nie doszło. Wówczas Łaski postanowił połączyć wszystkich protestantów polskich w jedną silną organizację. Plan nie powiódł się, wobec oporu polskich luteranów. Łaski osiadł w Pińczowie, skąd kierował polskimi reformowanymi. Na początek zajął się reorganizacją zborów małopolskich: wprowadził swój kalwiński katechizm i strukturę synodalno-prezbiterialną, uprościł liturgię.
Starał się mocniej związać szlachtę z Kościołem, przez nadanie jej obowiązku materialnego wsparcia i oddanie całkowitej kontroli nad finansami zboru. Określił także ściśle kryteria kwalifikacji pastorów i warunki ich kształcenia. Podniósł szkołę ewangelicką w Pińczowie do poziomu gimnazjum, z zamiarem uczynienia z niej akademii. Rozwijał ożywioną działalność misyjno-propagandową, czego rezultatem było trzykrotne zwiększenie liczby zborów. Prawdopodobnie brał udział w tłumaczeniu Biblii na język polski (została wydana w 1563 roku w Brześciu Litewskim, jako tzw. Biblia brzeska albo Biblia Radziwiłłowska – od wydawcy Mikołaja Radziwiłła Czarnego). Działalność Łaskiego przerwała śmierć w 1560. Został pochowany w Pińczowie, w ówczesnym kościele kalwińskim (obecnie kościół katolicki pw. św. Jana).

</doc>
<doc id="465693" url="https://pl.wikipedia.org/wiki?curid=465693" title="Antoni Petrykiewicz">
Antoni Petrykiewicz

Antoni Petrykiewicz (ur. 28 grudnia 1905 w Dublanach, zm. 14 stycznia 1919 we Lwowie) – polski gimnazjalista, żołnierz 8 kompanii 1 pułku strzelców lwowskich, Orlę Lwowskie, uczestnik walk w obronie Lwowa w 1918 roku, najmłodszy w historii kawaler Orderu Virtuti Militari.
Życiorys.
Urodził się 28 grudnia 1905 roku jako najmłodsze dziecko w rodzinie. Wraz z rodziną zamieszkiwał na lwowskim Zniesieniu. Jego rodzicami byli Kasper Petrykiewicz (właściciel niedużej posiadłości i wójt Zasania) i Rozalia z domu Gruszecka. Miał trzy siostry i czterech braci: Zygmunta (walczył w obronie Lwowa w 1918 roku, zm. w 1933 roku po operacji, pochowany na Cmentarzu Obrońców Lwowa), Józefa (1898-1990, obrońca Lwowa, działacz społeczny, do 1939 roku radny Lwowa, po wojnie działacz emigracyjny), Romana (uczestnik obrony Lwowa z 1918 roku, zm. 17 stycznia 1986 roku w Warszawie w wieku 85 lat), Tadeusza (obrońca Lwowa z 1918 roku, zm. 12 grudnia 1985 roku w Bytomiu w wieku 82 lat).
W 1918 roku Antoni Petrykiewicz był uczniem drugiej klasy C. K. V Gimnazjum we Lwowie. Od początków listopada 1918 jako szeregowiec 8 kompanii 1 pułku strzelców lwowskich brał udział w obronie Lwowa w ramach wojny polsko-ukraińskiej. Podczas walk o fabrykę obuwia „Gafota” oraz w obronie rzeźni miejskiej wykazał się olbrzymią odwagą. Jako żołnierz oddziału „Straceńców” dowodzonego przez por. dr Romana Abrahama brał czynny udział w walkach o Górę Stracenia. Swoją ostatnią bitwę Antoni stoczył na obrzeżach Lwowa w walkach o Persenkówkę, w czasie której został ciężko ranny 28 grudnia 1918. Zmarł w szpitalu na Politechnice Lwowskiej 14 stycznia 1919 r., dwa dni później został pochowany na Cmentarzu Łyczakowskim. Od cmentarnej bramy aż do miejsca pochówku trumnę z jego ciałem nieśli czterej jego starsi bracia, a za nimi postępowała matka z ojcem.
Wszyscy Petrykiewiczowie brali udział w obronie Lwowa (pięciu braci oraz ojciec, który dostarczał amunicję Polakom w oblężonej Rzeźni Miejskiej na północy miasta). Czterech z tej rodziny spoczęło na Cmentarzu Orląt we Lwowie – oprócz Antoniego byli to jego ojciec Kasper, stryj Michał i brat Zygmunt.
Generał Roman Abraham w jednej ze swych prac napisał:
Fragment inskrypcji z nagrobka na Cmentarzu Orląt Lwowskich:
Po ekshumacji jego szczątki w 1932 roku zostały pochowane w krypcie katakumby IV na Cmentarzu Obrońców Lwowa.
Nazwisko Antoniego Petrykiewicza zostało wymienione na tablicy umieszczonej na Pomniku Obrońców Lwowa na Persenkówce.
Odznaczenia.
Postanowieniem Naczelnika Państwa Józefa Piłsudskiego został pośmiertnie odznaczony Krzyżem Srebrnym Orderu Virtuti Militari i przeszedł do historii jako najmłodszy kawaler tego orderu (wymieniony wśród odznaczonych żołnierzy późniejszego 38 pułku piechoty Strzelców Lwowskich). Dekoracja VM została dokonana 17 kwietnia 1921 roku we Lwowie przez gen. broni Tadeusza Rozwadowskiego. Otrzymał także Krzyż Walecznych.
Zarządzeniem prezydenta Rzeczypospolitej Ignacego Mościckiego z 4 listopada 1933 roku został pośmiertnie odznaczony Krzyżem Niepodległości "za pracę w dziele odzyskania niepodległości".
Pośmiertnie został uhonorowany także Krzyżem Obrony Lwowa i innymi odznaczeniami.

</doc>
<doc id="465694" url="https://pl.wikipedia.org/wiki?curid=465694" title="Paul d’Holbach">
Paul d’Holbach

Paul Henry Thiry, baron d’Holbach (ur. 8 grudnia 1723 w Edesheim, zm. 21 stycznia 1789 w Paryżu) – oświeceniowy filozof francuski, ateista, encyklopedysta Wielkiej Encyklopedii Francuskiej.
Opisywał przyrodę jako organizm podległy zasadom determinizmu, poznawalny tylko poprzez doświadczenie (empirycznie). Krytykował religię oraz despotyzm. Głosił zasady wolności słowa i ogólnej tolerancji. Stał za społeczną koncepcją natury ludzkiej, a w kwestiach etycznych za etyką hedonizmu oraz utylitaryzmu. Razem z Wolterem zaangażował się w wydanie dzieła krytycznego wobec religii i kleru "Wyciąg z testamentu Jana Meslier czyli rozmyślania proboszcza z Etrépigny i But przeznaczone dla jego parafian", napisanego przez księdza Jeana Mesliera. Dziełem "System przyrody" zgorszył nawet współczesnych mu przedstawicieli "oświecenia". Holbach krytykował nie tylko tradycyjne dowody na istnienie Boga, ale i wiarę religijną oraz popularny w tym czasie wśród "oświeconych" deizm.
Pochowany w kościele Saint Roch w Paryżu.

</doc>
<doc id="465699" url="https://pl.wikipedia.org/wiki?curid=465699" title="Gothic (krój pisma)">
Gothic (krój pisma)



</doc>
<doc id="465706" url="https://pl.wikipedia.org/wiki?curid=465706" title="Huh">
Huh

Huh (znany także jako Heh, Hah, Huauh, Hehu; steg. Ḥḥw) – egipskie bóstwo męskie wyobrażane w postaci żaby, uosabiające nieskończoność, wchodzące w skład hermopolitańskiej Ogdoady. 
Uosabiał nieskończoność: utożsamiany z Szu, dźwigający na rękach niebo; z gałązką palmową symbolizuje rachubę roczną i wskazuje niezliczone, szczęśliwe lata królewskiego panowania. Jako ucieleśnienie mnogości i liczebności, bóg ten rzadko objawiał się indywidualnie, najczęściej tworzył grupę z innym Huh. Jego wyobrażeniem zapisywano liczbę milion symbolizującą zarazem totalną mnogość.

</doc>
<doc id="465710" url="https://pl.wikipedia.org/wiki?curid=465710" title="Dziennik Bałtycki">
Dziennik Bałtycki

Dziennik Bałtycki – dziennik informacyjno-publicystyczny ukazujący się na Pomorzu Gdańskim od 19 maja 1945.
W 1990 po likwidacji RSW Prasa-Książka-Ruch „Dziennik Bałtycki” przejęty został przez należące do francuskiego potentata prasowego Roberta Hersanta wydawnictwo Socpresse. 15 października 2007 Dziennik Bałtycki, wraz z częścią innych regionalnych dzienników należących do spółki Polska Press, został wcielony do nowej gazety ogólnopolskiej „Polska”, przygotowywanej we współpracy z angielskim dziennikiem „The Times”. Zmienił wtedy nazwę na Polska Dziennik Bałtycki. Mimo iż szata graficzna dziennika oraz część dodatków do niego uległy zmianie, Polska Dziennik Bałtycki nawiązywał do tytułu, który ukazywał się od 1945 roku. W 2015, po rezygnacji Polska Press z wydawania gazety ogólnopolskiej, wrócił do dawnego tytułu Dziennik Bałtycki.
Gazeta ukazuje się przez 6 dni w tygodniu, od poniedziałku do soboty. Co piątek dołączanych jest 16 tygodników lokalnych i dodatek z programem telewizyjnym.
W grudniu 2020 Polski Koncern Naftowy Orlen rozpoczął przejmowanie całości udziałów w Grupie Polska Press, będącej właścicielem Dziennika Bałtyckiego.
Od 2001 redakcja dziennika przyznaje tytuł Człowiek Roku „Dziennika Bałtyckiego”. Znaczna część numerów archiwalnych została poddana digitalizacji. Gazety dostępne są w Bałtyckiej Bibliotece Cyfrowej w formatach graficznych PDF i DjVU.
Redakcje.
Dziennik utrzymuje szereg lokalnych redakcji w miastach Pomorza Gdańskiego, np. w Gdyni, Bytowie, Człuchowie, Elblągu, Kartuzach, Kościerzynie, Pruszczu Gdańskim, Kwidzynie, Lęborku, Malborku, Nowym Dworze Gdańskim, Pucku, Starogardzie Gdańskim, Sztumie, Tczewie i Wejherowie.
Skład gazety.
Główny grzbiet gazety liczy codziennie od 40 do 56 stron. Aktualny układ gazety jest następujący:
Do głównego grzbietu każdego dnia dołączane są różne dodatki.
Felietoniści i satyrycy piszący w Dzienniku Bałtyckim.
W Dzienniku Bałtyckim publikują lub publikowali:
Ponadto z Dziennikiem Bałtyckim współpracują/współpracowali:
Siedziba.
Początkowo mieściła się w Gdyni przy ul. 10 Lutego 27 (1945-1951), następnie w Gdańsku w Domu Prasy przy Targu Drzewnym 3-7 (1951-1998) i obok - w budynku b. drukarni przy Targu Drzewnym 9-11 (1998-2021), zaś obecnie przy ul. Połęże 3 (2021-).

</doc>
<doc id="465711" url="https://pl.wikipedia.org/wiki?curid=465711" title="Znaki specjalne">
Znaki specjalne

Skrócenia przez znak specjalny, to trzeci - po suspensji i kontrakcji - najbardziej skomplikowany rodzaj abrewiacji średniowiecznych. Znaki specjalne wywodzą się not tyrońskich, lecz stosowały także reguły suspensji oraz kontrakcji. Znaki specjalne – podobnie jak noty tyrońskie – powstały z przekształcenia liter łacińskich lub też ich charakterystycznych części. J. Szymański proponuje podział specjalnych na znaki właściwe i znaki niewłaściwe. Znaki specjalne właściwe mają dość precyzyjnie przypisane znaczenie fonetyczne, choć – wobec dużej swobody pisarzy średniowiecznych – zdarzają się odstępstwa od zasad. Znaki specjalne niewłaściwe nie mają stałego znaczenia, lecz zmienne: w zależności od pozycji, w jakiej się znajdują i litery, przy której stoją, mogą oznaczać różne zgłoski, sylaby czy litery usunięte z wyrazu.
Znaki specjalne niewłaściwe.
Najczęściej w roli znaku specjalnego niewłaściwego występowała kreska. Jak powiedziano wyżej, oznaczała ona abrewiacje przez kontrakcję i przez suspensję, wskazywała również na usunięcie konkretnych sylab lub zgłosek. Kreska – prosta i wyginana – oznaczała również usunięcie części niektórych łacińskich przedrostków, z których pozostawiano pierwszą literę z dodaną kreską: ¬prae-, per-, par-, pro-, quae-, qui-, quod-, quia-.

</doc>
<doc id="465713" url="https://pl.wikipedia.org/wiki?curid=465713" title="Woda barytowa">
Woda barytowa

Woda barytowa – zwyczajowa nazwa nasyconego wodnego roztworu wodorotlenku baru, Ba(OH)2. Ma właściwości silnie zasadowe, stosowana jest jako odczynnik w analizie chemicznej.
Pod wpływem dwutlenku węgla mętnieje w wyniku utworzenia nierozpuszczalnego osadu węglanu baru, BaCO3. W reakcji z SO3 tworzy nierozpuszczalny siarczan baru, BaSO4.

</doc>
<doc id="465715" url="https://pl.wikipedia.org/wiki?curid=465715" title="Obniżenie Podsudeckie">
Obniżenie Podsudeckie

 Obniżenie Podsudeckie (332.15) – według podziału fizycznogeograficznego Jerzego Kondrackiego i Wojciecha Walczaka mezoregion wchodzący w skład Przedgórza Sudeckiego.
Położenie.
Obniżenie obejmuje środkową część Przedgórza. Od południowego zachodu wzdłuż wyraźnie widocznej w morfologii linii sudeckiego uskoku brzeżnego graniczy z Sudetami Środkowymi, od północnego wschodu ze Wzgórzami Strzegomskimi, Równiną Świdnicką i Masywem Ślęży, natomiast od wschodu ze Wzgórzami Niemczańsko-Strzelińskimi.
Geologia.
Pod względem geologicznym obejmuje fragment bloku przedsudeckiego, przykryty grubą warstwą osadów neogeńskich i plejstoceńskich.
Rolnictwo.
Obniżenie podsudeckie posiada bardzo żyzne gleby, przez co jest intensywnie wykorzystywane rolniczo. Występują tu bardzo dobre warunki glebowe i klimatyczne, co powoduje, że dobrze rosną tu rośliny takie jak pszenica i buraki cukrowe.
Urbanizacja i przemysł.
W południowo-wschodniej części mezoregionu w Kotlinie Dierżoniowskiej znajdują się Dzierżoniów, Bielawa i Piława Górna – miejscowości znane przede wszystkim z przemysłu włókienniczego. Na granicy z Pogórzem Wałbrzyskim leżą Świebodzice.

</doc>
<doc id="465717" url="https://pl.wikipedia.org/wiki?curid=465717" title="Pep Guardiola">
Pep Guardiola

Pep Guardiola, właśc. Josep Guardiola i Sala (ur. 18 stycznia 1971 w Santpedor) – hiszpański piłkarz i trener piłkarski. Od 2016 roku trener Manchesteru City.
Kariera piłkarska.
FC Barcelona.
Josep Guardiola pochodzi z katalońskiego miasta Santpedor, gdzie wychowywał się wraz z trójką rodzeństwa. Karierę piłkarską rozpoczął w amatorskim klubie Gimnàstic Manresa, a dzięki skautowi Oriolowi Tortowi, w wieku 13 lat, 28 czerwca 1984 r. trafił do szkółki La Masía. Z powodu skromnych warunków fizycznych nie wiązano z nim większych nadziei, ale o pozostawieniu nastolatka w klubie zdecydowała opinia Johana Cruyffa i testy medyczne, według których zawodnik miał w przyszłości mierzyć 180 cm. Większość swojej kariery spędził w FC Barcelonie, gdzie między 1990 a 2001 r. rozegrał 379 spotkań, z których 224 wygrał, 82 zremisował, a 73 przegrał. Debiut w drużynie Barcelony zaliczył 16 grudnia 1990, występując od pierwszej minuty w wygranym 2-0 meczu przeciwko Cádiz CF. W swoim pierwszym sezonie, zdobywając mistrzostwo Hiszpanii, zagrał w czterech spotkaniach, oprócz meczu z Cádiz, także w pojedynkach z RCD Mallorca, CD Castellón i Sevilla FC.
W sezonie 1991/1992 Barcelona ponownie wygrała rozgrywki ligowe oraz po raz pierwszy w historii sięgnęła po Puchar Europy. 20 maja 1992 r., w rozegranym na stadionie Wembley finale przeciwko Sampdorii Guardiolę w 113. minucie zastąpił Alexanko.
Grając jako rozgrywający, był filarem drużyny prowadzonej przez Johana Cruyffa, która w latach 1991–1994 czterokrotnie wygrała rozgrywki ligowe. 18 maja 1994 r., w ateńskim finale Ligi Mistrzów Guardiola grał przez całe spotkanie, a jego drużyna została pokonana przez A.C. Milan 4:0. W 1997 roku przejął opaskę kapitańską od José Maria Bakero. W finale Pucharu Zdobywców Pucharów 14 maja 1997 r. Barcelona pokonała Paris Saint-Germain F.C., a kataloński rozgrywający grał przez 90 minut. Oprócz europejskiego trofeum drużyna wygrała także Copa del Rey. W sezonie 1997/1998 Barcelona zdobyła dublet, ale Guardiola rozegrał tylko 6 meczów. Kontuzje trapiły zawodnika od meczu eliminacyjnego Ligi Mistrzów ze Skonto Ryga – niedoleczony uraz ciągnął się cały sezon i uniemożliwił zawodnikowi występ na Mundialu we Francji. Po zabiegu wykonanym w Finlandii w czerwcu 1998 r. zawodnik wrócił na boisko po 6 miesiącach.
11 kwietnia 2001 r. piłkarz ogłosił swoje odejście z Barcelony, swoją decyzję motywował chęcią poznania innych lig piłkarskich oraz kultur. W rzeczywistości Guardiola w ogóle nie ufał ludziom zarządzającym klubem i czuł się niedoceniany. Odszedł, zanim sam zostałby wypchnięty z klubu. Pep opuścił Barcelonę jako nieszczęśliwy i rozczarowany zawodnik, który przeniósł się do włoskiej Brescii Calcio. Dwa lata później powiedział "Opuściłem Barcelonę, gdyż już nie czułem wielkich emocji, wchodząc do szatni klubu każdego dnia. Przez 17 lat zawsze czułem wielki entuzjazm, ale pewnego dnia to się zmieniło i zrozumiałem, że to czas żeby odejść". Ostatni mecz w zespole Blaugrany rozegrał w spotkaniu o Copa del Rey 22 czerwca 2001 z Celtą Vigo (1:1).
Inne kluby.
26 września 2001 podpisał kontrakt z występującym w Serie A zespołem Brescii Calcio, a w nowym zespole zadebiutował 14 października w spotkaniu z Chievo Verona.
21 października 2001 po meczu z Piacenzą zawodnik został poddany kontroli antydopingowej, która dała wynik pozytywny. 24 stycznia 2002 został zdyskwalifikowany na 4 miesiące. Z zarzutów niedozwolonego wspomagania nandrolonem został oczyszczony 6 lat później, w październiku 2007.
18 czerwca 2002 podpisał dwuletni kontrakt z AS Roma prowadzoną przez Fabio Capello, ale nie zyskał uznania w oczach włoskiego szkoleniowca i w lutym 2003 powrócił do Brescii.
W 2003 podpisał kontrakt z Al Ahli. Przed wyjazdem do Kataru krótko trenował w zespole Ciudad de Murcia, który prowadził jego przyjaciel Juan Manuel Lillo. W swoim pierwszym sezonie w kraju nad Zatoką Perską został uznany MVP ligi i podpisał kontrakt na kolejny rok. W 2005 roku piłkarz prowadził negocjacje z argentyńskim River Plate, ale ostatecznie zakończyły się one niepowodzeniem. Karierę zakończył w meksykańskim klubie Dorados prowadzonym przez Juana Manuela Lillo.
Reprezentacja.
Hiszpania.
Kataloński pomocnik był filarem reprezentacji Hiszpanii do lat 23, która zdobyła złoty medal na Igrzyskach w Barcelonie. Guardiola wystąpił we wszystkich spotkaniach swojego zespołu – z Kolumbią, Egiptem, Włochami, Ghaną, a w finale na Camp Nou przeciwko Polsce grał bardzo dobrze, lecz nie strzelił bramki.
W reprezentacji A zadebiutował 14 października 1992 w Belfaście w meczu z Irlandią Północną.
Grał na Mistrzostwach Świata w 1994. Nie znalazł się w prowadzonej przez Javiera Clemente kadrze na Mistrzostwa Europy w 1996 roku, a kontuzja wykluczyła go z udziału w Mistrzostwach Świata w 1998. Ostatnim turniejem Guardioli z reprezentacją Hiszpanii były Mistrzostwa Europy w 2000 roku. Piłkarze z Półwyspu Iberyjskiego po wyjściu z grupy przegrali z późniejszym zwycięzcą, Francją.
Guardiola brany był pod uwagę przy ustalaniu kadry na Mistrzostwa Świata w Korei i Japonii, ale doznał kontuzji pod koniec kwietnia 2002 w meczu z Juventusem.
Katalonia.
Guardiola zawsze chętnie występował w reprezentacji Katalonii, która nie jest zrzeszona w FIFA i rozgrywa wyłącznie mecze nieoficjalne. Pomocnik zadebiutował 24 czerwca 1995 w meczu przeciwko FC Barcelonie, który odbył się w Tarragonie. Na przestrzeni 10 lat zagrał w 9 spotkaniach reprezentacji Katalonii, był także jej kapitanem. W wywiadzie dla Gazety Wyborczej w 1999 powiedział "Tu się urodziłem, tu mieszkam, dla tych ludzi gram. Zostałem tak wychowany, że nie mogę nie pamiętać historii mojego kraju ani nie czuć tego, co inni ludzie stąd. Dla mnie jest to więc zaszczyt być w reprezentacji Katalonii, tyle że może ona grać wyłącznie mecze towarzyskie". W pełnym wymiarze czasowym zagrał przeciwko Nigerii (22 grudnia 1998), Jugosławii (23 grudnia 1999), Litwie (22 grudnia 2000), Chile (28 grudnia 2001) oraz Chinom (28 grudnia 2002).
Po meczu z Chile powiedział "Mam nadzieję, że któregoś dnia odwdzięczę się za wsparcie, jakie mi tu okazano. Jestem szczęśliwy, że grałem w tym klubie i że urodziłem się w tym kraju".
W spotkaniu z Ekwadorem 28 grudnia 2003 Pichi Alonso wpuścił Guardiolę w 45. minucie meczu, a kataloński rozgrywający zaliczył 55 podań, w tym 51 celnych. 25 kwietnia 2004 w przegranym 1-3 meczu z Brazylią wszedł na boisko, zmieniając Jordiego Cruyffa.
W 2005 roku 34-letni Guardiola, wtedy zawodnik ligi meksykańskiej, został powołany na spotkanie z Paragwajem. Selekcjoner Pere Gratacós powiedział, że dla Guardioli "Reprezentacja Katalonii jest czymś niezwykle ważnym. Zawsze kochał granie dla swojej prawdziwej ojczyzny". W pojedynku rozegranym 25 grudnia pomocnik zmienił Rogera Garcię w 46. min meczu i był to jego ostatni mecz w katalońskim zespole.
Kariera trenerska.
W wyborach na prezydenta FC Barcelona popierał Luisa Bassata i w wypadku zwycięstwa tego kandydata miał zostać dyrektorem sportowym.
FC Barcelona.
W lipcu 2006 roku ukończył kurs trenerski, a od czerwca 2007 roku został szkoleniowcem FC Barcelona B, zastępując Quique Costasa – człowieka, który udzielił mnóstwo rad młodemu pomocnikowi Pepowi oraz rozpędził jego karierę w klubie FC Barcelona. W tamtym czasie wokół klubu panowała okropna atmosfera do tego stopnia, iż zaprezentowanie Guardioli w roli trenera FC Barcelona B umknęło nawet katalońskim mediom. Podczas prezentacji w roli trenera Barcelona B powiedział: "Nie liczy się to, kim byłem jako piłkarz. Jako trener jestem nikim i zaczynam od zera. Tylko zwycięstwa dadzą mi wiarygodność. To jedyny sposób żebym mógł się rozwinąć jako szkoleniowiec. Naszym priorytetem jest dalsza produkcja piłkarzy pierwszej klasy, ale jeśli nie będę wygrywał i nie awansujemy do drugiej ligi, to nie będę mógł tu dalej pracować. Tak to działa". Pierwszy mecz, który rozegrał w roli trenera, odbył się przeciwko Balaguer, który zakończył się zwycięstwem Barcelony B 4:2. Pep za sterami Barçy B stał do czerwca 2008 r. Przez ten okres Guardiola wraz ze swoimi podopiecznymi awansował do Segunda División. Miejsce Pepa na stanowisku trenera FC Barcelona B w 2008 roku zajął Luis Enrique. 5 maja 2008 katalońskie media podały, że po zakończeniu sezonu 2007/08 Pep zostanie trenerem pierwszej drużyny Blaugrany, zastępując Holendra Franka Rijkaarda, co trzy dni później potwierdził prezydent klubu Joan Laporta. Guardiola nie był faworytem do funkcji trenera FC Barcelony. Kandydatami do stanowiska trenera byli również: José Mourinho, Laurent Blanc, Michael Laudrup, Arsène Wenger oraz Ernesto Valverde. Jednak zarząd wybrał Guardiolę, wcześniej jeszcze uzgadniając decyzję z Cruijffem.
Oficjalnie Pep podpisał kontrakt 5 czerwca 2008 r., a dwanaście dni później został oficjalnie zaprezentowany jako trener pierwszej drużyny. Jego asystentem został Tito Vilanova, z którym współpracował również w drużynie FC Barcelona B. Wiele osób martwiło się decyzją twierdząc, że Guardiola ma za mało doświadczenia i może sobie nie poradzić z kadrą złożoną z tak wymagających osobistości jak Ronaldinho, Deco czy Samuel Eto’o. Przed przyjściem Katalończyka FC Barcelona pod względem sportowym była bardzo słaba. Treningi nie były wystarczająco intensywne, niektórzy piłkarze stracili nie tylko odpowiednie nastawienie do gry, ale też umiejętność naciskania na rywala z taką zawziętością, jak za najlepszych lat Rijkaarda. Sytuacja stawała się naprawdę ponura dopiero tam, gdzie pojawiła się mocno zakorzeniona, sroga postawa osobowości rządzących szatnią – Deco, Ronaldinho i Eto’o. Wtedy Guardiola postanowił zrestartować szatnię. I tak zaczęły się pierwsze rewolucje Guardioli w klubie. Ronaldinho (A.C. Milan), Deco (Chelsea F.C.), Edmilson (Villarreal CF), Giovani dos Santos (Tottenham Hotspur), Santiago Ezquerro (Osasuna Pampeluna), Marc Crosas (Celtic Glasgow), Oleguer (AFC Ajax) i Gianluca Zambrotta (A.C. Milan) – wszyscy ci zawodnicy zostali sprzedani. Z kolei Lilian Thuram zakończył karierę. Na życzenie Guardioli Laporta sprowadził Daniego Alvesa (Sevilla FC), Aleksandra Hleba (Arsenal F.C.), Henrique (SE Palmeiras), Seydou Keitę (Sevilla FC), Gerarda Piqué (Manchester United) i Jose Martina Caceresa (Villarreal CF). Pod nową batutą walka z nadwagą stała się koniecznością. Dotychczas sztab przymykał oko na dodatkowy kilogram tu czy tam, teraz zaostrzono restrykcje. Punktualność, symbol przygotowania duchowego, była przestrzegana równie konsekwentnie. Od poniedziałku do piątku piłkarze musieli wracać do domów najpóźniej przed północą i mogli się spodziewać wieczornego telefonu od Guardioli lub jednego z jego asystentów. Pod kontrolą znalazło się również używanie telefonów komórkowych i słuchawek. Poza tym piłkarze usłyszeli, że udział w konferencjach prasowych i dawanie autografów podczas meczów wyjazdowych jest obowiązkowe. Wprowadzono również pewien bodziec motywacyjny, taki sam jaki Guardiola stosował w FC Barcelona B. Jeśli zespół wygrywał cztery mecze z rzędu, to Guardiola stawiał kolację całej drużynie (łącznie ze sztabem) za swoje pieniądze. I tak oto Josep Guardiola zaczął pracę za sterami nowej, zrestartowanej i przebudowanej przez niego drużyny FC Barcelona.
W sezonie 2008/09 prowadzona przez niego drużyna zdobyła mistrzostwo Hiszpanii oraz Puchar Króla. 28 maja 2009 r. wywalczył pierwszą w historii klubu potrójną koronę, zdobywając Puchar Europy, pokonując w Rzymie 2-0 Manchester United. Na początku sezonu 2009/10 poprowadził Barcelonę do zwycięstwa w Superpucharze Hiszpanii i Superpucharze Europy, a pod koniec 2009 r. do zwycięstwa w Klubowych Mistrzostwach Świata. W ten sposób Barcelona, jako pierwszy klub w historii, zdobyła sześć trofeów w ciągu jednego roku.
28 maja 2011 wraz ze swoim zespołem wygrał Ligę Mistrzów, pokonując na stadionie Wembley, Manchester United 3:1.
17/18 sierpnia 2011 r. po dwumeczu z Realem Madryt sięgnął z drużyną FC Barcelona po Superpuchar Hiszpanii, remisując 14 sierpnia na Santiago Bernabeu 2:2, a następnie wygrywając 3:2 na Camp Nou.
25 maja 2012 roku w finale Pucharu Króla zespół Blaugrany zmierzył się z Athletic Bilbao, pokonując zespół kraju Basków pewnie 3:0. Tym samym Guardiola zdobył swoje 14. trofeum w roli trenera Barcelony.
27 kwietnia 2012 roku ogłosił zakończenie pracy w FC Barcelonie wraz z końcem sezonu, twierdząc, że się wypalił i musi odpocząć od futbolu. Na jego następcę wyznaczono dotychczasowego asystenta, Tito Vilanovę, który 30 czerwca 2012 roku zajął nowe stanowisko.
Bayern Monachium.
16 stycznia 2013 roku podpisał kontrakt z Bayernem Monachium, gdzie pracę rozpoczął 1 lipca 2013 roku. Na stanowisku trenera zastąpił odchodzącego na emeryturę Juppa Heynckesa. W lipcu 2013 roku ściągnął do klubu swojego byłego podopiecznego Thiago Alcântarę. 27 lipca 2013 roku podopieczni Guardioli ulegli w finale Superpucharu Niemiec 2:4 Borussii Dortmund. 30 sierpnia 2013 zdobył swój pierwszy puchar jako trener niemieckiego zespołu. Bayern pokonał w Superpucharze Europy Chelsea FC w rzutach karnych.
21 grudnia 2013 Bayern triumfował w Klubowych Mistrzostwach Świata, wygrywając w finale z Rają Cassablanca 2:0.
25 marca 2014 roku Bayern pod wodzą Guardioli zdobył najszybsze mistrzostwo Niemiec w historii. Dokonał tego już w 27. kolejce sezonu.
20 grudnia 2015 roku Bayern ogłosił, że Guardiola nie zdecydował się przedłużyć wygasającego kontraktu i wraz z końcem sezonu 2015/2016 opuści klub.
W Bayernie zdobył 3 mistrzostwa Niemiec, dwa krajowe puchary, Superpuchar Europy oraz Klubowe Mistrzostwo Świata.
Manchester City.
1 lutego 2016 Manchester City poinformował o podpisaniu trzyletniego kontraktu z Guardiolą. Przejął tę drużynę 1 lipca tegoż roku. 19 listopada 2020 roku, Manchester City poinformował o przedłużeniu obowiązującej umowy z hiszpańskim trenerem o kolejne dwa sezony, co oznacza porozumienie obowiązujące do 2023 roku. Pod wodzą Guardioli Manchester City wygrał 181 z 245 meczów (stan na 19 listopada 2020), co oznacza współczynnik zwycięstw na poziomie 73,87%.
30 stycznia 2021 roku, Pep Guardiola odniósł 500 zwycięstwo w swojej karierze trenerskiej. Manchester City pokonał wówczas Sheffield United 1:0 po bramce strzelonej przez Gabriela Jesusa.
Zwycięski mecz ze Swansea City w V rundzie Pucharu Anglii rozegrany 10 lutego 2021 roku był dla Pepa Guardioli 200 zwycięstwem w roli szkoleniowca Manchesteru City. Bilans hiszpańskiego trenera wyniósł w tym dniu 268 spotkań (200 wygranych, 31 remisów i 37 porażek). Manchester City strzelił w nich 659 bramek.
Statystyki kariery.
Trener.
"Aktualne na 4 marca 2023."

</doc>
<doc id="465719" url="https://pl.wikipedia.org/wiki?curid=465719" title="Opactwo Cystersów w Sulejowie">
Opactwo Cystersów w Sulejowie

Zespół klasztorny opactwa cysterskiego w Sulejowie – położony w Podklasztorzu (obecnie dzielnica Sulejowa) jeden z najlepiej zachowanych zespołów cysterskich w Polsce, będący zabytkiem architektury romańskiej. 22 października 2012 roku obiekt został wpisany na listę Pomników historii.
Najistotniejszymi zachowanymi jego elementami są:
Opactwo jest siedzibą rzymskokatolickiej parafii Parafia św. Tomasza Kantuaryjskiego.
Historia.
Fundacja klasztoru miała miejsce rzekomo w roku 1176, najprawdopodobniej jednak dopiero kilkanaście lat później. Dokonał jej książę Kazimierz II Sprawiedliwy, sprowadzając zakonników z opactwa Morimond w Burgundii (obecnie w Szampanii) i przeznaczając im ziemie położone nieopodal przeprawy przez Pilicę w Sulejowie. Inicjatywę księcia wsparli, także finansowo, biskup krakowski Pełka oraz arcybiskup gnieźnieński Piotr Łabędź, szczególnie zasłużony opiekun konwentów cysterskich.
Legenda o powstaniu klasztoru mówi o polowaniu księcia Kazimierza w porastającej tę okolicę puszczy. Książę miał się podczas pogoni za jeleniem odłączyć od drużyny. Tymczasem nadeszła silna burza. Szukającego – wśród wichury, błyskawic i zacinającego ulewnego deszczu – otuchy w modlitwie księcia dobiegł z nieba głos: "Zbuduj w tym miejscu kościół, a doprowadzę cię do sług twoich". Słysząc to, książę padł na ziemię i przyrzekł spełnić wolę Bożą. Gdy wstał, ujrzał wokół siebie dwanaście lwów, które doprowadziły go do dworzan. Na pamiątkę tego zdarzenia miano umieścić w kościele dwanaście rzeźb lwów. Klasztor zachował obowiązek udzielania stacji.
Kazimierz Sprawiedliwy przekazał cystersom wieś Sulejów, leżącą na szlaku handlowym łączącym północ i zachód Europy z Rusią. We wsi była komora celna, przy której funkcjonował spory targ, zatem posiadłość ta przynosiła niemały dochód. Cystersi dostali od księcia także kilka innych wsi, a leżące nad Nerem wsie Kępa, Mianów, Puczniew, Piotrów i Stefanów przekazał niezidentyfikowany komes, którego imię jest zapisane jako „Raslaus”. Do fundacji klasztoru przyczynił się też rycerz Bałdrzych, nadając swą wieś Bałdrzychów wraz z istniejącym kościołem. W sumie klasztor otrzymał jedenaście wsi, dochody z trzynastu (przekazane przez biskupa krakowskiego i arcybiskupa gnieźnieńskiego), regalia z komory celnej w Sandomierzu (skóry bobrowe oraz sól), targ w Sulejowie oraz kilkudziesięciu niewolnych, których status klasztor zmienił na przypisańców. Kilka lat później zakonnicy dokonali komasacji gruntów, wymieniając z księciem wsie, co doprowadziło do uzyskania dwóch zwartych kompleksów dóbr, wokół Sulejowa i Bałdrzychowa.
Konsekracja pierwszego kościoła klasztornego według miejscowej tradycji odbyła się 8 sierpnia 1178 roku.
Następne lata XII wieku przyniosły dalszy rozwój klasztoru. Nowe nadania poczynił syn fundatora Leszek Biały, opiekę nad opactwem roztoczyli także Konrad mazowiecki i Bolesław Wstydliwy. Mnisi potwierdzenia praw do majątku szukali też w Rzymie – bulle protekcyjne wystawili Honoriusz III oraz Grzegorz IX.
W początku XIII wieku przystąpiono do budowy nowego kościoła, pod wezwaniem NMP i św. Tomasza Kantuaryjskiego. Jego konsekracji dokonał w 1232 roku arcybiskup gnieźnieński Pełka. Następnym krokiem była budowa kapitularza, którą zakończono około połowy XIII wieku.
W roku 1232 z nadania księcia wielkopolskiego Władysława Odonica cystersi sulejowscy przejęli tzw. fundację dobrowską, czyli sześć wsi i dziesięciny, mające zgodnie z wolą błogosławionego Bogumiła służyć działalności misyjnej w Prusach. W roku 1252 majątek klasztoru powiększył się o uposażenie opactwa szpetalskiego.
Połowa XIII wieku była szczytowym okresem rozwoju opactwa sulejowskiego. Mnisi byli w posiadaniu około pięćdziesięciu wsi i czterdziestu pięciu dziesięcin, mieli także inne dobra i liczne przywileje. Pod koniec XIII wieku nastąpiła też lokacja Sulejowa, który tym samym stał się miastem, co także wpłynęło na dochody klasztoru.
Rozwój klasztoru został jednak zahamowany. Wpłynęło na to kilka czynników. Pierwszym z nich była rywalizacja z osadzonymi w pobliskim Witowie norbertanami. Przyczyną sporu, rozpoczętego już w pierwszej połowie XIII wieku i ciągnącego się przez kilka następnych, było prawo do dziesięcin oraz przywileje budowy młynów na Luciąży i połowu bobrów. Skutki sąsiedztwa obu klasztorów: sulejowskiego i witowskiego są widoczne do dziś – położone wzdłuż drogi z Piotrkowa Trybunalskiego do Sulejowa wsie, na pierwszy rzut oka będące jedną miejscowością, mają po różnych stronach drogi różne nazwy.
Duże problemy spowodowało też częściowe złupienie dóbr opactwa przez Mongołów w 1259 roku. Także rozproszenie majątku powodowało trudności w sprawnym nim zarządzaniu. W dodatku cystersi sulejowscy zwlekali z obsadzeniem nowym konwentem klasztoru w Szpetalu, do czego byli zobowiązani, zaś przeznaczonymi na to dobrami rządzili jak swoimi. Postępowanie takie określono w roku 1285 mianem „zgorszenia”, a sprawą zajęła się kapituła generalna zakonu, opat Morimondu oraz arcybiskup gnieźnieński Jakub Świnka. Decyzją kapituły z 1285 roku cystersów sulejowskich przeniesiono do Byszewa, a do opactwa przybyli zakonnicy z Wąchocka. Dobra klasztorne podzielono, klasztor w Sulejowie utrzymał posiadłości w Małopolsce oraz w ziemiach łęczyckiej i sieradzkiej.
Klasztor wsparł zbrojnie walkę Władysława Łokietka z Czechami, co spowodowało potwierdzenie w 1308 roku przez Władysława Łokietka, prawnuka fundatora klasztoru, wcześniejszych przywilejów. Wystawił on dokumenty poświadczające dotychczasowe nadania i zwalniające sulejowskich mieszczan od opłat targowych w Piotrkowie i Żarnowie oraz opłat celnych. Dzięki temu bardzo wzrosła ekonomiczne i polityczne znaczenie opactwa. W roku 1318, w dniach 20–23 czerwca odbył się w Sulejowie zjazd możnych i rycerstwa, na którym uchwalono specjalną suplikę z prośbą do papieża o koronację Władysława Łokietka. W 2 ćw. XIV wieku wokół klasztoru wzniesiono mury obronne (zachowane do dziś od strony rzeki) z basztami mauretańską i opacką. Kazimierz Wielki zwołał tu na 18 maja 1350 roku wiec generalny z udziałem pięciu biskupów i kanclerzy świeckich, skąd wyruszył odnosząc zwycięstwo w bitwie z Litwinami (Bitwa pod Żukowem). Kolejny zjazd w Sulejowie król zwołał na 18 stycznia 1360 roku.
W XV wieku w klasztorze czterokrotnie gościł Władysław Jagiełło, m.in. w 1410 roku. Legenda głosi, że zdążające pod Grunwald rycerstwo ostrzyło miecze na kolumnach portalu kościoła. Król ten nadał klasztorowi serię przywilejów (w 1388, 1405, 1406 i 1431 roku). Gościem sulejowskich cystersów był także Kazimierz Jagiellończyk.
W roku 1431 klasztor mógł zostać uszkodzony przez zagon Tatarów wspomagających Świdrygiełłę podczas jego najazdu. Po 1499 roku opactwo zostało rozbudowane powiększając obszar zamknięty murami budując wieżę krakowską, rycerską i z attyką. Około 1530 roku zakończono budowę południowego skrzydła klasztornego. Wystawiono również piętrowe skrzydło zachodnie.
W wiekach XIV–XVII opactwo było dalej rozbudowywane. Teren, znajdujący się poza czworobokiem zabudowań samego klasztoru, otoczono obwodem warownym (gotyckim i renesansowo-barokowym). W tym czasie klasztor stale zamieszkiwało około 25 zakonników.
Pod koniec XVI wieku zbudowano pałac opacki.
W XVII wieku opactwo, podobnie jak wiele innych majętnych klasztorów, zostało opactwem komendatoryjnym – władali nim mianowani przez króla komendariusze. Taki zarząd na ogół nie wpływał pozytywnie na rozwój (opaci komendatoryjni czerpali osobiste dochody z majątku instytucji, którą zarządzali), choć opactwo sulejowskie wiele zawdzięcza takim komendariuszom jak Otto Schenking czy Stanisław Zaremba.
W roku 1655 w sulejowskim opactwie w drodze z Warszawy na Śląsk przebywał król Jan Kazimierz. W czasie potopu szwedzkiego, w roku 1656 wojska brandenburskie spaliły przyklasztorną osadę, w tym czasie mająca wielkość małego miasteczka. Choć w XVIII wieku klasztor i jego dobra podniesiono z upadku spowodowanego wojną ze Szwedami, następne zniszczenia spowodował pożar z roku 1731.
Pod koniec XVII wieku cystersi wznowili spory o graniczne posiadłości z witowskim klasztorem norbertanów. Ostatecznie do polubownej ugody doszło w 1742 roku.
Mocą zawartego ze Stolicą Apostolską konkordatu wschowskiego w 1737 roku królowie Polski mieli prawo mianować tutaj opatów komendatoryjnych.
Wiek XVIII przyniósł sulejowskiemu klasztorowi coraz to większe problemy, począwszy od szkód w czasie konfederacji barskiej i wielkiego pożaru w 1790 roku. Generalnie w czasach stanisławowskich zaczął się upadek zakonów, które sam król ostentacyjnie lekceważył. Wtedy to zaczęły zanikać fundacje, a za nimi podupadać klasztory. W roku 1793 klasztor i miasto Sulejów zostały zajęte przez Prusaków. Po III rozbiorze w roku 1795 klasztor znalazł się w zaborze austriackim, zaś leżący wówczas na przeciwległym brzegu Pilicy Sulejów w zaborze pruskim. W roku 1815, na mocy postanowień kongresu wiedeńskiego, klasztor i miasto znalazły się w granicach Królestwa Polskiego.
W 1819 roku dnia 6 czerwca nastąpiła supresja klasztorów w Polsce na mocy bulli Piusa VII z dnia 30 czerwca 1818 roku i tym samym opactwo przestało istnieć. Majątek przejął rząd Królestwa Kongresowego. W skład majątku klasztornego, prócz samego opactwa, wchodziło także 5 folwarków, roczny dochód (po opodatkowaniu) wynosił 28406 zł. Kościół oddano diecezji z przeznaczeniem na parafię, obwarowania i budynki gospodarcze znalazły się w rękach prywatnych. Książki z liczącej 2312 woluminów biblioteki trafiły m.in. do seminariów duchownych w Kielcach i Sandomierzu.
W roku 1847 kolejny pożar uszkodził kościół i klasztor. Rozebrano wtedy pałac opacki i część klasztoru. Resztę budynków odbudowano w latach 1852–1861. W roku 1860 w zabudowaniach klasztornych umieszczono ochronkę dla dzieci i szkołę elementarną, kierowaną przez franciszkankę Klarę Ziomkowską.
Klasztor został uszkodzony podczas I wojny światowej, a kościół podczas kolejnego pożaru w 1923 roku. Prace konserwatorskie przeprowadzono w latach 1923–1925. Były też plany umieszczenia w budynkach opactwa szkoły gospodarstwa wiejskiego, jednak nie zostały one zrealizowane.
W czasie II wojny światowej także nie obyło się bez zniszczeń, stąd kolejne prace konserwatorskie przeprowadzono w latach 1946–1950. Przez cały ten czas kościół z przylegającym doń klasztorem należał do duchowieństwa diecezjalnego. W roku 1950, staraniem lokalnego społeczeństwa i miejscowego nauczyciela Zacheusza Misiurskiego, urządzono w kapitularzu niewielkie muzeum. Natomiast we frontowych zabudowaniach gospodarczych w latach 70. XX w. mieściło się schronisko turystyczne. W roku 1981, po ich remoncie i częściowej odbudowie, urządzono tam ośrodek szkoleniowo-wypoczynkowy (z wewnętrznym basenem) łódzkiego środowiska inżynierów budownictwa skupionego w Naczelnej Organizacji Technicznej (NOT). Obecnie ma tam siedzibę hotel Best Western Podklasztorze oraz restauracja Miód i Wino.
Kościół i obiekty klasztorne zostały zwrócone cystersom w 1986 roku. W dawnym opactwie znajduje się przeorat zwykły obsadzony przez zakonników z Wąchocka. Kościół, którego murom dodatkowo zagroziło powstanie Zalewu Sulejowskiego, od 1990 roku był intensywnie restaurowany, w roku 2007 renowacja została praktycznie ukończona.
Zabytki.
Kościół.
Najstarszym budynkiem opactwa jest orientowany (tzn. z prezbiterium skierowanym ku wschodowi) kościół – trzynawowa bazylika z transeptem. W narożach między ramionami transeptu a prostokątnym prezbiterium znajdują się kaplice. Kościół zbudowany jest z piaskowca szydłowieckiego, kamienne są też wewnętrzne elementy konstrukcyjne i dekoracyjne, natomiast sklepienia i ściany wewnętrzne są ceglane.
W części środkowej fasady zachodniej znajduje się romański portal z trzema kolumnami z każdej strony. Kolumny mają głowice i bazy z dekoracją akantu, palmety i lilii, górną część tympanonu zdobi pas z motywem plecionki. Do naw bocznych prowadzą dwa wejścia – nad północnym znajduje się tympanon z płaskorzeźbą o archaicznej symbolice, będący być może pozostałością poprzedniej świątyni. Schematycznie wykonany, płaski relief: krzyż mający po bokach ptaka (kruka?) i słońce z księżycem symbolizuje śmierć Chrystusa.
Drugi portal, późnoromański z roku około 1230, jest znacznie skromniejszy. Stanowił wejście od strony południowej – obecnie widoczny jest od strony krużganka.
Nad głównym portalem znajduje się okno z ośmiodzielną rozetą. Wszystkie okna zachowały się w stanie pierwotnym bądź zostały zrekonstruowane podczas XX-wiecznych renowacji.
Architektura wnętrza kościoła jest połączeniem stylu romańskiego i gotyckiego. System architektoniczny jest już gotycki, romańskie pozostały detale. Cechy gotyckie wykazują zwłaszcza ceglane krzyżowo-żebrowe sklepienia (poza znacznie późniejszym, prawdopodobnie XIX-wiecznym sklepieniem prezbiterium), wspierające się na półkolumnach i filarach. Głowice półkolumn mają płaskorzeźbioną romańską dekorację z motywem plecionki, liści lub gałązek, zdobione są także zworniki sklepień.
W kościele znajduje się pięć barokowych ołtarzy, pozostałe oraz ambona i dwukondygnacyjne stalle pochodzą z epoki rokoka. Przy filarach międzynawowych ustawione są cztery niewielkie wczesnobarokowe ołtarze z czarnego marmuru z detalami dekoracyjnymi z alabastru (niektóre figury są częściowo zniszczone), ufundowane przez opata Stanisława Zarembę w latach 40. XVII wieku. W ołtarzu z lewej strony umieszczony jest obraz Matki Boskiej Pocieszenia z tego samego okresu – zamykany żelaznymi drzwiczkami, był dawniej obwieszony wotywnymi klejnotami. Po prawej stronie ołtarz św. Tomasza z Canterbury, patrona kościoła, pozostałym patronują św. Bernard i św. Benedykt. W ołtarzach znajdują się obrazy patronów, przedstawienie św. Bernarda jest współczesne okresowi powstania ołtarza.
Rokokowy ołtarz główny z 1788 roku jest dziełem Jana Millmana. Znajduje się w nim obraz Wniebowzięcia Matki Boskiej z I połowy XVII wieku. Po bokach figury ewangelistów: Marka, Łukasza, Jana i Mateusza; każdy ze swoim atrybutem. Na bocznych ścianach prezbiterium odrestaurowane barokowe freski: u góry późniejsze malarstwo iluzjonistyczne, niżej wcześniejsze postacie apostołów.
W kaplicy południowej znajduje się romańska piscina – półkoliście zamknięta nisza z dwoma zagłębieniami z odpływem na zewnątrz. Urządzenie to służyło kapłanom do mycia rąk i naczyń liturgicznych. W rokokowym ołtarzu z 1788 roku w południowym ramieniu transeptu umieszczony jest krucyfiks gotycki z I połowy XV wieku. Kaplica północna, bł. Wincentego Kadłubka, mieści ufundowany przez opata Ottona Schenkinga wczesnobarokowy ołtarz. Pod kaplicą krypta grobowa fundatora.Dwukondygnacyjne, zdobione rocaillami stalle pochodzą z II połowy XVIII wieku. W końcu dolnego rzędu stalli siedzisko dla przeora, z wysokim zapleckiem i osobnym wejściem. Podobna w stylu jest ambona, zwieńczona rzeźbą klęczącego św. Tomasza z Canterbury w otoczeniu aniołów. Obok ołtarzy i stalli znajdują się XVII-wieczne drewniane rzeźby przedstawiające lwy.
Bogato dekorowane organy, powstałe w XVII wieku i później parokrotnie przebudowywane, są podobne do organów kościoła cystersów w Wąchocku i być może są dziełem tego samego organmistrza i snycerzy. Instrument ma 22 głosy, 2 klawiatury ręczne (manuały) i 1 nożną (pedał) oraz cymbelstern, czyli wirującą gwiazdę z dzwonkami. Balustrada chóru, prócz dekoracji snycerskiej, jest ozdobiona emblematycznymi malowidłami.
Klasztor.
Jedyną dobrze zachowaną częścią klasztoru jest część skrzydła wschodniego z późnoromańskim kapitularzem z XIII wieku i gotyckim krużgankiem z XV wieku. Krzyżowo-żebrowe sklepienie kapitularza wspiera się na jednej kamiennej kolumnie. Podobnie jak w kościele, sama konstrukcja zbudowanego z cegły pomieszczenia ma już cechy stylu gotyckiego, natomiast wszelkie elementy konstrukcji i dekoracje są romańskie. Nietypowy ornament – cztery zwrócone ku sobie głowy mnichów – ma zwornik na prawo od wejścia. W ścianie wejściowej kapitularza znajdują się dwa przeźrocza z parami trójkolistych archiwolt wspartych na kolumienkach (te elementy zostały wymienione w XIX wieku).
Zworniki i wsporniki sklepienia krużganka mają ornamenty heraldyczne, dobrze zachowany jest Orzeł w zworniku najbliżej przejścia do kościoła, następne są Pogoń litewska i krzyż jagielloński: herby Jagiellonów.
W krużganku i kapitularzu jest urządzone niewielkie muzeum z wystawą o historii opactwa. Pokazane są niektóre zachowane sprzęty i szaty liturgiczne, obrazy (m.in. przedstawiający przybycie do klasztoru opata Schenkinga), gotycki ołtarzyk i znaleziska z badań archeologicznych. Najcenniejszym eksponatem jest niewielki ołtarz Trójcy Świętej w typie Tronu Łaski z pochodzącymi z I połowy XVI wieku gotyckimi postaciami Boga Ojca i klęczącego biskupa. Brakujący krucyfiks w XIX wieku zastąpiono współczesnym hebanowym.
Dalej w skrzydle wschodnim była niegdyś rozmównica, a następnie audytorium, podobne kształtem i budową do kapitularza – w ziemi widoczne są jeszcze pozostałości podpierającej sklepienie kolumny.
Ze skrzydła południowego, zbudowanego w XVI wieku, zachowała się tylko jedna ściana i podpiwniczenia. Mieściło ono refektarz, mieszkanie opata i cele zakonników. Widoczne są pozostałości zdobionych wsporników sklepienia parteru. W ruinie jest też skrzydło zachodnie, zachowały się jedynie podpiwniczenia.
Obwarowania i pozostałe budynki.
Murowane obwarowania klasztoru powstały pomiędzy końcem XV a XVII wiekiem. Zachowało się 6 baszt i fragmenty murów. Najstarszą z baszt jest znajdująca się w południowo-zachodnim narożniku półkolista Baszta Mauretańska, pochodząca z końca XV wieku. Gotycka z cegły, jest typową basztą średniowieczną. Pomiędzy nią z basztą zachodnią znajdował się niegdyś folusz, którego budynek po kasacie klasztoru aż do lat 60. XX wieku służył za plebanię.
Obwarowanie opactwa posiadało niegdyś dwa wjazdy: jeden przez Bramę Krakowską od północy, drugi od strony zachodniej. Czworoboczna renesansowa zachodnia baszta bramna z XVI wieku, nazwana Basztą Rycerską, jest zbudowana z kamienia łamanego; łuki bramy są zamurowane. Obok baszty był kiedyś młyn.
W narożniku północno-zachodnim baszta renesansowa, zwana Attykową, z ok. połowy XVI wieku. Kamienna na dole, górę ma zbudowaną z cegły i zwieńczoną attyką.
Czworoboczna Baszta Krakowska, pochodząca z początku XVI wieku, została nadbudowana w wieku XVIII. Ma 34 metry wysokości. W przylegających do niej zabudowaniach (obecnie hotel) znajdował się browar i spichlerze. Na baszcie był niegdyś umieszczony zegar.
Okrągłą północno-zachodnią Basztę Muzyczną zbudowano w XVI wieku z kamienia łamanego. W niższej kondygnacji znajdują się strzelnice; ceglane górne piętro nadbudowano w XVIII wieku.
Wschodnia Baszta Opacka, czworoboczna, późnogotycka z XV/XVI wieku, jest zbudowana dołem z kamienia, górą z cegły. Od strony wschodniej ma otwory strzelnicze. Obok znajduje się dawny arsenał z XVI/XVII wieku, przylegający do baszty i połączony z nią przejściem.
Najmniej obwarowana była strona południowa, naturalnie chroniona poprzez ukształtowanie terenu (brzeg Pilicy).
Fundacja.
W końcu lat 80. XX w., z inicjatywy senatora RP – Tadeusza Zaskórskiego, powstała Fundacja pn. „Obiekt Zabytkowy Opactwo Cystersów w Sulejowie”, której prezesem został i pozostał do śmierci jej inicjator. Celem działalności jest gromadzenie środków pieniężnych na niezbędne remonty obiektu.
Kultura.
W opactwie były kręcone niektóre sceny filmu "Prywatne śledztwo" w reżyserii Wojciecha Wójcika.

</doc>
<doc id="465723" url="https://pl.wikipedia.org/wiki?curid=465723" title="Pogórze Kaczawskie">
Pogórze Kaczawskie

Pogórze Kaczawskie (niem. "Bober-Katzbach-Vorgebirge", czes. "Kačavské podhůří", 332.27) – według podziału fizycznogeograficznego Jerzego Kondrackiego – mezoregion wchodzący w skład Pogórza Zachodniosudeckiego, obejmujący jego środkową część. Według podziału Wojciecha Walczaka jest to fragment Sudetów Zachodnich wysunięty najdalej na północ. Od północnego wschodu uskok brzeżny sudecki oddziela je od Niziny Śląsko-Łużyckiej. Od południowego wschodu graniczy z Pogórzem Wałbrzyskim, od południa z Górami Kaczawskimi, a od zachodu z Pogórzem Izerskim
Podział geograficzny.
Wyróżnia się tu następujące mikroregiony:
Niektórzy wyróżniają jeszcze:
Rzeźba terenu.
Dolina Kaczawy dzieli Pogórze Kaczawskie na dwie części – zachodnią i wschodnią.
W części zachodniej, tworzącej płaskowyż z pojedynczymi wzniesieniami, możemy wyróżnić Dolinę Bobru, Pogórze Bolesławieckie, Rów Zbylutowski, Wzniesienia Płakowickie, Kotlinę Proboszczowską, Wysoczyznę Ostrzycką, Dział Jastrzębnicki i Rów Świerzawski. Całość tworzy pofałdowaną wysoczyznę, pociętą dolinami rzek i potoków ze sterczącymi wzniesieniami zbudowanymi z trzeciorzędowych bazaltów. W tej części znajduje się najwyższy szczyt Pogórza Kaczawskiego – Ostrzyca (501 m n.p.m.).
Część wschodnią tworzy Pogórze Złotoryjskie, zwane też Chełmami. Jest to najbardziej górzysta partia Pogórza. Od północnego wschodu opada ono stromą krawędzią uskoku brzeżnego sudeckiego ku Nizinie Śląskiej. Krawędź jest pocięta głębokimi, przełomowymi dolinami potoków. Najwyższe wzniesienia Chełmów również zbudowane są z trzeciorzędowych bazaltów.
Budowa geologiczna.
Pogórze Kaczawskie leży w obrębie dwóch jednostek geologicznych: metamorfiku kaczawskiego w części północno-wschodniej oraz niecki północnosudeckiej w części południowej.
Część północna zbudowana jest ze skał metamorficznych: zieleńców, łupków zieleńcowych, fyllitów, łupków serycytowych, łupków kwarcowych, porfiroidów powstałych w dolnym paleozoiku – od kambru po dolny karbon.
W części południowej – niecka północnosudecka tworzy nieckowate zagłębienie między starszymi fragmentami skorupy ziemskiej, wypełnione skałami osadowymi: piaskowcami, mułowcami, zlepieńcami, wapieniami, marglami, gipsami i anhydrytami, którym towarzyszą skały wulkaniczne: porfiry, melafiry i ich tufy.
W kilku miejscach starsze skały przebite są przez trzeciorzędowe bazalty.
Starsze podłoże przykryte jest częściowo przez osady plejstoceńskie – gliny i piaski oraz lessy, a także holoceńskie piaski, żwiry i mady rzeczne.
Wody.
Pogórze Kaczawskie leży w dorzeczu Odry. Głównymi odwadniającymi je rzekami są: od zachodu Bóbr, w części centralnej Kaczawa ze Skorą, a na wschodzie Nysa Szalona.
Roślinność.
Znaczną część Pogórza Kaczawskiego pokrywają lasy. Ponadto są tu łąki i pola uprawne.
Charakterystyczna jest tutaj duża obfitość roślin z rodziny storczykowatych. Na terenie Pogórza Kaczawskiego stwierdzono takie gatunki jak: buławnik mieczolistny, buławnik czerwony, buławnik wielkokwiatowy, kukułka szerokolistna, kukułka bzowa, kukułka plamista, kukułka Fuchsa, podkolan biały, podkolan zielonawy, kruszczyk rdzawoczerwony, kruszczyk Muellera (jedno z trzech stanowisk w Polsce), żłobik koralowy i obuwik pospolity.
Ochrona przyrody.
Pogórze Kaczawskie charakteryzuje się wysokimi walorami przyrodniczymi. Świadczyć o tym może powołanie Parku Krajobrazowego Chełmy, obszarów chronionego krajobrazu Grodziec i Ostrzyca Proboszczowicka oraz licznych rezerwatów przyrody, m.in.:
Poza tym, w planach zagospodarowania przestrzennego gmin leżących na terenie pogórza jest powołanie kolejnych rezerwatów, m.in. Las Kondratowski, Wapiennik i Wysoka, Bukowa Góra k. Grudna, a także powiększenie istniejącego rezerwatu Wąwóz Myśliborski z 9,72 ha do 169,33 ha.
Miejscowości.
Najważniejszymi miejscowościami Pogórza są: Złotoryja, Lwówek Śląski, Wleń i Świerzawa.
Inne miejscowości: Bełczyna, Biegoszów, Bielanka, Bożejowice, Bystrzyca, Chmielno, Czaple, Dobków, Dworek, Dłużec, Gaszów, Gorzanowice, Gozdno, Grobla, Grodziec, Iwiny, Jakuszowa, Jastrowiec, Jastrzębnik, Jerzmanice-Zdrój, Jurków, Kłaczyna, Kłonice, Kondratów, Kraszowice, Kruszyn, Kwietniki, Leszczyna, Lipa, Lubiechowa, Lubków, Łaziska, Muchów, Myślibórz, Myślinów, Nowa Wieś, Nowa Wieś Grodziska, Nowa Wieś Mała, Nowa Wieś Wielka, Nowy Kościół, Pielgrzymka, Płakowice, Pogwizdów, Pomocne, Proboszczów, Prusice, Przeździedza, Raciborowice Dolne, Raciborowice Górne, Radomiłowice, Rakowice, Rokitnica, Rząśnik, Rzeszówek, Sędzimirów, Sędziszowa, Skała, Skorzynice, Sobota, Sokola, Sokołowiec, Stanisławów, Stara Kraśnica, Suszki, Świny, Tomaszów Bolesławiecki, Twardocice, Uniejowice, Ustronie, Warta Bolesławiecka, Wartowice, Wilków, Włodzice Wielkie, Wojcieszyn, Wolbromek, Zagrodno, Zbylutów, Żeliszów, Żerkowice. 
Tuż za jego granicami znajdują się: Bolesławiec, Jawor i Bolków.
Turystyka.
Na Pogórzu Kaczawskim znajduje się dość gęsta sieć szlaków turystycznych, gorzej jest z miejscami noclegowymi. Hotele znajdują się w miastach otaczających ten region, a w niektórych wsiach znajdują się tzw. gospodarstwa agroturystyczne. We wsi Myślibórz znajduje się Restauracja i Hotel Kaskada z 12 miejscami noclegowymi, a przy Wąwozie Myśliborskim funkcjonuje Centrum Edukacji Ekologicznej i Krajoznawstwa "Salamandra", które również oferuje noclegi. Popularną baza wypadową jest szkolne schronisko młodzieżowe w Złotoryi przy ul. Kolejowej.

</doc>
<doc id="465725" url="https://pl.wikipedia.org/wiki?curid=465725" title="Głębinowo">
Głębinowo



</doc>
<doc id="465727" url="https://pl.wikipedia.org/wiki?curid=465727" title="Podkanclerzy koronny">
Podkanclerzy koronny

Podkanclerzy koronny (łac. "subcancellarius, vicecancellarius regni Poloniae") – urzędnik centralny w I Rzeczypospolitej, odpowiedzialny za mniejszą kancelarię państwa. Wchodził w skład senatu jako jeden z ministrów.
Formalnie był zastępcą kanclerza wielkiego koronnego, ale nie jego podwładnym. Zakres jego kompetencji był taki sam jak kanclerza wielkiego. 

</doc>
<doc id="465730" url="https://pl.wikipedia.org/wiki?curid=465730" title="Wierzba purpurowa">
Wierzba purpurowa

Wierzba purpurowa, w. czerwona, w. szpagatówka, wiklina ("Salix purpurea") – gatunek krzewu należący do rodziny wierzbowatych. Występuje w Azji (w Mongolii), Afryce Północnej (Algeria, Maroko, Tunezja) i w całej niemal Europie. Pospolity na całym niżu Polski. Często uprawiany.
Biologia i ekologia.
Rośnie głównie w dolinach rzek, potoków, nad stawami, na mokrych łąkach. Wymaga podłoża o dużej wilgotności – jest hygrofitem. Rośnie na glebach ubogich, piaszczystych i żwirowych. Nanofanerofit. W klasyfikacji zbiorowisk roślinnych gatunek charakterystyczny dla klasy "Salicetea purpureae". Kwitnie przed rozwojem liści, od marca do połowy czerwca. Kwiaty wytwarzają nektar i zapylane są przez owady. Nasiona rozsiewane przez wiatr.
Zmienność.
Występuje w podgatunku ssp. "lambertiana". Istnieje również odmiana uprawna 'Pendula' – fioletowe pędy wyginają się do dołu w miejscu szczepienia.
Czasami można spotkać różniące się od typowej formy, trudne do oznaczenia mieszańce z wierzbami: borówkolistną, czerniejącą, dwubarwną, długokończystą, iwą, kruchą, lapońską, migdałową, ostrolistną, siwą, śląską, śniadą, szarą, uszatą, wawrzynkową.

</doc>
<doc id="465734" url="https://pl.wikipedia.org/wiki?curid=465734" title="Elastomania">
Elastomania



</doc>
<doc id="465737" url="https://pl.wikipedia.org/wiki?curid=465737" title="Zulovska pahorkatina">
Zulovska pahorkatina



</doc>
<doc id="465738" url="https://pl.wikipedia.org/wiki?curid=465738" title="Žulovská pahorkatina">
Žulovská pahorkatina



</doc>
<doc id="465739" url="https://pl.wikipedia.org/wiki?curid=465739" title="Małkinia (stacja kolejowa)">
Małkinia (stacja kolejowa)

Małkinia – stacja kolejowa w Małkini Górnej, w województwie mazowieckim, w Polsce.
Opis.
Stacja posiada rozbudowany układ torowy z wieloma bocznicami i torami dodatkowymi i postojowymi. Według klasyfikacji PKP ma kategorię dworca lokalnego. Do 2017 r. stacja kolejowa posiadała dwa perony w ciągu linii kolejowej nr 6 z trzema krawędziami peronowymi – boczny peron 1 i wyspowy peron 2. Nad torami były zbudowane dwie kładki. Peron 3 (wyspowy) jest położony na uboczu względem dworca w ciągu linii kolejowych 34 i 55. Do 1 kwietnia 1993 roku służył do obsługi pociągów pasażerskich relacji Ostrołęka – Małkinia – Siedlce. W 2004 r. PKP przekazały samorządowi województwa mazowieckiego odcinek linii nr 55 od Małkini do Sokołowa Podlaskiego, po czym była ona sukcesywnie rozbierana. W jej śladzie na odcinku Małkinia – Kosów Lacki powstała droga wojewódzka nr 627.
Pasażerowie.
W roku 2017 wymiana pasażerska wyniosła 548 tys. osób (1,5 tys. dziennie).
W roku 2018 stacja obsługiwała 1,3 tys. pasażerów na dobę (łącznie 475 tys. osób).
W roku 2019 wymiana pasażerska wyniosła 730 tys. osób (2 tys. dziennie).
W roku 2020 wymiana pasażerska wyniosła 586 tys. osób (1,6 tys. dziennie), co dało jej 98. miejsce w Polsce.
W roku 2021 wymiana pasażerska wyniosła 621 tys. osób (1,7 tys. dziennie).
Modernizacja.
13 czerwca 2017 PKP Polskie Linie Kolejowe podpisały umowę na modernizację odcinka linii kolejowej nr 6 Sadowne – Czyżew prowadzonej w ramach projektu Rail Baltica wraz z budową lokalnego centrum sterowania w Małkini. W sierpniu 2017 r. zamknięto tor nr 1 (w kierunku Białegostoku) i przystąpiono do rozbiórki peronu 1. Jednym z warunków prac było pozostawienie możliwości mijania się pociągów w Małkini, dlatego podczas pierwszej fazy modernizacji czynny był peron 2 i jego obydwie krawędzie. Nowy peron 1 ma już dwie krawędzie i został oddany do użytku 10 marca 2019 r. Wówczas zaczęły się prace przy peronie 2 i przyległych mu torach. Do użytku pasażerów jest budowane przejście podziemne na perony wraz z pochylniami. Oddanie całego modernizowanego odcinka planowane jest na kwiecień 2020.
Połączenia.
Na stacji kolejowej zatrzymują się wszystkie pociągi pospieszne spółki PKP Intercity, kategorii IC i TLK, kursujące między Warszawą a Białymstokiem i w relacjach dalszych (m.in. Suwałki, Ełk, Kraków, Wrocław, Gdynia).
Jest to również krańcowa stacja pociągów osobowych Kolei Mazowieckich kursujących z Warszawy – maksymalnie kilkanaście par na dobę. Do ich obsługi skierowane są elektryczne zespoły trakcyjne serii EN57. Na czas utrudnień związanych z modernizacją szlaku niektóre kursy Kolei Mazowieckich na ostatnich przystankach są obsługiwane zastępczą komunikacją autobusową.
Do 2009 roku Małkinia była stacją stykową, tj. krańcową dla pociągów osobowych zarówno z Warszawy, jak i z Białegostoku. Od 23 lutego 2009 pociągi osobowe jadące z Białegostoku dojeżdżają jedynie do stacji Szepietowo. Był to efekt przerzucenia na samorządy obowiązku finansowania pociągów regionalnych, braku porozumienia między marszałkami województw mazowieckiego i podlaskiego oraz decyzji Podlaskiego Zakładu Przewozów Regionalnych o zaprzestaniu obsługi na terenie województwa mazowieckiego.
Ponadto w latach 2014–2015, podczas I etapu modernizacji linii nr 6 oraz całkowitego zawieszenia ruchu kolejowego na odcinku Tłuszcz – Sadowne Węgrowskie, była to krańcowa stacja skróconych pociągów dalekobieżnych Białystok – Małkinia – Białystok, gdzie miały miejsce przesiadki na zastępczą komunikacją autobusową w relacji Warszawa – Małkinia – Warszawa.

</doc>
<doc id="465741" url="https://pl.wikipedia.org/wiki?curid=465741" title="Pogórze Orlickie">
Pogórze Orlickie

Pogórze Orlickie (332.51; czes. "Podorlická pahorkatina") – według podziału fizycznogeograficznego J. Kondrackiego i W. Walczaka mezoregion wchodzący w skład Sudetów Środkowych. W jego skład wchodzą mikroregiony: Wzgórza Lewińskie i Obniżenie Kudowy. Większość mezoregionu leży na terenie Czech, a do Polski należy tylko mały fragment tego mezoregionu między miejscowościami Duszniki-Zdrój, Kulin Kłodzki i Kudowa-Zdrój.

</doc>
<doc id="465742" url="https://pl.wikipedia.org/wiki?curid=465742" title="Rychlebske hory">
Rychlebske hory



</doc>
<doc id="465743" url="https://pl.wikipedia.org/wiki?curid=465743" title="Rychlebské hory">
Rychlebské hory



</doc>
<doc id="465747" url="https://pl.wikipedia.org/wiki?curid=465747" title="Wysoki Jesionik">
Wysoki Jesionik

Wysoki Jesionik (, , także "Hohes Gesenke") – według podziału fizycznogeograficznego: Jerzego Kondrackiego i Wojciecha Walczaka mezoregion wchodzący w skład Sudetów Wschodnich oraz pasma Jesioników () o powierzchni 523,35 km², średniej wysokości 887,6 m n.p.m., z najwyższym szczytem Pradziad () – 1491,3 m n.p.m., na którym znajduje się wieża telewizyjna Praděd o wysokości 145,5 m. Położony jest w północno-wschodnich Czechach – na pograniczu Moraw i Śląska, w kraju ołomunieckim i morawsko-śląskim. Graniczy od północnego zachodu z Górami Złotymi (), od północy i północnego wschodu z Górami Opawskimi (), od wschodu i południowego wschodu z Niskim Jesionikiem (), a od zachodu i południowego zachodu z Hanušovicką vrchoviną. Ze względu na wysokość względną pasmo Wysokiego Jesionika zalicza się do gór średnich, natomiast ze względu na sposób powstania do gór zrębowych.
Podział Wysokiego Jesionika.
Wysoki Jesionik składa się z trzech części (mikroregionów) oddzielonych przełęczami – Červenohorské sedlo oraz Videlské sedlo:
Według podziału geomorfologicznego zaproponowanego przez prof. Jaromíra Demka w Wysokim Jesioniku wyodrębniono następujące mikroregiony i jego części:
Według innego i bardziej szczegółowego podziału geomorfologicznego Wysoki Jesionik dzielimy na następujące mikroregiony, okręgi i podokręgi:
Budowa geologiczna.
Pod względem geologicznym Wysoki Jesionik zalicza się do jednostki geologicznej: Sudetów Wschodnich (silesikum). Wyróżnia się tu: jednostkę Velkého Vrbna, jednostką Brannej, kopułę Keprníka i kopułę Desny. Zbudowany jest ze skał metamorficznych, głównie gnejsów, różnych odmian łupków łyszczykowych, amfibolitów, kwarcytów, marmurów i in. Skrajnie wschodnia część zbudowana jest ze słabo zmetamorfizowanych skał osadowych należących do strefy śląsko-morawskiej (formacja andelskohorska), głównie fyllitów, metamułowców, metałupków ilastych, podrzędnie piaskowców drobnoziarnistych.
Rzeźba terenu.
Szczyty.
W paśmie Wysokiego Jesionika dla 355 szczytów określono ich nazwy, w tym 144 z nich ma wysokość ponad 1000 m n.p.m.. 
Przełęcze.
Najwyżej położoną przełęczą w Wysokim Jesioniku jest mało wybitna (4 m) przełęcz pomiędzy szczytem głównym i drugorzędnym góry Vysoká hole o wysokości 1461 m n.p.m., natomiast drogową (szosową) U Barborky pomiędzy szczytami gór Pradziad i Petrovy kameny, o ograniczonym ruchu pojazdów mechanicznych.
Wody.
Głównym grzbietem Wysokiego Jesionika od Przełęczy Ramzovskiej po przełęcz Skřítek biegnie Wielki Europejski Dział Wodny pomiędzy zlewiskami Morza Bałtyckiego i Czarnego. Część północno-wschodnią odwadniają Biała Głuchołaska () i Opawa (). Część południowo-zachodnią Branná i Desná. Wszystkie one mają tu swoje źródła. Biała Głuchołaska jest dopływem Nysy Kłodzkiej (), która tak jak Opawa wpada do Odry. Branná i Desná są dopływami Morawy (), która wpada do Dunaju.
Na rzece Divoká Desná zbudowano zaporę, której zbiornik wodny jest dolnym zbiornikiem elektrowni szczytowo-pompowej Dlouhé Stráně. Górny zbiornik utworzono na górze Dlouhé stráně.
Natomiast w rezerwacie przyrody Vysoký vodopád na potoku Studený p. (1), płynącym pomiędzy stokami gór Velký Jezerník i Malý Děd znajduje się największy w Wysokim Jesioniku wodospad o nazwie Vysoký vodopád.
Roślinność.
Na obszarze Wysokiego Jesionika, z uwagi na jego wysokość, występują piętra roślinne, podobnie jak w Karkonoszach.
Piętro podgórskie zostało praktycznie w całości zamienione w łąki i pola uprawne, niewielkie płaty lasów zachowały się w dolinach rzek lub na bardziej stromych stokach.
Piętro regla dolnego dawniej stanowiły lasy mieszane, z przewagą buka, które zostały w większości zastąpione borami świerkowymi. Miejscami zachowały się fragmenty pierwotnego regla dolnego w postaci buczyn.
Piętro regla górnego stanowiły zwarte lasy świerkowe, obecnie w znacznej mierze zastąpione świerkami sadzonymi przez człowieka, często z odmian nizinnych, a więc niedostosowanych do tutejszych warunków. W pobliżu górnej granicy regla świerki przyjmują postać karłowatą, kształtowaną przez wiejące tu wiatry. Towarzyszą im gatunki typowo górskie, na przykład brzoza karpacka, wierzba śląska, czy jarzębina.
W najwyższym piętrze subalpejskim dominują gatunki zielne i porosty naskalne. Zresztą właśnie roślinność zielna i krzewiasta jest tu gatunkowo najbogatsza i wśród niej występuje najwięcej typowo górskich, chronionych, a czasem nawet endemicznych odmian.
Pierwotnie w Jesionikach nie występowało piętro kosodrzewiny. Szeroko na grzbiecie rozprzestrzenione łany kosodrzewiny są pozostałością gospodarki leśnej z przełomu XIX i XX w., kiedy to po zakończeniu wypasów na obszarze hal i lasów wysadzono tu setki tysięcy sadzonek tego krzewu.
Ochrona przyrody.
W 1969 roku, w Jesionikach wydzielono obszar objęty ochroną o nazwie Obszar Chronionego Krajobrazu Jesioniki (), na którym w granicach Wysokiego Jesionika utworzono 4 narodowe rezerwaty przyrody, 15 rezerwatów przyrody, 1 narodowy pomnik przyrody i 5 pomników przyrody, w celu ochrony utworów skalnych, ziemnych i roślinnych oraz rzadkich gatunków zwierząt.
Miejscowości.
Bezpośrednio na obszarze Wysokiego Jesionika znajdują się następujące miejscowości:
Turystyka.
W Wysokim Jesioniku istnieje możliwość korzystania z następujących form turystyki:
Schroniska i hotele górskie.
W Masywie Pradziada są następujące hotele i schroniska turystyczne:
W Masywie Keprníka znajduje się tylko jedno czynne schronisko na górze Šerák: Chata Jiřího oraz na przełęczy Červenohorské sedlo hotel górski Červenohorské Sedlo z bazą pensjonatów.
Natomiast w rejonie Vřesovej studánki znajdują się pozostałości schroniska, poniżej którego znajduje się obecnie kapliczka, gdzie według tradycji płynie cudowna woda. Podobne pozostałości schroniska można spotkać również koło skrzyżowania "Alfrédka".
W miejscowościach zlokalizowane są wyłącznie pensjonaty i hotele.
Poza tym w górach znajduje się kilkadziesiąt chat rozsianych na ich stokach, jednak nie mają one charakteru typowych schronisk.
Miejsca pielgrzymkowe.
W Wysokim Jesioniku jest kilka miejsc pielgrzymkowych, gdzie na niektórych z nich (w niektóre dni) sprawowana jest polowa msza święta. Najważniejsze z nich to:

</doc>
<doc id="465749" url="https://pl.wikipedia.org/wiki?curid=465749" title="Hubert d’Ornano">
Hubert d’Ornano

Hubert d’Ornano (ur. 31 marca 1926, Mełgiew, zm. 25 września 2015, Francja) – francuski hrabia i przemysłowiec z branży kosmetycznej.
Syn hrabiego Wilhelma (Guillaume), w latach międzywojennych konsula francuskiego w Warszawie, i Elżbiety z Michalskich, był bratem polityka Michela d’Ornano, potomkiem Bonapartów, praprawnukiem marszałka Francji Filipa Antoniego d’Ornano i Marii Walewskiej.
Studiował w Szkole im. św. Marcina w Pontoise i na Wydziale Prawa paryskiej Sorbony. W roku 1946 założył wraz z ojcem i bratem Michałem wytwórnię kosmetyków „Jean d’Albret-Orlane”, i był w latach 1971–1974 jej prezesem i dyrektorem generalnym. Te same funkcje pełnił w tych latach w firmie Jean-Louis Scherrer SA.
6 lipca 1963 w Deauville, Hubert d’Ornano ożenił się z Izabelą z hr. Potockich (ur. 16 lipca 1937 w Warszawie), córką hr. Józefa Potockiego i ks. Krystyny Radziwiłłównej (córki Janusza Radziwiłła). Mieli pięcioro dzieci: Philippe (ur. 1964), Marc (1966–1986), Elisabeth (ur. 1968), Marie-Leaetitia (1970–2013) i Christine (ur. 1973).
W roku 1975 małżonkowie Hubert i Izabela d’Ornano założyli własną fabrykę ekskluzywnych kosmetyków pod nazwą Sisley SA, zatrudniającą 3000 osób, której najbardziej znanym produktem jest "Eau du Soir" (projekt flakonu dla tej wody pochodzi od polskiego rzeźbiarza Bronisława Krzysztofa).
Małżonkowie d’Ornano uważani byli za wielkich mecenasów polskiej kultury i sztuki w Paryżu.

</doc>
<doc id="465752" url="https://pl.wikipedia.org/wiki?curid=465752" title="Miss Earth">
Miss Earth

Miss Earth – trzeci co do wielkości międzynarodowy konkurs piękności na świecie, odbywający się co roku na Filipinach (z wyjątkami w latach 2010 i 2015).
Uczestniczki rywalizują w nim o cztery tytuły:

</doc>
<doc id="465755" url="https://pl.wikipedia.org/wiki?curid=465755" title="Time (album Electric Light Orchestra)">
Time (album Electric Light Orchestra)

Time – studyjny album brytyjskiej grupy muzycznej Electric Light Orchestra. Wydany został w 1981 roku. Na wydawnictwie odnaleźć można wszystkie charakterystyczne dla zespołu cechy, takie jak na przykład stosowanie niekonwencjonalnych dla rocka instrumentów (w tym skrzypiec).
Lista utworów.
Dodatkowe utwory na wydaniu z 2001 roku:

</doc>
<doc id="465756" url="https://pl.wikipedia.org/wiki?curid=465756" title="Margaret Court">
Margaret Court



</doc>
<doc id="465757" url="https://pl.wikipedia.org/wiki?curid=465757" title="Margaret Smith-Court">
Margaret Smith-Court



</doc>
<doc id="465759" url="https://pl.wikipedia.org/wiki?curid=465759" title="Podkanclerzy litewski">
Podkanclerzy litewski

Podkanclerzy litewski – urząd centralny Wielkiego Księstwa Litewskiego w I Rzeczypospolitej.
Został utworzony przez króla Aleksandra Jagiellończyka w 1504. Miał podobny zakres władzy jak kanclerz wielki litewski, będąc jego zastępcą, ale nie podwładnym. Od 1569 roku wchodził w skład senatu Rzeczypospolitej.

</doc>
<doc id="465763" url="https://pl.wikipedia.org/wiki?curid=465763" title="Mtwara">
Mtwara

Mtwara – miasto w południowo-wschodniej Tanzanii, ośrodek administracyjny regionu Mtwara, nad Oceanem Indyjskim. Liczy około 80 tys. mieszkańców. Jest portem morskim oraz ośrodkiem handlowym regionu rolniczego (agawa sizalowa, palma kokosowa, orzeszki ziemne).

</doc>
<doc id="465764" url="https://pl.wikipedia.org/wiki?curid=465764" title="Zakazany las">
Zakazany las



</doc>
<doc id="465767" url="https://pl.wikipedia.org/wiki?curid=465767" title="Feira de Santana">
Feira de Santana

Feira de Santana – miasto we wschodniej Brazylii, we wschodniej części stanu Bahia, na północny zachód od miasta Salvador. Około 624,1 tys. mieszkańców.
W mieście rozwinął się przemysł spożywczy, włókienniczy oraz skórzany.

</doc>
<doc id="465787" url="https://pl.wikipedia.org/wiki?curid=465787" title="Protesty na placu Niebiańskiego Spokoju w 1989">
Protesty na placu Niebiańskiego Spokoju w 1989

Protesty na placu Niebiańskiego Spokoju, w chińskiej literaturze oficjalnej i rządowej określane jako zawirowania polityczne między wiosną a latem 1989 roku (, ) – seria protestów, trwających od 15 kwietnia do 4 czerwca 1989 roku na placu Niebiańskiego Spokoju w centralnej części Pekinu, których głównymi uczestnikami byli studenci. Zakończone stłumieniem przez wojsko i masakrą ludności cywilnej.
Początkowo zgromadzenia studentów na placu Tian’anmen były niewielkie i spontaniczne oraz miały apolityczny charakter – były związane z upamiętnieniem dopiero co zmarłego byłego sekretarza generalnego Komunistycznej Partii Chin Hu Yaobanga, uznawanego za zwolennika reform. W krótkim czasie przerodziły się one w zbiorowe manifestacje, do których dołączali kolejni studenci, a także robotnicy i mieszkańcy Pekinu, zaczęto na nich coraz głośniej poruszać tematy polityczne, ekonomiczne i związane z bieżącymi problemami kraju oraz formułować postulaty do władz. W maju protesty przybrały formę strajku głodowego oraz okupacji placu, dodatkowo zbiegły się one z wizytą Michaiła Gorbaczowa w Pekinie, a demonstracje zaczęły obejmować kolejne miasta na terenie Chin.
Po kilku tygodniach władze partyjno-państwowe zadecydowały o siłowym stłumieniu protestów. Na plac Tian’anmen zostało skierowane wojsko, które w nocy z 3 na 4 czerwca otworzyło ogień do protestujących i za pomocą czołgów rozpędziło demonstrantów; masakra ta przeszła na świecie do historii jako masakra na placu Tian’anmen (). W Chinach kontynentalnych wydarzenie to jest eufemistycznie określane jako incydent z 4 czerwca (), a same protesty, jak i ich pacyfikacja, są do dnia dzisiejszego jednym z najbardziej drażliwych oraz cenzurowanych tematów w Chińskiej Republice Ludowej.
Przebieg wydarzeń.
17 kwietnia 1989 na placu odbyła się manifestacja studentów ku czci zmarłego dwa dni wcześniej byłego sekretarza generalnego Komunistycznej Partii Chin (KPCh) Hu Yaobanga uważanego za zwolennika reform politycznych w Chinach. Głównymi celami protestów były: demokratyzacja, rozwój gospodarczy oraz zakończenie korupcji w szeregach Komunistycznej Partii Chin.
Od tej chwili na placu zbierały się stale coraz większe i coraz bardziej radykalne demonstracje. Początkowo doszło do strajku głodowego (wzięło w nim udział 2-3 tysiące studentów), który przerodził się w okupację placu. Protestujący studenci, których popierali pekińscy robotnicy, żądali rozpoczęcia reform politycznych, demokratyzacji życia publicznego oraz rozprawy z narastającą korupcją. Sondaż prasowy z 17 maja wykazał, że protest popiera 75% mieszkańców Pekinu.
Nowy sekretarz generalny KPCh Zhao Ziyang gotów był do rozmów, lecz w KPCh wygrała popierana przez najbardziej ortodoksyjnych polityków opcja siłowego rozwiązania sprawy. Na wniosek premiera Li Penga rozwiązanie takie poparł także faktyczny przywódca ówczesnych Chin Deng Xiaoping, który 25 maja potępił protesty jako antysocjalistyczne i, powołując się na przykład Polski, stwierdził, że "ustępstwa wiodą do dalszych ustępstw". Mimo to władze chińskie nie były w stanie stłumić protestów w zarodku, gdyż zbiegły się one w czasie z walką frakcyjną w KPCh, obchodami świąt państwowych (1 Maja i rocznica Ruchu 4 Maja) oraz wizytą Michaiła Gorbaczowa w Chinach (15–18 maja). 19 maja Zhao Ziyang spotkał się na placu Niebiańskiego Spokoju (Tian’anmen) z protestującymi, którzy odmówili jednak zaprzestania protestu.
Przygotowując się do rozprawy z demonstrantami, 20 maja wprowadzono w Pekinie stan wyjątkowy. Pierwsze próby rozpędzenia studentów przy użyciu lokalnych oddziałów wojskowych zakończyły się niepowodzeniem. Dopiero nocą z 3 na 4 czerwca 1989 sprowadzona z prowincji Shanxi 27. Armia na rozkaz władz rozpędziła uczestników protestów przy użyciu czołgów i ognia z broni maszynowej. Większość ofiar zginęła podczas walk na przylegającej do placu Tian’anmen alei Chang’an Jie.
Jednym z najbardziej znanych obrazów dokumentujących protest studentów jest fotografia wykonana przez Jeffa Widenera (AP) przedstawiająca nieznanego mężczyznę określanego przez media jako "Nieznany Buntownik" lub "Tank Man", który w dniu 5 czerwca 1989 zagrodził drogę kolumnie czołgów wracających z akcji przeciw demonstrantom. Widener został za te ujęcia nominowany w 1990 do Nagrody Pulitzera.
Według oficjalnych danych rządu chińskiego podczas protestów zginęło 241 osób, w tym żołnierze, a 7000 osób zostało rannych. Liczba zabitych różni się w zależności od źródła. Chiński Czerwony Krzyż szacuje ją na 2600 osób. Organizacja Human Rights Watch szacuje, że około trzydzieści spośród setek osób uwięzionych po protestach ciągle pozostaje w więzieniach. Niektórzy z protestujących zostali skazani na śmierć. Pod koniec czerwca 1989 Zhao Ziyang został odwołany ze stanowiska.
Informacje amerykańskie ujawnione w 2011 roku przez WikiLeaks wskazują, że do masakry nie doszło w rzeczywistości na samym placu Tian’anmen tylko przy moście Muxidi, kilka kilometrów na zachód. Szturm wojska z użyciem ostrej amunicji nastąpił około godziny 22:30. Tłum zgromadzony przy Muxidi próbował uciekać w stronę placu Niebiańskiego Spokoju, ale został zatrzymany przez barykady broniące dostępu do samego placu. Protestujący utrzymali jednak kontrolę nad placem aż do następnego dnia rano.
20 grudnia 2017 hongkoński portal informacyjny „Hong Kong 01” opublikował odtajniony przez Brytyjskie Archiwum Narodowe w październiku tego roku tekst depeszy, którą 5 czerwca 1989 roku (nazajutrz po masakrze) do brytyjskiego Biura Spraw Zagranicznych oraz Wspólnoty (ministerstwa spraw zagranicznych) wysłał ówczesny ambasador Wielkiej Brytanii w Pekinie, Alan Donald. Donald zacytował w niej ówczesnego członka chińskiej Rady Państwa, który oceniał, że podczas masakry 4 czerwca 1989 roku zostało zabitych co najmniej 10 000 cywilów. Ambasador określał źródło jako „przyjaciela” i „zaufane źródło”. Zgodnie z zapowiedziami HK01 publikacja miała być pierwszym z raportów na temat odtajnionych depesz w tej sprawie, jednak tekst został po kilku godzinach usunięty i pojawił się wieczorem w zmienionej formie. Z tekstu usunięto określenie informatora jako „członka chińskiej Rady Państwa” oraz informację o tym, że zabitych zostało ponad 10 000 cywilów. Z tekstu zniknęła także relacja: „Studenci rozumieli, że dostali jedną godzinę na opuszczenie placu, ale po pięciu minutach zaatakowały APC [transportery opancerzone]. Uczniowie spletli ramiona, ale zostali zgładzeni wraz z żołnierzami”. APC miały przejeżdżać po studentach i żołnierzach wielokrotnie, by (jak to określał tekst) „zrobić z nich ciasto”. Szczątki natomiast były zabierane przez buldożer, a następnie spalane i wyrzucane do kanalizacji. Relacja zdaje się więc świadczyć także o tym, że do przemocy nie dochodziło tylko na przedmieściach, ale i na samym placu Tian’anmen. Zaktualizowana wersja nie zawierała już informacji z dokumentu wskazującej nazwisko dowódcy 27. Armii Prowincji Shanxi, która przeprowadzała masakrę. Dowódcą tej jednostki był Yang Zhenhua, krewny ówczesnego przewodniczącego ChRL Yang Shangkuna. Stowarzyszenie Dziennikarzy z Hongkongu (HKJA) wyraziło „poważne zaniepokojenie autocenzurą ze względu na polityczną wrażliwość raportów”. Omawiana depesza opisywała przypadki dobijania przez żołnierzy rannych współtowarzyszy, zabicia bagnetami czterech studentek proszących o darowanie im życia i przypadku zabicia kobiety na oczach trzyletniej córeczki.

</doc>
<doc id="465790" url="https://pl.wikipedia.org/wiki?curid=465790" title="Gdzie ci mężczyźni?">
Gdzie ci mężczyźni?

Gdzie ci mężczyźni? – piosenka skomponowana przez Włodzimierza Korcza do słów satyryka Jana Pietrzaka z repertuaru polskiej piosenkarki Danuty Rinn. Nagrana została w 1974.
Początkowo utwór napisany był przez Jana Pietrzaka dla Ireny Jarockiej, następnie zaoferowano go Kabaretowi pod Egidą, jednak nie przyjął się tam na stałe. Pierwszą wykonawczynią piosenki była Anna Nehrebecka.
Piosenka stała się przebojem dopiero w wykonaniu Danuty Rinn.

</doc>
<doc id="465810" url="https://pl.wikipedia.org/wiki?curid=465810" title="Prandota">
Prandota



</doc>
<doc id="465812" url="https://pl.wikipedia.org/wiki?curid=465812" title="Podatek pośredni">
Podatek pośredni

Podatek pośredni – danina publiczna płacona w pieniądzu, przymusowa, bezzwrotna, niezwiązana, zasilająca budżet państwa. 
Do podatków pośrednich w Polsce zaliczane są: 
Nazwa „pośredni” wywodzi się od sposobu jego pobierania. Podatek ten płacony jest nie bezpośrednio w urzędzie skarbowym, tylko przy nabywaniu dobra (np. podatek VAT wliczony jest w cenę wielu artykułów, np. samochodów) lub usługi (podatek od gier jest już wliczony w cenę, jaką trzeba zapłacić by móc uczestniczyć w grze losowej np. poprzez kupienie losu na loterii).
Historia.
Po raz pierwszy, podatki pośrednie wprowadził Jean Baptiste Colbert (generalny kontroler finansów za panowania Ludwika XIV). Były wliczane w cenę różnych towarów (np. soli) i płacili go wszyscy mieszkańcy państwa.

</doc>
<doc id="465814" url="https://pl.wikipedia.org/wiki?curid=465814" title="Ataturk">
Ataturk



</doc>
<doc id="465815" url="https://pl.wikipedia.org/wiki?curid=465815" title="Niski Jesionik">
Niski Jesionik

Niski Jesionik (, ) – według podziału fizycznogeograficznego profesorów: Jerzego Kondrackiego i Wojciecha Walczaka mezoregion wchodzący w skład Sudetów Wschodnich i pasma Jesioników (). Znajduje się całkowicie w Czechach – na pograniczu Moraw i Śląska. Graniczy od północnego wschodu z Płaskowyżem Głubczyckim () na Nizinie Śląskiej, od północnego zachodu z Górami Opawskimi (), Wysokim Jesionikiem () i Hanušovicką vrchoviną, od zachodu z Obniżeniem Górnomorawskim (), od południowego wschodu z Bramą Morawską (), a od wschodu z Kotliną Ostrawską (). Za jego południowo-wschodnią część bywają uważane Góry Odrzańskie ().
Budowa geologiczna.
Masyw Niskiego Jesionika zbudowany jest ze skał metamorficznych, tzw. kulmu wschodniosudeckiego: łupków serycytowych, fyllitów, zieleńców i osadowych: piaskowców, łupków ilastych, mułowców, iłowców, zlepieńców, z wkładkami wapieni, łupków kwarcowych i łupków grafitowych. Stopień metamorfizmu skał maleje stopniowo ku wschodowi tak, że trudne jest postawienie granicy między skałami metamorficznymi a osadowymi.
Wody.
Przez Niski Jesionik przebiega główny europejski dział wodny; północna część, odwadniana przede wszystkim przez Opawę i jej dopływ Moravice, należy do dorzecza Odry (wypływającej w Górach Odrzańskich) w zlewisku Morza Bałtyckiego, wody z pozostałego obszaru są odprowadzane przez Morawę do Dunaju i należą do zlewiska Morza Czarnego.
Miejscowości.
Na obszarze Niskiego Jesionika znajdują się miejscowości:

</doc>
<doc id="465816" url="https://pl.wikipedia.org/wiki?curid=465816" title="Bellatriks Lestrange">
Bellatriks Lestrange



</doc>
<doc id="465817" url="https://pl.wikipedia.org/wiki?curid=465817" title="Jan Grotowic">
Jan Grotowic



</doc>
<doc id="465821" url="https://pl.wikipedia.org/wiki?curid=465821" title="Wierzba krucha">
Wierzba krucha

Wierzba krucha "(Salix × fragilis)" – gatunek drzewa należący do rodziny wierzbowatych. Występuje w Europie i Azji. W Polsce jest jednym z bardziej pospolitych drzew. Jest mieszańcem powstałym ze skrzyżowania wierzby białej ("S. alba" L.) i "S. euxina" I.V.Belyaeva.
Systematyka.
Większość drzew znanych dotąd jako wierzba krucha ("Salix fragilis" L.) to mieszańce wierzby białej ("S. alba" L.) i "S. euxina" I.V.Belyaeva. Pozostałe identyfikowane są jako "S. euxina" – opisany w 2009 roku gatunek wierzby, znanej wcześniej jako "S. fragilis" auct., non L. Naturalnym obszarem jej występowania jest wąski rejon w pobliżu Morza Czarnego – północna część Azji Mniejszej i Wyżyna Armeńska. Została ona również znaturalizowana w Europie, ale stanowi tutaj tylko mniej więcej jedną dziesiątą drzew znanych dotąd jako "Salix fragilis".
Biologia i ekologia.
Siedlisko: rośnie przede wszystkim w lasach łęgowych wzdłuż rzek, często tworząc tam wraz z topolami duże skupienia. Występuje również wzdłuż dróg, nad stawami. W Karpatach występuje do wysokości ok. 1000 m n.p.m. Często jest sadzona. W klasyfikacji zbiorowisk roślinnych gatunek charakterystyczny dla klasy "Salicetea purpureae". Jest drzewem raczej krótkowiecznym. Kwiaty zapylane są przez owady, nasiona rozsiewane przez wiatr (anemochoria).
Zmienność.
Tworzy mieszańce z wierzbą białą "Salix × rubens". Istnieją 2 odmiany tej krzyżówki:
Ponadto tworzy mieszańce z wierzbą pięciopręcikową, "Salix × meyeriana", posiada cechy pośrednie obu gatunków.
Czasami można spotkać różniące się od typowej formy, trudne do oznaczenia mieszańce z w. pięciopręcikową, w. purpurową, w. migdałową.
Ponadto istnieje odmiana:
Ciekawostka.
Najgrubszą wierzbą kruchą w Polsce o pojedynczym pniu jest wierzba "Kazimiera" z Wodzisławia Śląskiego o obwodzie pnia 691 cm.

</doc>
<doc id="465823" url="https://pl.wikipedia.org/wiki?curid=465823" title="Breaking the Habit (DVD)">
Breaking the Habit (DVD)

Breaking the Habit – meksykańska limitowana płyta DVD zespołu Linkin Park. Przedstawia ona pracę nad piosenką "Breaking the Habit" z płyty "Meteora" z 2003 roku.

</doc>
<doc id="465824" url="https://pl.wikipedia.org/wiki?curid=465824" title="Mary Sue">
Mary Sue

Mary Sue (w Polsce obowiązuje również spolszczone określenie Marysia Zuzanna; w przypadku mężczyzny używa się określenia Gary Stu, ewentualnie Marty Stu czy Larry Stu) − pejoratywne określenie wyidealizowanej postaci literackiej.
Charakterystyka.
Nie ma określonego wzorca, który pozwalałby z całą pewnością stwierdzić, jaką postać możemy nazwać Mary Sue. Najczęściej przyjmowany jest wzór pięknej femme fatale, która posiada niemalże wyłącznie same zalety i odnosi nieustanne sukcesy. Postać określona tym mianem może być nią jednak nawet wówczas, gdy wady posiada – jest ich jednak zbyt mało lub są zbyt nikłe czy tuszowane, aby można było uznać postać za rzeczywistą.
Terminem Mary Sue można jednak określić również postać z pozoru negatywną o nierzadko tragicznej przeszłości. Najczęściej są to postaci skrajnie przerysowane: morderczyni, ofiara gwałciciela bądź przemocy w rodzinie, niemająca przyjaciół, źle się ucząca, ubierająca na czarno, buntująca się przeciwko wszystkiemu. Taką Mary Sue najprościej rozpoznać po typowej dla tego podgatunku arogancji i ironii w wypowiedziach oraz po rzekomo "zimnym sercu".
Termin "Mary Sue" jest terminem o płynnych granicach: nie zawsze można jednoznacznie stwierdzić, czy postać zasłużyła już na to miano czy jeszcze nie.
Pojęcie Mary Sue najczęściej stosowane jest w obszarze fanfiction, ale zdarza się też użycie w krytyce literackiej (np. wobec postaci Mikaela Blomkvista z trylogii Stiega Larssona) lub filmowej.
Etymologia.
Nazwa wywodzi się od imienia bohaterki wydanego w 1972 roku opowiadania Pauli Smith „"A Trekkie's Tale"”, które to opowiadanie z założenia miało być parodią popularnego serialu „Star Trek”. Mary Sue została tam opisana jako piętnastoletnia oficer floty kosmicznej, której uroda była tak zniewalająca, że sam kapitan zaproponował jej pójście do łóżka. Dalsze losy Mary Sue opowiadają o uwięzieniu na obcej planecie i uratowaniu wszystkich przez samą Mary, która następnie pilotowała samodzielnie statek Enterprise, za co otrzymała Pokojową Nagrodę Nobla, Wolkański Order Odwagi i Trafmandoriańską Nagrodę Mężczyzny Roku.
O ile nazwę Mary Sue stosuje się przede wszystkim do nieświadomie wyidealizowanych postaci, o tyle oryginalna Mary Sue jest taką postacią z głównego zamierzenia i miała stanowić satyrę na wszystkie kobiece postaci, które są nazbyt "odrealnione".
Marysuizm.
Wraz z terminem Mary Sue narodził się termin marysuizm (nazywany przez niektórych błędnie "marysueizmem" lub "Mary Sueizmem"). Jest pojęciem, które obejmuje literaturę szerzej niż sama nazwa Mary Sue. Może oznaczać samo występowanie Mary Sue w utworze, ale również nadmierny patos lub nierealność bądź idealizację zdarzeń (jak na przykład deszcz w przypadku scen smutnych).
Osoby, które powołują postać Mary Sue do życia, nazywane są Suethorami (z angielskiego: "Sue" i "author") bądź marysuistami, chociaż są to terminy rzadko stosowane.

</doc>
<doc id="465826" url="https://pl.wikipedia.org/wiki?curid=465826" title="SpaceX">
SpaceX

Space Exploration Technologies Corporation (SpaceX) – amerykańskie przedsiębiorstwo przemysłu kosmicznego, założone w roku 2002 przez Elona Muska. Jego celem jest budowa silników rakietowych i rakiet nośnych oraz statków kosmicznych, w tym także załogowych. Kluczem do osiągnięcia sukcesu ma być znaczne zmniejszenie kosztów wynoszenia ładunku na orbitę. Przede wszystkim, SpaceX projektuje i buduje serię rakiet orbitalnych Falcon i statków kosmicznych Dragon.
Siedziba, montownia rakiet i biuro projektowe znajdują się w Hawthorne (hrabstwo Los Angeles) w Kalifornii. Silniki i inne duże elementy testowane są w McGregor w stanie Teksas. Ponadto firma posiada kilka biur regionalnych na terenie USA, a w styczniu 2015 r. ogłoszono plan utworzenia w Redmond w stanie Waszyngton biura projektowego na potrzeby planowanej produkcji satelitów telekomunikacyjnych.
Początki.
SpaceX została założona w 2002 r. przez Elona Muska, współtwórcę firm Zip2 oraz PayPal i prezesa Tesla Motors. Fundusze uzyskane z poprzednich projektów Musk zainwestował w technikę kosmiczną. Zdecydował się na budowę rakiet, które znacząco zmniejszą koszty wynoszenia ładunków w przestrzeń kosmiczną. Cel ma zostać osiągnięty przez wielokrotne użycie stopni rakiety po ich odzyskaniu (zautomatyzowane lądowanie na lądzie lub statku) oraz przez użycie sprawdzonych i tanich technologii oraz seryjnej produkcji. W listopadzie 2005 r. SpaceX zatrudniało 160 osób. W 2010 r. było to już 1180 pracowników, w maju 2012 r. 1800, a na początku 2013 roku prawie 3000 osób. W 2015 roku liczba zatrudnionych osiągnęła 5000.
Osiągnięcia.
Dotychczasowe osiągnięcia:
Rakiety nośne Falcon.
SpaceX zaprojektował serię rakiet, z których nie wszystkie zostały ostatecznie zbudowane. Pracuje także nad przyszłymi, większymi rakietami z rodziny Falcon. Wszystkie te rakiety oparte są na silnikach rodziny Merlin 1 (jedynie Falcon 1 używała w drugim członie mniejszego silnika Kestrel), których kolejne wersje znajdują wykorzystanie w nowszych modelach rakiet.
Falcon 1.
24 marca 2006 po raz pierwszy została wystrzelona rakieta Falcon 1. Start odbył się z kosmodromu na wyspie Omelek atolu Kwajalein. Dziewiczy lot był nieudany: w 29 sekundzie lotu zawiódł główny silnik Falcona. Utracono rakietę oraz 19,5 kg satelitę FalconSAT 2. Dwie kolejne próby startu także zakończyły się niepowodzeniem. Dopiero 28 września 2008 r., w swoim czwartym locie (Flight 4), Falcon 1 niosący makietę satelity osiągnął prędkość orbitalną, stając się pierwszą, całkowicie prywatnie wyprodukowaną rakietą kosmiczną, która dokonała satelizacji ładunku. Po swoim piątym locie rakieta została wycofana z użytku i miała zostać zastąpiona dysponującą lepszymi osiągami wersją Falcon 1e.
Falcon 1e.
Ulepszona wersja rakiety Falcon 1, której pierwszy start planowano w 2011 r., jednak nie weszła ona nigdy do użytku. Uznano, że małe satelity mogą być umieszczane na orbicie jako ładunek dodatkowy rakiety Falcon 9.
Falcon 5.
Wersja rakiety, która nie jest rozwijana. Miała być wersją pośrednią między Falcon 1 i Falcon 9.
Falcon 9.
Jest to dwustopniowa rakieta nośna, przewidziana m.in. do wynoszenia na orbitę budowanych przez SpaceX transportowych i załogowych statków kosmicznych Dragon. Pojazdy te służą m.in. do zaopatrzenia (w przyszłości także do wymiany załóg) Międzynarodowej Stacji Kosmicznej. Falcon 9 może wynosić na niską orbitę wokółziemską (ok. 200 km) ładunki o masie do 9,9 t, natomiast na orbitę geostacjonarną do 2,4 t. Starty odbywają się z kosmodromu na przylądku Canaveral w USA. Pierwszy, próbny start odbył się 4 czerwca 2010 r. Rakieta w wersji 1.0 była używana do 2013 r. w programie COTS, od września 2013 zastąpiona wersją 1.1.
Falcon 9 v.1.1.
Wersja rakiety Falcon 9, różniąca się od niej zastosowaniem silniejszych silników Merlin 1D w miejsce wersji 1C oraz wydłużeniem zbiorników paliwa. Pierwszy start odbył się 29 września 2013.
Podczas drugiej (3 grudnia 2013 r. UTC) oraz trzeciej (6 stycznia 2014 r. UTC) misji Falcon 9 w wersji 1.1 rakieta wyniosła ładunek na orbitę przejściową do geostacjonarnej. Czwartą misją był lot do Międzynarodowej Stacji Kosmicznej.
Do 27 kwietnia 2015 roku wykonano 13 misji tej wersji rakiety, wszystkie zakończone sukcesem.
28 czerwca 2015 roku kolejny lot zaopatrzeniowy na Międzynarodową Stację Kosmiczną zakończył się niepowodzeniem – nastąpiła eksplozja rakiety nośnej spowodowana awarią jej drugiego stopnia w 139 s lotu. Statek Dragon przetrwał wybuch i został odrzucony od reszty rakiety. Kontynuował wysyłanie telemetrii aż do momentu zniknięcia za horyzontem. Został zniszczony podczas uderzenia w powierzchnię Oceanu Atlantyckiego. Utracie statku Dragon można było zapobiec – nieuszkodzona kapsuła mogła otworzyć swoje spadochrony jak podczas standardowego lądowania. Program sterujący nie był jednak przygotowany na taki scenariusz, a wprowadzenie komendy otwarcia spadochronów nie było możliwe w tak krótkim czasie. Oprogramowanie Dragona zostało później zaktualizowane na wypadek wystąpienia podobnej sytuacji. Jeśli statek zostanie z jakiegokolwiek powodu odłączony od rakiety nośnej jeszcze w atmosferze, spróbuje otworzyć swoje spadochrony w celu ocalenia kapsuły i ładunku.
Ostatni lot wersji 1.1 odbył się 17 stycznia 2016 o godzinie 18:42 UTC. Lot zakończył się sukcesem – wyniesieniem na orbitę satelity Jason-3 służącego do obserwacji oceanów. Pierwszy stopień rakiety wylądował na statku na Oceanie Spokojnym, ale jedna z nóg podtrzymujących nie została poprawnie zablokowana i złożyła się kilka sekund po lądowaniu, powodując przewrócenie się rakiety i eksplozję.
Falcon 9 v.1.2.
Pierwszy start tej wersji odbył się 21 grudnia 2015 o godzinie 1:29 UTC. Wersja 1.2, zwana również „Full Thrust” różni się od poprzedniej zwiększonym o 15% ciągiem silników Merlin pierwszego i drugiego stopnia, długością drugiego stopnia zwiększoną o około 0,5 m oraz użyciem bardziej schłodzonego paliwa (nafty) oraz ciekłego tlenu. Temperatura nafty została zmniejszona z do , a ciekłego tlenu z do . Niższa temperatura powoduje zwiększenie gęstości paliwa i utleniacza, przekładając się na 30 ton więcej materiału pędnego w zbiornikach o tej samej objętości. Oprócz tych zmian, wersja 1.2 wprowadza również szereg drobnych poprawek, m.in. wzmocnione nogi
używane do lądowania, poprawione działanie powierzchni sterowych () oraz zmniejszona masa struktury kadłuba. Wszystkie te zmiany przełożyły się na zwiększenie osiągów rakiety (masa dostarczana na orbitę) o około 35%.
W nocy z 21 na 22 grudnia 2015 roku miało miejsce pierwsze udane lądowanie pierwszego członu rakiety Falcon 9 v.1.2. Start i lądowanie rakiety odbyło się na przylądku Canaveral na Florydzie. Głównym celem misji było umieszczenie na orbicie 11 satelitów dla firmy komunikacyjnej Orbcomm. Rakieta osiągnęła wysokość około 200 km i prędkość 1,6 km/s, po czym bezpiecznie wylądowała z powrotem, tuż obok miejsca startu. To udane lądowanie było pierwszą w całej historii SpaceX próbą postawienia rakiety na twardym podłożu, gdyż dotychczasowe próby odbywały się na specjalnej barce-statku pływającym po Oceanie Atlantyckim. Jak dotąd 3 z 4 rakiet Falcon 9 v1.2 udanie wylądowały po starcie – misja OG-2 na lądzie, CRS-8 oraz JCSAT-14 na statku. Lądowanie podczas misji SES-9 nie powiodło się z powodu bardzo małej ilości paliwa i dużej prędkości rakiety.
Falcon Heavy.
Ciężka wersja rakiety nośnej Falcon 9, z dwoma dodatkowymi pierwszymi członami tej rakiety umieszczonymi po bokach (łącznie 27 silników). Planowany jest duży wzrost osiągów: rakieta ma wynosić na niską orbitę do 54,4 t ładunku, z możliwym powiększeniem tej wartości do ponad 60 ton przy użyciu technologii cross-feed. Wielokrotnie przekładany start tej rakiety (początkowe zapowiedzi: 2013) odbył się 6 lutego 2018 roku.
Dragon.
Statek kosmiczny, którego głównym zadaniem jest dostarczanie zaopatrzenia na Międzynarodową Stacją Kosmiczną (ISS). Pierwszy zakontraktowany lot do Międzynarodowej Stacji Kosmicznej w ramach programu COTS odbył się w październiku 2012 r. Dragon składa się z hermetycznej kapsuły oraz członu bagażowego.
2 marca 2019 roku odbył się pierwszy testowy lot na ISS (DM-1) załogowej wersji kapsuły, nazwanej Crew Dragon. W trakcie tego testu zamiast astronautów na pokładzie znajdował się manekin o imieniu Ripley.
27 maja 2020 roku miał odbyć się start rakiety Falcon 9 z kapsułą załogową SpaceX DM-2, która miała dostarczyć astronautów na Międzynarodową Stację Kosmiczną. Ze względu na złe warunki pogodowe na Florydzie, kilkanaście minut przed odpaleniem silników start został przesunięty z 27 maja godziny 20:33 UTC (22:33 czasu polskiego) na kolejne okno pogodowe. 30 maja 2020 roku o godzinie 19:22 UTC (21:22 czasu polskiego), astronauci Douglas Hurley (dowódca) i Robert Behnken wystartowali, a po kilkunastogodzinnym locie, 31 maja o godzinie 14:16 UTC (16:16 czasu polskiego), zadokowali do ISS. Na orbicie mają oni spędzić od dwóch tygodni do kilku miesięcy. Z kolei rakieta Falcon 9, która wyniosła kapsułę Dragon wylądowała na statku-lądowisku ("drone ship") „Of course I still love you”. Wydarzenie to ma być krokiem w kierunku rakiet wielokrotnego użytku, co ma być jednym z czynników obniżających koszty lotów kosmicznych.
Starship.
Rozwijany projekt superciężkiego statku kosmicznego. System ma być w pełni wielokrotnego użytku i ma pozwolić ludziom na dotarcie na Marsa, a także pomóc w szybszym przemieszczaniu się pomiędzy odległymi miastami na Ziemi.
Starship to dwustopniowy pojazd kosmiczny o łącznej wysokości 118 m i średnicy 9 m. Do budowy obu stopni pojazdu zamiast włókna węglowego użyta zostanie stal nierdzewna. Jego udźwig na niską orbitę okołoziemską ma wynieść co najmniej 100 t. Oba stopnie statku będą zasilane silnikami Raptor.
W 2019 roku na terenie prywatnego kosmodromu firmy SpaceX w miejscowości Boca Chica w Teksasie, dokonano pierwszych testowych lotów prototypu statku, nazwanego "Starhopper" (ang. "hopper" – skoczek), najwyższy lot osiągnął wysokość 150 m. Budowane były 2 pełnowymiarowe prototypy "Mk1" i "Mk2", odpowiednio w Boca Chica i Cocoa na Florydzie. Jednak jesienią 2019 roku prac nad Mk2 zaniechano, a 20 listopada doszło do rozszczelnienia Mk1 podczas testów ciśnieniowych. Jeszcze w 2019 roku rozpoczęła się budowa "Mk3", przemianowanego na "SN1", który ma polecieć w 1. połowie 2020 roku.
Silniki rakietowe.
Merlin 1.
Silnik jednokomorowy, napędzany mieszaniną ciekłego tlenu i kerozyny (RP-1). Przystosowany jest do wielokrotnego użytku. Jest stosowany w rakietach Falcon 1, Falcon 9 i Falcon Heavy.
Raptor.
W 2012 r., Elon Musk oświadczył, że SpaceX będzie rozwijało silnik Raptor, wykorzystujący ciekły metan jako paliwo. Jedną z zalet metanu, dla realizacji lotów na Marsa, ma być możliwość wytworzenia go z surowców dostępnych na Marsie (z wodoru zawartego w wodzie i dwutlenku węgla) używając reakcji Sabatiera. Silniki wykorzystujące metan mogą uzyskiwać większy ciąg niż silniki używające RP-1 (nafty) z tej samej ilości paliwa, co wyraża się poprzez wyższy impuls właściwy. W styczniu 2016, SpaceX uzyskało dotację 33,6 mln USD na zbudowanie prototypu silnika Raptor do 2018 r.
Pierwsze statyczne testy silnika zostały przeprowadzone we wrześniu 2016 roku. W 2019 roku odbyły się pierwsze próbne loty z użyciem silnika Raptor.
Inne projekty.
Grasshopper – w pełni odzyskiwalne stopnie rakiet nośnych.
Grasshopper (ang. ‘konik polny’), prace nad którym SpaceX ogłosiło w 2011 r., będzie demonstratorem technologicznym w pełni odzyskiwalnych stopni rakietowych, które będą powracały na miejsce startu dzięki własnym silnikom. Dotychczasowe, rzadko stosowane techniki odzyskiwania zużytych stopni rakietowych polegają na wyłowieniu z morza stopni opadających na spadochronach. Celem projektu jest obniżenie kosztów.
Rakieta została zbudowana z dostępnych już elementów: silnika Merlin 1D oraz zbiornika pierwszego stopnia rakiety Falcon 9, zaopatrzonego w cztery stalowe podpory oraz stalową konstrukcję. Całość miała wysokość 32 m, masę ok. 220 t, paliwem była nafta (RP-1), zaś utleniaczem ciekły tlen. Od września 2012 do kwietnia 2013 r. przeprowadzono pięć lotów testowych, podczas których pojazd osiągnął maksymalną wysokość 744 m. Podczas lotu na wysokość 250 metrów Grasshopper przeleciał również 100 metrów na bok celem sprawdzenia jego sterowności. Każda z ośmiu prób zakończyła się sukcesem, a rakieta o wysokości 32 metrów wracała na miejsce startu.
We wrześniu 2013 wykonano test, w którym zużyty pierwszy człon rakiety w sposób kontrolowany wszedł w atmosferę. W kolejnym testowym locie, w kwietniu 2014, pierwszy człon osiadł miękko w oceanie, wcześniej redukując do zera obrót oraz prędkość.
Testy miały odbywać się w trzech etapach:
Podczas każdego testu starty będą przeprowadzane wielokrotnie. SpaceX przewidywało, że prace nad Grasshopperem zajmą trzy lata. Planowany był pojazd Grasshopper 2, oparty na elementach rakiety Falcon 9 v. 1.1, który miał zostać zbudowany w 2013 r. W ramach programu zaszły jednak zmiany. Podczas ostatniego lotu 7 października 2013 r. Grasshopper wzniósł się na 744 metry i był to ostatni lot tego pojazdu.
Dalsze próby odbywały się już w 2014 roku przy użyciu drugiego pojazdu testowego, nazwanego już F9R Dev1. 22 sierpnia 2014 roku, podczas piątego lotu testowego F9R Dev1, doszło do autodestrukcji.
Rakieta nośna startująca z powietrza.
W ramach współpracy w konsorcjum Stratolaunch Systems, które w 2011 r. rozpoczęło prace nad nowym systemem transportu kosmicznego, SpaceX miało opracować wielostopniową rakietę nośną wynoszoną uprzednio do stratosfery przez gigantyczny samolot. Miał to być wariant rakiety Falcon 9. Rakieta miała startować z wysokości około 10 kilometrów, zabierając na niską orbitę okołoziemską ładunek o masie ponad 6 ton. Początkowo planowane było dostarczanie na orbitę wyłącznie ładunków bezzałogowych, lecz z czasem Stratolaunch Systems zamierza wynosić również załogowe statki kosmiczne. Pierwsze loty testowe miały odbyć się w 2016 r. Jednak w listopadzie 2012 r. SpaceX wycofało się z tego projektu.
Cel dalekosiężny – załogowa misja na Marsa.
W lipcu 2010 r. SpaceX ogłosiło, że jego dalekosiężnym celem jest załogowa misja na Marsa. Misja taka będzie możliwa ok. 2025 r., pod warunkiem przystąpienia do prac od razu. W celu realizacji tego zamierzenia SpaceX ogłosiło plan działań w najbliższych latach:
Plany te zostały w pewnym stopniu zmienione, rakiety Falcon X, X Heavy i XX oraz silnik Merlin 2 nie będą produkowane. Szczegółowy plan kolonizacji Marsa został ujawniony przez Elona Muska na konferencji IAC 2016, odbywającej się 26–30 września 2016 w Guadalajarze w Meksyku.
We wrześniu 2019 roku na konferencji prasowej wygłoszonej w Boca Chica w Teksasie na terenie jednej z placówek firmy, Elon Musk przedstawił postępy i zmiany które zaszły w projekcie misji na Marsa. Obecnie planowane jest wykorzystanie statku kosmicznego Starship, będącego na etapie opracowywania, a z pomocą którego ma być możliwe zabranie 100-osobowej załogi bądź 100 ton sprzętu na powierzchnię Marsa. Statek wykonany będzie ze stali nierdzewnej, a zasilać go będą silniki Raptor, wykorzystujące ciekły metan i ciekły tlen.

</doc>
<doc id="465831" url="https://pl.wikipedia.org/wiki?curid=465831" title="Cassapanca">
Cassapanca

Cassapanca – mebel służący do siedzenia będący prototypem kanapy, ława z pełnym oparciem pod kątem prostym względem siedzenia i podłokietnikami, ustawiana na podeście. Została rozpowszechniona w renesansie. Jej poprzednikiem była "cassone" – ozdobna skrzynia. 

</doc>
<doc id="465833" url="https://pl.wikipedia.org/wiki?curid=465833" title="Darren E. Burrows">
Darren E. Burrows

Darren Eugene Burrows (ur. 12 września 1966 w Winfield) – amerykański aktor i reżyser telewizyjny i filmowy. Wystąpił jako Ed Chigliak w serialu CBS "Przystanek Alaska" (1989-95).
Życiorys.
Wczesne lata.
Urodził się w Winfield w stanie Kansas jako syn aktora Billy’ego Drago (1945–2019). Jego rodzina miała pochodzenie angielskie, czeskie i irlandzkie, a także miała korzenie indiańskie (plemię Apaczów). Jako dziecko mieszkał na krótko w pobliżu Aulne w Kansas. W 1980, kiedy miał czternaście lat, jego ojciec poślubił trenerkę aktorstwa scenicznego Silvanę Gallardo.
Kariera.
W 1988 zadebiutował na ekranie w roli Jeffa w horrorze Roberta Englunda "Telefon do piekła" ("976-EVIL") na podstawie scenariusza Briana Helgelanda u boku Stephena Geoffreysa, Sandy Dennis i Jima Metzlera. Rok potem znalazł się w obsadzie dramatu wojennego Briana De Palmy "Ofiary wojny" ("Casualties of War", 1989) jako Cherry z Seanem Pennem, Michaelem J. Foxem i Johnem Leguizamo.
Grał na scenie w Los Angeles w spektaklach: "Dark of the Moon" w Crown Uptown Dinner Theater i "Simpson Street" w Los Angeles Workshop. Występował także w wideoklipie zespołu W.A.S.P. do covera The Who „The Real Me” (1989).
W 1995 był nominowany wraz z obsadą serialu "Przystanek Alaska" do Nagrody Gildii Aktorów Ekranowych.
Życie prywatne.
19 czerwca 1993 poślubił Melindę Delgado. Mają czterech synów: Williama Franklina, Audiego Valentine’a, Atticusa Coltera i Cochise’a Steele’a.

</doc>
<doc id="465834" url="https://pl.wikipedia.org/wiki?curid=465834" title="Katerina Maleewa">
Katerina Maleewa

Katerina Maleewa, zamężna Stoimenow, bułg. Катерина Малеева (ur. 7 maja 1969 w Sofii), bułgarska tenisistka, występująca na światowych kortach od 1984 do 1997 roku, mistrzyni US Open w 1984 roku w grze pojedynczej dziewcząt, wicemistrzyni US Open 1994 w grze podwójnej, ćwierćfinalistka siedmiu turniejów wielkoszlemowych w grze pojedynczej, uczestniczka Mistrzostw WTA w grze pojedynczej i podwójnej, klasyfikowana w rankingu WTA na 6. miejscu w grze pojedynczej (1990) i na 24. miejscu w grze podwójnej (1994), reprezentantka Bułgarii w Pucharze Federacji i na letnich igrzyskach olimpijskich. Siostra Magdaleny Maleewej i Manuely Maleewej, córka Julii Berberian. Tenisistka praworęczna z oburęcznym backhandem.
Kariera tenisowa.
Kariera zawodowa praworęcznej Bułgarki (z bekhendem oburęcznym) przypadła na lata 1984-1997. Katerina Maleewa pochodzi ze znanej rodziny sportowej, jest córką Julii Berberian, wielokrotnej mistrzyni Bułgarii (mającej korzenie ormiańskie). Ojciec wykłada elektronikę na Uniwersytecie w Sofii. Katerina Maleewa rozpoczęła treningi tenisowe pod okiem matki, podobnie jak jej dwie siostry – starsza Manuela i młodsza Magdalena. W 1984 była w finale juniorskiego French Open i nieoficjalnych mistrzostw świata "Orange Bowl" na Florydzie, a także wygrała US Open oraz mistrzostwa Europy do lat 18. Wkrótce rozpoczęła karierę zawodową.
W 1984 wygrała pierwszy turniej, ale o niższej randze niż główny cykl rozgrywek (we francuskim Lyonie). Rok później triumfowała już w dwóch imprezach rangi "WTA Tour" w grze pojedynczej, a także wspólnie z siostrą Manuelą wygrała "US Clay Courts". Od 1987 znajdowała się w czołówce światowej, czego wyrazem był udział w pięciu edycjach kobiecego Masters (WTA Tour Championships) – w 1987, 1988, 1990, 1991 i 1992. Grała również w jednej edycji deblowej Masters (w 1986). Podobnie jak obie jej siostry w szczytowym okresie kariery znalazła się w czołowej dziesiątce rankingu – jej najwyższe miejsce na liście WTA to nr 6. Łącznie wygrała jedenaście turniejów "WTA Tour" w singlu oraz dwa w deblu, jej zarobki na korcie przekroczyły dwa miliony dolarów amerykańskich.
We wszystkich czterech turniejach wielkoszlemowych docierała do ćwierćfinału. Nie udało się jej nigdy awansować wyżej, ale ćwierćfinały wielkoszlemowe zaliczyła siedem razy – Australian Open 1990 i 1991, French Open 1990, Wimbledon 1990 i 1992, US Open 1988 i 1993. Kilkakrotnie odpadała także w 1/8 finału. Siła tenisa sióstr Maleewych znalazła szczególne odzwierciedlenie w Australian Open 1993, kiedy wszystkie trzy figurowały w gronie rozstawionych; podobnie stało się na French Open i Wimbledonie w tym roku, a na turnieju paryskim (potem także na US Open 1993) cała trójka osiągnęła IV rundę (1/8 finału). Dwukrotnie zdarzyło się, że Katerina i Manuela Maleewe jednocześnie grały w ćwierćfinale turnieju wielkoszlemowego (US Open 1988 i French Open 1990). W kwietniu 1992 wszystkie trzy siostry były klasyfikowane w najlepszej piętnastce rankingu światowego.
W 1991 Katerina Maleewa dotarła do finału turnieju "Canadian Open", eliminując po drodze obie siostry (w finale uległa Jennifer Capriati). Wygrała w tym roku turniej w Indianapolis, ale później przez kilka lat grała nieco mniej skutecznie. Na kolejne turniejowe zwycięstwo musiała czekać aż do 1994, kiedy wygrała imprezę w Quebecu, w drodze po tytuł pokonując trzy najwyżej rozstawione w turnieju rywalki – Amandę Coetzer, Chandę Rubin i Brendę Schultz. Był to ostatni triumf turniejowy Bułgarki, która po zmaganiach z kontuzjami zdecydowała się ostatecznie zakończyć karierę sportową w 1997, trzy lata po siostrze Manueli.
Spośród jej sukcesów warto wymienić finał wielkoszlemowy w grze podwójnej na US Open w 1994, osiągnięty w parze z Amerykanką Robin White (przegrały z Sánchez Vicario i Novotną 3:6, 3:6, w półfinale pokonały natomiast najwyżej rozstawione Gigi Fernández i Natallę Zwierawą). Katerina Maleewa miała na koncie indywidualne zwycięstwa nad wieloma wybitnymi zawodniczkami, m.in. Sánchez Vicario, Navrátilovą, Sabatini, Mary Joe Fernández, Martínez, Capriati, Sukovą, Garrison-Jackson, Novotną, Huber. Broniła barw narodowych w Pucharze Federacji w latach 1984-1995, uczestniczyła w trzech olimpiadach – w Seulu 1988, Barcelonie 1992 i Atlancie 1996.
9 lipca 1994 w Sofii poślubiła Georgija Stoimenowa, swojego wieloletniego trenera. Ma dwoje dzieci.
Wygrane turnieje WTA:
Finały turniejowe WTA:

</doc>
<doc id="465835" url="https://pl.wikipedia.org/wiki?curid=465835" title="Etażerka">
Etażerka

Etażerka (z franc. "étagère", od étage – piętro) – lekki, otwarty mebel stojący na podłodze, składający się z kilku półek, umieszczonych jedna nad drugą. Pojawił się w końcu XVIII wieku we Francji wraz z rozwojem czytelnictwa i nasilającą się modą na kolekcjonowanie drobnych przedmiotów.
W języku polskim rozróżnia się etażerkę i regał. W języku francuskim "étagère" to etażerka, ale także regał.

</doc>
<doc id="465839" url="https://pl.wikipedia.org/wiki?curid=465839" title="Zydel">
Zydel

Zydel – mebel do siedzenia, odmiana krzesła twardego, przeważnie w konstrukcji bezoskrzyniowej lub deskowej. 
Zydel wspiera się na trzech lub czterech nogach, zawsze lekko skierowanych na zewnątrz. Siedzisko ma kształt zbliżony do trapezu. Wywodzi się od "sgabello".

</doc>
<doc id="465843" url="https://pl.wikipedia.org/wiki?curid=465843" title="Adam Arkin">
Adam Arkin

Adam Arkin (ur. 19 sierpnia 1956 w Nowym Jorku) – amerykański aktor filmowy, teatralny i telewizyjny, scenarzysta i reżyser filmowy. Syn aktora Alana Arkina.

</doc>
<doc id="465846" url="https://pl.wikipedia.org/wiki?curid=465846" title="Herb Świnoujścia">
Herb Świnoujścia

Herb Świnoujścia – jeden z symboli miasta Świnoujście w postaci herbu.
Wygląd i symbolika.
Herb przedstawia w niebieskim polu tarczy wizerunek czerwonego gryfa pomorskiego zwróconego w prawo, trzymającego w żółtych szponach białą kotwicę okrętową z czarnym obrysem, ze złożonymi skrzydłami, z językiem czerwonym i żółtym dziobem. Tarcza od góry jest prostokątna, u dołu obła i posiada czarny obrys oraz w górnej części na białym tle napis „ŚWINOUJŚCIE”.
Symbolika herbu nawiązuje do historii Świnoujścia (Księstwo pomorskie) i morskiego charakteru miasta.
Historia.
W roku 1752 z projektem herbu wystąpił ówczesny świnoujski burmistrz Wilhelm Ludwig Weißenberg. Znajdował się na nim żaglowiec na morzu. Widoczny był też ląd z rosnącą wierzbą i mężczyzną. Nad herbem widniał łaciński napis "Finis coronat opus" czyli "Koniec wieńczy dzieło". Projekt nie został jednak przyjęty, ale pozwolono na tymczasowe korzystanie z niego.
Kolejny projekt herbu stworzył szczecinian o nazwisku Tschirner. Ten, wzorując się na herbie Anklam zaprojektował herb na którym uwidoczniony był gryf z rozpostartymi skrzydłami oraz koroną na głowie. W łapach miał on kotwicę. Po niewielkich, wręcz kosmetycznych zmianach i usunięciu korony został przyjęty jeszcze w roku 1752, jeszcze przed otrzymaniem praw miejskich. Równocześnie w użyciu była pieczęć miejska z dodatkowym napisem „"Swien – Münde. Ratssiegel"”.

</doc>
<doc id="465848" url="https://pl.wikipedia.org/wiki?curid=465848" title="Testosteron (film)">
Testosteron (film)

Testosteron – polska komedia z 2007 roku w reżyserii Tomasza Koneckiego i Andrzeja Saramonowicza. Film powstał na podstawie sztuki teatralnej o tym samym tytule.
Zdjęcia do filmu trwały od 1 sierpnia do 6 września 2006. Plenerami filmu były: Warszawa, Mszczonów, Badów Górny.
Fabuła.
Akcja filmu toczy się na weselu po ślubie, który się nie odbył. Przed ołtarzem panna młoda (znana piosenkarka Alicja (Magdalena Boczarska)) oświadcza Kornelowi (pan młody), że kocha innego mężczyznę. Całuje w kościele jednego z gości (Tretyna) i ucieka. Ojciec pana młodego, Grek Stavros (Krzysztof Stelmaszyk), przy pomocy przyjaciela pana młodego, Robala, oraz gitarzysty Fistacha (Tomasz Karolak) porywa tego mężczyznę i zawozi na miejsce, gdzie miało się odbyć wesele. Trafia tam także niedoszły małżonek Kornel (z kroplówką, gdyż w kościele wynikła bójka, w wyniku której wylądował na pogotowiu) i jego brat, Janis (Cezary Kosiński). Do sześciu mężczyzn dołącza kelner Tytus (Borys Szyc) i wszyscy razem urządzają wesele – spędzają kilkanaście godzin na rozmowach, tańcach i piciu. Każdy z nich ma własne doświadczenia z kobietami i opowiada swoją historię; wychodzą na jaw tajemnice i sposoby uwodzenia kobiet.

</doc>
<doc id="465851" url="https://pl.wikipedia.org/wiki?curid=465851" title="Lizzie McGuire (serial telewizyjny)">
Lizzie McGuire (serial telewizyjny)

Lizzie McGuire – serial dla młodzieży wyprodukowany przez Disney Channel.
Bohaterką serialu jest Lizzie, uczennica gimnazjum, która codziennie zmaga się ze szkolną rzeczywistością. Napotyka typowe problemy z nauką, życiem w dużej grupie, chłopcami, rodzicami i młodszym bratem. Ze swoimi problemami radzi sobie dzięki swoim dwóm przyjaciołom – Mirandzie i Gordo.
Serial cieszy się dużą popularnością wśród nastolatek, ponieważ opowiada o problemach, z jakimi nastolatki muszą radzić sobie na co dzień:
Wersja polska.
Odcinki 1–19, 24, 30.
Wersja polska: Master Film na zlecenie Zig Zapa
Reżyseria: Małgorzata Boratyńska
Dialogi: Agnieszka Farkowska
Dźwięk: Urszula Ziarkiewicz
Montaż i kierownictwo produkcji: Agnieszka Kołodziejczyk
Wystąpili:
i inni
Piosenkę czołówkową śpiewała: Magdalena Krylik
Lektor: Dariusz Odija
Odcinki 20–23, 25–29, 31–64.
Opracowanie wersji polskiej: na zlecenie ZigZapa – Start International Polska
Reżyseria:
Dialogi polskie: Piotr Radziwiłowicz
Dźwięk i montaż: Jerzy Wierciński
Kierownik produkcji: Anna Kuszewska
Udział wzięli:
W pozostałych rolach:
i inni
Piosenkę czołówkową śpiewała: Magdalena Krylik
Lektor:

</doc>
<doc id="465852" url="https://pl.wikipedia.org/wiki?curid=465852" title="Dennis Tito">
Dennis Tito

Dennis Anthony Tito (ur. 8 sierpnia 1940 w Nowym Jorku) – amerykański milioner, inżynier, przedsiębiorca. Pierwszy w historii kosmiczny turysta.
W 1962 roku uzyskał licencjat z astronautyki i aeronautyki na New York University. W 1964 roku ukończył Rensselaer Polytechnic Institute z tytułem magistra inżyniera. Początkowo pracował jako naukowiec w ośrodku NASA – Jet Propulsion Laboratory. W 1972 roku założył firmę Wilshire Associates zajmującą się zarządzaniem inwestycjami. Dzięki tej firmie został milionerem.
W 2001 roku Tito spędził 7 dni, 22 godziny i 4 minuty na orbicie. Za swoją trwającą od 28 kwietnia do 6 maja podróż na Międzynarodową Stację Kosmiczną zapłacił Rosjanom 20 milionów dolarów. Wcześniej próbował w NASA. Ta nie zgodziła się, argumentując, iż sprzęt kosmiczny jest zbyt cenny, aby miał z nim kontakt ktoś niewykwalifikowany.

</doc>
<doc id="465856" url="https://pl.wikipedia.org/wiki?curid=465856" title="Spacer po linie">
Spacer po linie

Spacer po linie "(Walk the Line)" – amerykański film biograficzny przedstawiający życie zmarłego w 2003 roku muzyka country Johnny’ego Casha. Film opowiada o początkach jego kariery w Memphis. Tytuł filmu pochodzi od jednego z największych przebojów Casha "I Walk the Line".
Nagrody.
Oscary 2006
Złote Globy 2006
MTV Movie Awards 2006

</doc>
<doc id="465860" url="https://pl.wikipedia.org/wiki?curid=465860" title="Alan Arkin">
Alan Arkin

Alan Wolf Arkin (ur. 26 marca 1934 w Nowym Jorku) – amerykański aktor, reżyser, scenarzysta i producent filmowy.
Laureat Oscara 2006 za rolę drugoplanową w filmie "Mała Miss". 
Życiorys.
Wczesne lata.
Urodził się w nowojorskim Brooklynie jako syn Beatrice (z domu Wortis), nauczycielki, i Davida I. Arkina, malarza i pisarza. Wychowywał się w rodzinie żydowskiej z „brakiem nacisku na religię”. Jego dziadkami byli żydowscy imigranci z Ukrainy, Rosji i Niemiec. Kiedy Arkin miał 11 lat, jego rodzice przenieśli się do Los Angeles, gdzie podczas 8–miesięcznego hollywoodzkiego strajku jego ojciec pracował jako scenograf. W latach 50. w czasie działań makkartyzmu jego rodziców oskarżono o bycie komunistami, a jego ojca zwolniono, gdy odmówił odpowiedzi na pytania dotyczące jego ideologii politycznej. 
W wieku 10 lat wiedział, że chce zostać profesjonalnym aktorem. Był stypendystą różnych akademii teatralnych, w tym prowadzonej przez studenta Stanisławskiego, Benjamina Zemacha, który nauczył Arkina psychologicznego podejścia do aktorstwa. Jako nastolatek przeprowadził się z rodziną do Los Angeles, gdzie zaczął odkrywać muzykę, ucząc się grać na gitarze. 
Uczęszczał do szkoły średniej Franklin High School w Los Angeles. Naukę kontynuował w Los Angeles City College, po czym powrócił na wschód do Bennington w Vermont, gdzie uczęszczał do Bennington College. 
Kariera.
Wkrótce opuścił szkołę i stworzył z dwójką przyjaciół folkową trio The Tarriers, które w 1956 zdobyło 4 miejsce w rankingu „The Banana Boat Song”. W 1957 grupa odniosła sukces podczas europejskiej trasy koncertowej. Debiutował na ekranie jako lider The Tarriers w dramacie muzycznym "Calypso Heat Wave" (1957) z Mayą Angelou i Joelem Greyem. W 1958 Arkin opuścił The Tarriers, aby dołączyć do dziecięcego zespołu Baby Sitters, z którym nagrał cztery albumy z piosenkami dla dzieci. 
W 1959 Arkin dołączył do nowej trupy komediowej o nazwie Second City w Chicago. W 1961 wraz z Second City debiutował na Broadwayu w rewii "From the Second City".
W 1963 otrzymał Tony Award za rolę Davida Kolowitza w broadwayowskim spektaklu "Enter Laughing" w reżyserii Gene’a Saksa. 
Był jednym z sześciu aktorów, którzy zostali nominowani do Oscara dla najlepszego aktora pierwszoplanowego za swoją pierwszą rolę filmową jako pułkownik Jurij Rozanow (Złoty Glob dla najlepszego aktora w filmie komediowym lub musicalu) w komedii Normana Jewisona "Rosjanie nadchodzą" (1966). Po występie w dreszczowcu Terence’a Younga "Doczekać zmroku" (1967) z Audrey Hepburn, ponownie był nominowany do Oscara za kreację głuchoniemego Johna Singera w ekranizacji powieści Carson McCullers "Serce to samotny myśliwy" (1968). 
W 1968 przyjął tytułową rolę Jacquesa Clouseau, po tym jak tę propozycję odrzucił Peter Sellers, w komedii Buda Yorkina "Inspektor Clouseau", ale film nie został dobrze przyjęty przez fanów. W 1970 za reżyserię produkcji off-Broadwayowskiej "Zbrodnia w White House Farm" zdobył nagrodę Obie.
Arkin i jego druga żona Barbara Dana pojawili się razem w programie edukacyjnym dla dzieci "Ulica Sezamkowa" (1970-1971) jako Larry i Phyllis, komiczna para, która rozwiązuje swoje konflikty, gdy pamięta, jak wymówić słowo „współpracować”. Arkin i Dana wystąpili potem w sitcomie ABC "Harry" (1987), który po czterech odcinkach został zdjęty z anteny z powodu niskiej oglądalności.
Został obsadzony w tytułowej roli inspektora Clouseau w filmie Buda Yorkina "Inspektor Clouseau" (1968) po tym, jak Peter Sellers odmówił powtórzenia tej roli po raz trzeci. W 1969 debiutem reżyserskim Arkina był 12-minutowy film dla dzieci zatytułowany "People Soup", oparty na historii o tym samym tytule nazwie opublikowanej w „Galaxy Science Fiction” (1958), o dwóch chłopcach (w tej roli jego synowie Adam i Matthew Arkin), którzy eksperymentują z różnymi składnikami kuchni.
Został dwukrotnie honorowany Nagrodą Genie za rolę architekta Jeffreya Martleya w komedii "Nieprawidłowe kanały" (1981) i jako Reuben Shapiro w komediodramacie Teda Kotcheffa "Joshua dawniej i dziś" (1985).
Początkowo miał zagrać Saula Blooma w remake’u "" (2001) Stevena Soderbergha; po wycofaniu się z produkcji został zastąpiony przez Carla Reinera.
W komediowym serialu internetowym Chucka Lorre na platformie Netflix "The Kominsky Method" (2018) wcielił się w postać Normana Newlandera, wieloletniego agenta i przyjaciela aktora Sandy’ego Kominsky’ego (Michael Douglas).
Życie prywatne.
14 grudnia 1955 ożenił się z Jeremy Yaffe, z którą miał dwóch synów: aktora i reżysera Adama (ur. 19 sierpnia 1956) i Matthew (ur. 21 marca 1960). W 1961 doszło do rozwodu.
16 czerwca 1964 poślubił Barbarę Danę, z którą miał syna Anthony’ego (ur. 1967). Rozwiedli się 2 listopada 1999. W 1999 ożenił się z psychoterapeutką Suzanne Newlander.

</doc>
<doc id="465861" url="https://pl.wikipedia.org/wiki?curid=465861" title="Ludwik Wielki Delfin">
Ludwik Wielki Delfin

 
Ludwik zwany Wielkim Delfinem (fr. "Louis de France le Grand Dauphin," ur. 1 listopada 1661 w Fontainebleau - zm. 14 kwietnia 1711 w Meudon) – najstarszy syn Ludwika XIV i Marii Teresy Hiszpańskiej, dziedzic tronu Francji, którego jednak nie objął w posiadanie.
Urodził się rok po ślubie swoich rodziców. Potem urodziło mu się młodsze rodzeństwo - trzy siostry: Anna Elżbieta, Maria Anna i Maria Teresa, oraz dwóch braci: Filip Karol i Ludwik Franciszek, ale wszyscy oni zmarli we wczesnym dzieciństwie. Ludwik otrzymał solidne wykształcenie. Jego nauczycielem był Jacques-Bénigne Bossuet, słynny francuski ksiądz i mówca, a ojciec Le Tellier, królewski spowiednik, na prośbę króla napisał dla Ludwika słynny zbiór rad "Ad usum Delphini". Mimo swojej inteligencji, Ludwik okazał się jednak leniwym i biernym uczniem. Już jako dorosły człowiek potrafił spędzić cały dzień w fotelu stukając kijem w swój but. Mimo tego wszystkiego Ludwik był bardzo popularny wśród mieszkańców Paryża oraz całej Francji.
Pozwolono mu uczestniczyć w obradach rady królewskiej, na której jednak nie udzielał się. Jako następca tronu był stale otoczony przez oportunistów, którzy liczyli na jego względy. Podczas wojny z Ligą Augsburską Ludwik został wysłany nad Ren, gdzie walczył pod dowództwem marszałka Sebastiana Vauban. Brał udział w podbiciu Philippsburga i zapobieżeniu wkroczenia do Alzacji wojsk cesarza. Ludwik okazał się znakomitym dowódcą. Odegrał istotną rolę również w wojnie o sukcesję hiszpańską. Sam zrzekł się praw do tronu Hiszpanii na korzyść swojego drugiego syna Filipa, księcia Andegawenii. Prawa te należały mu się dzięki jego matce - hiszpańskiej księżniczce. Dzięki temu Francja i Hiszpania pozostały oddzielnymi królestwami z oddzielnymi, ale spokrewnionymi monarchami.
Podsumowanie życia i śmierć.
Ludwik zapewnił trwanie francuskiej linii Burbonów (król Ludwik XV był jego wnukiem) i patriarchą hiszpańskiej linii Burbonów (poprzez swojego syna - Filipa, księcia Andegawenii). Oprócz tego Ludwik zajmował się kolekcjonowaniem sztuki - powiększył kolekcję wersalską i dodatkowo założył swoją prywatną kolekcję w Meudon. Kochał polowania i mówiło się, że to on przyczynił się do wyginięcia populacji wilków w Île-de-France.
Ludwik zmarł niedługo po wybuchu wojny o sukcesję hiszpańską, w 1711 roku, mając pięćdziesiąt lat. Kolejnym następcą tronu Francji został jego najstarszy syn, ale i on nie objął tronu. Obaj zmarli najprawdopodobniej na ospę. Niektórzy spekulują, że Ludwik został zamordowany. Objęcie przez niego tronu byłoby bardzo niekorzystne dla obcych potęg, ponieważ zapowiadał się na bardzo dobrego władcę.
Małżeństwa i potomstwo.
7 marca 1680 Ludwik poślubił swoją kuzynkę Marię Annę, księżniczkę bawarską, która urodziła mu trzech synów:
Ludwik miał też drugą żonę, sekretnie poślubioną Marię Emilię de Joly de Choin (1670–1732), damę dworu przyrodniej siostry Ludwika - Marii Anny, księżnej-wdowy de Conti.
Z aktorką Françoise Pitel de Longchamp (1662–1721), Ludwik miał trzy nieślubne córki:
Z Marie Anne Caumont de La Force, Ludwik miał jedną nieślubną córkę:

</doc>
<doc id="465862" url="https://pl.wikipedia.org/wiki?curid=465862" title="Antoś Petrykiewicz">
Antoś Petrykiewicz



</doc>
<doc id="465863" url="https://pl.wikipedia.org/wiki?curid=465863" title="Aleksander Kaszowski">
Aleksander Kaszowski

Aleksander Kaszowski (ur. 26 grudnia 1935 w Poznaniu, zm. 11 lipca 2017) – polski jachtowy kapitan żeglugi wielkiej, żeglarz i autor książek poświęconych żeglarstwu.
Dwukrotny Grotmaszt Bractwa Kaphornowców. Jego ojciec, Stanisław, był oficerem Wojska Polskiego, który poległ w 1939 roku w bitwie nad Bzurą. Ukończył Politechnikę Gdańską (wydział mechaniczny) jako magister inżynier mechanik. Od roku 1964 związany z Bydgoszczą. Długoletni dyrektor, zarządca i prezes zarządu Zakładów Naprawczych Taboru Kolejowego w Bydgoszczy (obecnie Pesa Bydgoszcz), które z powodzeniem przeprowadził przez cały okres transformacji i po przejściu w 1998 roku na emeryturę przekazał wybranym przez siebie następcom.
Życiorys.
W czasie II wojny światowej mieszkał w Gnieźnie, gdzie miał okazję zapoznać się z literaturą marynistyczną. Po wojnie student Politechniki Gdańskiej, następnie pracownik ZNTK w Poznaniu.
Uprawia żeglarstwo od 1948 roku, zaś od 1969 roku jest jachtowym kapitanem żeglugi wielkiej (patent nr 300). Organizator i twórca żeglarstwa morskiego w Bydgoszczy. W roku 1964 zorganizował Sekcję Żeglarstwa Morskiego przy klubie KKS Brda, obecnie działającą przy klubie Bydgostia. Z jego inicjatywy zostaje wybudowany pierwszy bydgoski jacht oceaniczny "Euros", który stał się jednym z najsławniejszych polskich jachtów. Również jemu zawdzięcza się powstanie kolejnych jachtów: "Zentka" i "Solanusa". Ten ostatni, wzorem "Eurosa", zaczyna się wpisywać na karty historii polskiego żeglarstwa. Jego wychowankiem jest, między innymi, sławny bydgoski kapitan Bronisław Radliński.
W roku 1968 był I oficerem na "Eurosie", który pod dowództwem kapitana Wojciecha Orszuloka po raz pierwszy w historii żeglarstwa światowego opłynął Islandię.
W roku 1970 poprowadził "Eurosa" przez cieśninę Pentland Firth. Przejście pod żaglami, bez silnika, w czasie prądu syzygijnego było to również pierwsze przejście w historii światowego żeglarstwa.
W roku 1971 w samotnym rejsie na "Eurosie" bez samosteru i silnika, dwukrotnie przeszedł Cieśniny Duńskie. Ten wyczyn nigdy nie został powtórzony. W roku 1973 poprowadził "Eurosa" wokół Przylądka Horn. Mimo dwóch tygodni ciężkich sztormów była to próba udana i 25. w ciągu całej historii żeglarstwa światowego. W roku 1977 poprowadził "Eurosa" na Spitsbergen. Na tym arktycznym archipelagu "Euros" był trzecim polskim jachtem.
Za te osiągnięcia wyróżniono go dwukrotnie medalem „Za Wybitne Osiągnięcia Sportowe”, trzykrotnie nagrodami „Rejs Roku” i jednym wyróżnieniem tej nagrody.
W ciągu dwóch kadencji Kaszowski był Grotmasztem Bractwa Kahornowców. Był jednym z założycieli tego bractwa.
Wspólnie ze Zbigniewem Urbanyi napisał: "Eurosem na Horn", "Sztormy, lody i powroty" i "Polskie jachty na oceanach". Sam zaś jest autorem "Kaphornowej Siódemki", "Kanaki z trzeciej wachty" i "Nawigacji dla żeglarzy". Książki te ukazały się w nakładzie ponad 250 000 egzemplarzy. Autor dwukrotnie został laureatem nagrody imienia Leonida Teligi za najlepszy utwór propagujący żeglarstwo.
Zasłużony Działacz Żeglarstwa Polskiego (1970). Kapitan Aleksander Kaszowski oprócz innych honorowych odznaczeń jest również: honorowym członkiem "International Association of Cape Horner", Bydgoskiego Okręgowego Związku Żeglarskiego, RTW Bydgostia Kabel i Honorowym Komandorem Sekcji Zeglarskiej RTW Bydgostia.
W 2002 roku, na zebraniu założycielskim „Kujawsko-Pomorskiego Kolegium Kapitanów Jachtowych”, w uznaniu zasług i osiągnięć, kapitanowi Kaszowskiemu powierzono godność Kapitana Seniora. W roku 2006 Wojewoda Kujawsko-Pomorski wręczył mu Honorową Nagrodę „Za wybitne osiągnięcia żeglarskie na morzu”. W roku 2007 Zarząd Polskiego Związku żeglarskiego w uznaniu dokonań dla rozwoju i popularyzacji żeglarstwa przyznał kapitanowi Kaszowskiemu Medal „Za szczególne zasługi dla żeglarstwa polskiego”. Jest laureatem Conrady – Indywidualności Morskie 2011. 8 marca 2013 roku Walne Zgromadzenie Bractwa Kaphornowców przyznało Aleksandrowi Kaszowskiemu za wybitne zasługi dla Bractwa tytuł Honorowego Członka Bractwa Kaprohrnowców. W kwietniu 2013 roku został Honorowy Członkiem Polskiego Związku Żeglarskiego.
Zmarł 11 lipca 2017 po ciężkiej chorobie.

</doc>
<doc id="465867" url="https://pl.wikipedia.org/wiki?curid=465867" title="Trzy stygmaty Palmera Eldritcha">
Trzy stygmaty Palmera Eldritcha

Trzy stygmaty Palmera Eldritcha () – powieść napisana przez amerykańskiego pisarza science fiction, Philipa K. Dicka w roku 1964, w okresie jego największej aktywności twórczej, a wydana rok później. W książce, której akcja synchronicznie toczy się na Ziemi i w kolonii na Marsie, Dick nawiązuje do leitmotivu swojej twórczości – iluzoryczności życia. Co charakterystyczne dla tego autora, fabuła staje się pretekstem do rozważań filozoficznych i teologicznych.
Opis fabuły.
Dick, zainteresowany wówczas narkotykami halucynogennymi, właśnie wokół nich zawiązuje fabułę utworu. Tytułowy Palmer Eldritch, tajemniczy przemysłowiec, który kilka lat wcześniej wyleciał na Proximę Centauri, wraca ze swojej wyprawy, przywożąc z otchłani kosmosu narkotyk "Chew-Z", który – według samego Eldritcha – jest w stanie zapewnić zażywającemu go życie wieczne. „Bóg obiecuje życie wieczne. My je dajemy” – głosi jego hasło reklamowe. Leo Bulero, dzięki sprzedawaniu "Can-D" będący dotychczas monopolistą na rynku używek, obawia się, że jego dominacja może zostać zachwiana przez nowy produkt. Do rozwiązania zagadki wyznacza swojego zaufanego współpracownika, Barneya Mayersona, który w dalszej części książki musi się zmierzyć nie tylko z konkurencyjną korporacją, ale też z własnymi słabościami i problemami przeszłości.
Odbiór w Polsce.
Na język polski książka została przetłumaczona przez Zbigniewa A. Królickiego. Pierwsze jej wydanie w języku polskim ukazało się w roku 1990 nakładem wydawnictwa Amber i zostało dobrze przyjęte. Od tego czasu powieść była wznawiana kilkukrotnie. Dzieło Amerykanina doczekało się w 2006 roku polskiej adaptacji scenicznej w reżyserii Jana Klaty, na deskach Teatru Starego w Krakowie, w której w rolę Leo Bulero wcielił się Jan Peszek, a w rolę Barneya Mayersona Hubert Zduniak.

</doc>
<doc id="465870" url="https://pl.wikipedia.org/wiki?curid=465870" title="Bitwa pod Tapsus">
Bitwa pod Tapsus

Bitwa pod Tapsus – starcie zbrojne, które miało miejsce w roku 46 p.n.e. między wojskami Cezara i zwolenników Pompejusza.
W maju 46 p.n.e. siły Cezara w Afryce zostały wzmocnione kolejną grupą wojsk posiłkowych, z którymi wódz Rzymian podążył w rejon miejscowości Tapsus. W ślad za Cezarem podążyły główne siły pompejańczyków pod wodzą Scypiona Metellusa Nazyki. Cezarianie przygotowali się do obrony budując umocnienia polowe w poprzek pobliskiej laguny. Wojska Scypiona wzmocnione silami króla Numidów Juby otoczyły tymczasem cezarian budując fortyfikacje wokół jego stanowisk. 
Dnia 6 kwietnia wojska pompejańczyków ustawiły się do bitwy, rozstawiając słonie bojowe, łuczników i procarzy na obu skrzydłach. Naprzeciwko tej armii Cezar ustawił potrójny szyk bojowy. Atak rozpoczęły wojska prawego skrzydła cezarian, które wbrew rozkazom uderzyły na wroga, spychając go w kierunku fortyfikacji. Przerażone słonie uciekając, tratowały szeregi wojsk pompejańczyków. Równocześnie Cezar poprowadził osobiście resztę wojska z centrum, ścigając wycofujące się oddziały Scypiona. 
Po drodze wojska Cezara zdobyły obóz Juby, a kapitulujących przed nim pompejańczyków bez pardonu zabijano. W wyniku rzezi śmierć poniosło 10 000 pompejańczyków, straty Cezara miały wynieść zaledwie 50 ludzi. Resztki wojsk Scypiona zbiegły do Hiszpanii pod rozkazy Gnejusza i Sekstusa Pompejuszów, a on sam doścignięty podczas pościgu przez wojska Cezara, straciwszy nadzieje na zwycięstwo popełnił samobójstwo. Podobny los zgotowali sobie Juba I i goszczący go Marek Petrejusz. Wzięty do niewoli przez cezarian Faustus Korneliusz Sulla, syn byłego dyktatora Republiki Rzymskiej, został z rozkazu Cezara zamordowany. 
Po uporządkowaniu spraw w Afryce, w lipcu 46 p.n.e. Cezar powrócił do Rzymu. 

</doc>
<doc id="465873" url="https://pl.wikipedia.org/wiki?curid=465873" title="Ryle G.">
Ryle G.



</doc>
<doc id="465874" url="https://pl.wikipedia.org/wiki?curid=465874" title="G. Ryle">
G. Ryle



</doc>
<doc id="465875" url="https://pl.wikipedia.org/wiki?curid=465875" title="Ryle Gilbert">
Ryle Gilbert



</doc>
<doc id="465876" url="https://pl.wikipedia.org/wiki?curid=465876" title="G Ryle">
G Ryle



</doc>
<doc id="465877" url="https://pl.wikipedia.org/wiki?curid=465877" title="Ryle G">
Ryle G



</doc>
<doc id="465880" url="https://pl.wikipedia.org/wiki?curid=465880" title="Linia Stalina">
Linia Stalina

Linia Stalina – pas umocnień zbudowany w latach 30. XX w. przez ZSRR wzdłuż swojej zachodniej granicy z Finlandią, Estonią, Łotwą, Polską i Rumunią, od Bałtyku aż po Morze Czarne.
Historia Linii Stalina.
Pas oparty był na serii umocnionych rejonów, zwanych „UR” (skrót od rosyjskiego "Укрепленный Район"). Każdy „UR” wyposażony był w od dwóch do ośmiu batalionów ckm-ów, pułk artyleryjski, kilka baterii artylerii ciężkiej, batalion pancerny, kompanię lub batalion łączności, batalion inżynieryjno-saperski i inne pododdziały. Dorównywał siłą korpusowi, miał własne dowództwo i sztab.
Rejon umocniony rozciągał się na długości od 100 do 180 kilometrów wzdłuż frontu i od 30 do 50 kilometrów w głąb. Wyposażony był w skomplikowany system żelbetowych i pancernych schronów bojowych i umocnień zabezpieczających.
Wewnątrz „UR” budowano podziemne magazyny, elektrownie, szpitale oraz stanowiska dowodzenia i węzły łączności. Podziemne budowle łączył labirynt tuneli i ukrytych połączeń. Każdy „UR” mógł samodzielnie prowadzić działania bojowe nawet w stanie całkowitej izolacji. Podstawowymi elementami „UR” były Stałe Stanowiska Ogniowe – tzw. DOT-y (ros. Долговре́менная огнева́я то́чка).
Jesienią 1939 roku, po ekspansji na zachód w wyniku Paktu Ribbentrop-Mołotow, ZSRR rozpoczął budowę tzw. Linii Mołotowa wzdłuż nowych granic. Linia Stalina, która znalazła się na tyłach, została w dużej mierze opuszczona, a jej wyposażenie wymontowane w celu uzbrojenia nowej linii. Z tego powodu nie odegrała większej roli podczas niemieckiej inwazji na ZSRR w czerwcu, 1941, choć niektóre odcinki które zostały obsadzone na czas stawiły skuteczny opór (np. odcinki pod Leningradem i Kijowem). Na innych odcinkach radzieckie oddziały musiały improwizować obronę, zwykle z mizernym skutkiem. Oficer dywizji, której polecono zadanie obrony odcinka linii w okolicach Mińska pisał w swoich wspomnieniach: "Z początku myśleliśmy że bunkry ułatwią nam zadanie, ale rozpoznanie umocnień pokazało iż będzie trudne, i czasami całkiem niemożliwe wykorzystanie ich według ich przeznaczenia. Nie było specjalnych oddziałów wyszkolonych do obsadzenia bunkrów, brakowało broni i wyposażenia, prąd, światło i wentylacja nie działały. Nie było zapór z drutu kolczastego. Brakowało jakichkolwiek dokumentów (opisów rozmieszczenia punktów ogniowych, dokumentów administracyjnych, wskazówek o kierowaniu ogniem)".
Jako że nowa linia nie została ukończona przed niemiecką inwazją, ogromny wysiłek fortyfikacyjny ZSRR przed 1941 w dużej części poszedł na marne.

</doc>
<doc id="465881" url="https://pl.wikipedia.org/wiki?curid=465881" title="Angielska szkoła analityczna">
Angielska szkoła analityczna



</doc>
<doc id="465882" url="https://pl.wikipedia.org/wiki?curid=465882" title="Szkoła analityczna w Anglii">
Szkoła analityczna w Anglii



</doc>
<doc id="465888" url="https://pl.wikipedia.org/wiki?curid=465888" title="Angielska filozofia analityczna">
Angielska filozofia analityczna



</doc>
<doc id="465892" url="https://pl.wikipedia.org/wiki?curid=465892" title="Brytyjska filozofia analityczna">
Brytyjska filozofia analityczna



</doc>
<doc id="465898" url="https://pl.wikipedia.org/wiki?curid=465898" title="Teoria agencji">
Teoria agencji

Teoria agencji – jedna z koncepcji teoretycznych ładu korporacyjnego ("corporate governance"). Teoria przedstawia przedsiębiorstwo jako sieć kontraktów, zwanych związkami agencji, zawartych pomiędzy poszczególnymi uczestnikami, do których z reguły zalicza się udziałowców, menedżerów oraz kredytodawców.
W latach 60. i 70. XX wieku ekonomiści tacy jak Kenneth Arrow czy Wilson starali się opisać problem dzielenia ryzyka, który powstaje, gdy partnerzy mają inne podejście do ryzyka. Teoria agencji rozwinęła temat dzielenia ryzyka, włączają tzw. „problem agencji”, występujący, gdy współpracujące strony mają inne cele oraz podział pracy. Szczególnie dotyczy to związku agencyjnego, w którym jedna strona (przełożony) deleguje pracę drugiej (agentowi). Teoria agencji stara się opisać tę relację używając metafory kontraktu.
Problem agencji, który powstaje, gdy:
Problemem dzielenia ryzyka, który powstaje, gdy agent i pryncypał mają inne podejście do ryzyka.
Teoria ta zajmuje się wyborem najefektywniejszej formy kontraktu w związku przełożony-agent, przyjmując założenia na temat ludzi (np. ograniczona racjonalność, niechęć do ryzyka), organizacji (np. konflikt celów pośród członków) oraz informacji (np. informacji jako towaru, który można kupić). W szczególności czy kontrakt oparty na wynikach (akcje, transfer praw własności) jest wydajniejszy od opartego na zachowaniu (pensje).
Teorii agencji można użyć w różnych zestawieniach, poczynając od zagadnień na poziomie makro, jak polityka urzędów regulujących, kończąc na poziomie mikro jak wina, kłamstwo oraz inne ekspresje własnej korzyści. Najczęściej używano teorii agencji w kontekście zagadnień organizacyjnych jak: wynagrodzenia, przejęcia, strategie dywersyfikacji, związki w zarządzie, struktura finansowa i własnościowa, integracja pionowa i innowacje.
Pozytywna teoria agencji.
Badacze tej teorii skupili się na identyfikacji sytuacji, w których przełożony i agent mają skłonności do konfliktu celów, a następnie na opisie mechanizmu zarządzania, który ogranicza samolubne zachowania kadry kierowniczej. Dwie propozycje dominują w mechanizmie zarządzania zawartym w tym nurcie teorii agencji:
Jensen i Meckling badali strukturę własności przedsiębiorstwa, włączając w to, w jaki sposób udział menedżerów we własności firmy wpływa na zgodność interesów menedżerów z interesami właścicieli.
Fama i Jensen opisali rolę rady nadzorczej jako systemu informacyjnego, który może być użyty przez akcjonariuszy do kontrolowania zachowań menedżerów.
Pozytywna teoria agencji została skrytykowana przez teoretyków organizacji za bycie minimalistyczną (Hirsch, Michaels i Friedman; Perrow) oraz przez mikroekonomistów za brak ścisłości oraz tautologizm. Jednakże wzbogaciła ona teorie o bardziej kompleksowe spojrzenie na organizacje, zainicjowała: ważne badania (Barney &amp; Ouchi, 1986) oraz zainteresowanie publiczne.
Teoria przełożonego-agenta.
Ten nurt teorii agencji ma szerokie zastosowanie w związkach typu agent-przełożony, takich jak: pracodawca-pracownik, prawnik-klient, nabywca-dostawca i inne. Paradygmat teorii zawiera dokładnie określone założenia, które są poprzedzone dedukcją i matematycznym dowodem. W porównaniu do pozytywnego nurtu teoria przełożonego-agenta jest bardziej uniwersalna oraz ma zastosowanie umożliwiające jej weryfikację. Jednak obydwa nurty są komplementarne: pozytywna teoria identyfikuje różne alternatywy kontraktów a teoria przełożonego-agenta wskazuje, który kontrakt jest najbardziej efektywny na różnych poziomach niechęci do ryzyka, niepewności wyniku, informacji.
Prosty model zakłada konflikt celów pomiędzy przełożonym i agentem, łatwo mierzalny wynik, oraz agenta, który jest bardziej niechętny ryzyku niż przełożony, gdyż nie może zdywersyfikować zatrudnienia, a przełożony może dywersyfikować inwestycje, więc jest neutralny wobec ryzyka. Podejście prostego modelu można przedstawić w przypadkach.
W przypadku niedającego ocenić się zachowania agenta (z powodu hazardu moralnego lub negatywnej selekcji) przełożony może:
Systemy informacyjne są pozytywnie skorelowane z kontraktami opartymi na zachowaniu agenta i negatywnie z kontraktami opartymi na wynikach.
Niepewność wyniku jest pozytywnie skorelowana z kontraktem opartym na zachowaniu i negatywnie skorelowana z kontraktem opartym na wynikach.
Ważnym elementem teorii przełożonego-agenta jest wymiana pomiędzy kosztami oceny zachowania agenta a kosztami oceny wyników i transferu ryzyka na agenta.
Rozwinięcia teorii przełożonego-agenta.
Niechęć do ryzyka.
Występuje wiele rozwinięć prostego modelu teorii przełożonego-agenta. Można np. znieść założenie o niechęci do ryzyka agenta (np. Harris &amp; Raviv). Badania pokazują, że agent przejawia różne skłonności do ryzyka. Gdy agent staje się mniej niechętny do ryzyka (np. jest coraz bogatszy), wtedy przekazanie ryzyka agentowi poprzez kontrakt oparty na wynikach staje się coraz atrakcyjniejsze.
Niechęć do ryzyka agenta jest pozytywnie skorelowana z kontraktem opartym na zachowaniu i negatywnie skorelowana z kontraktem opartym na wynikach.
Podobnie z pryncypałem, gdy jest coraz bardziej niechętny ryzyku, przekazanie ryzyka agentowi jest coraz atrakcyjniejsze.
Niechęć do ryzyka pryncypała jest negatywnie skorelowana z kontraktem opartym na zachowaniu i pozytywnie skorelowana z kontraktem opartym na wynikach.
Kolejne rozszerzenie dotyczy zniesienia założenia o konflikcie celów pryncypała i agenta (może tak się zdarzyć w firmie o silnych więziach towarzyskich, klanowych lub w sytuacji, gdy egoistyczne zachowanie ustępuje przed bezinteresownym). Wtedy agent będzie postępował zgodnie z wolą pryncypała, nie zważając na to czy jego/jej zachowanie jest kontrolowane. Gdy konflikt celów maleje, jest malejąca motywacja, aby zastosować kontrakt oparty na wynikach. Decyzja sprowadza się do dzielenia ryzyka. Zakładając niechęć do ryzyka agenta kontrakt oparty na zachowaniu staje się bardziej atrakcyjny.
"Konflikt celów pomiędzy pryncypałem i agentem jest negatywnie skorelowany z kontraktem opartym na zachowaniu oraz pozytywnie skorelowany z kontraktem opartym na wynikach."
Programowalność zlecanego agentowi zadania.
Kolejnym rozszerzeniem jest programowalność zadania zleconego agentowi, która często ułatwia ocenianie zachowania agenta. Zadania, które są programowalne w dużym stopniu łatwo ujawniają zachowanie agenta, co stwarza przypadek kompletnej informacji.
Programowalność zadania jest pozytywnie skorelowana z kontraktami opartymi na zachowaniu i negatywnie skorelowana z kontraktami opartymi na wynikach.
Mierzalność wyniku.
Inną charakterystyką zadania jest mierzalność wyniku. Niektóre zadania wymagają dużo czasu, są realizowane w zespołach lub wspólnych przedsięwzięciach. W tych okolicznościach wyniki są trudno mierzalne lub ocena trwa zbyt długo.
Mierzalność wyniku jest negatywnie skorelowana z kontraktami opartymi na zachowaniu i pozytywnie skorelowana z kontraktami opartymi na wyniku.
Długość trwania kontraktu.
Poza tym, wydaje się sensownym, że pryncypał i agent wchodzą w długookresową relacje. Jest prawdopodobne, że pryncypał pozna agenta i łatwiej będzie mu ocenić jego zachowanie, co zmniejszy asymetrię informacji.
Długość związku agencyjnego jest pozytywnie skorelowana z kontraktem opartym na zachowaniu i negatywnie skorelowana z kontraktem opartym na wynikach.
Teoria agencji i jej wkład w teorie organizacji.
Teoria agencji jest podobna do modeli politycznych organizacji. Obie teorie zakładają podążanie za własnym interesem na poziomie jednostek oraz konflikt celów na poziomie organizacji. W obydwu perspektywach asymetria informacji związana jest z władzą podrzędnych członków organizacji. Różnica jest taka, że w modelu politycznym konflikty rozwiązywane są przy pomocy negocjacji, targów i koalicji, a w teorii agencji konflikt rozwiązuje się poprzez zestrojenie zachęt – mechanizm cenowy ekonomii.
Teoria agencji jest także podobna do teorii kosztów transakcji. Obie teorie dzielą założenia o egoizmie ograniczonej racjonalności. Mają także podobne zmienne zależne: hierarchia mniej więcej odpowiada kontraktom opartym na zachowaniu oraz rynki korespondują z kontraktami opartymi na wynikach. Jednak obie teorie wywodzą się z innych tradycji ekonomicznych. W teorii kosztów transakcji teoretyzuje się w granicach organizacji, podczas gdy w teorii agencji teoretyzuje się na temat kontraktu pomiędzy dwiema stronami nie zważając na granice. Jednak największą różnica jest w zmiennych niezależnych. W teorii kosztów transakcji są nimi: specyficzność wkładów kapitałowych i niewielkie negocjacje handlowe. W teorii agencji: stosunek do ryzyka pryncypała i agenta, niepewność wyniku, systemy informacyjne.
Teoria agencji dzieli wspólne założenia z innymi teoriami organizacji.
Wkład teorii agencji do zarządzania.
Teoria agencji przywraca znaczenie zachętom oraz egoizmowi w myśleniu o organizacjach. Ponadto teoria ta podkreśla istotność wspólnej struktury problemów na przestrzeni tematów badawczych. Rezultaty z jednych obszarów badań (e.g. integracja pionowa) mogą być związana z innymi poprzez wspólną strukturę problemu (np. wynagrodzenie).
Teoria agencji wprowadza także pojęcie informacji jako towaru, która ma swój koszt i może być nabywana. To stwarza dużą rolę systemom informacyjnym jak budżetowanie, MBO ("Management by Objectives" – zarządzanie przez cele), rada nadzorcza. Implikacja jest taka, że firmy mogą inwestować w systemy informacyjne, aby kontrolować oportunizm agenta. Ilustracją tego jest wynagrodzenie kadry kierowniczej. Powinno być ono uzależnione od wielu czynników m.in. systemów informacyjnych. Doskonalsze systemy informacyjne prowadzą do lepszej kontroli oportunizmu menedżerów i poprzez to do wynagrodzenia mniej opartego na wynikach.
Teoria agencji łączy niepewność wyników z tworzeniem ryzyka. Niepewność jest widziana w kategoriach wymiany pomiędzy ryzykiem a wynagrodzeniem, a nie tylko niemożliwością planowania. Ta niepewność wyniku powiązana z różną chęci do akceptacji ryzyka powinna wpływać na kontrakt pomiędzy pryncypałem i agentem.
Ogólnie teoria agencji przewiduje, że neutralni wobec ryzyka menedżerowie będą wybierać opcję tworzenia, a niechętni wobec ryzyka opcję kupna, przerzucając ryzyko na dostawcę.
Rezultaty empiryczne.
Badacze przeprowadzili szereg badań sprawdzających wiarygodność teorii agencji. Badacze wykorzystali różne metody do badania skłonności menedżerów do podejmowania ryzyka (np. chęć tworzenia konglomeratów), zgodności celów pryncypała i agenta (opór wobec przejęć, skłonność do ulegania szantażowi akcyjnemu). Zauważono istnienie problemu agencji pomiędzy udziałowcami a zarządem w sytuacjach, gdy ich cele się rozchodziły: próby przejęć, finansowanie poprzez dług vs finansowanie poprzez akcje, nabywanie poprzez przejęcia. Problem agencji ujawniał się także w rozwiązaniach, które podejmowano: kontrakty oparte na wynikach (np. "golden parachutes"), opcja na akcje dla członków zarządu, a także poprzez rady nadzorcze.
W badaniach na teorią pryncypała-agenta wykorzystywano zbiór zmiennych agencji takich jak: programowalność zadania, systemy informacyjne oraz niepewność wyboru, aby przewidzieć czy kontrakt jest oparty na wynikach czy zachowaniu. Leżącym u podstaw założeniem, było, że pryncypał i agent wybiorą najbardziej efektywny kontrakt, mimo że efektywność nie była bezpośrednio badana.
Badania Eisenhardt dotyczące rodzaju wynagrodzenia w handlu detalicznym, wykazały związek pomiędzy prowizją (wynagrodzeniem opartym na wynikach), pensją (wynagrodzeniem opartym na zachowaniu), a programowalnością zadnia, systemami informacyjnymi (mierzone rozpiętością kontroli), niepewnością wyniku (mierzoną liczbą konkurencji i wskaźnikiem niepowodzeń).
Z kolei badania Conlona i Parksa prowadzone w warunkach laboratoryjnych zgodnie z teorią agencji wykazały negatywną zależność pomiędzy systemami informacyjnymi (manipulując możliwością monitorowania przez pryncypała pracy agenta) z płacą opartą na wynikach.
Teoria Agencji współcześnie.
Teoria agencji jest używana w nadzorze korporacyjnym, który wchodzi w skład "corporate governance". Obecnie w teorii agencji rozróżnia się także koszty agencji dotyczące: kapitału, wolnej gotówki, długu. „Problemy agencji dotyczące kapitału związane są ze zjawiskiem rozdziału zarządzania od finansowania i występują, gdy menedżer posiada część udziałów przedsiębiorstwa lub nie posiada ich w ogóle. Sytuacja taka zachęca, bowiem menedżera do maksymalizacji korzyści pozapieniężnych, gdyż posiadając jedynie część udziałów w firmie nie pokrywa on całości kosztów, a czerpie 100% korzyści. (…) Dodatkowo, na podstawie analizy porównawczej przedsiębiorstw zarządzanych przez udziałowca oraz zarządzanych przez menedżera zewnętrznego, czyli firm o zerowych kosztach agencji dotyczących kapitału oraz firm ponoszących te koszty, koszty agencji skalkulowano pomiędzy 65 000 a 180 000 USD rocznie (przy założeniu mediany sprzedaży rocznej na poziomie 1,3 mln USD i mediany całkowitych aktywów wynoszących 438 000 USD).
Problemy agencji dotyczące tzw. wolnej gotówki związane są najogólniej rzecz biorąc z sytuacją przedsiębiorstwa, które generuje wysokie przepływy finansowe, a z racji specyfiki swojej działalności czy rynku, na jakim działa, nie dysponuje projektami o wystarczająco atrakcyjnej wartości bieżącej. Dążenie menedżerów do takiego lokowania funduszy tłumaczone jest ich tendencją do budowania imperiów, gdyż poziom ich wynagrodzeń często uzależniony jest od wielkości zasobów i wielkość firm, jakimi zarządzają.
Decyzja firmy o zaciągnięciu długu jest determinowana przez efekty, jakie niesie wykorzystywanie dźwigni finansowej, koszty monitoringu oraz koszty bankructwa. Przy zaciąganiu długu przez firmę pojawiają się, bowiem konflikty między udziałowcem i kredytodawcą. Ten pierwszy wykazuje tendencję do inwestowania uzyskanego kapitału w przedsięwzięcia o wyższej stopie zwrotu i jednocześnie wyższym ryzyku niż było to pierwotnie ustalone. W efekcie dokonuje on transferu bogactwa na swoją rzecz i na koszt kredytodawcy.”
Podsumowanie.
Teoria agencji, choć rozpoczęła karierę 30 lat temu wciąż stanowi ważny element teorii organizacji. Jest nauką interdyscyplinarną, co pomaga tłumaczyć zachowania ludzkie, które wiążą się z różnymi dziedzinami nauki. Wśród ekonomistów panują różne opinie na temat teorii agencji. Z jednej strony przedstawia się ją jako rewolucyjną i potężną podstawę (Jensen, 1983). Z drugiej teoria agencji jest wąska, nie odwołuje się do żadnego konkretnego problemu i brakuje jej możliwych do przetestowania implikacji (Perrow, 1986). Prawda leży pośrodku. Teoria agencji dostarcza unikalnego, realistycznego oraz empirycznie sprawdzonego obrazu na problem kooperatywnych wysiłków.

</doc>
<doc id="465903" url="https://pl.wikipedia.org/wiki?curid=465903" title="Juba I">
Juba I

Juba I (ok. 85 p.n.e. - 46 p.n.e.) - król Numidii. Syn Hiempsala II, ojciec Juby II. Tron objął prawdopodobnie pomiędzy 63 a 50 r. p.n.e. W czasie wojny domowej w Rzymie (49-48 p.n.e.) stanął po stronie Pompejusza. Popełnił samobójstwo po ostatecznym zwycięstwie Cezara nad zwolennikami Pompejusza pod Tapsus (46 p.n.e.).
W roku 81 p.n.e. Hiempsal został zrzucony z tronu, ale wkrótce Sulla wysłał do Afryki Pompejusza z zadaniem przywrócenia Hiempsala jako króla Numidii. Była to przyczyna, dla której Hiempsal, a następnie Juba I, stali się sprzymierzeńcami Pompejusza. Przymierze uległo umocnieniu podczas wizyty Juby w Rzymie, gdzie Cezar znieważył go publicznie targając za brodę, a następnie w roku 50 p.n.e., kiedy to trybun Gajusz Skryboniusz Kurion otwarcie zaproponował prywatną sprzedaż Numidii. W sierpniu 49 r. p.n.e. Cezar wysłał Kuriona do Afryki z zadaniem odebrania prowincji republikanom. Zbyt pewny siebie namiestnik prowincji, Publiusz Attiusz Warus, nie docenił Kuriona. W bitwie nad Bagradas (49 p.n.e.) Kurion poprowadził swe legiony do otwartego ataku w górę stoku, szybko pokonał armię Warona, a jego samego ranił. Zachęcony łatwym zwycięstwem Kurion – bez pewnych danych wywiadowczych – rzucił się na oddział numidyjski, który zdał mu się niewielkimi siłami posiłkowymi Juby. W rzeczywistości w pobliżu znajdowały się główne siły armii królewskiej, które teraz wciągnęły legionistów Kuriona w zasadzkę wybiły niemal do nogi; król Juba wziął kilku schwytanych senatorów ze sobą do Numidii, gdzie zostali wystawieni na wygląd publiczny, a następnie straceni.
Kiedy wreszcie w Afryce zjawił się osobiście Cezar, Juba najpierw planował połączyć swe siły z wojskiem Scypiona Metellusa Nazyki, ale jego kraj został najechany od zachodu przez sprzymierzeńca Cezara Bocchusa II. Nie mając innego wyjścia zostawił na tyłach zaledwie 30 słoni i ruszył na ratunek. Nie ubiegł jednak daleko.
Scypion wiedząc, że ma za mało wojsk, wezwał Jubę do powrotu. Król podjął natychmiastową decyzję – obronę kraju powierzył swemu doświadczonemu wodzowi Saburze i dołączył do Scypiona na czele 15 tysięcy piechoty, 1000 konnicy i 30 słoni, by wziąć udział w bitwie pod Tapsus, ale zatrzymał się w pewnej odległości od obozu Scypiona. Widząc klęskę tego ostatniego rzucił się na czele swych ludzi do ucieczki. Towarzyszył mu rzymski wódz Petreius. Gdy zorientowali się, że wszystkie drogi odwrotu zostały odcięte zdecydowali, że – by nie dostać się żywcem w ręce wroga – odbędą honorowy, samobójczy pojedynek, którym to sposobem każdy miał ponieść chwalebną śmierć. Prawdopodobnie Petreius zabił Jubę, po czym, przy pomocy niewolnika, sam popełnił samobójstwo.

</doc>
<doc id="465904" url="https://pl.wikipedia.org/wiki?curid=465904" title="Więzienie we Wronkach">
Więzienie we Wronkach



</doc>
<doc id="465907" url="https://pl.wikipedia.org/wiki?curid=465907" title="USS Pennsylvania (BB-38)">
USS Pennsylvania (BB-38)

USS "Pennsylvania" (BB 38) – amerykański pancernik typu "Pennsylvania", z okresu obu wojen światowych. Po odniesieniu niewielkich uszkodzeń w ataku na Pearl Harbor, brał aktywny udział w działaniach II wojny światowej na Pacyfiku do końca wojny. Budowę tego okrętu rozpoczęto 27 października 1913 roku, wodowanie odbyło się w stoczni Newport News Shipb. &amp; Dry Dock Co. 16 marca 1915, a do służby wszedł 12 czerwca 1916 roku. W sumie zbudowano 2 okręty tego typu, bliźniaczą jednostką był pancernik USS "Arizona". 
W latach 1929-1931 przeszedł gruntowną przebudowę. 
W czasie japońskiego ataku na Pearl Harbor 7 grudnia 1941 roku "Pennsylvania" znajdowała się w suchym doku. Odniosła niewielkie uszkodzenia od jednego bezpośredniego trafienia bombą. Naprawa wraz z modernizacją trwała 3 miesiące. 
Okręt ten brał udział w operacji odbicia Aleutów w maju i sierpniu 1943 roku. Brał udział w bitwie w cieśninie Surigao 24/25 października 1944, lecz nie miał szansy ostrzeliwać japońskich pancerników. 24 lipca 1945 roku (według innych źródeł, 12 sierpnia) został poważnie uszkodzony u wybrzeży Okinawy japońską torpedą lotniczą (Typ 91 Mod. 4), która uszkodziła mu trzy wały śrub i wywołała przecieki. Naprawy w stoczni Puget Sound Navy Yard w Nowym Jorku, rozpoczętej 24 października 1945 roku, nie ukończono z uwagi na decyzję o wycofaniu okrętu ze służby. 
Podczas działań wojennych przepłynął 146 052 mil morskich i wystrzelił 6854 pociski głównego kalibru oraz 33 878 pocisków 127 mm. Otrzymał 8 odznaczeń Battle Star.
Został użyty jako okręt-cel w 1946 roku podczas prób atomowych Able i Baker w ramach operacji "Crossroads" na atolu Bikini. Przetrwał wybuchy atomowe i został przeholowany na atol Kwajalein, gdzie po badaniach został oficjalnie wycofany ze służby 29 sierpnia 1948 roku. Tam też wkrótce zatonął na skutek nienaprawionych uszkodzeń i braku konserwacji.

</doc>
<doc id="465909" url="https://pl.wikipedia.org/wiki?curid=465909" title="The Coca-Cola Company">
The Coca-Cola Company

The Coca-Cola Company – jeden z największych na świecie producentów, dystrybutorów i sprzedawców napojów bezalkoholowych. Siedziba firmy mieści się w Atlancie, w stanie Georgia, USA.
Największym rynkiem sprzedaży firmy są Stany Zjednoczone.
Akcje The Coca-Cola Company notowane są od 26 stycznia 1950 na nowojorskiej giełdzie i wchodzą w skład indeksów Dow Jones Industrial Average oraz S&amp;P 500.
Od kwietnia 2020 koncern Coca-Cola nie prowadzi do odwołania żadnych akcji marketingowych, w tym także emisji reklam telewizyjnych i radiowych we wszystkich krajach, gdzie dostępne są produkty producenta. Przeznaczone na te działania finanse zostaną przekazane na walkę z SARS-CoV-2.
Napoje marki Coca-Cola dostępne w Polsce.
Napoje gazowane.
Napoje energetyzujące:
Napoje niegazowane.
Soki:
Herbaty:
Wody mineralne i źródlane:
Napoje izotoniczne:
Krytyka The Coca-Cola Company.
Firmie zarzuca się rozbicie protestów pracowniczych w Dudullu w Turcji oraz prześladowania związków zawodowych w firmach rozlewniczych w Kolumbii za pomocą „szwadronów śmierci”.
W lipcu 2001 kolumbijski związek zawodowy Sinaltrainal, z pomocą United Steel Workers of America i International Labor Rights Fund na Florydzie, złożył skargę przeciw The Coca-Cola Company i jej partnerom w Kolumbii. Akt oskarżenia brzmiał: w imieniu przedsiębiorstwa paramilitarne „szwadrony śmierci” popełniały morderstwa, dopuszczały się uprowadzeń i tortur na członkach związku. Ośmiu związkowców zostało zamordowanych, 65 grożono śmiercią. Niemiecki związek zawodowy Ver.di wezwał do bojkotu produktów Coca-Coli. Koncern zaprzeczył zarzutom.
W 2001 firma została pozwana za dyskryminację rasową przez afroamerykańskich pracowników. The Coca-Cola Company zawarła wtedy rekordową ugodę na kwotę 192,5 miliona dolarów.
Jak ustaliło BBC, w 2003 koncern zanieczyścił duże powierzchnie rolne w Indiach trującymi, rakotwórczymi chemikaliami. Firmie zarzucono też ogromne zużycie wody, co doprowadziło do suszy, na skutek której ucierpieli lokalni rolnicy. Przeciwko działaniom The Coca-Cola Company protestowało w Indiach wiele osób, z czego 300 zostało aresztowanych. Vandana Shiva, indyjska działaczka ekologiczna napisała w 2005 w dzienniku Die Tageszeitung o degradacji środowiska naturalnego w Indiach oraz o niekontrolowanym wypompowywaniu ogromnych ilości wody gruntowej przez takie firmy jak Coca-Cola, co ma katastrofalne skutki dla okolicznych mieszkańców.
Organizacja Human Rights Watch w 2004 zarzuciła m.in. Coca-Coli wykorzystywanie pracy dzieci na plantacjach trzciny cukrowej w Salwadorze.
Ekologia.
W 2020 roku Fundacja Changing Markets opublikowała raport “Talking Trash: The Corporate Playbook of False Solutions” wymieniający największych korporacyjnych producentów odpadów plastikowych. Spośród ośmiu największych producentów tworzyw sztucznych na świecie, na pierwszym miejscu jest Coca-Cola, która produkuje rocznie aż 2,9 miliona ton opakowań plastikowych. 

</doc>
<doc id="465915" url="https://pl.wikipedia.org/wiki?curid=465915" title="Tygrys syberyjski">
Tygrys syberyjski

Tygrys syberyjski, tygrys amurski ("Panthera tigris altaica") – największy z podgatunków tygrysa azjatyckiego, drapieżnego ssaka z rodziny kotowatych. Porównywalne rozmiary osiąga jedynie tygrys bengalski ("P. t. tigris"). Zbliżony wielkością tygrys kaspijski ("P. t. virgata") uznawany jest już za gatunek wymarły. Tygrys syberyjski to podgatunek o niskim poziomie zmienności genetycznej.
Zasięg występowania.
100 lat temu występował na dużym obszarze od rzeki Huang He na południu do Kamczatki na północy i od Bajkału na zachodzie po Morze Japońskie na wschodzie.
Obecnie populacja jest szacowana na maksymalnie 562 osobniki. Zamieszkują one Kraj Nadmorski i Kraj Chabarowski na wschodnich krańcach Rosji a część występuje na granicy rosyjsko-chińskiej, w dolnym biegu Amuru. Osobniki z tej drugiej populacji coraz częściej wkraczają na tereny północnych Chin oraz Korei Północnej.
Zamieszkuje górskie, gęste lasy iglaste i mieszane w pobliżu rzek i potoków.
Charakterystyka.
Zimowa sierść jest żółtawa i długa (40 do 60 mm na grzbiecie i 70 do 105 mm na brzuchu), a letnia – rudopomarańczowa, jaśniejsza niż u pozostałych tygrysów, z ciemnobrązowymi pręgami – pozostałe podgatunki mają pręgi raczej czarne niż brązowe. Dojrzały samiec osiąga długość ponad 300 cm (razem z ogonem) przy masie ciała dochodzącej do 300 kg. Samice są mniejsze – osiągają do 260 cm długości i ważą od 100–167 kg. Największy dziko żyjący osobnik, jakiego odnotowano – zastrzelony w ZSRR w 1943 – ważył 306,5 kg. Długość górnych kłów sięga 75 mm, a czasem nawet 90 mm.
Ponieważ tygrys ten zamieszkuje tereny, gdzie narażony jest na temperatury poniżej -40 °C, dlatego jako jedyny tygrys posiada w pachwinach i na brzuchu ok. pięciocentymetrową warstwę tłuszczu. 
Poluje na duże ssaki, głównie dziki i jelenie, atakuje również bydło domowe. Ciąża trwa trzy i pół miesiąca, rodzą się 2–3 młode. Żyje około 15 lat.
Na skutek działań wojennych na terenach zajmowanych przez tygrysa syberyjskiego, a także polowań – w tym dla sportu – jego populacja zmniejszyła się do około 20-30 osobników w latach 40. XX wieku. W 1947 roku w ZSRR wydano całkowity zakaz polowań na tygrysy syberyjskie. W połowie lat 80. XX wieku szacowano, że populacja tygrysa syberyjskiego składa się z około 250 osobników. Jednak problemy związane z rozpadem ZSRR doprowadziły do zagrożenia populacji, głównie nielegalna wycinka lasów i kłusownictwo. W roku 1992 powstał The Siberian Tiger Project. W ramach projektu oprócz drobiazgowych badań nad zwyczajami tygrysów i relacjami tygrys-przyroda oraz tygrys-człowiek, które miały na celu ułatwić zachowanie gatunku, wprowadzono patrole zapobiegające kłusownictwu, oraz konsultacje z władzami na poziomie lokalnym (które mają na celu zapobieganie nadmiernej wycince lasów na terenach występowania tygrysów, oraz innym działaniom mogącym degradować środowisko naturalne tygrysa). Wprowadzono szereg działań w ramach planu ustabilizowania syberyjskiej populacji. Obecnie uznaje się, że podstawowy cel został osiągnięty, a liczba tygrysów syberyjskich zaczyna wzrastać. Mimo tego wciąż gatunek ten znajduje się na granicy wymarcia.

</doc>
<doc id="465916" url="https://pl.wikipedia.org/wiki?curid=465916" title="Tygrys sumatrzański">
Tygrys sumatrzański

Tygrys sumatrzański ("Panthera tigris sumatrae") – podgatunek tygrysa azjatyckiego, drapieżnego ssaka z rodziny kotowatych (Felidae), najmniejszy ze współcześnie żyjących tygrysów i jedyny pozostały przy życiu z grupy tygrysów Archipelagu Sundajskiego. Tradycyjnie jest klasyfikowany jako podgatunek "Panthera tigris sumatrae", opisany przez Pococka (1929), co potwierdzają badania genetyczne. Różnice morfologiczne są jednak na tyle wyraźne, że niektórzy badacze powołujący się na filogenetyczną koncepcję gatunku PSC (Cracraft i inni, 1998 oraz Mazák i Groves, 2006) sugerują uznanie tygrysa sumatrzańskiego za odrębny gatunek "Panthera sumatrae".
Zasięg występowania.
Małe, odizolowane populacje na Sumatrze. Większość w parkach narodowych i rezerwatach.
Charakterystyka.
Sierść tygrysa sumatrzańskiego jest najciemniejsza pośród wszystkich tygrysów. Nos szeroki i krótki (krótszy niż u "P. t. corbetti" i "P. t. sondaica"), płaszczyzna potyliczna szeroka, z licznymi i szerokimi pręgami, szerszymi niż u "P. t. sondaica" . Dojrzały samiec osiąga przeciętnie długość 240 cm (wraz z ogonem) przy średniej masie ciała ok. 120 kg. Samice osiągają odpowiednio - 220 cm i 90 kg. Swój niewielki rozmiar zawdzięcza gęstym lasom Sumatry i małym rozmiarom dostępnego pokarmu. Tygrys sumatrzański jest bardzo dobrym i szybkim pływakiem. Swoją przewagę wykorzystuje w polowaniu na dużą zwierzynę, którą chętnie zagania do wody. Podobnie jak pozostałe tygrysy nie toleruje innych samców na swoim terytorium, co najwyżej "pozwala" przejść przez zajmowany przez siebie teren. 
Liczebność populacji pod koniec lat 90. XX wieku oszacowano na 400–500 osobników, natomiast szacunki z 2007 wskazują na 441–679 osobników, przy czym jedynie populacje z Gunung Leuser i Bukit Tigapulu przekraczają 50 osobników zdolnych do rozrodu. Jest to zdecydowanie poniżej bezpiecznego poziomu gwarantującego stabilność populacji. W ogrodach zoologicznych żyje ok. 200 tygrysów sumatrzańskich, z czego 65 w Indonezji. Największym problemem w ochronie ginących tygrysów jest wysoka cena jaką gotowi są płacić kłusownikom zwolennicy tygrysich afrodyzjaków.
Filatelistyka.
Poczta Polska wyemitowała 21 sierpnia 1972 r. znaczek pocztowy przedstawiający głowę tygrysa sumatrzańskiego o nominale 4,50 zł, w serii "Zwierzęta ZOO". Druk w technice offsetowej na papierze kredowym. Autorem projektu znaczka był Janusz Grabiański. Znaczek pozostawał w obiegu do 31 grudnia 1994 r..

</doc>
<doc id="465920" url="https://pl.wikipedia.org/wiki?curid=465920" title="Rudolf Bażanowski">
Rudolf Bażanowski

Rudolf Bażanowski (ur. 1953 r. w Kiczycach k. Skoczowa) – biskup diecezji mazurskiej Kościoła Ewangelicko-Augsburskiego w RP, były proboszcz parafii ewangelicko-augsburskiej w Olsztynie.
Życiorys.
W 1978 ukończył studia teologiczne na Chrześcijańskiej Akademii Teologicznej w Warszawie. Po ordynacji 19 listopada 1978 r. rozpoczął posługę duszpasterską jako wikariusz w parafii ewangelicko-augsburskiej w Kętrzynie, gdzie w 1984 r. został wybrany proboszczem. Funkcję tę pełnił do 1997 roku, gdy podjął służbę duszpasterską jako proboszcz w parafii ewangelicko-augsburskiej w Olsztynie. W dniu 22 marca 1992 roku został biskupem diecezji mazurskiej.

</doc>
<doc id="465928" url="https://pl.wikipedia.org/wiki?curid=465928" title="Tygrys indochiński">
Tygrys indochiński

Tygrys indochiński ("Panthera tigris corbetti") – podgatunek tygrysa azjatyckiego, drapieżnego ssaka z rodziny kotowatych (Felidae). Nazwę "corbetti" nadano dla upamiętnienia hinduskiego myśliwego pochodzenia irlandzkiego i naturalisty Jima Corbetta.
Zasięg występowania.
Kraje leżące w granicach współczesnego zasięgu występowania tego tygrysa to: Mjanma, Laos, Tajlandia, Kambodża i Wietnam. W większości tygrysy indochińskie występują na wyżynnych i górskich terenach wzdłuż granic tych krajów. Ze względu na utrudniony dostęp do tych terenów niewiele wiadomo o stanie ich populacji. 
Charakterystyka.
Tygrys indochiński jest najbardziej zbliżony budową do tygrysa sumatrzańskiego. Czaszkę ma mniejszą niż podgatunek nominatywny "P. t. tigris", a ubarwienie ma pomarańczowo-brązowe, ciemniejsze niż tygrysa bengalskiego, z krótszymi i węższymi, rzadko rozdwojonymi pręgami. Dojrzały samiec osiąga przeciętnie długość 270 cm (razem z ogonem) przy średniej masie ciała ok. 180 kg. Samice osiągają odpowiednio 240 cm i 115 kg.
Liczebność populacji pod koniec XX wieku była szacowana – w zależności od źródła – na 736–1225 lub 1200-1800 osobników. Jej stan w 2010 roku pozostaje słabo poznany.

</doc>
<doc id="465935" url="https://pl.wikipedia.org/wiki?curid=465935" title="Tygrys kaspijski">
Tygrys kaspijski

Tygrys kaspijski ("Panthera tigris virgata") – wymarły podgatunek tygrysa azjatyckiego, ssaka z rodziny kotowatych ("Felidae"). Występował na terenach od północno-wschodniej Turcji i południowej Gruzji przez Armenię, południowy Azerbejdżan i irańskie (południowe) wybrzeże Morza Kaspijskiego na wschód, przez Azję Środkową do pustyni Takla Makan w Sinciang w Chinach. W 1923 r. zabito tygrysa w pobliżu Tbilisi. Ostatniego osobnika widziano na początku lat 70. XX wieku.
Polował na duże ssaki kopytne. Jego ulubionym siedliskiem był "tugai", zalewowa strefa brzegów rzek, porośnięta krzewami i drzewami, dzisiaj całkowicie zniszczona. Z Gór Tałyskich zapuszczał się za dzikami na nadkaspijską Nizinę Lenkorańską. Wymarcie podgatunku może być przypisane polowaniom na tygrysy i ich ofiary, zmianom i utracie siedlisk oraz rosnącej wrażliwości małych populacji.
Analizy genetyczne skór muzealnych wskazują na bliskie pokrewieństwo z tygrysem syberyjskim, którego można by wykorzystać do ewentualnej reintrodukcji.

</doc>
<doc id="465940" url="https://pl.wikipedia.org/wiki?curid=465940" title="Skok (miara)">
Skok (miara)

Skok – miara o długości skoku przeciętnego człowieka - ok. 1,5 metra w skoku z miejsca. Odległość wynosi tyle samo co długość skoku.

</doc>
<doc id="465942" url="https://pl.wikipedia.org/wiki?curid=465942" title="Tygrys bengalski">
Tygrys bengalski

Tygrys bengalski ("Panthera tigris tigris") – najliczniejszy podgatunek tygrysa azjatyckiego, ssaka z rodziny kotowatych (Felidae). Trzecim tak dużym kotem, oprócz tygrysa bengalskiego i syberyjskiego był żyjący jeszcze w latach 60. XX wieku tygrys kaspijski ("P. t. virgata"). Wszystkie trzy wymienione tygrysy zaliczane są do największych kotowatych jakie kiedykolwiek istniały. Tygrys bengalski jest narodowym zwierzęciem Bangladeszu.
Zasięg występowania.
Zamieszkuje ciepłe, wiecznie zielone lasy liściaste, łąki i lasy namorzynowe w Indiach, Bhutanie, Nepalu, Bangladeszu, zachodnich Chinach i zachodniej Mjanmie. Na Półwyspie Indyjskim pojawił się najprawdopodobniej 12 000 lat temu.
Charakterystyka.
Ubarwienie pomarańczowo-brązowe z czarnymi pręgami. Występuje również w odmianie bez pręg, albinotycznej (biały) i melanistycznej (czarny).
Dojrzały samiec osiąga przeważnie długość do 290 cm (razem z ogonem długim na ok. 1 m) przy przeciętnej masie ciała 220–230 kg (podobną wielkość i masę ma lew). Samice są mniejsze – osiągają do 250 cm długości i przeciętnie ok. 140 kg masy ciała. Największy odnotowany w literaturze osobnik nazwany "Bachelor of Powalgarh", zastrzelony w 1930 roku w Kumaon (północne Indie) mierzył 3228 mm długości. Najcięższy osobnik ważył 258,2 kg.
Samce zajmują terytoria o powierzchni od 30–105 km², a samice od 10–39 km². Ze względu na zmniejszające się powierzchnie siedlisk dostępnych dla tak dużych drapieżników w Indiach obserwowane jest największe ich zagęszczenie. Spotykane są nawet grupy wzajemnie tolerujących się osobników – tygrysy są samotnikami o wysoko rozwiniętej agresji terytorialnej.
Liczebność populacji.
Dokładna liczba żyjących tygrysów bengalskich nie jest znana. Oficjalne dane przytaczane wcześniej przez władze indyjskie, mówiące o liczbie w przedziale 3100–4500 są kwestionowane przez biologów i ekologów. Specjaliści zarzucają urzędnikom, że w celach propagandowych dopuszczali do zawyżania danych przyjmując za podstawę liczenia tygrysów ślady ich łap.
Według szacunków z 2008 roku liczba dorosłych osobników całej populacji tego podgatunku nie przekracza 2500, w tym na terenie Indii (gdzie znacznie poprawiono metodologię badania stanu populacji) mieści się w przedziale 1165–1657, w Bangladeszu 200–419, w Nepalu 100–194 i w Bhutanie 67–81.
Pożywienie i polowanie.
Większość tygrysów poluje nocą, skradając się od tyłu do ofiary. Mimo swoich rozmiarów, w trawie stają się niemal niewidoczne. W odległości kilku metrów od ofiary wyskakują i łapią ją szybkim ruchem. Mniejsze ofiary zabijają łamiąc kręgi szyjne, większym przegryzają gardło.
Tygrys woli polować na większe zwierzęta, choć nie gardzi małymi jak np. żaby, myszy, ptaki. Poluje głównie na gaury lub bawoły. Zazwyczaj atakuje młode lub stare i chore zwierzęta, które stanowią łatwą zdobycz. Złowioną zdobycz tygrys zaciąga pod krzewy i jej resztki przykrywa liśćmi, gdyż może jeszcze do niej wrócić.
Rozmnażanie.
W okresie wiosennym samiec szuka partnerki na jej terytorium i pozostaje z nią przez około 20–80 dni. W tym czasie samica zdolna jest do zapłodnienia tylko przez 3–4 dni. Po zapłodnieniu samicy, samiec wraca na swoje terytorium. Po około piętnastu tygodniach ciąży samica znajduje bezpieczną norę, np. w skalnej szczelinie i wyściela ją swoją sierścią. Rodzi od dwóch do czterech, wyjątkowo sześciu młodych. Kocięta przez pierwsze dziesięć dni są ślepe. Mleko matki ssą przez około osiem tygodni, po czym tygrysica podaje im małe kąski swoich zdobyczy. Jedenastomiesięczne tygrysy mogą już samodzielnie polować. Są już wystarczająco duże i silne, żeby złowić większą zdobycz.

</doc>
<doc id="465945" url="https://pl.wikipedia.org/wiki?curid=465945" title="Hilfswillige">
Hilfswillige

Hilfswillige (również "hiwi", "hiwisi") – byli jeńcy wojenni z Armii Czerwonej i sowieccy cywile w służbie Wehrmachtu, wykonujący czynności pomocnicze podczas II wojny światowej.
Pierwsze grupy hiwisów pojawiły się w niemieckich jednostkach wojskowych walczących na froncie wschodnim już wczesną jesienią 1941, czyli krótko po rozpoczęciu wojny ze Związkiem Radzieckim. Najczęściej dotyczyło to oddziałów zaopatrzeniowych i tyłowych. Ich dowódcy widzieli potrzebę zastąpienia żołnierzy niemieckich w czynnościach pomocniczych. Hiwisi wykonywali tak zwaną służbę pomocniczą ("Hilfsdienst"), to jest służyli jako woźnice, furmani, kierowcy, tragarze, rzemieślnicy, tłumacze, sanitariusze. Byli też używani jako siła robocza do budowy umocnień, dróg, miejsc zakwaterowania i tym podobnych. Pracowali pojedynczo lub w grupach, przydzieleni do poszczególnych formacji wojskowych Wehrmachtu. Na początku nie mieli prawa noszenia broni (z wyjątkiem Bałtów i Ukraińców), co jednak po pewnym czasie w stosunku do części z nich zmieniło się. Hiwisi nosili ubrania cywilne lub mundury sowieckie z odprutymi stopniami i oznaczeniami. Na ramieniu mieli najczęściej białą opaskę z napisem: „Im Dienst der Deutschen Wehrmacht” ("W służbie niemieckiego Wehrmachtu").
Ich liczebność w niemieckich wojskach bardzo szybko rosła: w kwietniu 1942 było ich około 200 tysięcy, zaś w czerwcu 1943 już 600 tysięcy. Status hiwisów początkowo nie był sformalizowany – nastąpiło to dopiero w 1942 i 1943. Według dyrektywy z 16 sierpnia 1942 generała Franza Haldera, szefa Sztabu Generalnego niemieckich wojsk lądowych, wszystkie oddziały i formacje sformowane z mieszkańców ZSRR zostały nazwane „wojskami wschodnimi”, a ich członkowie – "Freiwillige". W dyrektywie były wymienione 4 grupy takich osób, w tym byli jeńcy wojenni i cywilni ochotnicy, służący we frontowych i tyłowych jednostkach wojskowych, to jest hiwisi.
Niemieckie ustalenia przewidywały, że w dywizjach piechoty powinno być etatowo 700 hiwisów. Wprowadzony w październiku 1943 etat tak zwanego nowego stylu ustalał ich liczebność w dywizjach na 2005 ludzi. Najczęściej ich liczba była jednak o wiele większa, na przykład w Dywizji Großdeutschland ich liczba była tak duża, że wydawano dla nich gazetkę po rosyjsku. Hiwisi występowali też w etatach jednostek Waffen-SS, w tym cudzoziemskich. W dywizjach górskich powinno ich być 2782, dywizjach grenadierów – 1854, zaś kawalerii – 1009.
Status hiwisów posiadali również byli jeńcy wojenni i ochotnicy cywilni, zgrupowani w specjalnych jednostkach, najczęściej o charakterze budowlanym. Pierwszym tego typu oddziałem był 286 Batalion Hiwisów, sformowany w sierpniu 1942 spośród kadry niemieckiej i około 1 tysiąca byłych jeńców sowieckich. Z reguły były one uzbrojone w lekką broń piechoty do bezpośredniej obrony. Podobne jednostki tworzyła Luftwaffe.
Od roku 1942 spośród części hiwisów tworzone były przez Niemców tak zwane Osttruppen, przeznaczone do walki z partyzantami i na froncie. Hiwisi występowali w niemieckich jednostkach wojskowych do końca wojny, zaś po jej zakończeniu zdecydowana ich większość (podobnie jak własowcy) wydana została ZSRR w ramach operacji Keelhaul.

</doc>
<doc id="465948" url="https://pl.wikipedia.org/wiki?curid=465948" title="Blindside">
Blindside

Blindside – szwedzki zespół muzyczny wykonujący szeroko pojętą muzykę rockową pochodzący z Tumba w regionie Sztokholm, założony w 1994 roku.
Historia.
Przed założeniem zespołu wszyscy czterej członkowie bardzo dobrze się znali. Debiutancką płytę wydali w 1997 roku. Wyprodukował ją Howard Benson z P.O.D. Mimo że byli porównywani do wielu szwedzkich zespołów, przetarli sobie drogę do USA i zaczęli koncertować tam i w Europie.

</doc>
<doc id="465950" url="https://pl.wikipedia.org/wiki?curid=465950" title="Jon Van Caneghem">
Jon Van Caneghem

Jon Van Caneghem – projektant gier komputerowych. Największą sławę przyniosły mu gry z serii "Might and Magic".
Van Caneghem założył New World Computing w 1983 roku. Firmę przejęło większe The 3DO Company w 1996 roku. Gdy 3DO zbankrutowało w 2003 roku, zniknęło również New World Computing. W 2004 roku Van Caneghem dołączył do NCsoft. Opuścił firmę w 2005 roku i postanowił otworzyć własną firmę w Kalifornii. Wraz z byłym pracownikiem studia Electronic Arts stworzył firmę Trion World Network, która miała tworzyć gry MMORPG. Van Caneghem odszedł z Trion w 2009 roku i dołączył do Electronic Arts, gdzie zajmuje się marką "Command &amp; Conquer".

</doc>
<doc id="465953" url="https://pl.wikipedia.org/wiki?curid=465953" title="Wacław Bojarski">
Wacław Bojarski

Wacław Bojarski "ps. Czarnota" (ur. 30 października 1921, zm. 5 czerwca 1943 w Warszawie) – polski poeta czasu II wojny światowej, należący do pokolenia Kolumbów.
Życiorys.
W 1939 ukończył liceum humanistyczne Zamoyskiego, w czasie okupacji studiował polonistykę na Tajnym Uniwersytecie Warszawskim.
Członek organizacji konspiracyjnej Konfederacja Narodu. Wraz z Bronisławem Kopczyńskim zainicjował wydawanie podziemnego miesięcznika kulturalnego „Sztuka i Naród”, którego został drugim redaktorem naczelnym w styczniu 1943. Był autorem licznych piosenek wojskowych, artykułów. Pisał pod pseudonimami: "Jan Marzec", "Wojciech Wierzejewski", "Marek Zalewski". W popularnej na Wileńszczyźnie i podczas powstania warszawskiego piosence "Natalia" utrwalił pseudonim swojej narzeczonej i przyszłej żony. Dostał pierwszą nagrodę za liryk prozą pt. "Ranny różą" w konkursie „SiN”. W latach 1942–1943 publikował szereg opowiadań (przedrukowanych po wojnie przez „Twórczość” nr 2/1959).
25 maja 1943 wraz z Tadeuszem Gajcym i Zdzisławem Stroińskim składał w Warszawie wieniec z biało-czerwoną szarfą pod pomnikiem Kopernika z okazji czterechsetnej rocznicy śmierci astronoma. W czasie odwrotu został postrzelony przez niemieckiego policjanta. Na łożu śmierci wziął ślub z „Natalią” – Haliną Marczak, córką Michała Marczaka.
Zmarł 5 czerwca 1943. Został pochowany na cmentarzu Bródnowskim (kw. 18C-4).

</doc>
<doc id="465955" url="https://pl.wikipedia.org/wiki?curid=465955" title="Rasa kabardyńska">
Rasa kabardyńska



</doc>
<doc id="465959" url="https://pl.wikipedia.org/wiki?curid=465959" title="Janina (miasto)">
Janina (miasto)

Janina (gr. trb. "Joanina" trl. "Iōánnina", potocznie trb. "Janena" trl. "Giánnena" lub trb. "Janina" trl. "Giánnina") – miasto w północno-zachodniej Grecji, w Epirze, na zachodnim brzegu jeziora Janina, siedziba administracyjna jednostki Epir-Macedonia Zachodnia, regionu Epir, jednostki regionalnej Janina oraz gminy Janina. W 2011 roku liczyło ok. 65 574 mieszkańców.
Ośrodek przemysłowy i handlowy Epiru. Przemysł skórzany, obuwniczy, wyrób dywanów. Rzemiosło artystyczne, jubilerstwo, uniwersytet (1966), port lotniczy.
Miasto założone w czasach bizantyjskich, prawdopodobnie w X wieku. W 1081 roku na krótko opanowane przez Normanów. Od 1204 roku jedno z głównych miast despotatu Epiru. W 1262 roku ponownie w granicach Bizancjum. W 1345 roku podbite przez Serbów, w 1431 opanowane przez Turków. Okres rozkwitu przeżyło w latach 1788–1822 pod rządami Alego Paszy z Tepeleny. W 1913 roku, w trakcie I wojny bałkańskiej, przyłączone do Grecji.
Zabytki: twierdza, mury obronne, meczet (muzeum) Aslan Aga z 1619 roku, rezerwat geologiczny. 
Z miasta pochodzi zespół Villagers of Ioannina City. 

</doc>
<doc id="465960" url="https://pl.wikipedia.org/wiki?curid=465960" title="TIA/EIA-568-B">
TIA/EIA-568-B

TIA/EIA-568-B ("TIA/EIA Commercial Building Telecommunications Cabling Standard") – zestaw norm opisujący okablowanie strukturalne budynków komercyjnych. Składa się z trzech podstawowych części TIA/EIA-568-B.1, -B.2 i -B.3, wydanych pierwotnie w 2001 roku. Zastąpił on wcześniejszą normę TIA/EIA-568-A. Poszczególne części opisują:
Opis złączy.
Standard 568-B.1 definiuje między innymi dwa rodzaje zakończenia przewodów w złączu: T568A i T568B (nazywanych niepoprawnie TIA/EIA-568-A i TIA/EIA-568-B), różniące się podłączeniem 2. i 3. pary przewodów (pomarańczowej i zielonej). Poniższa tabela opisuje kolejność przewodów w złączu 8P8C (popularnie, lecz nieprawidłowo zwanym RJ-45):

</doc>
<doc id="465963" url="https://pl.wikipedia.org/wiki?curid=465963" title="Międzynarodowy Dzień Teatru">
Międzynarodowy Dzień Teatru

Międzynarodowy Dzień Teatru – święto uchwalone w 1961 roku, na pamiątkę otwarcia Teatru Narodów w Paryżu, które miało miejsce 27 marca 1957 roku.
Historia.
Dzień Teatru ustanowiono w czerwcu 1961 roku podczas 9. światowego kongresu Międzynarodowego Instytutu Teatralnego ("International Theatre Institute" – ITI) w Helsinkach (działającego pod auspicjami UNESCO). Jego ustanowienie zaproponował Arvi Kivimaa, prezydent Fińskiego Instytutu ITI. Dzień obchodów ustalono na 27 marca, w rocznicę otwarcia Teatru Narodów (Theatre of Nations) w Paryżu. Od tego czasu Dzień Teatru jest obchodzony corocznie przez ponad sto narodowych ośrodków ITI na całym świecie.
Obchody.
Obchody Światowych Dni Teatru mają na celu realizacje statutowych zobowiązań ITI. W statucie czytamy m.in.: „ITI powstało w celu promocji i międzynarodowej wymiany informacji na temat teatru, pobudzenia kreacji i zwiększenia współpracy ludzi teatru; uświadomienia opinii publicznej wagi sztuki i artystycznej kreacji w życiu codziennym, w celu wzmocnienia przyjaźni i więzi międzyludzkich.”
27 marca, co roku, rozsyłana jest wiadomość, tłumaczona na ponad 20 języków, od wybitnego człowieka teatru zawierająca jego przemyślenia na temat teatru i światowej harmonii. Pierwszą taką wiadomość wysłał w 1962 roku Jean Cocteau. Tego dnia odbywają się specjalne spotkania, sympozja, przedstawienia teatralne itp. poświęcone znaczeniu i problemom teatru. W 2007 roku główne obchody Światowego Dnia Teatru odbyły się w paryskiej siedzibie UNESCO.
Obchody w Polsce.
W latach 1973-2001 święto (jako "Dzień Teatru") miało charakter zorganizowanych obchodów uregulowanych centralnie. Obchody w roku 1973 zorganizowano 27 maja, w latach kolejnych święto obchodzono 27 marca.
Od 1983 z okazji tego święta Zarząd oraz Sekcja Krytyków Teatralnych Polskiego Ośrodka Międzynarodowego Instytutu Teatralnego przyznaje rokrocznie Nagrodę Sekcji Krytyków Teatralnych PO ITI. Jej laureatami są między innymi Tadeusz Kantor, Józef Szajna, Krystian Lupa i Krzysztof Warlikowski, który w 2015 roku był autorem orędzia z okazji Międzynarodowego Dnia Teatru.
49. obchody w 2010 odbyły się pod hasłem „Teatr źródłem rozrywki i natchnienia”.
Do obchodów Międzynarodowego Dnia Teatru włączyły się m.in.

</doc>
<doc id="465967" url="https://pl.wikipedia.org/wiki?curid=465967" title="Television Española">
Television Española



</doc>
<doc id="465969" url="https://pl.wikipedia.org/wiki?curid=465969" title="Television Espanola">
Television Espanola



</doc>
<doc id="465970" url="https://pl.wikipedia.org/wiki?curid=465970" title="Jacoby Shaddix">
Jacoby Shaddix

Jacoby Dakota Shaddix (ur. 28 lipca 1976 w Mariposa) – amerykański wokalista, lider zespołu Papa Roach, a także były prezenter telewizyjny.
Pomimo najbardziej znanej postaci, jako wokalista zespołu Papa Roach, Jacoby również jest oficjalnym liderem oraz wokalistą zespołu Fight the Sky pod pseudonimem „John Doe”. Zespół, pomimo istnienia, przestał działać od 2003 roku, a jego forma aktywacji jest nieznana do dnia dzisiejszego.
Shaddix również pełnił funkcję głównego prowadzącego w programie „Scarred”. Jacoby prezentował bolesne wpadki w dwóch sezonach po 20 odcinków, które był kręcone w okresie kwietnia do sierpnia 2007 roku.
Kariera muzyczna.
Papa Roach (1993 - obecnie).
Shaddix jest założycielem i członkiem Papa Roach. W 1993 roku założył zespół z byłym perkusistą Dave'em Bucknerem, basistą Willem Jamesem i gitarzystą Benem Lutherem. Luther został zastąpiony przez obecnego gitarzystę Jerry'ego Hortona, a w 1996 roku Tobin Esperance zastąpił Willa Jamesa po jego odejściu. W 2007 r. Rolę Dave'a Bucknera obsadził Tony Palermo, pozostawiając Jacoby'ego jako jedynego oryginalnego członka zespołu. Nazwa zespołu Papa Roach pochodzi od dziadka Shaddixa, Howarda Williama Roatcha, który nosił przydomek „Papa Roach”. Howard zmarł w wyniku samobójstwa w 2006 roku po zdiagnozowaniu nieokreślonej postaci zaawansowanego raka. Piosenka „Roses on My Grave” została napisana ku jego pamięci. Przed wydaniem debiutanckiego albumu "Infest", zespół nagrał i opublikował EP w 1994 roku zatytułowany "„Potatoes For Christmas”". W 1997 roku ukazał się ich pierwszy pełny album zatytułowany "Old Friends from Young Years".
Shaddix przestał rapować wraz z wydaniem płty "Getting Away with Murder" z 2004 roku. W wywiadzie w 2004 r. Shaddix powiedział, że odczuł rozczarowanie hip hopem i tym, co reprezentował w mediach, i stwierdził, że „chce tylko być rockerem”, ponadto w 2009 r. oświadczył, że można bezpiecznie założyć, iż już nie powróci do tego stylu śpiewania. Jednak w 2012 roku Shaddix zaczął rapować ponownie w albumie The Connection. W albumie Crooked Teeth (album) z 2017 roku znalazło się kilka utworów, które zawierały ten styl muzyczny.
W dniu 13 grudnia 2019 r. Shaddix wystąpił gościnnie w remiksie utworu grupy "The Hu" pt. "„Wolf Totem”".
Fight the Sky (2002–2004).
Shaddix występował jako wokalista post-hardocorowego zespołu Fight the Sky w latach 2002-2004 pod nazwą „John Doe”. Zespół miał być projektem pobocznym Shaddixa, w którym mógł pokazać cięższą stronę swojego wokalu. W skład zespołu wchodzili Shaddix jako główny wokalista, Wade Khail jako główny gitarzysta i wokalista wspierający, Ali Abrishami jako gitarzysta basowy i wokalista wspierający oraz Jay Ingram na bębnach i perkusji. Zespół podpisał kontrakt płytowy z wytwórnią El Tonal Records należącą do zespołu Papa Roach, a swój debiutancki album "Seven Deadly Songs" nagrywali od stycznia do lutego 2004 w Velvet Tone Studios w Sacramento w Kalifornii. Nie opublikowano żadnych informacji ani na temat daty wydania albumu, ani przyszłości grupy.
Życie prywatne.
Shaddix obecnie mieszka w Sacramento w Kalifornii, wraz z żoną Kelly (są małżeństwem od 1997 r.). Mają trzech synów: Makaile (ur. 24 marca 2002 r.), Jagger (ur. 13 września 2004 r.) I Brixton (ur. 17 września 2013 r.). Wokalista ma dwóch braci: Brysona i Trevora.
Shaddix stwierdził, że w pierwszym roku życia on i jego rodzina byli bezdomni. Shaddix miał problemy z nadużywaniem alkoholu i narkotyków, ale jest trzeźwy od 2012 r. Shaddix ujawnił, że był samobójcą, zanim rozpoczął terapię w 2012 roku. Shaddix jest oddanym chrześcijaninem i znany jest ze śpiewania chrześcijańskich hymnów i pieśni na imprezach publicznych 

</doc>
<doc id="465971" url="https://pl.wikipedia.org/wiki?curid=465971" title="TVE">
TVE



</doc>
<doc id="465972" url="https://pl.wikipedia.org/wiki?curid=465972" title="The Essential (album Jeana-Michela Jarre’a)">
The Essential (album Jeana-Michela Jarre’a)

The Essential – wydana w 2004 roku kompilacja największych przebojów Jeana-Michela Jarre’a, powstałych w latach 1976-2004.

</doc>
<doc id="465974" url="https://pl.wikipedia.org/wiki?curid=465974" title="Ludzie bezdomni">
Ludzie bezdomni

Ludzie bezdomni – powieść młodopolska autorstwa Stefana Żeromskiego, napisana w 1899 roku w Zakopanem, po raz pierwszy wydana w 1900 roku. Opisuje życie i działalność społeczną młodego lekarza Tomasza Judyma oraz dzieje jego miłości do Joanny Podborskiej. Powieść osadzona jest w realiach końca XIX wieku i pokazuje idee pracy dla ludu oraz osobistego poświęcenia.
Okoliczności powstania utworu.
Inspiracje.
Żeromski w Zakopanem poznał Tomasza Janiszewskiego, którego – według Jana Majdy – uczynił prototypem głównego bohatera powieści – Tomasza Judyma.
Pisarz bardzo dokładnie przygotowywał się do pisania utworu, który stanowi efekt pasji poznawczej i pozytywistycznych przekonań, że praca pisarska musi łączyć się z rzetelną, naukową nieomal penetracją społecznej rzeczywistości i własnych przekonań.
Publikacja.
„Ludzie bezdomni” to piąta książka Stefana Żeromskiego, która ukazała się drukiem. Powieść składa się z dwóch tomów, z których pierwszy liczy dziesięć tytułowanych rozdziałów, a drugi – trzynaście.
Treść.
Pisarz zainaugurował nią cykl powieści współczesnych, osadzonych w realiach życia polskiego schyłku XIX wieku, podporządkowany naczelnej idei – pracy społecznikowskiej. Podejmuje ją doktor Tomasz Judym, który samodzielnie i po latach wyrzeczeń zdobywa zawód lekarza, mający mu umożliwić niesienie pomocy innym ludziom, w szczególności jednak biednym i pokrzywdzonym.
Odbiór.
Krytycy i czytelnicy uznali ją za wielkie wydarzenie o wymiarze społeczno-politycznym. "Ludzie bezdomni" przynieśli Żeromskiemu pozycję „duchowego wodza pokolenia”. Powieść odczytano jako dzieło o problemach społeczno-moralnych epoki, jako protest przeciwko rozwarstwieniu i niedoli najbiedniejszych warstw narodu. Przez niektórych uważany również jako manifest ideowy, głoszący walkę z oportunizmem i egoizmem społecznym.
Żeromski dzięki tej powieści stał się autorytetem moralnym dla współczesnych (nie tylko w Polsce – "Ludzi bezdomnych" wydano w 14 językach). Wywarł bezpośredni wpływ na sposób myślenia i życia młodych ludzi z początków XX wieku.
Adaptacje.
20 października 1975 miał premierę film obyczajowy o tytule "Doktor Judym" na podstawie powieści. W rolę Tomasza wcielił się Jan Englert, a Joannę zagrała Anna Nehrebecka. Reżyserem był Włodzimierz Haupe.

</doc>
<doc id="465975" url="https://pl.wikipedia.org/wiki?curid=465975" title="Tobin Esperance">
Tobin Esperance

Tobin Joeseph Esperance (ur. 14 listopada 1979 w Vacaville) – amerykański basista grający w zespole Papa Roach. 
Życiorys.
Urodził się w Vacaville w Kalifornii. Jego rodzice rozwiedli się w 1985, gdy miał 6 lat. W wieku 8 lat dostał od swojego ojca swoją pierwszą gitarę basową i nie tracąc czasu na drogie lekcje nauczył się sam grać. Fascynował się muzyką takich artystów jak Fugazi, Red Hot Chili Peppers, Portishead i Jeff Buckley. Po ukończeniu szkoły średniej, zaczął pracować jako magazynier. 
Podczas pierwszych lat zespołu Papa Roach, pełnił funkcję jako roadie. W 1996 zastąpił Willa Jamesa po kilku testowych występach, tuż przed nagraniem „Old Friends From Young Years”.
Używa pięciostrunowych basów firmy Lakland. Na gitarach tej firmy graj m.in. Chris Squire z Yes i Adam Clayton z U2. Używa strun Dean Markley Blue Steel ML 045 065 080 105 128.
Był głównym autorem piosenek Papa Roacha, napisał i współtworzył całą muzykę do albumów: "Getting Away with Murder" (2004) i "The Paramour Sessions" (2006). 
W 2009 nagrał album "Metamorphosis". 
Wystąpił w komediodramacie muzycznym "Sueño - marzenia" (2005) z Johnem Leguizamo, Aną Claudią Talancón i José José.
W 2002 ożenił się z Jennifer, z którą ma córkę o imieniu Ava. Jednak w 2006 doszło do rozwodu.

</doc>
<doc id="465980" url="https://pl.wikipedia.org/wiki?curid=465980" title="Dave Buckner">
Dave Buckner

Dave Buckner (ur. 29 maja 1976 w Los Angeles) – amerykański muzyk, były perkusista zespołu Papa Roach.

</doc>
<doc id="465982" url="https://pl.wikipedia.org/wiki?curid=465982" title="Reese Witherspoon">
Reese Witherspoon

Reese Witherspoon, właśc. Laura Jeanne Reese Witherspoon (ur. 22 marca 1976 w Nowym Orleanie) – amerykańska aktorka, laureatka Oscara za rolę June Carter w "Spacerze po linie". Zagrała w wielu gatunkach filmowych, ale najbardziej znana jest z komedii romantycznych, w których często przedstawia urocze, ale zdecydowane postacie. W 2006 i 2015 znalazła się na liście 100. najbardziej wpływowych ludzi na świecie ogłoszonej przez „Time”, a w 2019 „Forbes” wymienił ją wśród 100. najpotężniejszych kobiet na świecie.
Życiorys.
Wczesne lata.
Urodziła się w Ochsner Baptist Medical Center w Baton Rouge w stanie Luizjana, podczas gdy jej ojciec, chirurg dr John Draper Witherspoon, był studentem szkoły medycznej przy Tulane University; urodził się w Georgii i służył jako porucznik w rezerwie United States Army Reserve do 2012 i prowadził prywatną praktykę jako otolaryngolog. Jej matka, dr Mary Elizabeth „Betty” Witherspoon (z domu Reese), pochodziła z Harriman w Tennessee, uzyskała łącznie trzy stopnie naukowe, w tym stopień naukowy doktora i profesora pielęgniarstwa na Uniwersytecie Vanderbilt. Witherspoon to potomkini w linii prostej Johna Witherspoona, który podpisał Deklarację Niepodległości Stanów Zjednoczonych jako przedstawiciel New Jersey i jedyny duchowny. Jej starszy brat John Draper podjął pracę jako agent nieruchomości.
W wieku siedmiu lat zaczęła pracować jako dziecięca modelka na Głębokim Południu. Wychowywała się w wierze kościoła episkopalnego w Nashville, gdzie uczęszczała do prywatnej szkoły dla dziewcząt Harpeth Hall. Po ukończeniu szkoły średniej przez rok studiowała na wydziale literatury angielskiej na Uniwersytecie Stanforda w Kalifornii, po czym udała się do Los Angeles, gdzie rozpoczęła karierę aktorską.
Kariera.
Przed kamerą zadebiutowała jako Ellie Perkins w melodramacie telewizyjnym "Dziki kwiat" ("Wildflower", 1991) w reżyserii Diane Keaton z Beau Bridgesem, Susan Blakely, Williamem McNamarą i Patricią Arquette. Wkrótce powierzono jej rolę Dani w osadzonym w latach 50. filmie "Człowiek z księżyca" (1991). Rola dziewczyny, która jest zakochana w chłopaku z naprzeciwka, przyniosła jej pierwszą z szeregu nominacji do nagrody Young Artist Award. Kolejną uzyskała za występ w telewizyjnej produkcji sieci NBC – "Desperate Choices: To Save My Child" (1992).
Jeszcze w szkole średniej wystąpiła w dwóch filmach: "Jack Niedźwiadek" (1993) oraz w realizowanym dla wytwórni Disneya "A Far Off Place" (1993); podczas nagrywania tego drugiego musiała spędzić kilka miesięcy na pustyni Kalahari. Po zakończeniu zdjęć do tych filmów Witherspoon otrzymała drugoplanową rolę w serialu realizowanym dla telewizji CBS "Return to Lonesome Dove" (1993). Później Reese na jakiś czas zrezygnowała z grania i skupiła się na studiowaniu.
Została dostrzeżona jako Wendy Pfister w czarnej komedii "Cholerny świat" ("S.F.W.", 1994) u boku Stephena Dorffa. Powróciła do na ekran, wcielając się w postać maltretowanej dziewczyny w dreszczowcu Jamesa Foleya "Lęk" (1996) z Markiem Wahlbergem i "Spojrzeniu mordercy" (1996) z udziałem Kiefera Sutherlanda.
W 1996 odrzuciła propozycję zagrania w horrorze "Krzyk", a rok później w "Koszmarze minionego lata". Rozważano jej kandydaturę do roli Julii w ekranizacji "Romeo i Julia" (1996). Jej kariera nabrała szybszego tempa po tym, jak zagrała w dwóch filmach: "Półmrok" (1998) i "Miasteczko Pleasantville" (1998). Za główną rolę w "Wyborach" (1999) otrzymała szereg wyróżnień, między innymi od Narodowego Stowarzyszenia Krytyków Filmowych, a także nominacje do nagród American Comedy Award, Złotego Globu oraz Satelity.
Wystąpiła gościnnie w dwóch odcinkach sitcomu NBC "Przyjaciele" (2000) jako Jill Green, siostra Rachel (Jennifer Aniston), za co została uhonorowana kolejną w swojej karierze nominacją do American Comedy Award. Główna rola Elle Woods w komedii romantycznej "Legalna blondynka" (2001) okazała się dużym komercyjnym sukcesem, a film stał się hitem lata, dlatego producenci postanowili nakręcić dwa sequele – "Legalna blondynka 2" i "Legalna blondynka 3" (2020).
W 2007 została "globalnym ambasadorem" marki AVON. Użyczała tym kosmetykom swojego wizerunku, była rzecznikiem marki oraz zasiadała jako honorowy członek w Fundacji AVONU. Fundacja ta i Reese Witherspoon działali wspólnie na rzecz szerzenia informacji na temat programów prowadzonych przez fundację w takich obszarach jak profilaktyka raka piersi, przeciwdziałanie przemocy w rodzinie czy pomoc osobom poszkodowanym w wypadkach losowych. Aktorka udziela się również na rzecz dzieci w zarządzie organizacji Save The Children.
Życie prywatne.
Swojego przyszłego męża, Ryana Phillippe'a, poznała w marcu 1997 na przyjęciu z okazji swoich 21. urodzin. Para zaręczyła się w grudniu 1998. W marcu 1999 publicznie ogłosili swoje plany małżeńskie, a 5 czerwca tego samego roku pobrali się w Charleston w Karolinie Południowej. Mają dwójkę dzieci: córkę Avę (ur. 9 września 1999) i syna Deacona (ur. 23 października 2003). Ich córka Ava otrzymała imię po babci Ryana Phillippe'a, zaś syn po jego dalekim krewnym. Aktorzy uzgodnili między sobą, że zawsze przy dzieciach będzie jeden z rodziców i według tej zasady uzgadniają swoje harmonogramy pracy. Małżonkowie nigdy nie zatrudniali na pełny etat opiekunki do dzieci. 5 października 2007 wzięli rozwód.
28 grudnia 2010 ogłosiła swoje zaręczyny, a 26 marca 2011 wyszła drugi raz za mąż za Jima Totha. Ich syn, Tennessee James Toth, urodził się 27 września 2012.

</doc>
<doc id="465984" url="https://pl.wikipedia.org/wiki?curid=465984" title="Jerry Horton">
Jerry Horton

Jerry Horton (ur. 10 marca 1975 w Charlston w Kalifornii), amerykański muzyk, członek rockowego zespołu Papa Roach. Gra na gitarze. Ma specjalnie przystrojoną gitarę na wyższe dźwięki, dzięki czemu jego riffy są niepowtarzalne i nadają dobre brzmienie zespołowi.
W 1982 roku przeprowadził się do Vacaville. W wieku 14 lat poważnie zainteresował się muzyką.
Duży wpływ miała na jego rozwój grupa Metallica. To właśnie fascynacja ich utworami skłoniła Jerry`ego do pobierania lekcji gry na gitarze. Większości jednak nauczył się sam. Duży wpływ na twórczość Jerry'ego miały też takie zespoły jak Godflesh, Ministry, Faith No More. W wieku 18 lat, za sprawą swojej ówczesnej dziewczyny trafił do Papa Roach.
Dwa lata spędził w Community College. Pracował jako dekarz. 21 grudnia 2002 roku ożenił się z Jessicą Lee, w 2006 roku urodziła mu się córeczka - Amelia. Wraz z żoną i córką mieszka w Dixon – miasteczku jeszcze mniejszym niż Vacaville. Jerry rzadko bywa na imprezach i bankietach, bardzo chętnie za to grywa na Playstation. Nie pije alkoholu, nie pali i jest jedynym członkiem grupy, który nie pochodzi z rozbitej rodziny.

</doc>
<doc id="465993" url="https://pl.wikipedia.org/wiki?curid=465993" title="Dimitri Chromin">
Dimitri Chromin



</doc>
<doc id="465997" url="https://pl.wikipedia.org/wiki?curid=465997" title="Richard Thomalla">
Richard Thomalla

Richard Thomalla (ur. 23 października 1903 w Sowinie, zm. 12 maja 1945 we Valdicach) – niemiecki inżynier budowlany, SS-Hauptsturmführer, zbrodniarz hitlerowski. 
Pełnił różne funkcje w niemieckim aparacie okupacyjnym w Polsce. Pełnił także służbę na okupowanych terenach ZSRR. Od 1940 roku kierował zamojskim biurem Centralnego Zarządu Budowlanego SS i Policji w Lublinie. Sporządził plany architektoniczne obozów zagłady w Bełżcu, Sobiborze i Treblince, a następnie kierował ich budową. Został rozstrzelany przez NKWD niedługo po zakończeniu działań wojennych.
Życiorys.
Pierwsze lata w SS.
Urodził się we wsi Sabine w rejencji opolskiej (ob. Sowin). Z zawodu był inżynierem budowlanym. Biegle posługiwał się zarówno językiem niemieckim, jak i polskim.
W lipcu 1932 roku wstąpił do SS, a miesiąc później został członkiem NSDAP. W SS posiadał numer członkowski 41 206. Odbył obowiązkową służbę wojskową w garnizonach w Niemodlinie i Opolu. W 1935 roku zawarł związek małżeński. Do wybuchu II wojny światowej służył w strukturach SS na Dolnym Śląsku.
We wrześniu 1939 roku w szeregach jednej z Einsatzgruppen uczestniczył w kampanii przeciwko Polsce. Po jej zakończeniu został przydzielony do niemieckiego aparatu okupacyjnego. Przez pewien czas sprawował funkcje kierownicze w strukturach Selbstschutzu. 10 grudnia 1939 roku został mianowany doradcą do spraw wykorzystania żydowskiej siły roboczej w Radomiu. Pod koniec sierpnia 1940 roku otrzymał przeniesienie do dystryktu lubelskiego. Podjął tam służbę w utworzonej przez SS-Brigadeführera Odilo Globocnika „komórce umocnień granicznych” ("SS-Grenzsicherungs-Baukommando"). Jednostka ta przy wykorzystaniu przymusowej pracy Żydów prowadziła budowę fortyfikacji na ówczesnej granicy niemiecko-sowieckiej (na odcinku biegnącym przez tereny powiatów biłgorajskiego i zamojskiego). Do 21 października 1940 roku Thomalla kwaterował we wsi Bełżec, gdzie znajdowała się siedziba „komórki umocnień granicznych”, a zarazem największy z podległych jej obozów pracy.
Podczas służby w "SS-Grenzsicherungs-Baukommando" zdobył sobie uznanie przełożonych, dzięki czemu skierowano go do pracy w Centralnym Zarządzie Budowlanym SS i Policji w Lublinie. Jego biuro mieściło się w Zamościu. Po wybuchu wojny niemiecko-sowieckiej, w związku z mianowaniem Globocnika na stanowisko „pełnomocnika Reichsführera-SS ds. utworzenia baz policji i SS na nowym obszarze wschodnim”, został skierowany na okupowane tereny ZSRR. Zajmował się budową „punktów oparcia SS” w Kijowie, Nowogrodzie Wołyńskim i Starokonstantynowie.
Akcja „Reinhardt”.
Jesienią 1941 roku władze niemieckie rozpoczęły przygotowania do masowej eksterminacji polskich Żydów. Pierwszy ośrodek zagłady w Generalnym Gubernatorstwie powstał nieopodal wsi Bełżec. Niewykluczone, że autorem jego planów architektonicznych był Thomalla. Najprawdopodobniej to jemu powierzono także nadzór nad pierwszą fazą prac budowlanych. Do Bełżca miał przybyć pod koniec października 1941 roku i przebywać tam przez blisko miesiąc. W tym czasie w Bełżcu nie było jeszcze żydowskich więźniów, a wszystkie prace były wykonywane przez polskich robotników oraz wschodnioeuropejskich kolaborantów z obozu SS w Trawnikach.
Zimą 1941/42 przebywał często w Lublinie, prawdopodobnie uczestnicząc w opracowaniu planów nowego ośrodka zagłady, tj. obozu w Sobiborze. W marcu 1942 roku osobiście udał się do Sobiboru, aby nadzorować prace budowlane. Miejscowym kolejarzom nakazał pod groźbą kary śmierci, aby utrzymywali „należyty porządek w okolicy” i nie interesowali się zbytnio tym, co jest budowane w pobliskim lesie. Obóz budowali żydowscy robotnicy przymusowi, których sprowadzono z sąsiednich gett. Podczas pracy byli brutalnie bici i nierzadko zabijani. Według Ericha Fuchsa jeszcze przed formalnym uruchomieniem obozu Thomalla uczestniczył próbnym zagazowaniu kilkudziesięciu żydowskich kobiet. W Sobiborze przebywał co najmniej do końca kwietnia 1942 roku.
Kolejnym obozem zagłady, którego budową kierował, była Treblinka. Roboty rozpoczęły się tam 1 czerwca 1942 roku i trwały do 11 lipca. Wszystkie prace były wykonywane przez żydowskich robotników z gett w Węgrowie i Stoczku Węgrowskim oraz przez polskich więźniów z pobliskiego obozu pracy. W czasie, gdy Thomalla nadzorował budowę obozu, jego podwładni nieustannie maltretowali i mordowali żydowskich robotników. Ofiary katowano na śmierć, rozstrzeliwano w zbiorowych i indywidualnych egzekucjach, a nawet celowo przywalano pniami ściętych drzew. Świadkowie szacowali liczbę zamordowanych nawet na kilkanaście tysięcy osób. 
Niektórzy autorzy określają Thomallę mianem pierwszego komendanta obozów w Bełżcu, Sobiborze i Treblince. O ile jednak na etapie budowy obozów rzeczywiście pozostawał on najwyższym rangą spośród obecnych tam esesmanów, o tyle obozy nie były wtedy formalnie uruchomione, a on sam odpowiadał przede wszystkim za sprawny przebieg prac budowlanych.
Dalsze losy.
W 1943 roku kierował przez pewien czas zarządami budowlanymi SS w Rydze i Mohylewie. Uczestniczył także w pacyfikacji Zamojszczyzny. W Zamościu przebywał do czerwca 1944 roku. W ostatnich dniach wojny został ujęty przez Sowietów w okolicach Jiczyna przy granicy polsko-czechosłowackiej. Osadzono go w więzieniu NKWD urządzonym w byłym klasztorze kartuzów w Valdicach. 12 maja 1945 roku został wyprowadzony z celi i najprawdopodobniej rozstrzelany.
W 1957 roku sąd w Neu-Ulm uznał go oficjalnie za zmarłego. Informacja ta nie od razu dotarła jednak do Centrali Badania Zbrodni Narodowosocjalistycznych w Ludwigsburgu, na skutek czego jej śledczy na przełomie 1959/60 roku przez krótki czas bezskutecznie poszukiwali Thomallę.

</doc>
<doc id="466003" url="https://pl.wikipedia.org/wiki?curid=466003" title="Kinga Rusin">
Kinga Rusin

Kinga Judyta Rusin-Lis (ur. 9 marca 1971 w Warszawie) – polska dziennikarka i prezenterka telewizyjna, aktywistka społeczna i przedsiębiorca.
Życiorys.
Jest córką Pawła i Marii Rusinów. Jej matka była wieloletnią pracownicą biura handlu zagranicznego Telewizji Polskiej. Gdy miała pięć lat, jej rodzice się rozstali, a następnie wzięli rozwód. Jej dziadek, por. Stefan Czyżewski, w wieku 16 lat zaciągnął się do Legionów Piłsudskiego i jako oficer Armii Krajowej podczas powstania warszawskiego dowodził zgrupowaniem Albatros; zginął w obronie PASTy, ratując żołnierza. Jej matką chrzestną była artystka Danuta Rinn.
W dzieciństwie przez 10 lat występowała w Zespole Pieśni i Tańca „Varsovia”. Jest absolwentką XXXIII Liceum Ogólnokształcącego im. Mikołaja Kopernika w Warszawie. Ukończyła italianistykę na Uniwersytecie Warszawskim.
W lutym 1993 rozpoczęła pracę w TVP, najpierw jako prezenterka oprawy dnia, a następnie również jako członkini redakcji "Teleexpressu". W czerwcu 1994 zamieszkała z ówczesnym mężem Tomaszem Lisem w Waszyngtonie, gdzie realizowała reportaże i materiały informacyjne dla TVP oraz pisała artykuły m.in. do miesięcznika „Twój Styl”. Po powrocie do Polski w 1997 została prowadzącą magazyn TVN "Wizjer", a także prowadziła biuro prasowe filmu "Operacja Samum" i wystąpiła w reklamie Commercial Union (1999–2000) oraz współorganizowała akcję „Cała Polska czyta dzieciom” jako wiceprezeska Fundacji „ABCXXI”.
W 2000 zawiesiła działalność w mediach i wraz z prawniczką Katarzyną Wende założyła agencję public relations „Idea Media”. Do telewizji powróciła we wrześniu 2005, zostając jedną z prowadzących program "Dzień dobry TVN". W tym okresie stała się obiektem zainteresowania mediów ze względu na rozwód z Tomaszem Lisem. Wiosną 2006 w parze ze Stefano Terrazzino zwyciężyła w czwartej edycji programu rozrywkowego TVN "Taniec z gwiazdami" (wcześniej odmówiła udziału w trzeciej edycji programu z uwagi na inne zobowiązania zawodowe), a w 2007 również w programie "Taniec z gwiazdami. Najpiękniejsze tańce". W grudniu 2007 współprowadziła program "Po prostu taniec", a w latach 2007–2015 pracowała na planie programu "You Can Dance – Po prostu tańcz" jako prowadząca bądź jurorka. Poza tym poprowadziła finałowe odcinki pierwszych dwóch edycji programu "Bitwa o dom" (2013), współprowadziła finał czwartej edycji programu "Top model" (2014) i była gospodynią reality show "Agent – Gwiazdy" (2016–2019).
W 2008 została współwłaścicielką marki kosmetycznej „Pat&amp;Rub”. Napisała dwie książki: "Co z tym życiem?" (2010; z psycholożką Małgorzatą Ohme) oraz "Jak zdrowo i pięknie żyć, czyli ekoporadnik" (2016).
W lutym 2020 za pośrednictwem swojego profilu na Instagramie opublikowała zdjęcie z Adele, które opatrzyła opisem prywatnego przyjęcia po 92. ceremonii wręczenia Oscarów. Relacja wzbudziła zainteresowanie mediów na całym świecie, dzięki czemu Rusin została umieszczona na liście najbardziej wpływowych Polek tygodnika „Wprost”. W sierpniu tego samego roku odeszła z "Dzień dobry TVN".
Życie prywatne.
W latach 1994–2006 jej mężem był dziennikarz Tomasz Lis. Mają dwie córki, Polę (ur. 1996) i Igę (ur. 2000). Od 2010 jej życiowym partnerem jest adwokat Marek Kujawa.
Choruje na Hashimoto.
Interesuje się jeździectwem oraz malarstwem i pływaniem. Angażuje się w akcje społeczne, mające na celu ochronę środowiska, m.in. działała na rzecz wstrzymania prac budowy szosy na terenie Puszczy Białowieskiej, otwarcie sprzeciwiała się odstrzałowi dzików i liberalizacji prawa łowieckiego. Ponadto zabiera głos w bieżącej debacie publicznej poprzez swoje konto na Instagramie.
Odwołania w kulturze.
Do postaci Kingi Rusin odwołuje się Dorota Masłowska w piosence „Kinga” z płyty "Społeczeństwo jest niemiłe" z 2014 i Peja w utworze „Nietakt” z albumu "Reedukacja" (2011).

</doc>
<doc id="466004" url="https://pl.wikipedia.org/wiki?curid=466004" title="Astatotilapia">
Astatotilapia

Astatotilapia – rodzaj słodkowodnych ryb okoniokształtnych z rodziny pielęgnicowatych (Cichlidae). Nazwa rodzaju pochodzi od słów "astato" – „zmienny” oraz "Tilapia", i nawiązuje do zmienności uzębienia ryb zaliczanych do tilapii.
Występowanie.
Występują w rzekach i jeziorach Afryki, m.in. jeziora Tanganika i Kiwu, a jeden gatunek ("Astatotilapia flaviijosephi") w Izraelu i Syrii – jest to jedyny znany nauce przedstawiciel Haplochromini, którego naturalny zasięg występowania leży poza Afryką.
Klasyfikacja.
Rodzaj został ustanowiony przez Jacques’a Pellegrina, m.in. na podstawie różnic w uzębieniu osobników młodocianych, pośrednim pomiędzy uzębieniem u "Tilapia" i "Paratilapia". Przyjętym przez Pellegrina gatunkiem typowym rodzaju jest "Sparus desfontainii", obecnie klasyfikowany jako "Haplochromis desfontainii".
Samo ustanowienie rodzaju oraz klasyfikowane do niego gatunki było przedmiotem wielu dyskusji. Niektórzy autorzy (m.in. Boulenger, Regan i van Oijen) włączali je do rodzaju "Haplochromis", podczas gdy Greenwood zaliczył do "Astatotilapia" 19 gatunków. Wobec narastających niejasności dotyczących bliskich relacji pokrewieństwa gatunków zaliczanych do "Haplochromis" "sensu lato", Van Oijen zaproponował, by wszystkie kontrowersyjne rodzaje wyodrębnione z "Haplochromis" uznać za synonimy, a objęte nimi gatunki traktować jako "Haplochromis" sp., do czasu pojawienia się jednoznacznych opracowań taksonomicznych. Wielu autorów zgodziło się z propozycją van Oijena, co znalazło odzwierciedlenie w nazewnictwie stosowanym w literaturze naukowej po roku 1996.
Pomimo braku nowej i bardziej precyzyjnej diagnozy taksonomicznej rodzaju, znane internetowe bazy danych o rybach – Catalog of Fishes i FishBase – ponownie zaczęły stosować nazwę "Astatotilapia". Zaliczają do tego rodzaju następujące gatunki:

</doc>
<doc id="466006" url="https://pl.wikipedia.org/wiki?curid=466006" title="Wielka Pustynia Słona (Iran)">
Wielka Pustynia Słona (Iran)

Wielka Pustynia Słona, Dasht-e Kavīr (), znana także pod nazwą "Kavīr-e Namak" – słona pustynia leżąca na Wyżynie Irańskiej o długości około 800 km i szerokości do 320 km oraz powierzchni 77 600 km².
Ma pylisty i piaszczysty charakter. Panuje na niej klimat podzwrotnikowy, wybitnie suchy. W obniżeniach występują słone bagna (takyry). Na zachodzie leży wysychające jezioro Namak. Od północy pustynia styka się z górami Elburs.
Pod względem administracyjnym, teren Wielkiej Pustyni Słonej podzielony jest pomiędzy pięć ostanów: Semnan, Chorasan-e Razawi, Jazd, Isfahan i Teheran.
Zachodni kraniec pustyni stanowi Park Narodowy Kavir obejmujący jezioro Namak o powierzchni 400 000 ha. Na jego terenie znajduje się jedno z ostatnich siedlisk geparda azjatyckiego.

</doc>
<doc id="466009" url="https://pl.wikipedia.org/wiki?curid=466009" title="Wybory parlamentarne na Ukrainie w 2006 roku">
Wybory parlamentarne na Ukrainie w 2006 roku

Wybory parlamentarne na Ukrainie miały miejsce 26 marca 2006 roku. Kampania wyborcza oficjalnie rozpoczęła się 7 lipca 2005 roku. W okresie między 26 listopada a 31 grudnia 2005 zostały uformowane partyjne listy z nazwiskami kandydatów. 
Wybory do Rady Najwyższej - parlamentu ukraińskiego odbyły się według systemu proporcjonalnego, zmienionego w porównaniu do poprzednich wyborów.
1 stycznia 2006 roku w wyniku wprowadzenia reformy konstytucyjnej, rola parlamentu została zwiększona kosztem uprawnień prezydenta republiki. Przede wszystkim parlament uzyskał możliwość powoływania premiera i rządu. Można uznać, że wybory parlamentarne na Ukrainie są jednocześnie wyborem szefa rządu, gdyż partia polityczna lub blok wyborczy, który zwycięży w wyborach, otrzyma również prawo do powołania kandydata na urząd premiera Ukrainy. 
Do parlamentu weszły te partie polityczne i bloki, który przekroczyły 3-procentowy próg wyborczy.

</doc>
<doc id="466018" url="https://pl.wikipedia.org/wiki?curid=466018" title="Nenad Krstić">
Nenad Krstić

Nenad Krstić (serb.: Ненад Крстић; ur. 25 lipca 1983 w Kraljevie) – serbski koszykarz, występujący na pozycjach silnego skrzydłowego lub środkowego.
Został wybrany z 24 numerem w pierwszej rundzie draftu NBA w 2002 roku przez New Jersey Nets. Kolejne dwa sezony spędził jednak w Belgradzie. W NBA zadebiutował w sezonie 2004–2005 i średnio na mecz zdobywał 10 punktów, 5,3 zbiórek i 0,84 bloków na mecz. W nagrodę został po sezonie wybrany do drugiej piątki pierwszoroczniaków.
Podczas swojego debiutu w play-offach, przeciwko Miami Heat, Krstić średnio notował 18,3 punktów, 7,5 zbiórki, 1 asystę i 1,5 strat na mecz.
W sezonie 2005–2006 notuje średnio 13,3 punktów i 5,9 zbiórek na mecz i stał się jedną z najważniejszych części drużyny Nets. Wielu fachowców zmienia termin "wielka trójka Nets", w skład której wchodzą Jason Kidd, Vince Carter i Richard Jefferson na "wielką czwórkę", dodając właśnie Krsticia.
22 grudnia pozrywał więzadła krzyżowe w lewym kolanie i nie zagrał już do końca sezonu 2006/07. W lutym 2011 brał udział w wymianie w ramach której trafił do drużyny z Bostonu.

</doc>
<doc id="466021" url="https://pl.wikipedia.org/wiki?curid=466021" title="Edubuntu">
Edubuntu

Edubuntu – dystrybucja Linuksa przeznaczona do użycia podczas zajęć szkolnych. Jest to gałąź dystrybucji Ubuntu z preinstalowanym oprogramowaniem Linux Terminal Server Project oraz szeregiem innych aplikacji użytkowych i edukacyjnych: GCompris, KDE Edutainment Suite, Tux4Kids, Schooltool Calendar i LibreOffice. Pierwsze wydanie dystrybucji pojawiło się 13 października 2005 i zbiegło z wydaniem Ubuntu 5.10 "Breezy Badger" – kolejne również będą równoległe. Mottem Edubuntu jest "„Linux dla młodych istot ludzkich”" (ang. "„Linux for young human beings”").
Edubuntu było tworzone przy współpracy z nauczycielami i inżynierami z całego świata. Celem dystrybucji jest aby nauczyciel – z niewielką wiedzą i umiejętnościami technicznymi – mógł urządzić laboratorium komputerowe albo środowisko nauczania przez Internet w mniej niż godzinę, po czym łatwo administrować całym projektem bez szczegółowej wiedzy nt. systemu Linux.
Najważniejsze cechy osiągnięte przy projektowaniu Edubuntu to:
Dystrybucja Edubuntu korzysta z Ubuntu jako bazy systemu operacyjnego i „cienkiego klienta” Linux Terminal Server Project, jak również zawiera aplikacje odpowiednie do nauki uczniów w wieku 6–18 lat. Poprzez niewielkie wymagania co do platformy komputerowej pozwala wykorzystać istniejące pracownie ze starszymi maszynami lub zakupić tańsze, mniej wydajne komputery.
Według oficjalnej witryny „Edubuntu zawiera najlepsze tłumaczenia językowe i dostępność składników, jakie oferuje społeczeństwo Wolnego Oprogramowania, co pozwala na użycie systemu przez największą liczbę ludzi jak to możliwe”. Dystrybucja Edubuntu jest darmowa i nigdy nie będzie obciążona kosztami zakupu.

</doc>
<doc id="466022" url="https://pl.wikipedia.org/wiki?curid=466022" title="Gejiu">
Gejiu

Gejiu (chiń. 个旧; pinyin: "Gèjiù") – miasto na prawach powiatu w południowo-zachodnich Chinach, w prowincji Junnan, w prefekturze autonomicznej Honghe. W 2010 roku liczba mieszkańców miasta wynosiła 131 013. Ważny ośrodek wydobycia i hutnictwa cyny; ośrodek hutnictwo ołowiu i innych metali, przemysłu maszynowego, kolejowego, chemicznego, włókienniczego i spożywczego.
Historia.
Gejiu było pierwotnie niewielką osadą górniczą o nazwie Gejiuli. Za panowania dynastii Yuan (1206–1368) i Ming (1368–1644) wydobywano tu głównie srebro. Na przełomie XVII i XVIII wieku nastąpił szybki rozwój górnictwa w Junnanie, jednak Gejiu przeżyło swój rozkwit dopiero w drugiej połowie XVIII wieku, kiedy rozpoczęto wydobywanie cyny. Duże znaczenie miało otwarcie pobliskiego Mengzi jako portu traktatowego w 1889 roku, co przyczyniło się do rozpoczęcia handlu z Indochinami Francuskimi. W 1951 roku miejscowość otrzymała status miasta na prawach powiatu.

</doc>
<doc id="466024" url="https://pl.wikipedia.org/wiki?curid=466024" title="Cyprichromis">
Cyprichromis

Cyprichromis – rodzaj słodkowodnych ryb okoniokształtnych z rodziny pielęgnicowatych (Cichlidae). Mają ciało wydłużone, wrzecionowate, o zmiennym ubarwieniu. Człon "Cypri" w nazwie rodzaju wskazuje na podobieństwa kształtu do ryb karpiowatych (Cyprinidae), a "chromis" na ubarwienie. Nie przekraczają 10 cm długości. Żywią się planktonem.
Występowanie.
Są endemitami jeziora Tanganika w Afryce Wschodniej. Występują stadnie (ryba ławicowa) w wodach pelagialnych, ale blisko brzegu.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Paratilapia leptosoma".

</doc>
<doc id="466027" url="https://pl.wikipedia.org/wiki?curid=466027" title="Polideukes (księżyc)">
Polideukes (księżyc)

Polideukes (Saturn XXXIV) – księżyc Saturna, odkryty 24 października 2004 roku na zdjęciach przesłanych przez sondę Cassini. Jego nazwa pochodzi od imienia Polideukesa, który był herosem i bliźniaczym bratem Kastora w mitologii greckiej.
Polideukes porusza się po tej samej orbicie co Dione, w punkcie Lagrange’a L5 na orbicie tego księżyca, jest więc tzw. księżycem trojańskim.

</doc>
<doc id="466029" url="https://pl.wikipedia.org/wiki?curid=466029" title="Yakima">
Yakima

Yakima – miasto w Stanach Zjednoczonych, w stanie Waszyngton, nad rzeką Yakima. Według spisu w 2020 roku liczy 97 tys. mieszkańców i jest 11. co do wielkości miastem stanu Waszyngton. Obszar metropolitalny obejmuje 256 tys. mieszkańców. 
Znajduje się w Dolinie Yakimy, która jest uznawana za światową stolicę chmielu i odpowiada za większość produkcji chmielu w Stanach Zjednoczonych. Jest także najstarszym uznanym regionem uprawy winorośli i produkcji wina w stanie Waszyngton.
W mieście rozwinął się przemysł spożywczy.
Demografia.
Według danych pięcioletnich z 2020 roku do największych grup w obszarze metropolitalnym Yakimy należą osoby pochodzenia:
Religia.
Według danych z 2010 roku do największych grup religijnych aglomeracji Yakimy należały:

</doc>
<doc id="466032" url="https://pl.wikipedia.org/wiki?curid=466032" title="Lorenz Hackenholt">
Lorenz Hackenholt

Lorenz Hackenholt (25 czerwca 1914 w Gelsenkirchen, uznany za zmarłego 31 grudnia 1945) – niemiecki mechanik, SS-Hauptscharführer, zbrodniarz hitlerowski.
Był członkiem załogi obozu koncentracyjnego Sachsenhausen, później uczestniczył w akcji T4. W latach 1942–43 służył w obozie zagłady w Bełżcu, w którym odpowiadał za funkcjonowanie komór gazowych. Zaprojektował także komory gazowe w obozach w Sobiborze i Treblince. Zaginął w ostatnich dniach wojny; niewykluczone, że skutecznie ukrył się przed wymiarem sprawiedliwości.
Życiorys.
Po ukończeniu szkoły podstawowej terminował na murarza. Uzyskawszy tytuł mistrza murarskiego, podjął pracę w zawodzie. W 1934 roku został członkiem SS. Początkowo pełnił służbę w podberlińskim Oranienburgu, w pułku „Brandenburg” należącym do formacji SS-Totenkopfverbände. W marcu 1938 roku został przeniesiony do pobliskiego obozu koncentracyjnego Sachsenhausen. Służył tam jako mechanik i kierowca.
W listopadzie 1939 roku wraz z dziewięcioma innymi podoficerami SS został wezwany do Kancelarii Führera w Berlinie, gdzie Viktor Brack poinformował ich, że zostali przydzieleni do personelu akcji T4, czyli tajnego programu eksterminacji osób psychicznie chorych i niepełnosprawnych umysłowo. Chris Webb podaje, że Hackenholt służył kolejno we wszystkich sześciu „ośrodkach eutanazji” akcji T4. Pełnił tam funkcję kierowcy oraz „dezynfektora”/„palacza” – odpowiedzialnego za usuwanie zwłok z komór gazowych, a następnie ich kremację. Według niektórych źródeł miał także pracować jako szofer Viktora Bracka.
Jako jeden z pierwszych weteranów akcji T4 został przeniesiony do okupowanej Polski, aby wziąć udział w eksterminacji Żydów. Pod koniec grudnia 1941 roku został wysłany do Bełżca w dystrykcie lubelskim, gdzie w tym czasie był budowany pierwszy obóz zagłady w Generalnym Gubernatorstwie. W czasie „eksperymentalnej fazy” działalności obozu wraz z Siegfriedem Graetschusem przekształcił skonfiskowany samochód pocztowy w ruchomą komorę gazową. Pojazd ten przez pewien czas wykorzystywano do mordowania osób niepełnosprawnych i chorych psychicznie, które wyszukiwano w okolicznych wsiach, a prawdopodobnie także do zabijania polskich więźniów politycznych z więzienia w Zamościu. Ostatecznie komendant Christian Wirth nie zdecydował się na jego szersze wykorzystanie, postanawiając, że w Bełżcu zostaną uruchomione stacjonarne komory gazowe.
Obóz w Bełżcu oficjalnie rozpoczął działalność 17 marca 1942 roku, kiedy przybyły doń pierwsze transporty z gett w Lublinie i Lwowie. Przez cały okres trwania akcji eksterminacyjnej Hackenholt służył w tzw. obozie II, gdzie odpowiadał za funkcjonowanie komór gazowych. Wraz ze swoimi dwoma ukraińskimi pomocnikami obsługiwał silnik, który dostarczał do komór gazy spalinowe. Ze względu na charakter swojej „pracy” otrzymał przydomek "Gasmeister". Po upływie kilku miesięcy stało się jasne, że trzy komory gazowe, które urządzono w prymitywnym drewnianym baraku, nie są wystarczająco wydajne. W rezultacie na przełomie czerwca i lipca 1942 roku „stary” budynek został rozebrany i zastąpiony przez większy obiekt, wykonany prawdopodobnie z betonu. Mieściło się w nim sześć komór gazowych. To Hackenholt zaprojektował nową „instalację” i kierował jej budową. Na jego cześć ochrzczono ją mianem „Fundacji Hackenholta” (niem. "Stiftung Hackenholt"). 
Hackenholt notorycznie nadużywał alkoholu i z tego powodu był nawet karany dyscyplinarnie. Koledzy z obozowej załogi opisywali go jako człowieka o „charakterze najemnika” (niem. "Landsknechtstyp") – bezwzględnego, brutalnego, pozbawionego poczucia humoru i wyższych uczuć. Uchodził także za osobę bardzo dyspozycyjną, wręcz służalczą w stosunku do komendanta Wirtha. Wykazywał się skrajnym okrucieństwem wobec więźniów i pędzonych na śmierć ofiar. Często na ochotnika przeprowadzał egzekucje w obozowym „lazarecie”. Karl Schluch był również świadkiem, jak pewnego razu Hackenholt zastrzelił więźnia, który jego zdaniem pracował zbyt wolno.
Dzięki swym umiejętnościom technicznym i doświadczeniom zdobytym w Bełżcu stał się swoistym ekspertem do spraw funkcjonowania komór gazowych. Na przełomie sierpnia i września 1942 roku Wirth, w tym czasie będący już inspektorem wszystkich obozów akcji „Reinhardt”, czasowo oddelegował go do obozu zagłady w Treblince. Hackenholt zaprojektował tam nowe komory gazowe, wzorowane na „instalacji” z Bełżca, po czym wraz z Erwinem Lambertem nadzorował ich budowę. Prace trwały około sześć tygodni. Po ich zakończeniu Hackenholt i Lambert udali się do obozu zagłady w Sobiborze, gdzie również wybudowali nowe, bardziej wydajne komory gazowe. Następnie Hackenholt powrócił do Bełżca.
W połowie grudnia 1942 roku obóz w Bełżcu zaprzestał przyjmowania transportów, a jego załodze powierzono zadanie wydobycia i spalenia blisko 450 tys. zwłok, które pogrzebano na terenie obozu. Hackenholt był operatorem koparki, przy pomocy której otwierano masowe groby i wydobywano na powierzchnię rozkładające się zwłoki. Według Chrisa Webba wiosną 1943 roku przez pewien czas wykonywał tę samą pracę w Treblince. Późną wiosną 1943 roku, w związku z likwidacją ośrodka w Bełżcu, został przeniesiony do obozu pracy na tzw. starym lotnisku w Lublinie. W obozie tym znajdowała się centralna sortownia akcji „Reinhardt”. Hackenholt przy użyciu Cyklonu B dezynfekował tam odzież, którą odebrano zamordowanym Żydom. Nadal też wykazywał się skrajnym okrucieństwem wobec więźniów. Niektóre źródła podają, że w komorach służących do dezynfekcji zagazowywał osoby wyczerpane i niezdolne do pracy.
We wrześniu 1943 roku, podobnie jak większość weteranów akcji „Reinhardt”, został przeniesiony do "Einsatz R" operującej na wybrzeżu Adriatyku. Zadaniem tej jednostki była likwidacja miejscowych Żydów oraz walka z jugosłowiańską i włoską partyzantką. Służbę pełnił w Trieście. W 1944 roku został odznaczony Krzyżem Żelaznym II klasy. W kwietniu 1945 roku został aresztowany pod zarzutem sprzedaży broni partyzantom, co było wykroczeniem karanym śmiercią. Chris Webb podaje jednak, że Hackenholt uniknął rozstrzelania i został zwolniony z aresztu decyzją dowódcy "Einsatz R", Dietricha Allersa. Następnie przez pewien czas miał pracować w Trieście jako kierowca. Koledzy z "Einsatz R" po raz ostatni mieli go spotkać na terenie Austrii, w czasie odwrotu swojej jednostki. Na drodze do Kirbach ich kolumna samochodowa miała jakoby wyminąć prowadzony przez Hackenholta wóz mleczarski o zaprzęgu konnym. 
Latem 1945 roku do jego żony Ilse, która przebywała wtedy w Berlinie, miał zgłosić się Rudolf Kamm – esesman z załogi Bełżca. Twierdził, że Hackenholt wysłał go do żony, aby za jego pośrednictwem przekazała mu cywilne ubrania.
Powojenne poszukiwania.
W 1954 roku na wniosek żony Hackenholta sąd w Berlinie-Schönebergu uznał go za zmarłego, jednocześnie określając datę jego śmierci na 31 grudnia 1945 roku. Znane są jednak świadectwa osób, które twierdziły, że po tej dacie spotkały Hackenholta żywego:
Pod koniec lipca 1959 roku Centrala Badania Zbrodni Narodowosocjalistycznych w Ludwigsburgu wszczęła śledztwo w sprawie zbrodni popełnionych w Bełżcu. Zachodnioniemieccy śledczy bardzo poważnie potraktowali doniesienia, iż Hackenholt może wciąż przebywać na wolności. Przeszukano domy jego żony i matki, przesłuchano jego dawnych znajomych z czasów służby w SS. Przebadano archiwa i rejestry wykroczeń, a także skierowano liczne zapytania do potencjalnych świadków, aby ustalić, czy w okolicach Ingolstadt pracował kierowca o nazwisku Jansen lub podobnym. Przebadano nawet 90 tys. wniosków o wydanie prawa jazdy, które złożono w okolicach Ingolstadt w latach 1945–1947, porównując ich zawartość ze zdjęciami Hackenholta i próbkami jego pisma. Kilkuletnie poszukiwania nie przyniosły jednak żadnych rezultatów.
Losy Hackenholta pozostają wciąż nierozwiązaną zagadką.

</doc>
<doc id="466033" url="https://pl.wikipedia.org/wiki?curid=466033" title="Grupa Atlas">
Grupa Atlas

Atlas sp. z o.o. – polski producent materiałów chemii budowlanej (głównie: klejów do glazury, zapraw budowlanych, systemów ociepleń ścian zewnętrznych budynków, podkładów podłogowych oraz spoiw gipsowych i gładzi szpachlowych).
Jest największym polskim producentem w swojej branży. Ma 9 zakładów produkcyjnych w Polsce i innych krajach oraz 3 kopalnie surowców (gipsu, anhydrytu i piasku kwarcowego).
Historia.
Wytwórnia Klejów i Zapraw Budowlanych ATLAS (obecnie "Grupa Atlas") powstała w Łodzi w 1991 r. Założycielami przedsiębiorstwa byli: mgr inż. elektr. Stanisław Ciupiński (ur. 1941), mgr inż. budown. Grzegorz Grzelak (ur. 1958) i mgr inż. arch. Andrzej Walczak (ur. 1958).
Założyciele przedsiębiorstwa prowadzili początkowo mały zakład usługowy, zajmujący się remontem domów, glazurnictwem i wykańczaniem wnętrz w Polsce i Niemczech. Wtedy zapoznali się z produktami niemieckimi, znacznie przewyższającymi jakością produkty podobnego typu dostępne wtedy na rynku polskim i postanowili stworzyć własny klej do glazury. W przygotowaniu pierwszej receptury wspomagał ich prof. Piotr Klemm, kierownik Katedry Fizyki Budowli i Materiałów Budowlanych Politechniki Łódzkiej.
Początkowo produkowali kleje imitujące produkty niemieckie (napisy po niemiecku, podobna do konkurencji grafika opakowań, ale z oznaczeniem "Hergestellt in Polen" – „Zrobiono w Polsce”). Produkcja odbywała się najpierw systemem chałupniczym, a następnie w pomieszczeniach zlikwidowanego przedsiębiorstwa produkcji prefabrykatów w Łodzi przy ul. św. Teresy od Dzieciątka Jezus. Podstawą początkowego sukcesu rynkowego "Grupy Atlas" było znalezienie i zagospodarowanie dużej niszy rynkowej oraz umiejętny marketing prowadzony przez Mariusza Jurkowskiego i Romana Rojka. Przedsiębiorstwo wypracowało rozpoznawalne logo i symbol (bocian w gnieździe), sponsoruje liczne imprezy i przedsięwzięcia kulturalne, charytatywne i sportowe, dzięki czemu firma przedsiębiorstwa stała się dobrze znana w Polsce i krajach ościennych. W 1993 r. produkt przedsiębiorstwa po raz pierwszy został laureatem konkursu "Teraz Polska", a kolejny raz w 2001 r. W 2002 r. Atlas otrzymał Nagrodę Gospodarczą Prezydenta RP dla najlepszego polskiego przedsiębiorstwa. Kolejnym działaniem marketingowym było uruchomienie sieci doradztwa fachowego w dziedzinie produktów oferowanych przez przedsiębiorstwo oraz prowadzącej szkolenia w tej dziedzinie. W przedsiębiorstwie uruchomiono także laboratoria naukowo-badawcze, pozwalające wprowadzać do produkcji nowości technologiczne, a także zorganizowano nowoczesny system nadzoru jakości, wspomagany komputerowo. W 1999 r. "Grupa Atlas" posiada międzynarodowy certyfikat Systemu Zarządzania Jakością ISO 9001, certyfikat Systemu Zarządzania Środowiskowego ISO 14001 oraz certyfikat Systemu Zarządzania BHP ISO 45001.
Struktura organizacyjna.
Grupę Atlas stanowi sieć spółek, w których udziały posiada Atlas sp. z o.o. z siedzibą w Łodzi, będąca dla grupy spółką-matką. W skład Grupy wchodzą zakłady produkcyjne Atlas sp. z o.o.:
oraz m.in.:
Wskaźniki ekonomiczne.
Przychody grupy Atlas w 2001 r. wyniosły 1,06 mld zł, a zysk netto 153,4 mln zł W 2004 r. obroty wyniosły 981 mln złotych. W latach 2001–2004 przedsiębiorstwo obejmowało ok. 70–80% rynku chemii budowlanej w Polsce. Około 6–10% swoich wyrobów Atlas sprzedaje za granicą, głównie na Ukrainie, Litwie, Łotwie, Słowacji, Białorusi, w Estonii, Czechach, Rosji i Portugalii. W 1991 r. przedsiębiorstwo zatrudniało 9 pracowników, w 2004 r. ponad 2000. Główni właściciele przedsiębiorstwa zaliczani są od wielu lat do najbogatszych ludzi w Polsce.

</doc>
<doc id="466034" url="https://pl.wikipedia.org/wiki?curid=466034" title="Blokada (informatyka)">
Blokada (informatyka)

Blokada () – mechanizm służący do zapobiegania konfliktom w dostępie do zasobów w środowiskach wielozadaniowych.
Zadanie (proces lub wątek) przed uzyskaniem dostępu do zasobu musi uzyskać dla siebie blokadę tego zasobu. Po zakończeniu wykorzystywania zasobu, zadanie musi blokadę zwolnić, aby udostępnić zasób innym zadaniom. 
Podział blokad odzwierciedla podział zasobów na prywatne, wyłączne i dzielone:
Zależnie od systemu blokady mogą być albo ściśle egzekwowane ("mandatory locks"), albo służą jedynie do informowania procesu o tym, że dostęp jest bezpieczny, i nie są wymuszane ("advisory locks"). Te pierwsze są powszechne w systemach baz danych, te drugie w systemach plików.
Kluczowym mankamentem algorytmów większości blokad jest konieczność uzyskiwania i zwalniania ich przez program realizujący zadanie, więc zależy jedynie od programisty i jego kodu. Przy błędnym kodzie pojawiają się problemy takie jak zakleszczenie.

</doc>
<doc id="466037" url="https://pl.wikipedia.org/wiki?curid=466037" title="Eretmodus cyanostictus">
Eretmodus cyanostictus

Eretmodus cyanostictus – gatunek słodkowodnej ryby okoniokształtnej z rodziny pielęgnicowatych (Cichlidae), jedyny przedstawiciel rodzaju "Eretmodus", który jest typem nomenklatorycznym plemienia Eretmodini.
Gatunek endemiczny, szeroko rozprzestrzeniony w południowej części jeziora Tanganika w Afryce Wschodniej. Przebywa w wąskim, kilkumetrowym pasie wody przybrzeżnej. 
Głównym pokarmem są glony zeskrobywane ze skał.

</doc>
<doc id="466041" url="https://pl.wikipedia.org/wiki?curid=466041" title="Nuevo Laredo">
Nuevo Laredo

Nuevo Laredo – miasto w północno-wschodnim Meksyku, w stanie Tamaulipas, nad rzeką Rio Grande, naprzeciw amerykańskiego miasta Laredo. Około 348 tys. mieszkańców w 2005 r.
W mieście rozwinął się przemysł metalowy, elektroniczny, spożywczy oraz hutniczy.

</doc>
<doc id="466043" url="https://pl.wikipedia.org/wiki?curid=466043" title="Yumen">
Yumen

Yumen (chiń. 玉门, pinyin: "Yùmén") – miasto na prawach powiatu w północnych Chinach, w prowincji Gansu, w prefekturze miejskiej Jiuquan. W 1999 roku liczba mieszkańców miasta wynosiła 199 811. Ośrodek wydobycia i przetwórstwa ropy naftowej, przemysłu chemicznego, spożywczego oraz hutnictwa metali nieżelaznych.
Historia.
Obszar dzisiejszego Yumenu dostał się po raz pierwszy pod panowanie chińskie w końcówce II wieku p.n.e. W V wieku n.e. miejscowość została przejęta przez północną dynastię Wei i znana była wówczas pod nazwą Huiji. W 581 roku przywrócono nazwę Yumen. W czasach dynastii Tang Yumen uzyskało status powiatu z siedzibą w pobliskim Chijinzhen (赤金镇). W drugiej połowie XVIII wieku miasto zostało zajęte przez Tybetańczyków, którzy sprawowali kontrolę nad tymi terenami przez 70 lat. Do końca rządów dynastii Tang miasto czerpało korzyści ze swojego położenia na trasie Jedwabnego Szlaku, jednak wraz z rozwojem transportu morskiego zaczęło tracić na znaczeniu. Po upadku dynastii Tang, w 907 roku Yumen wcielono do tanguckiego państwa Xixia. Za rządów dynastii Ming obszar powrócił pod władanie Tybetańczyków i Chińczycy odzyskali kontrolę nad nim dopiero we wczesnym okresie panowania Qingów, którzy przywrócili powiat Yumen.
Dwa wydarzenia w latach 30. i 40. XX wieku doprowadziły do ożywienie miasta. Pierwszym była budowa autostrady do Urumczi, która była główną drogą zaopatrzenia w czasie wojny chińsko-japońskiej w latach 1937–45. Po 1949 roku autostrada została wyremontowana a równolegle do niej poprowadzono linię kolejową Lanzhou–Urumczi. Drugim ważnym wydarzeniem było odkrycie złóż ropy naftowej w 1939 roku w Laojunmiao niedaleko Yumenu. Znaczne ilości ropy wydobywano już od 1941 roku, jednak wydobycie na dużą skalę rozpoczęto dopiero po 1949 roku. W latach 50. odkryto jeszcze większe złoża a w późniejszym okresie wybudowano rurociąg naftowy o długości 800 km, łączący Yumen z Lanzhou.

</doc>
<doc id="466044" url="https://pl.wikipedia.org/wiki?curid=466044" title="Życie Literackie (1951–1991)">
Życie Literackie (1951–1991)

Życie Literackie – ogólnopolski tygodnik literacko-społeczny wydawany w latach 1951–1990 w Krakowie.
Pismo zajmowało się literaturą, teatrem, historią i polityką, było wydawane i redagowane przez Henryka Markiewicza, a od 1952 roku redaktorem naczelnym był Władysław Machejek.
Tygodnik miał zasięg ogólnokrajowy. Z pismem współpracowali między innymi: Wojciech Dzieduszycki, Jan Paweł Gawlik, Jerzy Hordyński, Władysław Loranc, Józef Maśliński, Krzysztof Miklaszewski, Bogusław Schaeffer, Wilhelm Szewczyk, Wisława Szymborska, Olgierd Terlecki, Stanisław Lem, Stefan Otwinowski, Dariusz Domański, Marek Żukow-Karczewski.
Tygodnik jako pierwszy w PRL drukował Czesława Miłosza, Witolda Gombrowicza. W 1981 redakcja poparła wprowadzenie stanu wojennego, choć część zespołu była przeciw. Oponenci odeszli wtedy z pisma, a tygodnik utracił swoje znaczenie. W 1990 pismo zostało zamknięte.

</doc>
<doc id="466046" url="https://pl.wikipedia.org/wiki?curid=466046" title="Szerokość połówkowa">
Szerokość połówkowa

Szerokość połówkowa (, FWHM, szerokość w połowie wysokości) – wielkość liczbowa używana do opisu szerokości „wybrzuszeń” krzywej lub funkcji. Równa się ona odległości między dwoma punktami na krzywej w których funkcja przyjmuje połowę swojej maksymalnej wartości.
Pojęcie to jest używane w zastosowaniach matematyki (w telekomunikacji, teorii informacji, teorii sygnałów, astronomii i innych).
Definicja formalna.
Niech formula_1 będzie funkcją określoną na pewnym przedziale formula_2 (skończonym lub nie) przyjmującą wartości rzeczywiste. Ponadto, załóżmy, że formula_1 osiąga wartość największą formula_4 (w pewnym punkcie dziedziny) oraz przyjmuje wartość formula_5 w dokładnie dwóch punktach formula_6
Wtedy
Powyższa definicja ma sens dla dużej klasy funkcji, ale rozważa się ją głównie dla funkcji ciągłych, wklęsłych i o wartościach dodatnich (czyli właśnie „wybrzuszeń”). Często własności te uzyskuje się dopiero po obcięciu funkcji do pewnego przedziału skończonego.
Przykłady.
gdzie formula_10 to odchylenie standardowe.

</doc>
<doc id="466047" url="https://pl.wikipedia.org/wiki?curid=466047" title="Estakada Kwiatkowskiego">
Estakada Kwiatkowskiego



</doc>
<doc id="466048" url="https://pl.wikipedia.org/wiki?curid=466048" title="Jacentów (powiat opatowski)">
Jacentów (powiat opatowski)

Jacentów – przysiółek wsi Sadowie w Polsce, położony w województwie świętokrzyskim, w powiecie opatowskim, w gminie Sadowie.
W latach 1975–1998 przysiółek administracyjnie należała do województwa tarnobrzeskiego.
Posiada status samodzielnego sołectwa.
Przez wieś przechodzi czerwony szlak rowerowy do Opatowa.
Historia.
W XIX w. Jacentów był folwarkiem należącym do dóbr Ruszków. Znajdował się tu dwór. Folwark zajmował obszar 342 mórg.
Sport.
W Jacentowie, od 1993 roku, działa klub piłki nożnej, "Marol Jacentów", występujący obecnie (sezon 2019/20) w B klasie, będącej ósmą, pod względem ważności, klasą męskich ligowych rozgrywek piłkarskich w Polsce.

</doc>
<doc id="466050" url="https://pl.wikipedia.org/wiki?curid=466050" title="Uberaba">
Uberaba

Uberaba – miasto we wschodniej Brazylii, w zachodniej części stanu Minas Gerais, przy linii kolejowej Brasília-São Paulo.
Ludność liczy 333 783 mieszkańców (2019), a obszar 4529,7 km², co daje zaludnienie 71.9 osób na km². W mieście znajduje się port lotniczy Uberaba.
Historia.
Miasto zostało założone w 1809 roku przez Antonio Eustáquio Da Silva e Oliveira. Uberaba zostało miastem 22 lutego 1836 roku.

</doc>
<doc id="466051" url="https://pl.wikipedia.org/wiki?curid=466051" title="Jacentów">
Jacentów



</doc>
<doc id="466052" url="https://pl.wikipedia.org/wiki?curid=466052" title="Barbara Wysoczańska">
Barbara Wysoczańska

Barbara Wysoczańska (ur. 12 sierpnia 1949 w Świętochłowicach) – polska florecistka, pierwsza polska medalistka olimpijska we florecie kobiet.
Urodziła się w rodzinie górniczej Leona Emanuela Szeji i Marty Gertrudy z domu Bendkowskiej. Absolwentka miejscowego Liceum Ogólnokształcącego (1967) i bielańskiej AWF (1971), gdzie otrzymała tytuł magistra WF. Wychowanka Baildonu Katowice (do 1969), następnie do zakończenia kariery zawodniczka AZS Warszawa (1969-1988).
Sukcesy sportowe:

</doc>
<doc id="466053" url="https://pl.wikipedia.org/wiki?curid=466053" title="Salinas (Kalifornia)">
Salinas (Kalifornia)

Salinas – miasto w Stanach Zjednoczonych, w zachodniej części stanu Kalifornia, w pobliżu Oceanu Spokojnego. Około 151 tys. mieszkańców.

</doc>
<doc id="466056" url="https://pl.wikipedia.org/wiki?curid=466056" title="Klub Rzymski">
Klub Rzymski

Klub Rzymski – nieformalna międzynarodowa organizacja typu "think tank" założona w 1968 roku, zrzeszająca naukowców, polityków i biznesmenów, zajmująca się badaniem i publikowaniem globalnych problemów świata, w tym również związanych z zagrożeniami środowiska. Składa się ze stu pełnych członków wybranych spośród obecnych i byłych szefów państw i rządów, administratorów ONZ, polityków wysokiego szczebla i urzędników państwowych, dyplomatów, naukowców, ekonomistów i liderów biznesu z całego świata. Od 1 lipca 2008 roku organizacja ma swoją siedzibę w Winterthur w Szwajcarii.
Tworzenie.
Klub Rzymski został założony w kwietniu 1968 roku przez włoskiego przemysłowca Aurelio Peccei i szkockiego naukowca Alexandra Kinga. Powstał, gdy mała międzynarodowa grupa ludzi ze środowisk akademickich, społeczeństwa obywatelskiego, dyplomacji i przemysłu spotkała się w Villa Farnesina w Rzymie, stąd nazwa.
Problematyka.
Kluczem do powstania klubu była problematyczna koncepcja Pecceia. Uważał, że postrzeganie problemów ludzkości – degradacji środowiska, biedy, endemicznego złego stanu zdrowia, nędzy miejskiej, przestępczości – indywidualnie, w izolacji lub jako „problemów, które można rozwiązać na ich własnych warunkach”, jest skazane na niepowodzenie. Wszystkie są ze sobą powiązane. „To ten uogólniony meta-problem (lub meta-system problemów), który nazwaliśmy i będziemy nadal nazywać „problematycznym”, który tkwi w naszej sytuacji”.
W 1970 roku wizja Peccei została przedstawiona w dokumencie napisanym przez Hasana Özbekhana, Ericha Jantscha i Alexandra Christakisa. Zatytułowany „The Predicament of Mankind; Quest for Structured Responses to Growing Worldwide Complexities and Uncertainties: A PROPOSAL”. Dokument służyłby jako mapa dla projektu LTG.
Granice wzrostu.
Klub Rzymski wzbudził znaczne zainteresowanie opinii publicznej pierwszym raportem dla klubu, Granice wzrostu. Opublikowane w 1972 symulacje komputerowe sugerowały, że wzrost gospodarczy nie może trwać w nieskończoność z powodu wyczerpywania się zasobów. Kryzys naftowy z 1973 r. zwiększył zaniepokojenie opinii publicznej tym problemem. Raport sprzedał się w 30 milionach egzemplarzy w ponad 30 językach, co czyni go najlepiej sprzedającą się książką o środowisku w historii.
Organizacja.
Pełnoprawni członkowie angażują się w działalność badawczą, projekty i uczestniczą w procesach decyzyjnych podczas corocznego walnego zgromadzenia klubu. Spośród pełnych członków, 12 jest wybieranych do utworzenia komitetu wykonawczego, który ustala ogólny kierunek i porządek obrad. Spośród komitetu wykonawczego dwóch jest wybieranych na współprzewodniczących, a dwóch na wiceprzewodniczących. Sekretarz generalny jest wybierany spośród członków komitetu wykonawczego. Sekretarz generalny jest odpowiedzialny za codzienne funkcjonowanie klubu z jego siedziby w Winterthur w Szwajcarii. Oprócz członków pełnoprawnych istnieją członkowie stowarzyszeni, którzy uczestniczą w badaniach i projektach, ale nie mają prawa głosu w zgromadzeniu ogólnym.
Klub ma również członków honorowych. Znani członkowie honorowi to Michaił Gorbaczow, Horst Köhler i Felix Unger.
Stowarzyszenia krajowe.
Klub posiada narodowe stowarzyszenia w 34 krajach i terytoriach. Misją stowarzyszeń krajowych jest szerzenie idei i wizji w swoich krajach, oferowanie rozwiązań i lobbowanie na rzecz bardziej zrównoważonej i sprawiedliwej gospodarki w swoich krajach oraz wspieranie międzynarodowego sekretariatu klubu w organizacji wydarzeń, takich jak doroczne walne zgromadzenie.
Aktualna aktywność.
Klub Rzymski opublikował 65 publikacji. Najnowsza wersja z 2022 roku to „"Planetary turnaround: an investment banker`s perspective on climate change action"”.
Francesco Stipo, dyrektor Stowarzyszenia Klubu Rzymskiego Stanów Zjednoczonych, opowiada się za zjednoczeniem narodów pod rządem światowym, sugerując, że „powinno to odzwierciedlać równowagę polityczną i gospodarczą narodów świata. Światowa konfederacja nie zastąpiłaby władzy rządów stanowych ale raczej ją uzupełnia, ponieważ zarówno państwa, jak i władza światowa miałyby władzę w ramach swoich kompetencji”.
W 2016 roku klub zainicjował nowy projekt młodzieżowy „"Reclaim Economics"”. Dzięki temu projektowi wspierają studentów, aktywistów, intelektualistów, artystów, twórców wideo, nauczycieli, profesorów i innych, aby „oddalili nauczanie ekonomii od matematycznej pseudonauki, którą się stało”.
14 marca 2019 r. Klub Rzymski wydał oficjalne oświadczenie popierające Gretę Thunberg i szkolne strajki na rzecz klimatu, wzywając rządy na całym świecie do odpowiedzi na wezwanie do działania i ograniczenia globalnej emisji dwutlenku węgla.
Krytyka.
Ekonomista Robert Solow, laureat Nagrody Nobla w dziedzinie nauk ekonomicznych, skrytykował Granice wzrostu (LTG) jako „uproszczony” scenariusz. Był też wokalnym krytykiem Klubu Rzymskiego, który był rzekomo dla amatorów. Powiedział, że „jedyną rzeczą, która naprawdę mnie denerwuje, to amatorzy wygłaszający absurdalne stwierdzenia na temat ekonomii. Nie dlatego, że zasoby naturalne lub wymagania środowiskowe mogą w pewnym momencie nie stanowić ograniczenia, nie dla wzrostu, ale dla poziomu aktywności gospodarczej – nie sądziłem, że to bezsensowny pomysł – ale dlatego, że Klub Rzymski uprawiał dynamikę amatorską bez licencji, bez odpowiednich kwalifikacji. I robili to źle, więc mnie to zirytowało”. Są to wewnętrznie zweryfikowane badania zlecone przez komitet wykonawczy lub sugerowane przez członka lub grupę członków, lub przez osoby i instytucje zewnętrzne. Najnowsza wersja z 2022 roku to Planetary turnaround: an investment banker`s perspective on climate change action.
Analiza modelu światowego zastosowanego w Granicach wzrostu w 1976 roku przez matematyków Vermeulena i De Jongh wykazała, że jest on „bardzo wrażliwy na zmiany małych parametrów” i ma „wątpliwe założenia i przybliżenia”.
Interdyscyplinarny zespół z Jednostki Badawczej Polityki Naukowej Uniwersytetu Sussex dokonał przeglądu struktury i założeń zastosowanych modeli i opublikował swoje odkrycie w „Models of Doom” pokazując, że prognozy przyszłości świata są bardzo wrażliwe na kilka zbyt pesymistycznych kluczowych założeń. Naukowcy z Sussex twierdzą również, że metody, dane i przewidywania Dennisa Meadows i innych są błędne, ponieważ ich modele świata (i ich maltuzjańskie nastawienie) nie odzwierciedlają dokładnie rzeczywistości.
Thomas Sowell w swojej książce z 1995 roku „The Vision of the Anointed” pisze, że korporacjonista Ken Galbraith był między innymi godnym uwagi „teflowym prorokiem” obok amerykańskiego biologa Paula R. Ehrlicha, Klubu Rzymskiego i Worldwatch Institute; byli całkowicie pewni swoich przewidywań, ale całkowicie obaleni empirycznie, chociaż ich reputacja pozostała całkowicie nienaruszona. Z tą kolekcją „namaszczonych”, jako promotorów światopoglądu wymyślonego z fantazji, niewrażliwych na żadne realne względy.

</doc>
<doc id="466059" url="https://pl.wikipedia.org/wiki?curid=466059" title="Kościół św. Piotra i św. Pawła w Szczecinie">
Kościół św. Piotra i św. Pawła w Szczecinie

Kościół św. Piotra i św. Pawła w Szczecinie – niewielki gotycki ceglany kościół salowy w Szczecinie. Kościół ten znajduje się na Europejskim Szlaku Gotyku Ceglanego. Obecnie świątynia parafialna Kościoła Polskokatolickiego.
Historia i architektura.
Pierwszy drewniany jeszcze kościół zbudowany został tu w 1124, gdy do Szczecina z misją chrystianizacyjną przybył Otton z Bambergu. Ów drewniany kościół prawdopodobnie był najstarszą budowlą sakralną w Szczecinie, został jednak spalony podczas najazdu duńskiego w 1189. W latach 1223-1237 na jego miejscu zbudowano nową świątynię z cegły.
W 1268 do parafii Świętych Piotra i Pawła biskup kamieński Hermann von Gleichen włączył okoliczne wsie Grabowo, Golęcino i Niemierzyn.
W 1425 rozpoczęła się budowa nowego korpusu świątyni w duchu pomorskiej szkoły architektury gotyckiej Heinricha Brunsberga. Na ścianach zewnętrznych umieszczono maszkarony – twarze autentycznych mieszkańców średniowiecznego Szczecina. W 1460 kościół przedłużono ku zachodowi o jedno przęsło, znacznie szersze od pozostałych i zwieńczone wieżą. 
W 1534 zamieniony na świątynię protestancką. W 1556 rozebrano wieżę, przebudowując zachodnią fasadę. W 1602 kościół zwieńczono istniejącą obecnie sygnaturką. 
W czasie ostrzału artyleryjskiego w 1677 został znacznie zniszczony. Odbudowa trwała 24 lata. Odbudowany jako budowla salowa, bez sklepień i filarów dzielących na nawy. W 1702 Hans Kamerling wykonał tzw. pseudosklepienie, czyli drewniany strop ukształtowany na wzór ceglanych sklepień. W 1703 szczeciński malarz Ernst Eichner ozdobił sklepienie olbrzymim malowidłem. W 1817 podczas remontu usunięto wszelkie elementy barokowe. W 1901 dokonano regotyzacji zachodniej fasady świątyni (zob.: ]). W 1909 r. w sąsiedztwie kościoła, w miejscu starszego budynku parafialnego powstała nowa, zachowana do dziś kamienica, w której mieściła się parafia.
Od 1946 należy do wyznawców Kościoła Polskokatolickiego jako kościół parafialny. W 1960 dokonano gruntownego remontu świątyni. Do 1978 proboszczem był ks. Zdzisław Zaremba, a następnie (do dzisiaj) jest nim ks. inf. Stanisław Bosy.
W 2009 w podziemiach świątyni natrafiono na stare pochówki, najprawdopodobniej patrycjatu lub członków dynastii Gryfitów. Od czerwca 2009 do lutego 2010 przy kościele działał Suwerenny Zakon Rycerzy Świętej Trójcy, stare pochówki odkryli członkowie Zakonu.
Kościół został wpisany do rejestru zabytków 30 lipca 1955 pod nr A-803.
Wnętrze.
Skarbona jałmużnicza.
Na północnej, zewnętrznej ścianie kościoła znajduje się nisza jałmużnicza z pierwszej połowy XV w., z otworem wrzutowym dla datków. Po obu stronach niszy wbudowano w ścianę kościoła dwie płyty wapienne z płaskorzeźbami przedstawiającymi patronów kościoła: św. Piotra i św. Pawła. Płyty pochodzą z końca XIV w.
Plafon.
Największą ozdobą kościoła jest ciągnący się przez niemal całą długość świątyni plafon z 1703, dzieło Philippa Ernsta Eichnera. Plafon w kształcie wydłużonego prostokąta, o wymiarach 27 x 3 m, z jednej strony zakończony jest półkoliście. Obramowanie plafonu ozdobiono liśćmi akantu w złotym kolorze.
Malowidło wykonane jest w technice olejnej i składa się z trzech powiązanych ze sobą scen rozdzielonych powtarzającym się słowem „SANCTUS”
– „święty”.
Pierwsza scena (znajdująca się przy wejściu do świątyni) przedstawia artystyczną wizję końca świata. Widzimy tu ludzi przerażonych wydarzeniami, które dzieją się wokoło. Niektórzy z nich z trwogą patrzą w niebo wznosząc ręce ku górze, inni padają ze strachu na ziemię. W pobliżu widać przerażone zwierzęta (m.in. psy, bydło). Z ciemnego nieba spadają błyskawice i rozżarzone węgle.
W scenie środkowej widzimy tronującego Chrystusa, po bokach cztery putta wychylające się z otaczających scenę obłoków. Symbolizują one cztery strony świata nad którymi On panuje.
Poniżej cztery uskrzydlone postacie z głowami lwa, orła, wołu i człowieka. Postacie te zaopatrzone są w koła z mnóstwem oczu. Spod kół wydobywają się wachlarzowato języki płomieni.
Scena stanowi ilustrację wizji zawartej w Księdze Ezechiela.
Scena trzecia przedstawia rzesze ludzi adorujących Baranka na Górze Synaj. Niektórzy z zebranych grają na harfach i śpiewają na Jego chwałę. Podobnie jak i poprzednie, również ta scena jest ilustracją fragmentu Nowego Testamentu (Apokalipsa 14.1-3).
Wszystkie trzy sceny stanowią łącznie spójną wizję zgodną z chrześcijańską eschatologią, na którą składa się koniec ziemskiego świata (scena pierwsza), Sąd Ostateczny (scena druga) oraz szczęście zbawionych (scena trzecia).
Konsole.
Na zewnątrz kościoła, (a także w zakrystii) zachowały się konsole w kształcie główek średniowiecznych mieszkańców Szczecina różnej płci i wieku. Niegdyś konsole stanowiły podstawy dla eksponowanych na nich rzeźb. Rzeźby te nie zachowały się.

</doc>
<doc id="466060" url="https://pl.wikipedia.org/wiki?curid=466060" title="Fanart">
Fanart

Fanart (albo fan art) – twórczość artystyczna oparta na dziełach (zazwyczaj komercyjnych) innych autorów. Wywodzi się z języka angielskiego i oznacza inaczej twórczość fanów. Wszelkie grafiki, rysunki, komiksy i inne formy wizualne, w których występują postacie, miejsca, przedmioty stworzone przez kogoś innego, są fanartem. Kiedyś fan fiction było uważane za fanart, teraz jest uznawane za osobny termin twórczości fanów. Należy zauważyć, że fanart często nie należy do tego samego gatunku twórczości co dzieło, na którym się opiera – istnieją rysunki związane z filmami, komiksy związane z książkami itp.

</doc>
<doc id="466061" url="https://pl.wikipedia.org/wiki?curid=466061" title="Josef Oberhauser">
Josef Oberhauser

Josef Kaspar Oberhauser (ur. 20 września 1915 w Monachium, zm. 22 listopada 1979 tamże) – niemiecki oficer SS, uczestnik akcji T4 i akcji „Reinhardt”, zbrodniarz hitlerowski.
Był członkiem załogi obozu zagłady w Bełżcu. Jako adiutant komendanta Christiana Wirtha zajmował trzecie miejsce w hierarchii dowodzenia. Pozostał adiutantem Wirtha także wówczas, gdy ten został inspektorem wszystkich obozów akcji „Reinhardt”. 
W ostatnim okresie wojny był komendantem obozu Risiera di San Sabba w Trieście. W 1948 roku sąd w sowieckiej strefie okupacyjnej w Niemczech skazał go na karę 15 lat więzienia. Zwolniony w 1956 roku na mocy amnestii zamieszkał w Niemczech Zachodnich. W 1965 roku był sądzony w procesie załogi Bełżca. Jako jedyny z ośmiu oskarżonych został uznany za winnego i skazany na karę 4,5 roku pozbawienia wolności.
Życiorys.
Młodość.
Urodził się 20 września 1915 roku w Monachium. Był synem robotnika rolnego. Uzyskał wykształcenie rolnicze-zawodowe. Po zakończeniu nauki pracował w przedsiębiorstwie rolnym swojego wuja.
W 1934 roku wstąpił w szeregi Reichswehry. Osiemnastomiesięczną służbę wojskową odbył w 19. bawarskim pułku piechoty. W 1935 roku został członkiem SS i NSDAP. Początkowo pełnił służbę w podberlińskim Oranienburgu, w pułku „Brandenburg” należącym do formacji SS-Totenkopfverbände. W 1936 roku uzyskał awans na stopień SS-Rottenführera, a dwa lata później na stopień SS-Unterscharführera.
II wojna światowa.
We wrześniu 1939 roku w szeregach pułku „Leibstandarte SS Adolf Hitler” uczestniczył w kampanii przeciwko Polsce. W listopadzie tegoż roku został przydzielony do personelu akcji T4, czyli tajnego programu eksterminacji osób psychicznie chorych i niepełnosprawnych umysłowo. Służył w „ośrodkach eutanazji” w Grafeneck, Brandenburgu i Bernburgu jako „palacz” w krematorium. 
Jako jeden z pierwszych weteranów akcji T4 został przeniesiony do okupowanej Polski, aby wziąć udział w eksterminacji Żydów. Pod koniec października 1941 roku wraz z Gottfriedem Schwarzem i Johannem Niemannem udał się do Lublina. Tam prawdopodobnie dołączył do nich Richard Thomalla z Centralnego Zarządu Budowlanego SS i Policji, w którego towarzystwie udali się do wsi Bełżec. Tam 1 listopada rozpoczęli budowę pierwszego obozu zagłady w Generalnym Gubernatorstwie. W niektórych źródłach można znaleźć informację, że Oberhauser kierował budową obozu. W rzeczywistości robotami budowlanymi kierował Thomalla, podczas gdy nad całością spraw związanych z organizacją obozu czuwał Schwarz. Oberhauser odpowiadał za dostawę materiałów budowlanych. Prawdopodobnie powierzono mu także dowództwo nad kompanią wartowniczą złożoną z wschodnioeuropejskich kolaborantów, których przeszkolono w obozie w Trawnikach ("Trawniki-Männer"). To Oberhauser formalnie zgłosił władzom okupacyjnym w Tomaszowie Lubelskim obecność jednostki „Sonderkommando Bełżec”.
Po przybyciu komendanta Christiana Wirtha został jego adiutantem. Był łącznikiem między nim a sztabem kierownika akcji „Reinhardt”, SS-Brigadeführera Odilo Globocnika. Cieszył się dużym zaufaniem Wirtha i utrzymywał z nim zażyłe relacje towarzyskie. Niemniej komendant prawdopodobnie uważał go za niewystarczająco „twardego”, stąd nie powierzył mu żadnej konkretnej funkcji dowódczej, a na swego formalnego zastępcę wyznaczył Gottfrieda Schwarza. Tym samym w obozowej hierarchii Oberhauser zajmował trzecie miejsce. Był swoistym pośrednikiem między Wirthem a pozostałymi członkami niemieckiego personelu. Między innymi miał wielokrotnie wyznaczać poszczególnych esesmanów do przeprowadzania egzekucji w obozowym „lazarecie”. Był obecny na każdym etapie procesu eksterminacji i odpowiadał za jego sprawny przebieg. 
1 sierpnia 1942 roku Wirth opuścił Bełżec, aby objąć stanowisko inspektora wszystkich obozów akcji „Reinhardt”. Oberhauser pozostał jego adiutantem i przeniósł się wraz z nim do Lublina. Wiele czasu spędzał w obozie pracy na tzw. starym lotnisku ("Flugplatz"), gdzie sprawował nadzór nad żydowskimi więźniami i zrabowanym mieniem, a także dowodził kompanią "Trawniki-Männer". Zazwyczaj towarzyszył Wirthowi w czasie inspekcji, które ten przeprowadzał w obozach "Einsatz Reinhardt". Pod koniec sierpnia 1942 roku wraz z Globocnikiem i Wirthem udał się do obozu zagłady w Treblince, aby opanować chaos spowodowany nieudolnością komendanta Irmfrieda Eberla. Był także jedną z osób, które w połowie sierpnia 1942 roku oprowadzały po Bełżcu Kurta Gersteina. Wiosną 1943 roku w uznaniu zasług położonych w czasie akcji „Reinhardt” został awansowany na oficerski stopień SS-Untersturmführera.
20 września 1943 roku wraz z Wirthem i wieloma innymi weteranami akcji „Reinhardt” został przeniesiony do "Einsatz R" operującej na wybrzeżu Adriatyku. Zadaniem tej jednostki, nad którą dowództwo objął Wirth, była likwidacja miejscowych Żydów oraz walka z jugosłowiańską i włoską partyzantką. W maju 1944 roku Wirth został zabity przez jugosłowiańskich partyzantów. Oberhauser objął wtedy stanowisko komendanta obozu koncentracyjnego, który funkcjonariusze "Einsatz R" urządzili w nieczynnej łuskarni ryżu Risiera di San Sabba w Trieście. Wojnę zakończył w randze SS-Obersturmführera.
Losy powojenne.
W maju 1945 roku został ujęty przez wojska brytyjskie w okolicach Bad Gastein w Austrii. W 1946 roku zdołał zbiec z obozu jenieckiego. Zamieszkał w północnych Niemczech, na terenie brytyjskiej strefy okupacyjnej. Dwa lata później został aresztowany i ekstradowany do sowieckiej strefy okupacyjnej. 24 września 1948 roku sąd w Magdeburgu skazał go na karę 15 lat pozbawienia wolności za udział w akcji T4 i przynależność do SS. 28 kwietnia 1956 roku został zwolniony z więzienia na mocy amnestii. Niedługo później wyemigrował do Niemiec Zachodnich. Zamieszkał w rodzimym Monachium, gdzie pracował jako robotnik i barman.
Pod koniec lipca 1959 roku Centrala Badania Zbrodni Narodowosocjalistycznych w Ludwigsburgu wszczęła śledztwo w sprawie zbrodni popełnionych w Bełżcu. Oberhauser – ostatni żyjący członek kierownictwa obozu – stał się głównym podejrzanym. Początkowo zaprzeczał, iż w jakikolwiek sposób uczestniczył w Zagładzie Żydów. Twierdził, że wysłano go do Lublina w celu sformowania „dywizji ukraińskiej”, a w okolicach Bełżca przebywał jedynie w poszukiwaniu broni pozostawionej przez rozbite oddziały sowieckie. Na przełomie 1959/60 roku śledczym udało się jednak nawiązać kontakt z Rudolfem Rederem – ostatnim żyjącym więźniem Bełżca, który po zakończeniu wojny wyemigrował do Kanady. Na przesłanych listownie zdjęciach Reder rozpoznał Oberhausera jako członka personelu Bełżca. W czasie bezpośredniej konfrontacji, do której doszło w Monachium w sierpniu 1960 roku, stwierdził jednak, że nigdy wcześniej nie spotkał tego człowieka. W rezultacie sąd uchylił wystawiony na Oberhausera nakaz aresztowania. Wkrótce zachodnioniemieccy śledczy dotarli jednak do innych członków załogi Bełżca. Większość z nich wciąż żywiła urazę do Oberhausera z powodu jego arogancji i zażyłych relacji ze znienawidzonym Wirthem. Zeznania byłych towarzyszy okazały się do tego stopnia obciążające, że w listopadzie 1961 roku sąd wyraził zgodę na jego aresztowanie. Zatrzymanie nastąpiło 4 grudnia tego samego roku.
8 sierpnia 1963 roku zachodnioniemiecka prokuratura wniosła akt oskarżenia przeciw ośmiu byłym członkom załogi Bełżca. Oberhauserowi – "de facto" głównemu oskarżonemu – postawiono zarzut pomocnictwa w zamordowaniu 450 tys. osób. W styczniu 1964 roku sąd krajowy w Monachium zdecydował o umorzeniu postępowania przeciwko siedmiu oskarżonym, uznając, że działali oni pod przymusem i nie mogli odmówić udziału w masowym mordzie. W ten sposób jedynym podsądnym pozostał Oberhauser. Jego proces rozpoczął się w styczniu 1965 roku. Początkowo obrona powołała się na zasadę "ne bis in idem", wskazując, że Oberhauser został już skazany przez sąd w sowieckiej strefie okupacyjnej. Prokuratura zdołała jednak udowodnić, że zasada ta nie miała w tym wypadku zastosowania, gdyż wyrok nie dotyczył zbrodni popełnionych przez oskarżonego podczas służby w okupowanej Polsce. W tej sytuacji obrońcy podnieśli argument przymusu, który wcześniej z powodzeniem zastosowali inni oskarżeni. Strategia ta również okazała się nieskuteczna, gdyż liczne dowody wskazywały, iż Oberhauser należał do ścisłego kierownictwa obozu i cieszył się pełnym zaufaniem Wirtha. Okolicznością obciążającą był również fakt, iż oskarżony – mimo swojego skromnego wykształcenia – w uznaniu zasług położonych w czasie akcji „Reinhardt” został awansowany na stopień oficerski. Ostatecznie wyrokiem sądu krajowego w Monachium z 12 kwietnia 1965 roku Oberhauser został uznany winnym pomocnictwa w pięciu przypadkach mordu na co najmniej 150 osobach – poprzez nadzorowanie „rozładunku” transportów, w których te ofiary przywieziono do Bełżca. Uznano go także winnym pomocnictwa w zgładzeniu około 300 tys. osób – poprzez zapewnienie materiałów niezbędnych do budowy komór gazowych. Został skazany na karę 4,5 roku pozbawienia wolności. Był jedynym członkiem niemieckiej załogi, który poniósł odpowiedzialność karną za zbrodnie popełnione w Bełżcu.
Oberhauser odsiedział jedynie połowę wyroku, gdyż sąd zaliczył mu na poczet kary okres spędzony w areszcie. Po wyjściu na wolność powrócił do zawodu barmana. 
W 1976 roku sąd w Trieście skazał go zaocznie na karę dożywotniego pozbawienia wolności za zbrodnie popełnione w obozie Risiera di San Sabba. Wyrok nie został jednak wyegzekwowany, gdyż zachodnioniemieckie władze odmówiły ekstradycji Oberhausera. Do końca życia nie chciał się wypowiadać na temat swojej służby w Bełżcu. Między innymi odmówił udzielenia wywiadu Claude’owi Lanzmannowi, aczkolwiek nagranie z ich spotkania w monachijskiej hali piwnej znalazło się w filmie "Shoah". 
Zmarł w Monachium w listopadzie 1979 roku.
Linki zewnętrzne.
 

</doc>
<doc id="466066" url="https://pl.wikipedia.org/wiki?curid=466066" title="Jan Wroczyński">
Jan Wroczyński

Jan Wroczyński ps. „"Rejtan”" (ur. 6 czerwca 1876 w Ozieranach, zm. 28 kwietnia 1945 w Warszawie) – polski inżynier, tytularny generał dywizji Wojska Polskiego.
Życiorys.
Syn Adolfa, ziemianina, i Emilii z Korwin-Sochaczewskich. Kształcił się w Korpusie Kadetów w Niżnym Nowogrodzie. Od 1 września 1894 roku pełnił służbę w Armii Imperium Rosyjskiego. W 1897 roku ukończył Oficerską Szkołę Inżynieryjną, a w 1905 roku Mikołajewską Akademię Inżynieryjno Wojskową w Petersburgu, uzyskując tytuł inżyniera wojskowego. Budował twierdze w Libawie i Kownie. W 1905 awansował na kapitana, a w 1913 podpułkownika. Walczył w I wojnie światowej na froncie niemieckim, ostatnio jako szef Wojsk Inżynieryjnych 2 Armii. Po rewolucji 1917 czynny w Związku Wojskowych Polaków na Białorusi.
Od października 1917 do maja 1918 w I Korpusie Polskim na Wschodzie. Po kapitulacji korpusu przedostał się do Warszawy. Od czerwca do listopada 1918 był członkiem Tajnej Rady Wojskowej w Warszawie, która przygotowywała kadrę dla przyszłego Wojska Polskiego.
25 października 1918 roku reskryptem Rady Regencyjnej Królestwa Polskiego został przyjęty do Wojska Polskiego z zatwierdzeniem stopnia pułkownika z patentem z dnia 6 grudnia 1916 roku. 4 listopada 1918 roku na podstawie rozporządzenia Rady Regencyjnej objął kierownictwo Ministerstwa Spraw Wojskowych w Warszawie. Na tym stanowisku zapoczątkował organizację naczelnych władz wojskowych, opracowywanie ustaw wojskowych i norm zaopatrzenia. 1 marca 1919 roku przekazał obowiązki kierownika Ministerstwa Spraw Wojskowych generałowi porucznikowi Józefowi Leśniewskiemu. Od 18 kwietnia 1919 roku szef sztabu Dowództwa Głównego Sił Zbrojnych Polskich w byłym zaborze pruskim.
5 maja 1919 roku, na wniosek głównodowodzącego Sił Zbrojnych Polskich w byłym zaborze pruskim generała piechoty Józefa Dowbor-Muśnickiego, Komisariat Naczelnej Rady Ludowej dekretem nr 49 mianował go generałem podporucznikiem ze starszeństwem, które miało być określone później. 30 października 1919 roku Naczelny Wódz tymczasowo zatwierdził mu stopień generała podporucznika nadany przez Naczelną Radę Ludową w Poznaniu, warunkowo, do czasu ułożenia przez Komisję Weryfikacyjną ogólnej listy starszeństwa oficerów Wojsk Polskich.
Podczas wojny polsko-bolszewickiej szef fortyfikacji 1 Armii pozostający w dyspozycji Wojskowego Gubernatora Warszawy, a potem w 1920 kolejno: zastępca komisarza rządu do demilitaryzacji granicy z Niemcami, członek Rady Fortyfikacyjnej i wkrótce inspektor robót fortyfikacyjnych na wszystkich liniach obrony kraju. W lipcu 1920 dowódca Grupy Operacyjnej pod Ostrołęką, wreszcie od sierpnia szef Oddziału Naczelnej Kontroli Wojskowej. 1 maja 1920 roku został zatwierdzony z dniem 1 kwietnia 1920 roku w stopniu generała podporucznika, w grupie oficerów byłych Korpusów Wschodnich i byłej armii rosyjskiej. Z dniem 1 lipca 1921 roku został przeniesiony w stan spoczynku, w stopniu generała podporucznika, z prawem noszenia munduru.
26 października 1923 roku Prezydent RP Stanisław Wojciechowski zatwierdził go w stopniu tytularnego generała dywizji.
Osiadł w Warszawie, gdzie prowadził przedsiębiorstwo budowlane, brał udział w budowie Centralnego Okręgu Przemysłowego, wykonał kopiec dowborczyków. Podczas II wojny światowej działał w Towarzystwie Patriotycznym. Rozważano jego kandydaturę na komendanta zjednoczonych sił ruchu oporu, chociaż nie brał w nim udziału. Zmarł 28 kwietnia 1945 roku w Warszawie. Pochowany na cmentarzu Powązkowskim (kwatera 244-5-28).
W 2022 roku z inicjatywy Premiera RP Mateusza Morawieckiego grób Wroczyńskiego został odrestaurowany. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.

</doc>
<doc id="466073" url="https://pl.wikipedia.org/wiki?curid=466073" title="1909 w literaturze">
1909 w literaturze



</doc>
<doc id="466076" url="https://pl.wikipedia.org/wiki?curid=466076" title="Michał Tokarzewski">
Michał Tokarzewski



</doc>
<doc id="466078" url="https://pl.wikipedia.org/wiki?curid=466078" title="Jarząb (województwo świętokrzyskie)">
Jarząb (województwo świętokrzyskie)

Jarząb – wieś sołecka w Polsce położona w województwie świętokrzyskim, w powiecie koneckim, w gminie Radoszyce.
W latach 1975–1998 miejscowość administracyjnie należała do województwa kieleckiego.

</doc>
<doc id="466079" url="https://pl.wikipedia.org/wiki?curid=466079" title="Józef Leśniewski (1867–1921)">
Józef Leśniewski (1867–1921)

[[Plik:Grób Józefa Leśniewskiego po renowacji.jpg|thumb|240px|Grób Józefa Leśniewskiego na cmentarzu Powązkowskim w Warszawie (2023)]
Józef Krzysztof Leśniewski herbu [[Gryf (herb szlachecki)|Gryf]] (ur. w Poznajowie, zm. [[3 października]] [[1921]] w [[Warszawa|Warszawie]]) – [[generał porucznik]] [[Wojsko Polskie (II RP)|Wojska Polskiego]].
Życiorys.
Urodził się 26 września 1867 w majątku Poznajów, w ówczesnym [[Powiat newelski|powiecie newelskim]] [[Gubernia witebska|guberni witebskiej]], w rodzinie Wincentego, ziemianina i Elżbiety z Kossów.
W 1884 ukończył Korpus Kadetów w [[Połock]]u, a dwa lata później II Konstantynowską Szkołę Wojskową w [[Petersburg]]u. Od 1886 zawodowy oficer piechoty [[Armia Imperium Rosyjskiego|Armii Imperium Rosyjskiego]]. Do 1907 służył w gwardii. Po awansie na pułkownika – dowódca pułku piechoty. W [[I wojna światowa|I wojnie światowej]] dowódca brygady piechoty. Generał major z 1914. Od lutego 1915 dowodził 2 Brygadą . Później dowódca dywizji piechoty. Ranny w walkach, odznaczony najwyższymi rosyjskimi orderami bojowymi.
Od czerwca 1917 do lutego 1918 dowódca [[3 Dywizja Strzelców Polskich (WP na Wschodzie)|3 Dywizji Strzelców]] w [[I Korpus Polski w Rosji|I Korpusie Polskim w Rosji]]. W grudniu 1917 na skutek nieporozumień z generałem [[Józef Dowbor-Muśnicki|Józefem Dowbor-Muśnickim]] został przeniesiony na stanowisko szefa wydziału mobilizacyjnego. W lutym 1918 przeniósł się na Ukrainę i organizował do maja 1918 [[III Korpus Polski w Rosji|III Korpus Polski]]. Z jego pozostałościami dotarł do Polski.
W okresie od grudnia 1918 do lutego 1919 dowódca Grupy Operacyjnej w czasie walk o [[Lwów]].
27 lutego 1919 Wódz Naczelny [[Józef Piłsudski]] mianował go generałem porucznikiem. Tego samego dnia Józef Piłsudski, jako Naczelnik Państwa mianował go ministrem spraw wojskowych w [[Rząd Ignacego Jana Paderewskiego|rządzie Ignacego Paderewskiego]]. Tekę ministra zachował w kolejnych rządach: [[Rząd Leopolda Skulskiego|Leopolda Skulskiego]], [[Pierwszy rząd Władysława Grabskiego|Władysława Grabskiego]] i [[Pierwszy rząd Wincentego Witosa|Wincentego Witosa]]. W lipcu 1920 został członkiem [[Rada Obrony Państwa|Rady Obrony Państwa]]. 9 sierpnia 1920 Naczelnik Państwa przychylając się do jego prośby zwolnił go z urzędu ministra spraw wojskowych.
Od sierpnia 1920 był przewodniczącym [[Oficerski Trybunał Orzekający|Oficerskiego Trybunału Orzekającego]] (m.in. sprawy przyjęcia do służby w Wojsku Polskim) i członkiem [[Rada Wojenna (II RP)|Rady Wojennej]]. Zmarł 3 października 1921 w Warszawie. Został pochowany na [[Cmentarz Powązkowski w Warszawie|cmentarzu Powązkowskim w Warszawie]] (kwatera 234-3-1)}. 
Józef Leśniewski był żonaty z Heleną z Wróblewskich (ur. 1868, zm. 4 października 1920), z którą miał pięcioro dzieci: Helenę, Adama, Kazimierza (1898–1957), Marię i Anielę. 
[[Adam Leśniewski]] (ur. 1896), podporucznik Wojska Polskiego poległ 19 sierpnia 1920 pod [[Artasów|Artasowem]] dowodząc 2. baterią [[6 Dywizjon Artylerii Konnej|6 Dywizjonu Artylerii Konnej]]. Pośmiertnie został odznaczony Krzyżem Srebrnym Orderu Virtuti Militari.
Maria Leśniewska została drugą żoną [[Stefan Gorski|Stefana Gorskiego]].
23 października 2020 minister obrony narodowej nadał Wojskowej Komendzie Uzupełnień w Suwałkach imię gen. dyw. Józefa Leśniewskiego.
Bibliografia.
[[Kategoria:Członkowie Oficerskiego Trybunału Orzekającego]]
[[Kategoria:Członkowie Rady Obrony Państwa (1920)]]
[[Kategoria:Generałowie dywizji II Rzeczypospolitej]]
[[Kategoria:Leśniewscy herbu Gryf|Józef Leśniewski]]
[[Kategoria:Ministrowie spraw wojskowych II Rzeczypospolitej]]
[[Kategoria:Odznaczeni Krzyżem Niepodległości]]
[[Kategoria:Odznaczeni Krzyżem Srebrnym Orderu Virtuti Militari (II Rzeczpospolita)]]
[[Kategoria:Odznaczeni Krzyżem Walecznych]]
[[Kategoria:Oficerowie I Korpusu Polskiego w Rosji]]
[[Kategoria:Oficerowie III Korpusu Polskiego w Rosji]]
[[Kategoria:Patroni jednostek Wojska Polskiego]]
[[Kategoria:Pochowani na cmentarzu Powązkowskim w Warszawie]]
[[Kategoria:Polacy – generałowie Imperium Rosyjskiego]]
[[Kategoria:Polacy – Komandorzy Legii Honorowej]]
[[Kategoria:Polacy – żołnierze Armii Imperium Rosyjskiego w I wojnie światowej]]
[[Kategoria:Polacy w wojnie rosyjsko-japońskiej]]
[[Kategoria:Uczestnicy wojny polsko-bolszewickiej (strona polska)]]
[[Kategoria:Uczestnicy wojny polsko-ukraińskiej (strona polska)]]
[[Kategoria:Urodzeni w 1867]]
[[Kategoria:Zmarli w 1921]]

</doc>
<doc id="466083" url="https://pl.wikipedia.org/wiki?curid=466083" title="Julidochromis">
Julidochromis

Julidochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne Jeziora Tanganika w Afryce.
Zasiedlają strefę litoralu skalnego. W akwarystyce zaliczane są do grupy naskalników z powodu charakterystycznego poruszania się brzuchem skierowanym do powierzchni skalnej bez względu na kierunek ruchu.
Klasyfikacja.
Gatunki zaliczane do tego rodzaju:

</doc>
<doc id="466087" url="https://pl.wikipedia.org/wiki?curid=466087" title="Qrio">
Qrio

QRIO – humanoidalny robot firmy Sony, o wysokości 58,5 cm, masie 7,5 kg, wyposażony w stereoskopowe widzenie oraz szerokokątną kamerę, nazwaną "okiem kameleona", dzięki czemu potrafi rozpoznać kilka twarzy naraz. Potrafi śpiewać, tańczyć, grać w golfa i dyrygować. Rozpoznaje kilkadziesiąt tysięcy słów, głos, pamięta rozmowy; wykonuje wiele złożonych ruchów po zrozumieniu poleceń głosowych. Ręce i dłonie, wyposażone w sześcioosiowe czujniki siły, pozwalają mu na podnoszenie i układanie klocków o objętości 15 cm3. Rozpoznaje kolor i wymiary klocków.
Ten android przez pewien czas był najszybszym robotem poruszającym się na dwóch nogach. Jako pierwszy robot potrafi oderwać obie nogi od podłoża co pozwala mu na bieganie (raczej trucht) i skakanie.
26 stycznia 2006 roku ogłoszono zaprzestanie dalszej pracy nad rozwojem robota QRIO.

</doc>
<doc id="466089" url="https://pl.wikipedia.org/wiki?curid=466089" title="Prymas Polski">
Prymas Polski

Prymas Polski (łac. "Primas Poloniae") – tytuł przysługujący urzędującym arcybiskupom metropolitom gnieźnieńskim od 1417, podkreślający ich pierwszeństwo w polskim episkopacie i historyczną rolę, jaką pełnił prymas jako interrex i pierwszy książę Senatu I Rzeczypospolitej. Obecnym, 59. z kolei, prymasem Polski jest abp Wojciech Polak.
Historia.
Od końca średniowiecza do XIX wieku.
Do 1367 metropolia gnieźnieńska była jedyną tego typu prowincją kościelną w Polsce, dlatego też arcybiskupa gnieźnieńskiego uznawano za jedynego zwierzchnika całego polskiego Kościoła. Po powstaniu metropolii w Haliczu, przeniesionej później do Lwowa, zaistniała konieczność rozwiązania kwestii pierwszeństwa wśród biskupów tytułem prymasa. Prawdopodobnie na synodzie prowincjonalnym w Wieluniu w 1414 ustalono zasadę pierwszeństwa metropolity gnieźnieńskiego przed lwowskim ze względu na starszeństwo Gniezna. Właściwe ustanowienie godności prymasowskiej dla całego Kościoła polskiego nastąpiło przy poparciu króla Władysława Jagiełły podczas soboru w Konstancji (1414–1418). Tytuł ten, dla siebie i swoich następców otrzymał w 1417 metropolita gnieźnieński Mikołaj Trąba.
Na mocy bulli Leona X "Pro excellenti" z 1515 prymas Jan Łaski otrzymał dla siebie i swoich następców przywileje legata papieskiego urodzonego. Wspomniany dokument poddawał jurysdykcji prymasowskiej i legackiej metropolię lwowską. Dokument papieski nie precyzował dokładnie zakresu władzy prymasa. Określał ogólnikowo, że zakres uprawnień prymasów Polski jest taki, jaki posiadają inni legaci, a szczególnie prymas Anglii i Walii w Canterbury na mocy prawa, przywileju i zwyczaju. Jednak dopiero w II połowie XVII wieku prymas Olszowski zwrócił się do anglikańskiego arcybiskupa Canterbury Gilberta Sheldona o przesłanie mu wykazu przywilejów jego katolickich poprzedników.
Po śmierci króla Zygmunta Augusta, sejm polski w 1572 przyznał prymasom Polski urząd interrexa. Prymas był też pierwszym księciem w senacie (primus princeps), a od końca XVI w. należał do stałych członków rady królewskiej. Jednak w czasie sejmu tytuł "Prymasa Polski" był podważany z argumentacją, że nie jest on prymasem wszystkich mieszkańców Rzeczypospolitej więc wybrany na prymasa nie ma prawa używać tak brzmiącego tytułu.
Po III rozbiorze król pruski Fryderyk Wilhelm, uznając tytuł prymasa Polski za symbol polskości, zakazał w 1795 używać go i przyznał w to miejsce tytuł książęcy. Po Kongresie wiedeńskim rząd pruski dążył w czasie pertraktacji ze Stolicą Apostolską do całkowitego zniesienia prymasostwa wraz z archidiecezją gnieźnieńską. Nie powiodło się to dzięki zdecydowanemu sprzeciwowi Rzymu. W kompromisowym porozumieniu papież Pius VII w 1821 wyniósł Poznań do godności arcybiskupstwa i połączył go unią personalną z Gnieznem.
W latach 1818–1829 w Królestwie Polskim powołano tytuł Prymasa Królestwa Polskiego.
Czasy nowożytne i współczesne.
Po odzyskaniu niepodległości powstał konflikt, ponieważ do tytułu prymasa poczuwał się zarówno metropolita gnieźnieński Edmund Dalbor oraz arcybiskup warszawski Aleksander Kakowski, który reaktywował tytuł prymasa Królestwa Polskiego. Kongregacja dla Nadzwyczajnych Spraw Kościoła dekretem z 5 lutego 1925 zatwierdziła tytuł prymasa Polski dla Gniezna, a kardynałowi Kakowskiemu tytuł prymasa Królestwa Polskiego dożywotnio, bez wznowienia go dla jego następcy.
Dekret ten zniósł jednak jurysdykcję prymasowską wobec innych polskich diecezji. Wspomniane decyzje Stolicy Apostolskiej nie przekreśliły jednak tradycji prymasowskich związanych z Gnieznem, a następca kard. Dalbora, prymas August Hlond pełnił rolę lidera w całym Kościele w Polsce.
Po zakończeniu II wojny światowej, prymas Hlond, uzyskawszy nadzwyczajne uprawnienia w zakresie jurysdykcji od papieża Piusa XII, utworzył na Ziemiach Odzyskanych pięć nowych administracji apostolskich. 4 marca 1946 został mianowany dodatkowo arcybiskupem warszawskim, tworząc unię personalną archidiecezji gnieźnieńskiej i archidiecezji warszawskiej.
Kolejnym prymasem został w 1948 dotychczasowy biskup lubelski Stefan Wyszyński. Nazywany jest "Prymasem Tysiąclecia" i "ojcem narodu", , obronę praw człowieka i narodu i silne przywództwo w polskim Kościele. Zainaugurował nowennę przed jubileuszem Millenium chrztu Polski i przewodniczył jego obchodom. Bezpośrednio przed śmiercią prosił członków Rady Głównej episkopatu, aby prymatura powiązana była z Gnieznem.
Po śmierci kard. Wyszyńskiego arcybiskupem metropolitą gnieźnieńskim i warszawskim oraz prymasem Polski został mianowany abp Józef Glemp. Objął on również przewodnictwo Konferencji Episkopatu Polski. Przez pierwsze dziesięciolecie rządów, w latach 80., jego kompetencje jurysdykcyjne były analogiczne jak kard. Wyszyńskiego. W maju 1989 doszło do podpisania umowy o relacjach państwo-Kościół, dającej Kościołowi pełną swobodę działania.
Przeniesienie prymasostwa do Warszawy i powrót do Gniezna.
Po wprowadzeniu w życie bulli papieskiej Totus Tuus Poloniae populus z 25 marca 1992, kardynał Glemp przestał pełnić funkcję arcybiskupa gnieźnieńskiego, pozostając arcybiskupem warszawskim i prymasem Polski. Rozwiązano tym samym unię personalną między Gnieznem a Warszawą. Wtedy też wprowadzono zasadę wybieralności przewodniczącego polskiego episkopatu.
Postanowiono wówczas, że kard. Józef Glemp ma prawo do zachowania tytułu prymasa Polski jako kustosz relikwii św. Wojciecha czczonych w katedrze gnieźnieńskiej. Natomiast nowy metropolita gnieźnieński abp. Henryk Muszyński nie uzyskał tytułu prymasa.
Po 2000 trwały liczne rozmowy między metropolitą gnieźnieńskim, warszawskim oraz Stolicą Apostolską o kształcie prymasostwa po przejściu w stan spoczynku kardynała Glempa. W 2006 kardynał zakończył posługę arcybiskupa warszawskiego, decyzją papieża Benedykta XVI pełnił jednak funkcję prymasa Polski do ukończenia 80. roku życia. Decyzją Ojca Świętego z dniem 18 grudnia 2009 tytuł prymasa i kustosza relikwii powrócił do arcybiskupa metropolity gnieźnieńskiego "durante munere" (w czasie pełnienia urzędu). 19 grudnia 2009 miała miejsce inauguracja posługi prymasowskiej przez abp. Muszyńskiego.
Przywileje.
Z racji wyjątkowej pozycji prymasa, w różnych czasach i z różnych racji, przysługiwały mu liczne prawa i przywileje. Prymas koronował króla i królową Polski, przewodniczył królewskim ślubom i pogrzebom, zwoływał synody prymacjalne, którym przewodniczył, stanowił najwyższy trybunał sądowy kościelny w Polsce, troszczył się o cały Kościół w Polsce i jego właściwą administrację, reprezentował Kościół polski na arenie międzynarodowej, miał przywilej noszenia szat purpurowych na wzór kardynałów Kościoła rzymskiego.
Od 1572 prymas pełnił funkcję interrexa. W oparciu o uprawnienia, prymas po śmierci króla przejmował najwyższą władzę w państwie. Wyznaczał miejsce i czas wyboru króla, załatwiał wszystkie sprawy bieżące państwa, przyjmował poselstwa zagraniczne, nominował nowo wybranego króla, odbierał od niego przysięgę i koronował go.
Po II wojnie światowej prymas był jednocześnie przewodniczącym Konferencji Episkopatu Polski.
Obecnie godność prymasa Polski jest godnością wyłącznie honorową, bez przysługującej jej w dawnych czasach jurysdykcji. Kompetencje prymasa określa nowy statut Konferencji Episkopatu Polski, który stanowi, że prymas Polski zachowuje honorowe pierwszeństwo wśród biskupów, jest członkiem Rady Stałej Episkopatu i obok kardynałów kierujących diecezjami, jest faktycznie jedynym niewybieralnym członkiem tejże Rady. Ma także nadzwyczajne prawo do używania kardynalskiego tytułu "eminencji" oraz noszenia szat kardynalskich, z wyjątkiem czerwonej piuski. Abp Józef Kowalczyk i abp Wojciech Polak zrezygnowali z przywileju noszenia kardynalskiej sutanny.
Prymasi Polski.
Na przestrzeni wieków funkcję prymasa Polski pełniło 59 arcybiskupów gnieźnieńskich:
Inne tytuły prymasów w Polsce.
Równolegle z arcybiskupami gnieźnieńskimi, prymasami Polski, godność prymasa na ziemiach polskich piastowali też inni hierarchowie:

</doc>
<doc id="466090" url="https://pl.wikipedia.org/wiki?curid=466090" title="Tymoteusz Gorzeński">
Tymoteusz Gorzeński

Tymoteusz Paweł Gorzeński herbu Nałęcz (ur. 20 marca 1743 w Dobrzycy, zm. 20 grudnia 1825 w Poznaniu) – polski duchowny rzymskokatolicki, doktor teologii, biskup diecezjalny poznański w latach 1809–1821 (od 1821 arcybiskup metropolita), arcybiskup metropolita gnieźnieński i prymas Polski w latach 1821–1825.
Życiorys.
Urodził się w rodzinie właściciela włości dobrzyckich Franciszka i Anny z Deręgowskich. W 1765 rozpoczął studia teologiczne w seminarium księży misjonarzy w Krakowie. W 1763, z papieskiej prowizji, został kanonikiem przy poznańskiej katedrze, a w 1776 kanonikiem przy krakowskiej katedrze. W tym samym roku został rektorem hospicjum św. Stanisława w Krakowie. Rektor Domu Polskiego przy kościele św. Stanisława w Rzymie w latach 1768–1771. W 1775 udał się do Rzymu, gdzie studiował prawo. W Poznaniu zjawił się dopiero w 1777, jednak na stałe zamieszkał w Krakowie. W latach 1777–1779 pełnił funkcję sędziego prosynodalnego. Od 1779 do 1780 był dworzaninem biskupa Kajetana Sołtyka. W 1780 przeniósł się do Warszawy jako delegat kurii krakowskiej do Trybunału Głównego Koronnego. Rok później otrzymał Order Świętego Stanisława i stanowisko referendarza wielkiego koronnego. Począwszy od 1788 pełnił funkcję (ostatniego) kanclerza księstwa siewierskiego.
W 1785 został odznaczony Orderem Orła Białego, a w 1790 został nominalnym biskupem smoleńskim.
Był członkiem konfederacji Sejmu Czteroletniego podczas którego współdziałał ze swoim krewnym Augustynem Gorzeńskim na rzecz wprowadzenia Konstytucji 3 maja. Po jej ogłoszeniu to on zaintonował uroczyste "Te Deum Laudamus", a także przyjął przysięgę od króla. Po III rozbiorze Polski powrócił do Krakowa. Często przebywał również w swoim galicyjskim majątku w Żarnowcu. Następnie krótko przebywał w Wiedniu, a w 1804 przeniósł się do Poznania. W 1806 Fryderyk Wilhelm III mianował go biskupem poznańskim, jednak wojny napoleońskie przeszkodziły ingresowi. Ostatecznie w 1808 władze Księstwa Warszawskiego ponowiły tę nominację, a papież zatwierdził ją w 1809, kiedy to Tymoteusz Gorzeński został uroczyście wprowadzony do katedry. W 1810 zakończył zaprojektowaną i rozpoczętą przez biskupa Ignacego Raczyńskiego generalną reorganizację kapituły poznańskiej, wprowadzając ustój, który w większości obowiązuje po dziś dzień. Kantor sandomierski do 1815. W 1816 został odznaczony pruskim Orderem Orła Czerwonego I Klasy.
W 1821 papież Pius VII podniósł biskupstwo poznańskie do rangi metropolii i połączył je z metropolią gnieźnieńską unią personalną z siedzibą w Poznaniu. Przy aprobacie pruskich władz połączone trony objął Tymoteusz Gorzeński. W 1822 Fryderyk Wilhelm III zabronił mu używać tytułu prymasa Polski. Arcybiskup nie sprzeciwił się temu zakazowi, jednak go nie przestrzegał.
Jako arcybiskup do skarbca katedry poznańskiej wniósł liczne szaty liturgiczne, naczynia, meble i inne kosztowności. Ufundował również kościół św. Tymoteusza w Białężynie. Po śmierci został pochowany w poznańskiej katedrze, w kaplicy Szołdrskich, skąd jego prochy zostały przeniesione do krypty, w której spoczywają inni biskupi poznańscy. Natomiast jego serce zgodnie z jego wolą znajduje się w podziemiach katedry gnieźnieńskiej.

</doc>
<doc id="466091" url="https://pl.wikipedia.org/wiki?curid=466091" title="1908 w literaturze">
1908 w literaturze



</doc>
<doc id="466092" url="https://pl.wikipedia.org/wiki?curid=466092" title="Tymoteusz Paweł Gorzeński">
Tymoteusz Paweł Gorzeński



</doc>
<doc id="466094" url="https://pl.wikipedia.org/wiki?curid=466094" title="QRIO">
QRIO



</doc>
<doc id="466096" url="https://pl.wikipedia.org/wiki?curid=466096" title="Kieleńska Huta">
Kieleńska Huta

Kieleńska Huta (dodatkowa nazwa w j. kaszub. Czelińskô Hëta) – wieś kaszubska w Polsce położona w województwie pomorskim, w powiecie wejherowskim, w gminie Szemud.
We wsi znajduje się zabytkowa kapliczka i ponadstuletnia szkoła.
W latach 1975–1998 miejscowość administracyjnie należała do województwa gdańskiego.
Podczas zaboru pruskiego wieś nosiła nazwę niemiecką "Köllnerhütte"

</doc>
<doc id="466097" url="https://pl.wikipedia.org/wiki?curid=466097" title="Aleksander Osiński">
Aleksander Osiński

Aleksander Osiński herbu Wąż (ur. 27 lutego 1870 w Pilicy, zm. 10 lutego 1956 w Warszawie) – senator w II RP i prezes Polskiego Czerwonego Krzyża, generał major Armii Imperium Rosyjskiego oraz generał dywizji Wojska Polskiego II RP, odznaczony Orderem Virtuti Militari.
Życiorys.
Był synem Antoniego i Katarzyny z Przesmyckich. W 1889 ukończył Oficerską Szkołę Piechoty w Petersburgu, zostając oficerem zawodowym w armii carskiej. Jako dowódca kompanii i batalionu uczestniczył w rosyjskiej interwencji w Chinach w latach 1900–1901. Podpułkownik z 1904. Podczas wojny rosyjsko-japońskiej 1904–1905 walczył na froncie mandżurskim. Pułkownik z 1913 i dowódca pułku. Podczas I wojny światowej brał udział w działaniach na froncie austriackim. Generał major z 1915 na stanowisku dowódcy brygady piechoty. W 1917 dowódca dywizji piechoty. Ranny na froncie i kilkakrotnie kontuzjowany. W lipcu 1917 był członkiem Komisji Wojskowej Polskiego Wojskowego Komitetu Wykonawczego. Po rewolucji październikowej włączył się aktywnie w formowanie Wojska Polskiego, powstającego z rozpadającej się armii carskiej, i czasowo przewodniczył Komisji Organizacyjnej przy rosyjskim Sztabie Generalnym. Organizator oddziałów polskich w Rosji, a następnie na Ukrainie. W kwietniu 1918 został nominowany przez Radę Regencyjną w Warszawie naczelnym dowódcą Wojska Polskiego na Ukrainie, co spowodowało, że znalazł się w konflikcie z gen. Eugeniuszem de Henning-Michaelisem.
W listopadzie 1918 został przyjęty do Wojska Polskiego w randze generała podporucznika i mianowany dowódcą Okręgu Generalnego „Łódź”. Od sierpnia 1919 do lipca 1920 pełnił funkcję Generalnego Inspektora Piechoty przy Wodzu Naczelnym. Później, do stycznia 1921, był kolejno dowódcą: 17 Dywizji Piechoty, Grupy Operacyjnej, 1 Armii oraz przejściowo 3 Armii. 22 stycznia 1921 roku został mianowany dowódcą Okręgu Generalnego „Kraków”, a po jego przeformowaniu – Okręgu Korpusu Nr V w Krakowie. Obowiązki dowódcy okręgu objął 10 lutego 1921 roku.
Był członkiem Naczelnego Polskiego Komitetu Wojskowego, a po odzyskaniu przez Polskę niepodległości zasiadł w składzie Komisji Orzekającej Odznaki Naczelnego Polskiego Komitetu Wojskowego. 1 maja 1921 otrzymał awans na stopień generała porucznika, a w następnym roku został zweryfikowany w stopniu generała dywizji ze starszeństwem z 1 czerwca 1919. Od lipca 1922 do lutego 1924 był szefem Administracji Armii, pełniąc jednocześnie (maj–czerwiec 1923) obowiązki kierownika Ministerstwa Spraw Wojskowych. Następnie, do czerwca 1926 sprawował funkcję Inspektora Szkół Wojskowych, zaś do października 1935 – Inspektora Armii. 4 października 1935 został przeniesiony w stan spoczynku.
Będąc na emeryturze, rozpoczął działalność polityczną. W 1935 został senatorem IV kadencji z m.st. Warszawy. 5 września 1936 prezydent Ignacy Mościcki powołał go do składu Kapituły Orderu Odrodzenia Polski, w ramach której został sekretarzem. W 1937 został szefem okręgu Obozu Zjednoczenia Narodowego, a w 1938 – senatorem V kadencji z nominacji Prezydenta Rzeczypospolitej (w wyborach parlamentarnych poniósł porażkę). W 1938 objął stanowisko prezesa Polskiego Czerwonego Krzyża.
Od sierpnia 1939 przebywał w Stanach Zjednoczonych. Po agresji Niemiec i Rosji na Polskę wyjechał z USA do Wielkiej Brytanii, a tam współkierował działaniami PCK jako Przewodniczący Rady Głównej (zarządzeniem z 12 listopada 1939 Ministra Spraw Wojskowych rządu RP na uchodźstwie, gen. Władysław Sikorskiego, został przewodniczącym zarządu PCK w czasie wojny). Organizował nadsyłanie paczek dla polskich jeńców osadzonych w Oflagu VII A Murnau.
W lipcu 1947 powrócił do Polski. Osiadł w Warszawie, gdzie zmarł 10 lutego 1956. Został pochowany na Cmentarzu Wojskowym na Powązkach (kwatera A 15-2-1/2).
Życie prywatne.
Żonaty z Marią Osińską (1874–1942).

</doc>
<doc id="466098" url="https://pl.wikipedia.org/wiki?curid=466098" title="Pieczęć stanowa Wirginii Zachodniej">
Pieczęć stanowa Wirginii Zachodniej

Pieczęć stanowa Wirginii Zachodniej przedstawia tarczę herbową, na której jest data 20 czerwca 1863. Tego dnia powstał ten stan poprzez oderwanie się od należącej do Skonfederowanych Stanów Ameryki Wirginii i przyłączył się do Unii. Herb podtrzymywany przez przedstawicieli najważniejszych zawodów w tym regionie – rolnika i górnika. Czapka frygijska i karabiny przypominają, że stan zdobył wolność i będzie jej bronić.
W otoku pieczęci nazwa stanu i dewiza (pol.) "Mieszkańcy gór zawsze wolni".

</doc>
<doc id="466099" url="https://pl.wikipedia.org/wiki?curid=466099" title="Barsinghausen">
Barsinghausen

Barsinghausen – miasto w Niemczech, położone w kraju związkowym Dolna Saksonia, wchodzi w skład związku komunalnego Region Hanower. Powierzchnia miasta wynosi 102,65 km², a w roku 2008 liczba mieszkańców wynosiła 33 961.
W mieście znajduje się stacja kolejowa.
W miejscowym centrum sportowym Dolnej Saksonii, który stanowi czterogwiazdkowy ośrodek "Gilde Sport Hotel" przygotowywała się do piłkarskich Mistrzostw Świata 2002 reprezentacja Polski. Był on również bazą pobytową tej samej kadry narodowej podczas kolejnych Mistrzostw Świata.

</doc>
<doc id="466103" url="https://pl.wikipedia.org/wiki?curid=466103" title="1907 w literaturze">
1907 w literaturze



</doc>
<doc id="466105" url="https://pl.wikipedia.org/wiki?curid=466105" title="Manuela Maleewa">
Manuela Maleewa

Manuela Maleewa-Fragnière (ur. 14 lutego 1967 w Sofii) – bułgarska tenisistka, reprezentantka Bułgarii i Szwajcarii w Pucharze Federacji, medalistka olimpijska, zwyciężczyni wielkoszlemowego US Open w grze mieszanej oraz dziewiętnastu turniejów zawodowych w grze pojedynczej.
Praworęczna zawodniczka, z bekhendem oburęcznym, pochodzi z rodziny o tradycjach sportowych – matka Julia Berberian była dziewięciokrotną mistrzynią Bułgarii w tenisie, ojciec Georgi występował w reprezentacji narodowej w koszykówce (potem został profesorem elektroniki na Uniwersytecie w Sofii). Z tenisem związały się także dwie młodsze siostry Manueli – Katerina i Magdalena. Manuela Maleewa treningi tenisowe rozpoczęła jako sześciolatka pod kierunkiem matki. W 1981 zwyciężyła w nieoficjalnych mistrzostwach świata juniorów "Orange Bowl" w kategorii do lat 14, rok później wygrała juniorską edycję French Open. W 1982 zanotowała także debiut w gronie tenisistek zawodowych, m.in. udanie startując w imprezach wielkoszlemowych (w każdej przeszła przynajmniej rundę, w Melbourne i Nowym Jorku dotarła do 1/16 finału).
Po serii udanych występów w 1984 – wygrała siedem turniejów w grze pojedynczej – awansowała do czołowej dziesiątki rankingu światowego, po sukcesie w Indianapolis sklasyfikowano ją na pozycji nr 3. Wśród najlepszych dziesięciu tenisistek na świecie pozostała do końca kariery. W 1984 odniosła także swoje jedyne zwycięstwo wielkoszlemowe – triumfowała w mikście na US Open, a partnerował jej Tom Gullikson, jeden z pary braci bliźniaków odnoszących sukcesy w grze podwójnej. Od tego czasu niemal co roku odnosiła zwycięstwa turniejowe (z wyjątkiem 1987 i 1990), w tym w prestiżowych imprezach w Indian Wells (1989) i Zurychu. Miała na koncie indywidualne zwycięstwa nad znanymi zawodniczkami, m.in. Martiną Navrátilovą, Chris Evert, Gabrielą Sabatini, Mary Joe Fernández, Arantxą Sánchez Vicario, Janą Novotną, Ziną Garrison. Nie udało się jej natomiast nigdy pokonać Niemki Steffi Graf, z którą przegrała siedemnaście razy.
W każdym z czterech turniejów wielkoszlemowych docierała przynajmniej do ćwierćfinału, na US Open dwukrotnie była w półfinale. Pierwszy raz ćwierćfinał tej rangi osiągnęła w 1984 na Wimbledonie, ostatni – dziesięć lat później w Australian Open. Na kortach im. Rolanda Garrosa była ćwierćfinalistką czterokrotnie (1985, 1987, 1989, 1990), na Wimbledonie jeden raz (1984), na Flushing Meadow sześć razy (półfinały 1992 i 1993, ćwierćfinały 1986, 1988, 1989, 1990), w Melbourne trzy razy (1985, 1992, 1994). W swoim ostatnim występie w US Open w 1993 pokonała m.in. wyżej notowane Conchitę Martínez i Kimiko Date, by w półfinale po raz kolejny ulec Steffi Graf.
Na początku lat 90. wraz z młodszymi siostrami stanowiła silną ekipę rodzinną. Na French Open 1990 po raz pierwszy w historii tenisa trzy siostry wystąpiły w turnieju wielkoszlemowym, na Australian Open 1993 cała trójka znalazła się w gronie szesnastu rozstawionych, a we French Open 1993 wszystkie trzy dotarły do IV rundy (1/8 finału). W 1992 trójka sióstr była klasyfikowana jednocześnie w czołowej piętnastce rankingu światowego. Dwukrotnie zdarzyło się, że Manuela i Katerina Maleewe dotarły do ćwierćfinału tej samej imprezy wielkoszlemowej (US Open 1988 i French Open 1990). Na US Open 1992 Manuela okazała się w ćwierćfinale lepsza od Magdaleny (która wcześniej niespodziewanie wyeliminowała Navrátilovą).
Manuela Maleewa, dziewiętnasta zawodniczka w dziejach tenisa, która przekroczyła liczbę 400 wygranych pojedynków (wiosną 1992), triumfowała łącznie w czterech turniejach deblowych i dziewiętnastu singlowych (ponadto wielkoszlemowe zwycięstwo w grze mieszanej). Karierę zakończyła w lutym 1994 w efektowny sposób – w swoim ostatnim wielkoszlemowym występie w Australian Open dotarła do ćwierćfinału (przegrała z Sánchez Vicario), następnie udała się na dwa turnieje do Japonii; w Tokio w "Pan Pacific" przegrała w półfinale z Navratilovą, ale swój ostatni turniej wygrała, pokonując w finale w Osace Chorwatkę Ivę Majoli. W latach 1985–1993 nieprzerwanie uczestniczyła w turniejach Masters (WTA Tour Championships), w 1986 także w grze podwójnej. Najlepszy wynik zanotowała w 1987, docierając do półfinału.
Odnosiła sukcesy także w barwach narodowych. Do 1989 występowała w barwach Bułgarii, następnie jako Szwajcarka (po wyjściu za mąż za François Fragnière, byłego czołowego gracza szwajcarskiego, trenera kadry juniorskiej; pobrali się w listopadzie 1987). W latach 1983–1992 dla obu reprezentacji w Pucharze Federacji wygrała 28 pojedynków, przegrała 15. Występowała zarówno jako singlistka, jak i deblistka; w 1985 i 1987 ekipa Bułgarii docierała do półfinału Pucharu Federacji. Maleewa dwukrotnie uczestniczyła w igrzyskach olimpijskich – w Seulu w 1988 zdobyła brązowy medal w grze pojedynczej (przegrała w półfinale z Gabrielą Sabatini 1:6, 1:6), w deblu w parze z siostrą Kateriną odpadła już w I rundzie (z Elizabeth Smylie i Wendy Turnbull); w Barcelonie w 1992 była w ćwierćfinale singla (odpadła po trzysetowym meczu z Mary Joe Fernández) i II rundzie debla (w parze z Emanuelą Zardo, przegrała z Sánchez Vicario i Martínez). W 1992 dla Szwajcarii zdobyła Puchar Hopmana (razem z Jakobem Hlaskiem); trofeum to jest uważane za nieoficjalne mistrzostwa świata w grze mieszanej.
Z małżeństwa z Fragnière (w ostatnich latach kariery występowała jako Maleewa-Fragnière) ma troje dzieci – dwie córki i syna. Epoka bułgarskich sióstr, zapoczątkowana jej występami, trwała jeszcze kilkanaście lat – Katerina Maleewa występowała na światowych kortach do 1997, Magdalena do 2005.
Wygrane turnieje:

</doc>
<doc id="466108" url="https://pl.wikipedia.org/wiki?curid=466108" title="Juliusz Tadeusz Tarnawa-Malczewski">
Juliusz Tadeusz Tarnawa-Malczewski

Juliusz Tadeusz Franciszek Tarnawa-Malczewski (ur. 4 października 1872 w Martynowie Nowym, zm. 1940 we Lwowie) – generał dywizji inżynier Wojska Polskiego, kawaler Orderu Virtuti Militari.
Życiorys.
Urodził się 4 października 1872 w Martynowie Nowym, w ówczesnym powiecie rohatyńskim Królestwa Galicji i Lodomerii, w rodzinie Włodzimierza i Stefanii ze Staszewskich. Pobierał wykształcenie domowe, następnie ukończył gimnazjum w Tarnopolu. 
Ukończył Wojskową Wyższą Szkołę Realną w Hranicach, a w 1893 Techniczną Akademię Wojskową w Wiedniu i został wcielony do batalionu pionierów Nr 9 w Krakowie. W latach 1896–1898 był słuchaczem Wyższego Kursu Inżynieryjnego w Wiedniu (). Po ukończeniu kursu został przydzielony do Dyrekcji Inżynierii w Przemyślu, pozostając oficerem nadetatowym batalionu pionierów Nr 9. Przysługiwał mu wówczas, obok stopnia wojskowego, tytuł „przydzielony do Sztabu Generalnego”. W 1900 został przeniesiony do czeskiego pułku piechoty nr 74 w Libercu. W 1902 został przydzielony do Dyrekcji Inżynierii w Komárom. W następnym roku otrzymał tytuł oficera Sztabu Generalnego. W 1904 został przydzielony do 2. Oddziału II Sekcji Wojskowego Komitetu Technicznego w Wiedniu. Na przełomie 1908 i 1909 został odkomenderowany do Biura Ewidencyjnego. W 1909 został przydzielony do Dyrekcji Inżynierii w Kotorze (wł. "Cattaro"), a w następnym roku do Komendy 16 Korpusu w Dubrowniku. W 1912 został przeniesiony do pułku piechoty Nr 15 w Tarnopolu na stanowisko komendanta 1. batalionu. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach. Na czele batalionu walczył w Małopolsce Wschodniej. 8 września 1914 został ciężko ranny. W 1915 zastępca i szef inżynierii armii na Froncie Galicyjskim, potem od 1916 do 1917 dowódca 106 i 128 pułku piechoty. Pod koniec wojny w Sztabie Generalnym. W czasie służby w c. i k. armii awansował na kolejne stopnie: podporucznika (18 sierpnia 1893 ze starszeństwem z 1 września 1893), porucznika (1 maja 1897), kapitana (1 listopada 1900), majora (1 maja 1911), podpułkownika (1 sierpnia 1914) i pułkownika (1 listopada 1916). W 1917 przyznano mu tytuł inżyniera.
W grudniu 1918 wrócił do kraju i wstąpił do Wojska Polskiego. Od grudnia 1918 szef Oddziału IV Technicznego Sztabu Generalnego. W lutym 1919 mianowany został II zastępcą szefa Sztabu Generalnego–głównym kwatermistrzem. 1 maja 1920 zatwierdzony został z dniem 1 kwietnia 1920 w stopniu generała podporucznika (3 maja 1922 zweryfikowany w stopniu generała brygady ze starszeństwem z dniem 1 czerwca 1919). 17 lipca 1920 został zwolniony ze stanowiska. 14 października 1920 powierzono mu pełnienie obowiązków szefa Oddziału IV Sztabu Ministerstwa Spraw Wojskowych.
W marcu 1921 został szefem sztabu Ministerstwa Spraw Wojskowych, a później I zastępcą szefa Sztabu Generalnego. 24 stycznia 1922 został przewodniczącym Komisji Kontrolnej nad Wytwórniami dla potrzeb wojskowych oraz członkiem Rady Wojennej „ze specjalnym zadaniem referowania Radzie Wojennej spraw wytwórni dla potrzeb wojskowych”. Od listopada 1922 dowódca Okręgu Korpusu Nr III w Grodnie. W tym czasie główny inicjator i sponsor budowy Grobu Nieznanego Żołnierza w Warszawie. 12 marca 1924 został mianowany dowódcą Okręgu Korpusu Nr VI we Lwowie. Wówczas był jednym z pierwszych inicjatorów budowy Dom Żołnierza Polskiego we Lwowie. 31 marca 1924 został mianowany generałem dywizji ze starszeństwem z dniem 1 lipca 1923 i 2. lokatą w korpusie generałów. Pu udaniu się 17 maja 1925 udał się na 2-miesięczny urlop wiceministra gen. Stefana Majewskiego został jego zastępcą. 21 grudnia 1925 został mianowany dowódcą Okręgu Korpusu Nr I w Warszawie oraz inspektorem armii. 
10 maja 1926 Prezydent RP Stanisław Wojciechowski mianował go ministrem spraw wojskowych w rządzie Wincentego Witosa. Jedną z jego pierwszych decyzji był rozkaz nakazujący jednostkom wiernym Piłsudskiemu powrót z manewrów w Rembertowie do garnizonów, ponieważ podejrzewał, że oddziały te zamierzały przeprowadzić przewrót polityczny podczas nieobecności prezydenta Wojciechowskiego w Warszawie. Wojskowi jednak tego polecenia nie wykonali. Dodatkowo, w nocy z 11 na 12 maja zaczęły przemieszczać się w kierunku Warszawy inne pułki. Generał nie mógł przeciwdziałać, ponieważ oddziały, którymi wcześniej dowodził, zostały wycofane daleko poza miasto na wniosek poprzedniego ministra spraw wojskowych – gen. Lucjana Żeligowskiego, który był zwolennikiem Piłsudskiego.
W trakcie przewrotu majowego, w dniu 12 maja o godz. 14:45 spotkał się z gen. Tadeuszem Rozwadowskim, który po rozmowie zgodził się objąć stanowisko dowódcy obrony Warszawy. Następnie odbył naradę z płk. Władysławem Andersem, gen. Rozwadowskim oraz nowo powołanym szefem Sztabu Generalnego gen. Stanisławem Hallerem, podczas której podjęto decyzję o przeniesieniu dowództwa do Belwederu. Generał skapitulował na polecenie prezydenta Wojciechowskiego w celu przerwania rozlewu krwi. 14 maja, wraz z resztą ministrów, złożył w pałacu w Wilanowie na ręce marszałka Sejmu Macieja Rataja prośbę o dymisję ze stanowiska. 15 maja Maciej Rataj, w zastępstwie Prezydenta RP, zwolnił go z urzędu ministra spraw wojskowych.
Malczewski został przez stronników Piłsudskiego aresztowany i uwięziony, początkowo w drewutni w Wilanowie. 26 maja 1926 został przeniesiony do Wojskowego Więzienia Śledczego nr III na Antokolu w Wilnie. Razem z nim więzieni tam byli generałowie: Tadeusz Rozwadowski, Włodzimierz Zagórski i Bolesław Jaźwiński. Oskarżono ich o przestępstwa kryminalne. W tym czasie piłsudczycy rozpętali w prasie nagonkę przeciwko osadzonym. W społeczeństwie nasiliła się jednak akcja petycyjna w obronie uwięzionych wojskowych. W kwietniu 1927 sympatyk Piłsudskiego, rektor Uniwersytetu Wileńskiego prof. Marian Zdziechowski napisał w ich obronie broszurę „Sprawa sumienia polskiego”. Przed sądem Malczewski został uniewinniony i wkrótce uwolniony. Z dniem 31 stycznia 1927 został przeniesiony w stan spoczynku. Mieszkał we Lwowie przy ul. Czarneckiego 10.
Po agresji ZSRR na Polskę i rozpoczęciu okupacji Lwowa przez Armię Czerwoną (22 września 1939) generał został aresztowany już 27 września 1939 r. przez NKWD. W grupie wówczas aresztowanych znaleźli się także prezydent Lwowa – Stanisław Ostrowski i gen. Wojciech Rogalski. W okresie 1939–1940 był więziony przy ul. Łąckiego we Lwowie, a potem w wieku 68 lat zamordowany.

</doc>
<doc id="466111" url="https://pl.wikipedia.org/wiki?curid=466111" title="Burog Co">
Burog Co

Burog Co (; tyb.: བུ་རོག་མཚོ, Wylie: bu rog mtsho) – słone jezioro bezodpływowe w zachodnich Chinach, w północnej części Tybetańskiego Regionu Autonomicznego, w prefekturze miejskiej Nagqu. Leży na wysokości 5158 m n.p.m. i zajmuje powierzchnię ok. 87,5 km². Roczna suma opadów wynosi 100–150 mm. Do jeziora wpadają liczne potoki wypływające z pobliskich lodowców. Na północnym brzegu występują sołonczaki.

</doc>
<doc id="466112" url="https://pl.wikipedia.org/wiki?curid=466112" title="Manuela Malejewa-Fragniere">
Manuela Malejewa-Fragniere



</doc>
<doc id="466120" url="https://pl.wikipedia.org/wiki?curid=466120" title="Wierna Rzeka">
Wierna Rzeka



</doc>
<doc id="466124" url="https://pl.wikipedia.org/wiki?curid=466124" title="1906 w literaturze">
1906 w literaturze



</doc>
<doc id="466125" url="https://pl.wikipedia.org/wiki?curid=466125" title="Harold Bride">
Harold Bride

Harold Sydney Bride (ur. 11 stycznia 1890, zm. 29 kwietnia 1956) – młodszy radiooficer na "RMS Titanic". Przeżył zatonięcie statku po kolizji z górą lodową 15 kwietnia 1912.
W lipcu 1911 ukończył szkolenie w Marconi Company i rozpoczął służbę na morzu jako radiooperator.
W 1912 podjął pracę dla White Star Line na "RMS Titanic". Na pokład wsiadł w Belfaście. W czasie rejsu pracował razem z Jackem Phillipsem, wysyłając depesze pasażerów i odbierając ostrzeżenia od innych statków o spotykanych w okolicy górach lodowych.
14 kwietnia 1912, ok. 23.40, "Titanic" uderzył w górę lodową i zaczął tonąć. Kapitan Smith wydał polecenie, aby radiooficerowie byli przygotowani do wysłania sygnału alarmowego. Po północy kapitan rozkazał nadać wołanie o pomoc i pozycję tonącego statku. Phillips nadawał sygnał CQD, a Bride przekazywał informacje kapitanowi, gdyż kabina radiowa nie miała połączenia telefonicznego z mostkiem kapitańskim. Półżartem, Bride zaproponował Philipsowi, aby ten wysłał nowy, wprowadzony w 1908, sygnał alarmowy SOS, mówiąc, że druga okazja może się już nie nadarzyć. I tak z pokładu "Titanica", po raz drugi (a nie, jak powszechnie się uważa, po raz pierwszy) w historii, popłynął w eter sygnał SOS.
Na krótko przed zatonięciem statku, kapitan zwolnił radiooperatorów ze służby, ale Phillips pozostał na stanowisku do chwili zalania kabiny. Bride pomagał przy próbie opuszczenia składanej łodzi ratunkowej B, która ostatecznie została zmyta z pokładu i unosiła się na wodzie do góry dnem. Bride zdołał wspiąć się na nią i, wraz z innymi 15 członkami załogi, został uratowany przez "RMS Carpathia". Mimo poważnych obrażeń (odmrożenia stóp), po krótkim odpoczynku, pomagał radiooperatorowi "Carpathii" Haroldowi Cottamowi wysyłać wiadomości od ocalałych pasażerów "Titanica".
Po przybyciu do Nowego Jorku spotkał się z Guglielmo Marconim i przedstawicielami pisma The New York Times, od których otrzymał 1000 dolarów za wyłączność relacjonowania historii katastrofy.
W późniejszym okresie zeznawał przed brytyjskimi i amerykańskimi komisjami, które próbowały ustalić przyczyny i przebieg katastrofy "Titanica". W czasie I wojny światowej służył jako radiooperator na parowcu "Mona's Isle", a następnie został sprzedawcą.
Zmarł w wieku 66 lat na raka płuc.

</doc>
<doc id="466128" url="https://pl.wikipedia.org/wiki?curid=466128" title="Lamprologus">
Lamprologus

Lamprologus – rodzaj słodkowodnych ryb okoniokształtnych z rodziny pielęgnicowatych (Cichlidae), typ nomenklatoryczny plemienia Lamprologini.
Występowanie.
Gatunki endemiczne Jeziora Tanganika w Afryce.
Zasiedlają strefę litoralu.
Klasyfikacja.
Gatunki zaliczane do tego rodzaju:

</doc>
<doc id="466133" url="https://pl.wikipedia.org/wiki?curid=466133" title="Włoskie monety euro">
Włoskie monety euro

Awersy włoskich monet euro promują włoską kulturę i nie zawierają żadnych oficjalnych symboli narodowych. Wzorowano się na arcydziełach słynnych artystów oraz zabytkach.

</doc>
<doc id="466136" url="https://pl.wikipedia.org/wiki?curid=466136" title="1905 w literaturze">
1905 w literaturze



</doc>
<doc id="466137" url="https://pl.wikipedia.org/wiki?curid=466137" title="Mohikanie">
Mohikanie

Mohikanie, Mahikanie (, od alg. "muh-he-con-n-ok", dosłownie „Lud znad wody, która nigdy nie jest nieruchoma”) – plemię Indian Ameryki Północnej, dawniej posługujące się wymarłym obecnie językiem, który należał do wschodniej gałęzi algonkiańskiej rodziny języków Indian Ameryki Północnej. Przed przybyciem białych osadników, w XVII wieku, istniała konfederacja kilku mohikańskich plemion o nazwach (jak odnotowali anglojęzyczni przybysze) "Housatonic", "Wyachtonoc" i "Wappinger".
Historia.
W czasie pierwszego zetknięcia z Europejczykami w 1609 zamieszkiwali północną część doliny rzeki Hudson ("Mahicanituck"), aż po jezioro Champlain. Ich centralnym ośrodkiem była osada "Schodac", dzisiejsze miasto Albany. W ciągu stu lat napięcia między Mohikanami a Mohawkami i Europejczykami doprowadziły do migracji Mohikanów na wschód. Wielu osiedliło się w okolicach późniejszego miasta Stockbridge w Massachusetts. Grupa tych Mohikanów została nazwana "Indianami ze Stockbridge".
Indianie ze Stockbridge zezwolili protestanckim misjonarzom na zamieszkanie razem z nimi i w XVIII w. przyjęli chrześcijaństwo. Zarówno podczas wojny o kolonie, jak i rewolucji amerykańskiej opowiedzieli się po stronie amerykańskich kolonistów. Mimo to jednak zostali przez nich wysiedleni najpierw w okolice Stockbridge w stanie Nowy Jork (w latach 80. XVIII w.), a następnie do Wisconsin (w latach 20. i 30. XIX w.). Tam zamieszkali we wspólnym rezerwacie z Indianami Munsee, z czasem tworząc jedno plemię Stockbridge-Munsee. Dziś ich rezerwat (w hrabstwie Shawano) nosi nazwę "Stockbridge-Munsee Band of Mohican Indians".
Liczebność.
Na początku XVII wieku ziemie nad rzeką Hudson zamieszkiwało 4–5 tysięcy Mohikanów. W XVIII wieku ich liczebność zmniejszyła się do około 500.
Według danych U.S. Census Bureau, podczas spisu powszechnego w 2000 roku 2012 obywateli USA zadeklarowało, że pochodzi "wyłącznie ze Stockbridge-Munsee Community of Mohican Indians of Wisconsin", zaś 3577 oświadczyło, że ma pochodzenie "wyłącznie lub między innymi ze Stockbridge-Munsee Community of Mohican Indians of Wisconsin".
Mohikanie w literaturze.
James Fenimore Cooper napisał powieść "Ostatni Mohikanin" bazując na historii konfliktu brytyjsko-francuskiego i fikcyjnych ostatnich żyjących wojowników plemienia Mohikanów, lecz użył również kulturowych realiów z życia Moheganów – innego algońskiego plemienia żyjącego w stanie Connecticut. Akcja powieści rozgrywa się w Dolinie rzeki Hudson, na terenach Mohikanów, lecz niektóre imiona, jak Unkas ("Uncas"), są mohegańskie.

</doc>
<doc id="466145" url="https://pl.wikipedia.org/wiki?curid=466145" title="Stefan Majewski">
Stefan Majewski



</doc>
<doc id="466146" url="https://pl.wikipedia.org/wiki?curid=466146" title="Dąbrowa (las)">
Dąbrowa (las)

Dąbrowa – las liściasty lub zarośla z przewagą drzewostanu dębowego, obszar leśny (zespół leśny), dokładnie typ lasu liściastego, z drzewostanem dębowym (różne gatunki z rodzaju "Quercus").
Nazwa.
Nazwa wywodzi się z języka prasłowiańskiego. Pierwsze zachowane zapisy tej nazwy w języku polskim pochodzą ze średniowiecza: "dąbrowa" (1220, 1259), "dąbrowy" (1474). Określenie to stało się nazwą wielu miejscowości w Polsce o nazwie Dąbrowa. Według rejestru TERYT jest ich w Polsce 215, w tym 118 podstawowych.
Typy dąbrów.
Dąbrowy kserotermiczne („świetliste”) (rząd "Quercetalia pubescenti-petraeae", "Querco-Fagetea").
W Polsce jako zbiorowiska ekstrazonalne. Występują na suchych glebach piaszczysto-gliniastych, zasobnych w wapń. Utworzone głównie z dębu bezszypułkowego z domieszką sosny. Runo bogate w gatunki ciepłolubne i światłożądne.
Dąbrowa świetlista jest uznawana za najbogatszy florystycznie zespół leśny Polski.
W warstwie krzewów charakterystyczne są: leszczyna, trzmielina brodawkowata, suchodrzew pospolity, kruszyna, szakłak i głogi.
W warstwie zielnej występują rośliny należące do różnych grup ekologiczno-socjologicznych, m.in.: pięciornik biały, dzwonek brzoskwiniolistny, miodunka wąskolistna, jaskier wielokwiatowy, miodownik melisowaty, pierwiosnek lekarski i dziurawiec skąpolistny. Licznie reprezentowane są gatunki typowe dla żyznych lasów liściastych, np. zawilec gajowy, perłówka zwisła, wiechlina gajowa, kłosownica leśna, lilia złotogłów i pszeniec gajowy. Stałymi komponentami runa należą niektóre gatunki borowe, głównie borówka czarna, borówka brusznica i siódmaczek leśny.
Inną grupą roślin są liczne gatunki typowe dla ciepłolubnych zbiorowiskach okrajkowych: kokoryczka wonna, traganek szerokolistny, koniczyna dwukłosowa, bodziszek krwisty, przytulia właściwa i inne. Oprócz nich znaczący udział mają gatunki łąkowe, rzadsze są gatunki charakterystyczne dla ciepłolubnych muraw o charakterze stepowym.
Warstwa porostowo-mszysta jest zwykle słabo rozwinięta, a tworzą ją takie gatunki jak: żurawiec falisty, rokietnik pospolity i płonnik strojny.
Dąbrowy acydofilne („kwaśne”) (klasa "Quercetea robori-petraeae").
Średnio żyzne, występują na kwaśnych, gruboziarnistych glebach. Utworzone z dębu bezszypułkowego z domieszką buka.

</doc>
<doc id="466148" url="https://pl.wikipedia.org/wiki?curid=466148" title="Nenad Krstic">
Nenad Krstic



</doc>
<doc id="466150" url="https://pl.wikipedia.org/wiki?curid=466150" title="Fińskie monety euro">
Fińskie monety euro

Awersy fińskich monet euro nawiązują do motywów wykorzystywanych na dawnym bilonie waluty narodowej tego kraju. Wybijane są Mennicy Fińskiej w Helsinkach (Rahapaja Oy). W handlu obowiązują zasady „szwedzkiego zaokrąglania” kwot do pełnych 5 centów, dlatego monety 1 i 2 centy praktycznie nie występują w obiegu i są emitowane wyłącznie dla potrzeb kolekcjonerskich. Finlandia chciała je także wycofać z produkcji zestawów rocznikowych, ale nie dostała na to zgody od Komisji Europejskiej.

</doc>
<doc id="466158" url="https://pl.wikipedia.org/wiki?curid=466158" title="Teofil Wolicki">
Teofil Wolicki

Teofil Wolicki (ur. 20 października 1768 w Godziętowach k. Doruchowa, zm. 21 grudnia 1829 w Poznaniu) – polski duchowny rzymskokatolicki, arcybiskup metropolita gnieźnieński i poznański oraz prymas Polski w latach 1828–1829.
Życiorys.
Jego rodzicami byli ziemianin Ignacy Wolicki i Józefa (Barbara) z domu Wesiołowska. Ukończył seminarium księży misjonarzy w Warszawie, przyjmując święcenia kapłańskie. Następnie studiował prawo i teologię w Akademii Wileńskiej i w Rzymie.
Po powrocie do kraju pracował w kancelarii koronnej i bibliotece Stanisława Augusta Poniatowskiego pod kierownictwem bp. Jana Chrzciciela Albertrandiego. W 1792 został proboszczem w Barcicach. W 1794 Ignacy Raczyński, który właśnie został biskupem poznańskim, mianował go swoim audytorem nadwornym, nadając mu prepozyturę kolegiaty w Środzie Wielkopolskiej. Raczyński wyjednał mu także prowizję papieską z datą 2 sierpnia 1794 na kanonię poznańską przypisaną do Rogoźna, na której został instalowany 1 grudnia 1794. 25 października 1795 objął w zarząd parafię rzymskokatolicką św. Marcina w Dusznikach (Wielkopolska) – jako trzecie beneficjum (wcześniej otrzymał prebendy w Środzie i Rogoźnie). Funkcję proboszcza w Dusznikach pełnił do 1829. 29 lipca 1805 Wolicki obronił doktorat obojga praw na Akademii Krakowskiej. 16 czerwca tego samego roku został archidiakonem poznańskim, a w 1807 prepozytem kapituły gnieźnieńskiej. Pozostając głównym doradcą biskupów Ignacego Raczyńskiego i Tymoteusza Gorzeńskiego, napisał kilka dzieł teologicznych i pasterskich.
W 1812 przystąpił do Konfederacji Generalnej Królestwa Polskiego. Gdy powstało Wielkie Księstwo Poznańskie, począwszy od 1816 był radcą w Rejencji Poznańskiej. Deputowany na Sejm Księstwa Warszawskiego z okręgu powiatu poznańskiego i śremskiego departamentu poznańskiego w latach 1809, 1811, 1812, członek korespondent Towarzystwa Królewskiego Przyjaciół Nauk w Warszawie w 1829.
Gdy zmarł abp Gorzeński, kapituły wybrały go w 1825 na wikariusza kapitulnego, co wiązało się z funkcją zarządcy archidiecezji aż do swego wyniesienia na arcybiskupa. Jako zarządca troszczył się o szkoły parafialne, był również inicjatorem budowy nowego mauzoleum pierwszych władców Polski w katedrze poznańskiej. W 1828 został wybrany arcybiskupem. Wybór ten jeszcze w tym samym roku zatwierdził papież.
Zmarł po chorobie w 1829. Pochowano go w krypcie pod kaplicą Szołdrskich w katedrze poznańskiej, zaś upamiętnił go pomnikiem w katedrze jego świecki współpracownik hr. Edward Raczyński.
Odznaczenia.
W 1823 został odznaczony Orderem Świętego Stanisława II klasy, a w 1819 pruskim Orderem Orła Czerwonego III klasy.

</doc>
<doc id="466159" url="https://pl.wikipedia.org/wiki?curid=466159" title="1904 w literaturze">
1904 w literaturze



</doc>
<doc id="466160" url="https://pl.wikipedia.org/wiki?curid=466160" title="Alain Danet">
Alain Danet

Alain Danet (ur. 24 czerwca 1931 w Paryżu, zm. 26 marca 2006 w Kenii) – francuski działacz sportowy, hokeista na trawie, członek honorowy Międzynarodowego Komitetu Olimpijskiego.
Ukończył studia prawnicze. Pracował w sektorze reklamowym i dziennikarstwie, m.in. w „Le Figaro”. Uprawiał w młodości hokej na trawie.
Był wieloletnim działaczem Francuskiego Komitetu Olimpijskiego. Zasiadał we władzach tej instytucji, był m.in. skarbnikiem (1969), sekretarzem generalnym (1961), wiceprezydentem (1972). Kierował francuskimi misjami olimpijskimi na kolejnych igrzyskach w latach 1964-1980, przewodniczył komitetowi organizacyjnemu igrzysk olimpijskich w 2012 (kandydatura Paryża upadła jednak na rzecz Londynu). Dwukrotnie pełnił funkcję prezydenta Francuskiej Federacji Hokeja na Trawie (1960-1964, 1972-1980), w latach 1974-1980 stał na czele Europejskiej Federacji Hokeja na Trawie. Od 1991 był prezydentem "Académie des Sports".
Oficer Narodowego Orderu Zasługi ("Ordre national du Mérite", 1988), odznaczony m.in. Palmami Akademickimi (1990) i Komandorią Legii Honorowej (2003). Otrzymał także odznaczenie bojowe za udział w walkach w Algierii w latach 50. XX w.
W 1968 był w gronie współzałożycieli Stowarzyszenia Europejskich Komitetów Olimpijskich i zasiadał w jego Komitecie Wykonawczym w latach 1993-1997. W 1992 został członkiem Komisji Prasowej Międzynarodowego Komitetu Olimpijskiego, a w 2000 otrzymał tytuł członka honorowego MKOl.
Był żonaty, miał dwoje dzieci.

</doc>
<doc id="466161" url="https://pl.wikipedia.org/wiki?curid=466161" title="Teofil Cyprian Wolicki">
Teofil Cyprian Wolicki



</doc>
<doc id="466162" url="https://pl.wikipedia.org/wiki?curid=466162" title="Tropheus">
Tropheus

Tropheus – rodzaj słodkowodnych ryb okoniokształtnych z rodziny pielęgnicowatych (Cichlidae). Typ nomenklatoryczny plemienia Tropheini.
Występowanie.
Gatunki endemiczne jeziora Tanganika w Afryce Wschodniej. Występują w strefie litoralu.
Klasyfikacja.
Gatunki zaliczane do tego rodzaju:

</doc>
<doc id="466163" url="https://pl.wikipedia.org/wiki?curid=466163" title="Portugalskie monety euro">
Portugalskie monety euro

Awersy portugalskich monet euro wykonano według projektu Vítora Manuela Fernandesa dos Santos. Zainspirowanego przez historyczne symbole oraz pieczęcie pierwszego króla Portugalii Alfonsa I Zdobywcy. Wybrano spośród nadesłanych na ogólnokrajowy konkurs. Każdy z rysunków otacza napis "Portugal". Między literami, stylizowany wizerunek zamku. A pomiędzy cyframi daty wybicia, godło państwa.

</doc>
<doc id="466166" url="https://pl.wikipedia.org/wiki?curid=466166" title="Starzyny (województwo wielkopolskie)">
Starzyny (województwo wielkopolskie)

Starzyny – wieś w Polsce położona w województwie wielkopolskim, w powiecie poznańskim, w gminie Rokietnica.
W latach 1975–1998 miejscowość administracyjnie należała do województwa poznańskiego.

</doc>
<doc id="466167" url="https://pl.wikipedia.org/wiki?curid=466167" title="Prezes Urzędu Regulacji Telekomunikacji i Poczty">
Prezes Urzędu Regulacji Telekomunikacji i Poczty



</doc>
<doc id="466171" url="https://pl.wikipedia.org/wiki?curid=466171" title="1903 w literaturze">
1903 w literaturze



</doc>
<doc id="466172" url="https://pl.wikipedia.org/wiki?curid=466172" title="Lexy &amp; K-Paul">
Lexy &amp; K-Paul

Lexy &amp; K-Paul – niemiecka grupa muzyczna tworząca elektroniczną muzykę taneczną. Formację tworzy Alexander Gerlach (ur. 14 stycznia 1976) oraz Kai Michael Paul (ur. 5 listopada 1973).
Z początku tworzyli muzykę osobno. W roku 1999 ukazał się ich wspólny debiutancki singel – "The Greatest DJ", który poprzedzał ich pierwszy album – "Loud". W swoim dorobku mają trzy albumy, wiele singli oraz remiksów (m.in. takich artystów jak: Westbam, Denki Groove oraz Storm. Swoje utwory i remiksy tworzyli m.in. dla wytwórni Low Spirit, Electric Kingdom i Kontor Records. Występowali również na wielu imprezach muzycznych, takich jak Love Parade czy Mayday.

</doc>
<doc id="466173" url="https://pl.wikipedia.org/wiki?curid=466173" title="Nuno Gomes">
Nuno Gomes

Nuno Gomes (wym. ; właśc. Miguel Soares Perreira Ribeiro; ur. 5 lipca 1976 w Amarante) – portugalski piłkarz występujący na pozycji napastnika.
Kariera.
Swoją karierę rozpoczynał w Boaviscie. Po udanym w sezonie w tym klubie przeniósł się do najbardziej utytułowanego klubu w Portugalii – Benfiki. Przez trzy sezony był jej czołowym strzelcem, przez co zwrócił na siebie uwagę ówczesnego selekcjonera kadry portugalskiej, który zabrał go na mistrzostwa Europy rozgrywane w Belgii i Holandii. Na turnieju tym Nuno Gomes zdobył 4 bramki, jedną mniej niż królowie strzelców – Patrick Kluivert i Savo Milošević. Dzięki temu Portugalczykiem zaczęły się interesować kluby z czołowych lig europejskich, ale trafił on ostatecznie do upadającej Fiorentiny.
Pierwszy sezon mógł zaliczyć do udanych, bowiem zdobył w nim 9 goli. W następnym roku był jednak trapiony przez kontuzje i nie mógł odzyskać optymalnej formy. Latem 2002, po bankructwie Fiorentiny postanowił wrócić do Benfiki i ponownie stał się czołowym strzelcem klubu z Lizbony. Piłkarz pokazał się z dobrej strony także na Mistrzostwach Europy w Piłce Nożnej 2004, strzelając ważną bramkę w meczu z Hiszpanią. W sezonie 2005/2006 zdobył dla „Orłów” 15 goli w lidze. Zaowocowało to zainteresowaniem ze strony innym klubów, między innymi West Hamu United. Gomes znalazł się także w kadrze reprezentacji na Mistrzostwa Świata 2006, lecz Luiz Felipe Scolari nie wprowadzał go do gry nawet z ławki rezerwowych. Nuno wystąpił dopiero w przegranym 1:3 meczu o trzecie miejsce z Niemcami, w którym strzelił gola.
Nuno Gomes wystąpił także na Mistrzostwach Europy w Piłce Nożnej 2008. Na tej imprezie był podstawowym zawodnikiem reprezentacji Portugalii, pełnił także rolę kapitana tego zespołu. Strzelił gola w przegranym przez Portugalię ćwierćfinałowym pojedynku przeciwko Niemcom. Po Mistrzostwach Europy w Piłce Nożnej 2008 piłkarzowi zaczęły dokuczać kontuzje. Coraz rzadziej występował w swojej drużynie klubowej. Nie został powołany na Mistrzostwa Świata 2010. Był to pierwszy turniej rangi mistrzowskiej od Mistrzostw Europy w Piłce Nożnej 2000, na którym go zabrakło.
W 2011 roku po wielu latach opuścił Benfikę Lizbona i został zawodnikiem SC Braga.
3 lipca 2012 roku podpisał dwuletni kontrakt z Blackburn Rovers.
W historii reprezentacji Portugalii w 79 meczach zdobył 29 goli.
Jest rozwiedziony. Z byłą żoną ma córkę.

</doc>
<doc id="466174" url="https://pl.wikipedia.org/wiki?curid=466174" title="Dalekie (powiat poznański)">
Dalekie (powiat poznański)

Dalekie – wieś w Polsce położona w województwie wielkopolskim, w powiecie poznańskim, w gminie Rokietnica.
W latach 1975–1998 miejscowość administracyjnie należała do województwa poznańskiego.

</doc>
<doc id="466179" url="https://pl.wikipedia.org/wiki?curid=466179" title="Wartości chwilowe">
Wartości chwilowe



</doc>
<doc id="466180" url="https://pl.wikipedia.org/wiki?curid=466180" title="TSH">
TSH



</doc>
<doc id="466181" url="https://pl.wikipedia.org/wiki?curid=466181" title="Wartość średnia całookresowa">
Wartość średnia całookresowa



</doc>
<doc id="466182" url="https://pl.wikipedia.org/wiki?curid=466182" title="1902 w literaturze">
1902 w literaturze



</doc>
<doc id="466183" url="https://pl.wikipedia.org/wiki?curid=466183" title="Wartość średnia półokresowa">
Wartość średnia półokresowa



</doc>
<doc id="466184" url="https://pl.wikipedia.org/wiki?curid=466184" title="Security-Enhanced Linux">
Security-Enhanced Linux

Security-Enhanced Linux (w skrócie SELinux) – zestaw modyfikacji Linuksa oraz sposobu przydzielania zasobów dla aplikacji.
SELinux implementuje wiele modeli polityk bezpieczeństwa m.in.:
Polityka bezpieczeństwa oparta jest na koncepcji zapewnienia jak najmniejszej ilości uprawnień dla danego obiektu (np. konta użytkownika, urządzenia, programu), potrzebnych do jego poprawnego funkcjonowania, co bardzo ogranicza możliwości wyrządzenia szkód po przejęciu kontroli nad obiektem przez osoby niepowołane.
Obsługa.
Niektóre z dystrybucji Linuksa oferujących obsługę SELinuxa:

</doc>
<doc id="466186" url="https://pl.wikipedia.org/wiki?curid=466186" title="Triglachromis otostigma">
Triglachromis otostigma

Triglachromis otostigma – gatunek słodkowodnej ryby okoniokształtnej z rodziny pielęgnicowatych (Cichlidae), jedyny przedstawiciel rodzaju "Triglachromis". Hodowany w akwariach.
Endemit jeziora Tanganika w Afryce Wschodniej. Jest tam szeroko rozprzestrzeniony. Zasiedla zarówno płytkie, jak i głębokie wody w pobliżu brzegów jeziora
Osiąga do 12 cm długości.

</doc>
<doc id="466187" url="https://pl.wikipedia.org/wiki?curid=466187" title="SELinux">
SELinux



</doc>
<doc id="466190" url="https://pl.wikipedia.org/wiki?curid=466190" title="Weltyn">
Weltyn



</doc>
<doc id="466191" url="https://pl.wikipedia.org/wiki?curid=466191" title="Tybald II z Szampanii">
Tybald II z Szampanii

Tybald II Wielki (fr. "Thibaut le Grand", ur. 1092, zm. 10 stycznia 1151 w Lagny-sur-Marne) – hrabia Blois (jako Tybald IV), Chartres, Meaux, Châteaudun i Sancerre od 1102 r., w latach 1125 – 1152 także hrabia Szampanii i Troyes. Syn Stefana, hrabiego Blois, i Adeli Normandzkiej, córki Wilhelma Zdobywcy.
Jakkolwiek był drugim męskim potomkiem swoich rodziców, jego starszy brat William został odsunięty od dziedziczenia, najprawdopodobniej wskutek upośledzenia umysłowego. Przez pierwsze lata jego rządów regencję sprawowała jego matka, hrabina Adela. W latach trzydziestych XII wieku Piotr Abelard przebywał w Szampanii jako gość hrabiego Tybalda. W 1135 r. Tybald był kandydatem do korony angielskiej, ale ubiegł go jego młodszy brat, Stefan. W latach 1142–1144 Tybald zaangażował się w wojnę z królem Francji, Ludwikiem VII zakończoną zajęciem Szampanii i zdobyciem miasta Vitry-le-François przez wojska królewskie.
W 1123 r. Tybald poślubił Matyldę, córkę Engelberta II z Karyntii, z którą miał czterech synów i sześć córek. Ich potomstwo to:

</doc>
<doc id="466192" url="https://pl.wikipedia.org/wiki?curid=466192" title="Stéphane Chapuisat">
Stéphane Chapuisat

Stéphane Chapuisat (ur. 28 czerwca 1969 w Lozannie) – szwajcarski piłkarz grający na pozycji napastnika.
Został uznany przez ekspertów za najlepszego szwajcarskiego piłkarza lat 90. W latach 1989–2004 dla Szwajcarii w 103 meczach zdobył 21 goli. Uczestniczył w Mistrzostwach Świata w 1994 roku oraz w Mistrzostwach Europy w 1996 i 2004 roku.
Chapuisat rozpoczął zawodową karierę w barwach szwajcarskiej klubu Malley LS. W 1987 roku przeniósł się do jednego z najlepszych klubów Szwajcarii Lausanne Sports. W ciągu 3 lat zagrał w 104 meczach tego klubu, zdobywając 36 bramek. Na początku lat 90. przeniósł się do Niemiec, gdzie występował najpierw w Bayerze Uerdingen, a następnie od 1991 roku w Borussii Dortmund. Zdobył z tym klubem 2 tytuły Mistrza Niemiec (1995 i 1996), 2 Superpuchary Niemiec (1995 i 1996) oraz Puchar Ligi Mistrzów (1997). W Bundeslidze strzelił 106 goli w 228 spotkaniach. W 1999 roku Chapuisat postanowił wrócić do Szwajcarii, gdzie grał kolejno w Grasshopper Club, BSC Young Boys i ponownie w Lausanne Sports. W tym ostatnim klubie zakończył karierę w 2006 roku po sezonie, w którym rozegrał 32 spotkania i zdobył 16 bramek.
Po zakończonej karierze zajął się pracą charytatywną. 10 stycznia 2007 roku we współpracy z FIFĄ rozpoczął pracę na rzecz rozwoju futbolu wśród dzieci. Obecnie zajmuje się także szkoleniem napastników reprezentacji Szwajcarii U-16 oraz U-17.

</doc>
<doc id="466196" url="https://pl.wikipedia.org/wiki?curid=466196" title="Tomografia planarna">
Tomografia planarna



</doc>
<doc id="466197" url="https://pl.wikipedia.org/wiki?curid=466197" title="Pantomografia">
Pantomografia



</doc>
<doc id="466198" url="https://pl.wikipedia.org/wiki?curid=466198" title="Rozmnażanie obupłciowe">
Rozmnażanie obupłciowe



</doc>
<doc id="466201" url="https://pl.wikipedia.org/wiki?curid=466201" title="Telmatochromis">
Telmatochromis

Telmatochromis – rodzaj słodkowodnych ryb okoniokształtnych z rodziny pielęgnicowatych (Cichlidae). Występują endemicznie w strefie litoralu jeziora Tanganika w Afryce.
Klasyfikacja.
Gatunki zaliczane do tego rodzaju :

</doc>
<doc id="466203" url="https://pl.wikipedia.org/wiki?curid=466203" title="Grzbiet oceaniczny">
Grzbiet oceaniczny



</doc>
<doc id="466206" url="https://pl.wikipedia.org/wiki?curid=466206" title="Roman Rogiński">
Roman Rogiński

Roman Rogiński (ur. 29 lutego 1840 w Łowickiem – zm. 15 lutego 1915 roku (20 lutego) w Sieniawie na Ukrainie) – jeden z dowódców powstania styczniowego, naczelnik wojenny powiatu bialskiego, zesłaniec syberyjski.
Był uczniem Polskiej Szkoły Wojskowej we Włoszech. W 1861 włączył się w działalność konspiracyjną, brał udział w manifestacjach patriotycznych w stolicy. Był jednym z organizatorów zjazdu w Horodle 1861. Związał się z ruchem czerwonych. Zorganizował struktury konspiracji w Radomsku i Suchedniowie. W 1862 wyjechał do Polskiej Szkoły Wojskowej w Genui później przeniesionej do Cuneo. Został tam wybrany sekretarzem Towarzystwa Młodzieży. Razem z Wojciechem Biechońskim W 1862 Komitet Centralny Narodowy wyznaczył go na komisarza województwa podlaskiego. W noc wybuchu powstania bezskutecznie szturmował garnizon rosyjski w Białej. Zgromadził jednak oddział w sile 1000 ludzi. 7 lutego 1863 wziął udział w drugim dniu bitwy pod Siemiatyczami. Jego oddział został tam pobity, w związku z czym wycofał się w głąb woj. grodzieńskiego, na Litwę. Po serii potyczek z Rosjanami, jego 150 osobowy szczątkowy oddział poddał się 3 marca 1863 w Turowie. Tu został pochwycony przez chłopów i przekazany władzom rosyjskim.
Wojskowy sąd polowy skazał Rogińskiego 23 lipca 1863 na karę śmierci przez powieszenie, którą w. ks. Konstanty za wstawiennictwem gen. Nostitza zmienił mu 31 sierpnia 1863 na dwadzieścia lat ciężkich robót. 14 sierpnia 1863 został wywieziony na Syberię. Pracował przez pięć lat w warzelniach soli w Usolu, po czym przeszedł na osiedlenie i mieszkał początkowo w Irkucku, zarabiając jako introligator i dorożkarz. W 1870 został zarządzającym składami spirytusu w Witimie nad Leną (prawdopodobnie dzięki poparciu gen. Sinielnikowa, którego w czasie powstania puścił wolno pod Brześciem, a który w owym czasie był generał gubernatorem Syberii). W 1881 powrócił do Irkucka, a następnie mieszkał do 1892 w Wierchnieudyńsku (ob. Ułan Ude). Uzyskawszy w 1890 zezwolenie na powrót do kraju, skorzystał zeń w 1892. Początkowo spędził kilka lat w lubelskim, a następnie udał się na Ukrainę, gdzie do 1913 pracował jako buchalter leśny w Kumejkach, po czym zamieszkał u swego syna w Sieniawie i tam 20 lutego 1915 zmarł.  
Na Syberii Rogiński poślubił Ludwikę Neumanównę (Neymonównę), nauczycielkę, z którą miał syna Wacława i córkę Halinę Joannę.
Po powrocie z Syberii Rogiński odwiedził gen. Nostitza, zamieszkującego wtedy w swym majątku na Ukrainie. Pomiędzy dawnymi przeciwnikami wytworzyły się przyjazne stosunki i kiedy gen. Nostitz umarł, to w kijowskiej gazecie "Kijewskije Otkliki" ukazało się pośmiertne wspomnienie o nim napisane przez Rogińskiego.  
Według historyka prof. Stanisława Płoskiego Roman Rogiński należał do najwybitniejszych dowódców powstania styczniowego. Wykazywał on wszystkie te cechy, które powinien posiadać dowódca w wojnie partyzanckiej: odwagę, energię, inicjatywę, ruchliwość i odporność psychiczną na niepowodzenia. W ciągu czterdziestodniowej swojej kampanii (od 23 stycznia do 3 marca) robi około 900 kilometrów, z czego około 750 przypada na okres 24 dni (8 lutego do 3 marca), angażując pod koniec w pościgu za sobą nawet dwudziestokrotnie liczniejsze siły rosyjskie. Marszałek Józef Piłsudski w "Zarysie historii militarnej powstania styczniowego" pisze o Rogińskim: "do końca istnienia swego oddziału na Litwie działa zaczepnie, jako świetny partyzant".
Roman Rogiński jest autorem wspomnień pt. "Z pamiętnika Romana 1859–1863" Kraków 1898.

</doc>
<doc id="466209" url="https://pl.wikipedia.org/wiki?curid=466209" title="Stowarzyszenie Katolickiej Młodzieży Akademickiej w Krakowie">
Stowarzyszenie Katolickiej Młodzieży Akademickiej w Krakowie



</doc>
<doc id="466210" url="https://pl.wikipedia.org/wiki?curid=466210" title="Askaryda">
Askaryda



</doc>
<doc id="466211" url="https://pl.wikipedia.org/wiki?curid=466211" title="Watykańskie monety euro">
Watykańskie monety euro

Mimo że Watykan nie jest członkiem Unii Europejskiej, obowiązującą walutą jest euro. Wcześniej był to lir watykański. Wszystkie awersy monet watykańskich noszą inskrypcję "Città del Vaticano" i dwanaście gwiazd Europy, chociaż nie są symbolem religijnym, ani państwowym.
Seria pierwsza.
Pierwsze monety przedstawiały Jana Pawła II. Seria pierwsza była emitowana od marca 2002 do maja 2005.
Seria druga.
Od śmierci Jana Pawła II, bito monety z symbolem sediswakancji. Seria druga była emitowana od czerwca 2005 do marca 2006.
Seria trzecia.
27 kwietnia 2006 wydano awersy z Benedyktem XVI. Seria trzecia była emitowana od kwietnia 2006 do grudnia 2013.
Seria czwarta.
Monety serii czwartej mają awersy z Franciszkiem. Jest to pierwsza seria, gdzie monety mają różne wizerunki papieża. W roku 2008 zmieniono regulacje dotyczące bicia monet przez państwa członkowskie strefy euro i od tego czasu nie są bite monety w okresie sede vacante. Seria czwarta była emitowana od stycznia 2014 do lutego 2017.
Seria piąta.
Monety serii piątej mają awersy z herbem Franciszka. Jest to pierwsza seria, gdzie monety zamiast wizerunku papieża mają papieski herb. Seria piąta jest emitowana od marca 2017.

</doc>
<doc id="466212" url="https://pl.wikipedia.org/wiki?curid=466212" title="Sunrise with Ekwador">
Sunrise with Ekwador



</doc>
<doc id="466216" url="https://pl.wikipedia.org/wiki?curid=466216" title="Vis maior">
Vis maior



</doc>
<doc id="466220" url="https://pl.wikipedia.org/wiki?curid=466220" title="Secret Service">
Secret Service



</doc>
<doc id="466225" url="https://pl.wikipedia.org/wiki?curid=466225" title="Anfield (stadion)">
Anfield (stadion)

Anfield – stadion użytkowany przez Liverpool Football Club. Powstał w 1884 roku i początkowo wykorzystywany był przez Everton Football Club. W 1892 roku w wyniku sporu w kierownictwie klubu, Everton przeniósł się na pobliski Goodison Park, zaś od tego czasu na Anfield swoje mecze zaczął rozgrywać nowo powstały klub – Liverpool F.C. Obiekt może pomieścić 53 394 widzów.
Historia stadionu.
Powstanie Anfield.
Everton.
Istniejący od sześciu lat Everton F.C. w roku 1884 został zmuszony (z uwagi na nadmierny hałas podczas meczów oraz znaczne oddalenie od centrum) opuścić swoje boisko przy Priory Road. Prezes klubu John Houlding zorganizował wówczas przeprowadzkę na działki należące na przełomie lat 70. i 80. do braci Johna i Josepha Orrellów, którzy podobnie jak Houlding byli browarnikami. Położone w południowo-wschodnim narożniku Stanley Park tereny pomiędzy ulicami Anfield Road i Walton Breck Road pełniły wówczas rolę pastwisk, choć niekiedy rozgrywano na nich spotkania krykieta. Wkrótce Everton (za pośrednictwem Houldinga) wydzierżawił potrzebną nieruchomość, a dzięki wysiłkowi członków zarządu oraz zawodników klubu teren został wkrótce dostosowany do wymogów futbolu. 27 września 1884 r. na boisku bez żadnych miejsc dla widzów Everton pokonał Earlstown, współfinalistę pucharu Liverpoolu z poprzedniego roku, 5:0. Mecz rozegrano w obecności około tysiąca widzów.
W 1885 roku Joseph Orrell junior (który dwa lata wcześniej odziedziczył ten teren po swoim ojcu) odsprzedał ziemię przy Anfield Road Houldingowi za łączną kwotę 6 tys. funtów (ok. 2 tys. zapłacono gotówką, pozostałe 4 tys. w formie hipoteki). Dodatkowymi warunkami były: coroczny datek na Stanley Hospital składany w imieniu Josepha Orrella oraz zapewnienie, że nie zostanie naruszone prawo Johna Orrella (wujka Josepha i właściciela sąsiedniej działki) do budowy drogi dojazdowej przez nieruchomość Houldinga.
Wkrótce przy boisku (1885–1887) pojawiły się pierwsze prowizoryczne miejsca dla widzów – niewielkie pawilony wzdłuż boiska, dzięki którym mecze mogło obserwować od 2 do 4 tys. osób. W 1886 roku, przed pojedynkiem ze szkockimi Rangers oddano do użytku drugą trybunę, co zwiększyło pojemność stadionu do 10 tys. miejsc. Latem 1887 roku za kwotę ok. 1,5 tys. funtów wzniesiono mogącą pomieścić 4 tys. widzów trybunę przy Oakfield Road. Pozwoliło to na goszczenie takich wydarzeń jak półfinał Pucharu Anglii w roku 1888. W grudniu 1888 roku otwarto czwartą, północną trybunę podczas specjalnie zorganizowanego towarzyskiego pojedynku z zespołem Bootle. Spotkanie zgromadziło rekordowe w owym czasie 15 – 16 tys. widzów. Kilka miesięcy wcześniej, 8 września 1888 r. rozegrano na stadionie pierwszy mecz ligowy. W 1889 roku wybudowano nową trybunę przy Oakfield Road, która zastąpiła dotychczasową wyeksploatowaną konstrukcję. Choć trybuny mieściły już wówczas 12 tys. osób, a dalsze 6 – 8 tys. mogło zmieścić się na terenie dookoła boiska, to jednak zawodnicy nadal przebierali się w oddalonym o 300 metrów należącym do Houldinga barze Sandon. Stadion znany był wówczas jako „Everton Football Ground”, choć coraz popularniejsze stawało się też określenie „Anfield enclosure” zaczerpnięte od nazwy dzielnicy.
Wobec dużego zainteresowania widowni Houlding w 1889 roku postanowił podnieść czynsz ze stosunkowo małej kwoty 100 do 250 funtów rocznie. Swoją decyzję motywował koniecznością spłaty hipoteki zaciągniętej dla uzyskania środków na zakup działki przy Anfield Road.
8 stycznia 1890 roku na Anfield rozegrano pierwsze spotkanie oświetlone za pomocą zasilanych naftą lamp (tzw. lampy Wellsa), a rok później władze Evertonu – jako pierwsze w historii – zastosowały siatki w bramkach, „wynalazek” Johna Alexandra Brodiego. W sezonie 1890/1891 Everton sięgnął po pierwsze w swojej historii mistrzostwo Anglii, gromadząc podczas spotkań do 20 tys. osób.
W roku 1891 John Orrell przedstawił swój projekt budowy drogi dojazdowej do Anfield Road poprzez północny fragment boiska Evertonu, która wymagałaby częściowego rozebrania obiektu – główna trybuna została wzniesiona na pasie granicznym, na którym miała być wybudowana droga. Ostatecznie Orrell zgodził się zrezygnować ze swoich planów, a także udostępnić swoją nieruchomość dla potrzeb treningowych na okres 10 lat w zamian za opłatę w wysokości 100 funtów za pierwszy rok oraz 120 funtów płatnych z góry za każdy rok kolejny. Wobec tego władze Evertonu zaproponowały Houldingowi obniżenie rocznego czynszu do 180 funtów, by klub mógł rozgrywać swoje spotkania w dotychczasowej lokalizacji – kwota 370 funtów, jakie rocznie musiałby płacić klub okazała się zbyt wygórowana. Do porozumienia jednak nie doszło, gdyż Houlding sugerował klubowi odkupienie działek swojej i Orrella za sumę 8734 funtów. W tym celu miała zostać powołana spółka z ograniczoną odpowiedzialnością. Pomimo wstępnej zgody, ostatecznie pomysł ten nie został zaakceptowany przez radę klubu. W rezultacie szeregu spornych sytuacji klub przeniósł się na drugą stronę Stanley Park. Tam to członkowie Evertonu za 50 funtów rocznie wynajęli teren przy Goodison Road znany wówczas jako Mere Green Field.
Liverpool F.C..
Po odejściu z klubu, John Houlding pozostał więc z pustym stadionem z trybunami mogącymi pomieścić do 20 tys. osób. W tej sytuacji założył „Everton Football Club and Athletic Grounds”, przemianowany wkrótce na „Liverpool Football Club and Athletic Grounds”. Pierwszy mecz Liverpoolu na Anfield odbył się w czwartkowe popołudnie 1 września 1892 r. Był to towarzyski pojedynek z Rotherham Town, a Liverpool w obecności garstki widzów zwyciężył 7:1. Wydarzenie to zbiegło się z otwarciem nowego stadionu Evertonu, Goodison Park, gdzie gospodarze przy wsparciu ponad 10 tys. kibiców pokonali Bolton 4:2.
Po sezonie pełnym sukcesów w Lancashire League, Liverpool został dopuszczony do Football League, a ich pierwsze ligowe spotkanie na Anfield rozegrano 9 września 1893 r. – gospodarze pokonali wówczas drużynę Lincoln City 4:0 przy obecności 5 tys. kibiców. Skłoniło to klub do rozbudowy stadionu i w 1894 roku została wybudowana zadaszona trybuna (tzw. „Grandstand”) według projektu Archibalda Leitcha. Wzniesiono ją w miejscu, w którym obecnie znajduje się trybuna główna („Main Stand”) – oferowała 3 tys. miejsc siedzących w 11 schodkowo ułożonych rzędach. Dalsze 2 tys. osób mogły się zmieścić pomiędzy trybuną a linią boczną boiska. W listopadzie 1894 roku na Anfield rozegrano pierwsze w historii spotkanie pomiędzy Liverpoolem i Evertonem. Zgromadziło ono na trybunach i wokół boiska przeszło 25 tys. widzów. Trzy lata później podczas kolejnego derbowego pojedynku zanotowano frekwencję sięgającą 30 tys. widzów. W kolejnych latach kilkakrotnie rozbudowywano też niezadaszoną początkowo trybunę przy Anfield Road: w 1897 (wzniesiono dach) i 1903 roku (powstała nowa stalowo-drewniana konstrukcja).
Rozbudowa obiektu.
Gdy Liverpool wywalczył po raz drugi mistrzostwo ligi w 1906 roku, dyrekcja klubu w „nagrodę” dla kibiców wybudowała nową południową trybunę, którą od pobliskich ulic zaczęto nazywać „Oakfield Road Embankment” czy „Walton Breck Bank”. Wkrótce jednak lokalny dziennikarz, Ernest Edwards z Daily Post i Liverpool Echo ochrzcił tę trybunę mianem „The Spion Kop”, na cześć słynnego wzgórza w Południowej Afryce ("Spioenkop", z afr. „Wzgórze Szpiegów”), gdzie w 1900 r. zginęło wielu pochodzących z Liverpoolu żołnierzy. Zaprojektowana przez Leitcha trybuna mierzyła 120 m długości, 40 m szerokości i 15 m wysokości. Od strony ulicy wybudowano szeroką na ponad 3,5 metra betonową klatkę schodową. Prowadziła ona na szczyt liczącego 100 drewnianych stopni uformowanego z żużlu i gruzu nasypu. Mogąca pomieścić 25 tys. widzów trybuna – wraz z zabudową narożników boiska – zwiększyła pojemność stadionu do 60 tys. osób. W międzyczasie na przeciwną, wschodnią stronę boiska przeniesiono dotychczasową trybunę główną (przetrwała do 1963 roku), a w jej miejscu od podstaw wybudowano nową.
Rok później Liverpool F.C. ostatecznie nabył od Johna Houldinga działkę wraz ze stadionem Anfield, pożyczając część kwoty od Royal Liverpool Friendly Society.
Stadion pozostawał niezmieniony przez następne 20 lat, aż do 1928 roku, kiedy to została przeprowadzona znaczna przebudowa. Wówczas to zmieniono konstrukcję The Kop (m.in. poprzez podwyższenie jej o dalsze 10 metrów), zwiększając jej pojemność do blisko 30 tys. osób i przykrywając ją dachem o powierzchni przeszło 40 tys. m². Oficjalnego otwarcia dokonał John McKenna, były trener i działacz Liverpoolu, a wówczas prezes ligi. Nie ulegało wątpliwości, że The Kop jest największą trybuną w kraju mogącą pomieścić więcej kibiców niż inne stadiony w Anglii w całości. Dzięki zadaszeniu odgłosy dopingu prowadzonego z tej olbrzymiej trybuny skierowane były wyłącznie na boisko, przez co uzyskano niezwykły efekt akustyczny. Przy The Kop (południowo-wschodni narożnik stadionu) starannie wzniesiono maszt z żaglowca parowego SS Great Eastern, jednego z pierwszych żelaznych okrętów, który przerwał jego złomowanie.
W lutym 1952 roku, podczas meczu czwartej rundy Pucharu Anglii z Wolverhampton Wanderers, odnotowano najwyższą frekwencję w historii Anfield – 61 905 kibiców.
Kolejne inwestycje rozpoczęły się w 1957 roku, gdy zarząd Football League wprowadził mecze popołudniowe i wieczorne. Po raz pierwszy jupitery na Anfield rozbłysły 30 października 1957 roku podczas towarzyskiego meczu z lokalnym rywalem Evertonem z okazji 75. rocznicy powołania Liverpool County FA.
W 1963 roku wyburzono starą „Grandstand” i za kwotę 350 tys. funtów wzniesiono Kemlyn Road Stand (z dachem wspartym na filarach), co zwiększyło pojemność tego sektora stadionu do 6700 widzów. Dwa lata później poważnym zmianom poddano także Anfield Road Stand, zamieniając ją w dużą trybunę krytą. Niedługo potem, w 1973 roku, trybuna zachodnia – Main Stand została zburzona i wybudowana raz jeszcze. Zastąpiła ją nowoczesna trybuna z jupiterami umieszczonymi na dachu (wówczas zlikwidowano maszty oświetleniowe). Oficjalne otwarcie nowej trybuny nastąpiło 10 marca 1973 r. przy obecności Edwarda, księcia Kentu.
Późniejsze zmiany.
W 1980 roku na całej trybunie głównej zamontowano siedziska dla widzów, a dwa lata później to samo zrobiono z trybuną przy Anfield Road. Po śmierci Shankly’ego, w 1982 roku w ogrodzeniu obiektu ustawiono ozdobną bramę, tzw. „Shankly Gates”. Wieńczy ją napis „You’ll Never Walk Alone”, tytuł adaptowanego na klubowy hymn przeboju zespołu Gerry and the Pacemakers.
Liverpool przystąpił do ekstraklasy, Premier League, w roku 1992. Wtedy też nadbudowano trybunę przy Kemlyn Road o drugie piętro, zwiększając jej pojemność o 11 tys. miejsc siedzących. Koszt tego przedsięwzięcia wyniósł około 1 mln funtów. W uroczystości otwarcia trybuny dla widzów 1 września 1992 r. uczestniczył prezydent UEFA Lennart Johansson. Nowa trybuna, nazwana „Centenary Stand” (trybuna stulecia – oddano ją równo w sto lat od pierwszego meczu klubu), została zaopatrzona w loże honorowe i bary.
W następstwie tragedii na Hillsborough w Anglii przyjęty został raport Taylora, który zakładał likwidację trybun stojących. W 1994 roku wszystkie miejsca stojące zastąpiono krzesełkami, co w oczywisty sposób zmniejszyło pojemność stadionu. Trybuna The Kop (mogąca dotąd pomieścić ponad 27 tys. stojących widzów) została przekształcona w niespełna 12,5-tysięczną trybunę z miejscami siedzącymi. Ostatni mecz „stojącej Kop” odbył się 30 kwietnia 1994 r.
W 1997 roku pod stadionem stanął odlany z brązu pomnik Shankly’ego, a dwa lata później (8 kwietnia 1999 r.) brama Paisleya („Paisley Gateway”), poświęcona Bobowi Paisleyowi, jednemu z najważniejszych ludzi w historii klubu z Liverpoolu. W międzyczasie, w 1998 roku oddano nadbudowaną o kolejny poziom trybunę Anfield Road Stand. Jednak z uwagi na niestabilność konstrukcji jej nową, górną część w 2000 roku wzmocniono dodatkowymi podporami.
Początek XXI wieku.
W porównaniu z obiektami największych rywali (np. 75-tysięcznym Old Trafford, czy 60-tysięcznym Emirates Stadium), 45-tysięczny stadion Liverpoolu generował stosunkowo niewielki zysk z tzw. „dnia meczowego”. Z uwagi na trudności związane z ewentualnym powiększeniem pojemności stadionu władze klubu w maju 2002 roku ogłosiły plany przeprowadzki na mający powstać Stanley Park Stadium. Według założeń oddalony od Anfield o niecałe 300 metrów obiekt miał mieścić od 55 do 60 tys. widzów. W 2004 roku klub otrzymał od miasta zgodę na rozpoczęcie budowy, a dwa lata później uzyskał 999-letnią dzierżawę terenu, na którym stadion miał stanąć. Budowę wyceniono wówczas na 215 mln funtów, zaś pierwszy mecz wstępnie zaplanowano na sierpień 2009 roku. Po przejęciu klubu w lutym 2007 roku przez Gilletta i Hicksa zmieniono projekt stadionu – po modyfikacjach miał on mieścić 60 tys. widzów. Plan, który przewidywał przesunięcie daty otwarcia o dwa lata, w listopadzie zatwierdziła rada miasta. Wyznaczony został również wykonawca wartej 400 mln funtów budowy. Jednakowoż rok później wszelkie prace zostały zawieszone z uwagi na „uwarunkowania finansowe”.
Kwestia budowy nowego, bądź rozbudowy dotychczasowego stadionu powróciła, gdy w październiku 2010 roku klub został przejęty przez New England Sports Ventures (Fenway Sports Group). W lutym 2012 roku nowy właściciel John W. Henry stwierdził, że skłania się raczej ku przebudowie Anfield, niż przeprowadzce na Stanley Park Stadium. Dodał też, że prawdopodobnie niemożliwe by było odtworzenie unikatowej atmosfery panującej na trybunie The Kop. Rozbudowa trybun Main Stand oraz Anfield Road Stand wymagała wykupienia, a następnie wyburzenia pod budowę kilkudziesięciu nieruchomości. W październiku 2012 rada miasta Liverpool, pozyskawszy na ten cel 25 mln funtów, ogłosiła swoje plany wartej 260 mln funtów rewitalizacji dzielnicy Anfield. W owym czasie koszt rozbudowy stadionu Anfield oszacowano na 300 mln funtów, podczas gdy budowa nowego obiektu miałaby pochłonąć dwukrotność tej sumy.
W listopadzie 2013 roku Henry oświadczył, że – w przeciwieństwie do poprzednich właścicieli – ówczesne kierownictwo nie zamierza zaciągać pożyczek dla uzyskania środków na budowę. Poinformował również, że klub zebrał już wystarczające fundusze, by sfinansować całą operację, jednak czeka na zakończenie procesu wykupywania pozostałych budynków przez radę miasta.
Pięć miesięcy później klub przedstawił plany rozbudowy trybuny głównej. Przewidywały one rozpoczęcie prac budowlanych w styczniu 2015 roku oraz zakończenie ich przed startem sezonu 2016/2017. Prowadzone miały być w taki sposób, by w trakcie swojego trwania nie powodowały zmniejszenia pojemności trybuny – Main Stand miała być jedynie nadbudowana o kolejny poziom. Pomiędzy piętrami przewidziano miejsce dla 34–36 lóż biznesowych. Projektowane zmiany zwiększyły pojemność trybuny głównej o 8,5 tys. miejsc (do poziomu blisko 21 tys. miejsc), a w efekcie całego stadionu do 53 250 miejsc. Przed trybuną (od strony zachodniej) miał powstać dwupoziomowy podest oraz kolumnada, dokąd przeniesiona ma zostać tablica upamiętniająca ofiary Hillsborough. Przestrzeń przed trybuną otrzymać miała nazwę Alei 96 (96th Avenue). Przewidywano, że całe przedsięwzięcie ma kosztować około 100 mln funtów. Klub ogłosił również, że jednocześnie zamierza ubiegać się o zgodę na wartą 50 mln funtów przebudowę Anfield Road Stand, która podniosłaby jej pojemność o 4825 miejsc (zaś całego stadionu do poziomu 58,8 tys. miejsc). Termin potencjalnego rozpoczęcia prac nie został jednak wówczas wskazany.
Nowa trybuna została zgodnie z planem oddana do użytku we wrześniu 2016 roku, zaś w ciągu kolejnego roku prowadzono jeszcze dodatkowe prace wykończeniowe w pomieszczeniach wewnątrz trybuny (m.in. w szatniach) oraz wokół obiektu.'
W 2017 roku ogłoszono, że trybuna znana dotąd jako Centenary Stand nosić będzie odtąd nazwę „Kenny Dalglish Stand” na cześć Szkota, który z klubem z Anfield zdobył jako zawodnik 19 trofeów (w tym osiem tytułów mistrzowskich), dwukrotnie pełniąc później funkcję menedżera drużyny.
Przyszłość.
W pierwszej połowie 2019 roku angielskie media donosiły, że władze klubu rozważają zmianę dotychczasowych planów co do rozbudowy trybuny Anfield Road Stand, uważając je za niewystarczające. Przypuszczenia te potwierdziły się w sierpniu 2019 roku, kiedy klub podał do publicznej wiadomości, że nie zamierza realizować pozwolenia na budowę, które przewidywało powiększenie trybuny o 4 tys. miejsc. Nowe, ujawnione trzy miesiące później plany zakładały dodanie blisko 7 tys. miejsc, co miało zwiększyć całkowitą pojemność stadionu do około 61 tys. osób. Koszt inwestycji oszacowano na 60 mln funtów. W lutym 2020 roku w opublikowanym przez klub komunikacie wskazano, że w ramach prac zburzone i nadbudowane zostanie górne piętro Anfield Road Stand. Prace, podobnie jak w przypadku trybuny głównej, przebiegać miały w sposób nieingerujący w pojemność stadionu w trakcie sezonu. Pomimo że pierwotnie zakładano zamknięcie niewielkiego odcinka ulicy Anfield Road, po konsultacjach społecznych zapowiedziano, że niewielka zmiana projektu pozwoli na zachowanie normalnego ruchu drogowego w dni, w które nie będą rozgrywane mecze. Rozpoczęcie prac zaplanowano wstępnie na koniec 2020 roku, zaś rozbudowana trybuna miałaby zostać oddana do użytku przed rozpoczęciem sezonu 2022/2023.
Konstrukcja.
Boisko na Anfield ma wymiary 101 × 68 m, przez co nie spełnia wymogów stawianych przez UEFA stadionom czwartej kategorii (105 × 68 m). Oznacza to, że dopuszczenie stadionu do rozgrywek Ligi Mistrzów czy Ligi Europy wymaga nadzwyczajnej zgody odpowiedniej komórki UEFA.
Sam stadion składa się z czterech trybun, z czego dwie są jednopoziomowe (położona przy północno-zachodnim skraju boiska Main Stand oraz The Kop po jej prawej stronie), a dwie dwupoziomowe (Centenary Stand położona naprzeciw trybuny głównej oraz Anfield Road Stand – po stronie północno-wschodniej).
Trybuna główna (Main Stand).
Główna trybuna powstała w 1906 roku. W 1973 została zmodernizowana i zadaszona. Obecnie jej dolną część stanowi tzw. „Paddock Enclosure”, czyli konstrukcja wzniesiona pomiędzy pierwotną trybuną a murawą. Na Main Stand może zasiąść ponad 12 tys. osób (z czego blisko 2,5 tys. na dawnym padoku, 40 miejsc przeznaczonych dla niepełnosprawnych; niemal 180 dalszych osób mieści strefa dyrektorów – VIP, a 54 boksy dla dziennikarzy zlokalizowane w centralnej części trybuny). Pod dachem podwieszona jest galeria, na której umieszczone są kamery telewizyjne. We wnętrzu trybuny znajdują się szatnie, pomieszczenia dla sędziów oraz tunel ze słynnym znakiem „This is Anfield”. Znak ten w swoim zamyśle ma zarówno deprymować rywali, jak i motywować gospodarzy. Ci drudzy – na szczęście – zwyczaj dotykają go jedną lub obiema rękoma, gdy wychodzą na boisko. Na miejsca dla widzów prowadzą bramki oznaczone literami od R do W.
The Kop.
Znajdującą się po prawej stronie Main Stand trybunę The Kop wybudowano w 1906 roku – był to „taras”, który mógł pomieścić 30 tys. osób. Konstrukcja początkowo nie miała dachu, dodano go w 1928. Po tragedii na Hillsborough, w 1994 roku The Kop gruntownie przebudowano, tworząc trybunę wyłącznie z miejscami siedzącymi. Może na niej zasiąść ok. 12,4 tys. osób, 9 miejsc przeznaczono dla niepełnosprawnych. Jest to największa jednopoziomowa trybuna w Wielkiej Brytanii. The Kop mieści klubowy sklep, muzeum oraz kasę. Na trybunę prowadzą wejścia od A do F.
Sir Kenny Dalglish Stand.
Oryginalna nazwa przed dodaniem drugiej kondygnacji brzmiała „Kemlyn Road Stand”. Trybuna później została nazwana trybuną stulecia („Centenary Stand”) w 1992 dla ukoronowania setnej rocznicy klubu. Jej łączna pojemność ponad 11,5 tys. miejsc (ok. 4,6 tys. na wyższej kondygnacji, 6,7 tys. na niższej oraz 348 w lożach członków zarządu). Wewnątrz trybuny znajduje się posterunek policji, zaś kibice na stadion wchodzą przez bramki od G do K.
Anfield Road Stand.
Trybuna przeznaczona do przyjmowania przyjezdnych fanów. W 1998 roku trybuna została przebudowana w dwukondygnacyjną konstrukcję. Jej pojemność nieznacznie przekracza 9 tys. miejsc (wyższa kondygnacja 6,3 tys., zaś niższa 2,7 tys.). Trybuna ma 29 miejsc dla niepełnosprawnych. Kibice mogą się na nią dostać od Anfield Road wejściami od L do Q.
Wyposażenie.
W 2005 roku na Anfield we wszystkich 80 bramkach obrotowych przy wejściu na stadion zamontowano system kart elektronicznych opartych o technologię RFID.
W 2000 roku na Anfield położono nową murawę wzmacnianą sztucznymi włóknami – na płycie boiska rozmieszczono ich 20 mln (stanowią ok. 3% murawy). Wpłynęło to pozytywnie na trwałość oraz równość nawierzchni boiska. Ten typ nawierzchni znany jest pod nazwą Desso GrassMaster.
Na stadionie rozmieszczonych jest 100 miejsc dla osób niepełnosprawnych poruszających się na wózkach inwalidzkich: na Anfield Road Stand, The Kop oraz na „padoku”, dolnej części trybuny głównej. Liczba ta począwszy od sezonu 2014/2015 ma być o 11 wyższa. Dla potrzeb osób niepełnosprawnych przeznaczono specjalną toaletę. Każdej osobie na wózku inwalidzkim towarzyszyć może dwóch opiekunów. W dolnej części Main Stand ulokowano również miejsca dla osób niepełnosprawnych, które jednak poruszają się o własnych siłach. Każda taka osoba na stadion może wejść z jednym opiekunem. W razie potrzeby osobom o niepełnosprawności innej niż ruchowa zapewnia się zestaw słuchawkowy z komentarzem meczowym.
Frekwencja.
Średnia liczba widzów na meczach ligowych od chwili otwarcia stadionu (dane za sezon 1939/1940 dotyczą jedynego meczu rozegranego na Anfield przed zawieszeniem rozgrywek):
Inne sposoby użytkowania.
Na stadionie rozegrano liczne mecze międzynarodowe, w tym w ramach Euro 1996 (wówczas to obiekt Liverpoolu gościł trzy mecze fazy grupowej oraz ćwierćfinał imprezy między Francją a Holandią). Jednak w przeciwieństwie do Goodison Park Anfield nie było jedną z aren Mistrzostw Świata w roku 1966. Pierwszym meczem międzynarodowym był pojedynek Anglii i Irlandii, które rozegrano na Anfield 2 marca 1889 r. – gospodarze zwyciężyli w stosunku 6:1. W pierwszych latach XX wieku obiekt gościł kilka meczów reprezentacji Anglii, a w czwartej ćwierci XX wieku także reprezentacji Walii. Po raz ostatni reprezentacje narodowe wystąpiły na Anfield 1 marca 2006 r., kiedy to Anglicy pokonali reprezentację Urugwaju. Obiekt był również gospodarzem dwóch benefisów, w których angielska kadra mierzyła się z Liverpoolem – w 1983 roku Phila Thompsona i w 1988 roku Alana Hansena.
Na Anfield odbywały się również wydarzenia niezwiązane z piłką nożną. W połowie lat 20. XX wieku na stadionie znajdowała się meta miejskiego maratonu. Doroczny bieg rozpoczynał się na placu św. Jerzego ("St. George’s plateau") w centrum miasta, zaś kończył się rundą wokół Anfield. W okresie międzywojennym obiekt regularnie był gościł pojedynki bokserskie, w tym mistrzostwa Wielkiej Brytanii. 12 czerwca 1934 roku na Anfield Nel Tarleton pokonał Freddiego Millera w walce o tytuł mistrza świata w wadze piórkowej. Na stadionie odbywały się także mecze tenisowe. Mistrz US Open Bill Tilden oraz mistrz Wimbledonu Fred Perry rozegrali tam mecz pokazowy. W 1958 roku na Anfield w wystąpili koszykarze Harlem Globetrotters. W 1991 roku na Anfield odbyło się spotkanie rugby league w ramach World Club Challenge. Przy widowni przekraczającej 20 tys. osób Wigan Warriors, mistrzowie European Super League pokonali wówczas Penrith Panthers, mistrza australijskiej NRL. Pierwotnie na Anfield miały się odbyć również spotkania grupowe Pucharu Świata w rugby union w 2015 roku, jednak ostatecznie obiekt Liverpool F.C. nie znalazł się na końcowej liście miast-gospodarzy.
Poza użytkowaniem związanym z szeroko pojętym sportem, Anfield wykorzystywano także podczas imprez kulturalnych oraz spotkań religijnych. W lipcu 1984 roku przez tydzień na stadionie swoją krucjatę prowadził amerykański ewangelista przebudzeniowy Billy Graham. Jego kazania każdorazowo gromadziły ponad 30 tys. osób. 1 czerwca 2008 r. na Anfield odbył się koncert wpisujący się w obchody w ramach Europejskiej Stolicy Kultury, które to miano w 2008 roku nosiło miasto Liverpool. Wśród wykonawców znaleźli się m.in. The Zutons, Kaiser Chiefs oraz Paul McCartney.
Transport.
Stadion znajduje się ok. 3 kilometrów od Lime Street Station, która położona jest na odnodze linii kolejowej West Coast Main Line ze stacji Londyn Euston. Stacją zlokalizowaną najbliżej stadionu jest Kirkdale Station (1,6 km).
Kibice przyjezdni mogą skorzystać ze specjalnego autobusu (Soccerbus), który kursuje na trasie: stacja kolejowa Sandhills – stadion (w zależności of terminarza – Anfield lub Goodison Park).
Stadion wśród swoich udogodnień nie posiada parkingu dla kibiców, zaś parkowanie na pobliskich ulicach jest dozwolone tylko dla mieszkańców i kibiców powyżej 65 roku życia.

</doc>
<doc id="466228" url="https://pl.wikipedia.org/wiki?curid=466228" title="Kolonia (biologia)">
Kolonia (biologia)

Kolonia – forma współżycia organizmów (ekologia), np. kolonia lęgowa lub forma życiowa organizmów (morfologia, fizjologia) polegająca na tworzeniu przez poszczególne osobniki związku funkcjonującego jak odrębny osobnik. W kolonii poszczególne osobniki (moduły), choć żyją w skupieniach, zachowują pewną autonomiczność i funkcjonują jako niezależne organizmy. Stopień odrębności osobników może być różny od bardzo luźnego, gdy poszczególne osobniki są identyczne i mogą oddzielać się od kolonii (np. u chrookowców), do tak ścisłego, że poszczególne osobniki pełnią funkcję narządów i trudno rozstrzygnąć, czy taki twór jest kolonią, czy pojedynczym organizmem (np. u żeglarza portugalskiego albo toczka). W przypadku glonów za moduły uznawane są poszczególne komórki. Kolonie glonów mogą mieć kształty prostych (drgalnica) bądź rozgałęzionych nici, kul (gromadnica), płaskich dywaników ("Scenedesmus") itp. U zwierząt tworzących kolonie (gąbki, parzydełkowce, mszywioły, graptolity) poszczególne moduły, połączone wspólnym ciałem, czyli stolonem, bywają nazywane zooidami.
Tworzenie skupień komórek może być rodzajem cyklomorfozy. Zapewne kolonie organizmów jednokomórkowych dały początek organizmom wielokomórkowym (takim jak gąbki lub wielokomórkowe glony).
Terminologia dotycząca kolonii jest nie do końca ustalona. Szczególnie nieprzystające są do siebie określenia stosowane w zoologii i botanice. Także nieścisłe są relacje i granice między ujęciem ekologicznym a fizjologicznym (pojęcie superorganizmu). Zdarza się, że pojęcia stosowane przez jednych naukowców są stosowane przez innych w innym znaczeniu (np. termin "cenobium").
Jeden z systemów terminologicznych stosowanych w fykologii:
W tym systemie zbiór komórek nierównowartościowych, np. u toczka ("Volvox") jest traktowany jako plecha wielokomórkowego osobnika.
Według innych kolonią są różne niecharakterystyczne ugrupowania komórek połączonych w rozmaity sposób (najczęściej przy pomocy galaretowaciejących błon komórkowych komórek macierzystych) i w nieustalonej sztywno liczbie (np. "Chroococcales", okrzemki, niektóre "Chlorellaceae"), a cechą cenobium jest jego charakterystyczny układ i powstawanie jeszcze w obrębie komórki macierzystej (np. "Scenedesmaceae", toczkowce), przy czym cenobia przy pomocy substancji galaretowatych (otoczki) lub sztywnych (styliki) nie mogą się łączyć w syncenobia.

</doc>
<doc id="466230" url="https://pl.wikipedia.org/wiki?curid=466230" title="Słowackie monety euro">
Słowackie monety euro

Awersy monet euro bitych na Słowacji.
Korona słowacka została zastąpiona 1 stycznia 2009 r. przez euro. 19 sierpnia 2008 r. Słowacja rozpoczęła produkcję monet w mennicy w Kremnicy.

</doc>
<doc id="466234" url="https://pl.wikipedia.org/wiki?curid=466234" title="St Eval">
St Eval

St Eval – wieś w Anglii, w północnej Kornwalii. W 2011 roku liczyła 742 mieszkańców.
W latach 1939–1959 funkcjonowała tu baza lotnictwa RAF St Eval. Znajduje się tu kościół z przełomu XI/XII wieku, będący jedyną pozostałością po dawnej osadzie, w skład której wchodziło także kilka gospodarstw i pub. Budynki te zostały zburzone w celu budowy lotniska. Obecna zabudowa wsi znajduje się około 1,5 km na wschód i pochodzi z okresu powojennego.

</doc>
<doc id="466235" url="https://pl.wikipedia.org/wiki?curid=466235" title="Badia de Palma">
Badia de Palma

Badia de Palma (hiszp. "Bahía de Palma") – zatoka Morza Śródziemnego na Majorce w archipelagu Balearów, położona na południe od Palma de Mallorca. 
Sport.
W Palma de Mallorca odbywają się coroczne regaty o trofeum Księżnej Sofii (ang. H. R. H. Princess Sofia Trophy) – jedne z największych regat żeglarskich w klasach olimpijskich organizowane w 2006 roku po raz 37. W 2006 roku zawody organizowane są w 13 klasach (m.in. 420, Europe, 470, Laser Radial, Laser, 49er). Zawody odbywają się w Badia de Palma koło Palma de Mallorca zazwyczaj w pierwszej połowie kwietnia.
Niebezpieczne warunki pogodowe (kwiecień – czerwiec).
Wiatry z sektora południowy wschód – południowy zachód są częste w kwietniu, ale zmniejszają częstotliwość występowania wraz z przyjściem lata. W maju sztormowe wiatry są rzadkie. Wschodnie wiatry zazwyczaj oznaczają przyjście pochmurnej i deszczowej pogody, która może trwać do 3 dni. 
Cieplejsze dni oznaczają też możliwość wystąpienia bryzy morskiej. Mimo że bryza występuje w czasie ciepłych dni w zimie, to w kwietniu zaczyna być bardzo regularna. Wiatr ten nazywa się Embat i zazwyczaj zaczyna wiać w środku dnia. Siła wiatru wzrasta do 3-4 w skali Beauforta (od 7 do 16 węzłów) około późnego popołudnia. Opady są stałe od stycznia do maja. Ilość deszczu zmniejsza się znacznie w czerwcu. Mimo że burze zdarzają się, to są bardzo rzadkie (raz na rok). Mocne sztormowe wiatry północno-zachodnie zdarzają się w zimie, ale zanikają w maju. Maksymalna temperatura osiągana jest w czerwcu i wynosi 25,6 C (temp. minimalna w czerwcu wynosi 17,8 C).
Pływy i prądy.
Nie ma istotnych prądów pływowych w zatoce Palma. Nie ma wpływu astronomicznego na pływy. Istnieje efekt barometryczny (ciśnienie), który zmienia poziom wody o około 15-20 cm. Wysokie ciśnienie powoduje zmniejszenie się poziomu wody, niskie ciśnienie zwiększa go.
Bryza morska i lądowa.
Bryza lądowa tworzy się w nocy i trwa do rana. Wiatry są słabe późnym ranem aż do powstania bryzy morskiej. Bryza lądowa od 3-4 w skali Beauforta (7-16 kt) powstaje przy szczytowaniu słońca (około 12). Trwa do zachodu słońca i potem szybko zamiera. Bryza morska nazywa się embat. Podczas oddziaływania ze wschodnimi wiatrami (levante) może się wzmacniać. Podobnie może się dziać w czasie południowych wiatrów. W pierwszym przybliżeniu można sobie wyobrazić, że wiatry bryzowe zbiegają się w środku wyspy.
Wiatry lokalne (nazwane): tramuntana (z północy), gregal (z północnego wschodu), llevant (ze wschodu), xaloc (z południowego wschodu), migjorn (z południa), llebeig (z południowego zachodu), ponent (z zachodu), mestral (z północnego zachodu).
Klimatologia.
Temperatura morza na wiosnę i w zimie mało się zmienia, podczas gdy temperatura minimalna powietrza w nocy jest często poniżej temperatury morza. To może powodować mgły. Na zachodzie Majorki znajdują się góry Serra de Tramuntana (najwyższe szczyty około 1400 m), w których opady są wyższe.

</doc>
<doc id="466237" url="https://pl.wikipedia.org/wiki?curid=466237" title="Załogowe loty kosmiczne 1996-2000">
Załogowe loty kosmiczne 1996-2000



</doc>
<doc id="466240" url="https://pl.wikipedia.org/wiki?curid=466240" title="Benbecula">
Benbecula

Benbecula (szk. "Beinn na Faoghla") – wyspa w archipelagu Hebrydów Zewnętrznych. Baza lotnicza RAF była miejscem czasowego stacjonowania 304 Dywizjonu Bombowego "Ziemi Śląskiej im. Ks. Józefa Poniatowskiego".

</doc>
<doc id="466241" url="https://pl.wikipedia.org/wiki?curid=466241" title="Szczaw alpejski">
Szczaw alpejski

Szczaw alpejski ("Rumex alpinus" L.) – gatunek rośliny należący do rodziny rdestowatych ("Polygonaceae"). 
Rozmieszczenie geograficzne.
Pierwotny obszar naturalnego zasięgu tego gatunku obejmował góry Azji (Armenia, Azerbejdżan, Gruzja, Turcja) i Europy (Albania, Austria, Bułgaria, Czechosłowacja, Grecja, Francja, Hiszpania, Jugosławia, Niemcy, Polska, Szwajcaria, Włochy), później rozprzestrzenił się w Anglii i krajach skandynawskich, a także w Ameryce Północnej (USA). W Polsce występuje w wyższych położeniach Sudetów (m.in. Karkonosze, Góry Orlickie, Góry Bystrzyckie, Masyw Śnieżnika) i Karpat (od Beskidu Żywieckiego przez Tatry po Bieszczady).
Zmienność.
Tworzy mieszańce z szczawiem tępolistnym.

</doc>
<doc id="466242" url="https://pl.wikipedia.org/wiki?curid=466242" title="Digital Multilayer Disk">
Digital Multilayer Disk

DMD – format zapisu dysków optycznych w technologii opartej na fluorescencji, stworzony został przez firmę D Data w oparciu o technologię stworzoną przez Constellation 3D. Format ten charakteryzuje się wysoką pojemnością (do 21 GB), nie upowszechnił się on jednak w związku z rosnącą w tamtym okresie popularnością nośników DVD

</doc>
<doc id="466243" url="https://pl.wikipedia.org/wiki?curid=466243" title="Bracia Kowalczykowie">
Bracia Kowalczykowie

Ryszard Kowalczyk (ur. 20 lutego 1937 w Rząśniku, zm. 16/17 października 2017) i Jerzy Kowalczyk (ur. 5 grudnia 1942 w Rząśniku) – byli pracownicy Wyższej Szkoły Pedagogicznej w Opolu, którzy przeprowadzili w 1971 roku zamach bombowy w budynku WSP w Opolu.
Życiorysy.
Ryszard Kowalczyk studiował w latach 1958–1963 fizykę w Wyższej Szkole Pedagogicznej w Opolu, następnie podjął pracę na macierzystej uczelni, w Katedrze Fizyki Doświadczalnej. W 1971 obronił pracę doktorską i został zatrudniony na WSP jako adiunkt.
Jerzy Kowalczyk ukończył w 1960 Zasadniczą Szkołę Zawodową w Białej Podlaskiej, w 1963 Techniczną Szkołę Wojsk Lotniczych w Opolu, od 1966 pracował jako ślusarz mechanik w Wyższej Szkole Pedagogicznej w Opolu.
Zamach i zatrzymanie.
Jerzy Kowalczyk już od lat 60. pozyskiwał trotyl z porzuconych niewypałów, w 1970 przewiózł go do Opola. W 1971 kilkukrotnie wybierał datę i miejsce potencjalnego zamachu w proteście przeciwko wydarzeniom grudnia 70. Ryszard Kowalczyk pomógł mu w obliczeniach, ile trotylu wystarczy dla wysadzenia, próbował go jednak odwieść od samego zamachu.
Ostatecznie Jerzy Kowalczyk podłożył materiał wybuchowy w auli budynku WSP, w nocy z 5 na 6 października 1971, bezpośrednio przed akademią z okazji Święta Milicji Obywatelskiej i Służby Bezpieczeństwa, w trakcie której miano wręczać nagrody i odznaczenia funkcjonariuszom tłumiącym protesty w Szczecinie w grudniu 1970. W Opolu krążyły plotki, że wśród uczestników akademii znalazł się Julian Urantówka, były szef MO w Szczecinie, który krótko przed 6 października został komendantem wojewódzkim milicji w Opolu.
Wybuch, który nastąpił o godz. 0:40, poważnie uszkodził aulę, uczelniane archiwum, małą część zasobów bibliotecznych oraz bufet. Wyleciał w powietrze dach auli i zapadła się podłoga. Nikt nie odniósł obrażeń. Podczas odgruzowywania auli pracowali pracownicy uczelni. Wśród nich znaleźli się bracia Kowalczykowie.
Milicja wytypowała 80 osób, które mogły przeprowadzić zamach bombowy. Podejrzewano głównie Ślązaków mających rodziny w Zachodnich Niemczech. Podczas przesłuchania konserwatora Uniwersytetu Opolskiego Jerzego Czoka funkcjonariusze krzyczeli: "Przyznaj się, ty Goebbelsie". Kowalczyków zdradził kawałek przewodu elektrycznego, który łączył ładunek z detonatorem w piwnicznej pracowni. Uciekający przed eksplozją Jerzy Kowalczyk nie zdążył zabrać drutu, którym przesłał impuls. Zarzut bezpośredniego przeprowadzenia aktu terroru postawiono Jerzemu. Ryszarda obwiniono o udzielenie pomocy bratu przy przygotowywaniu bomby. Braci aresztowano 29 lutego 1972 roku.
Wyrokiem z 8 września 1972 Sąd Wojewódzki w Opolu skazał Jerzego na karę śmierci, a Ryszarda na karę 25 lat pozbawienia wolności. Wyroki te utrzymał 18 grudnia 1972 Sąd Najwyższy. Dodatkowo w 1973 Ryszard Kowalczyk przegrał proces cywilny o zapłatę odszkodowania pieniężnego za szkodę spowodowaną zamachem. Od chwili skazania braci do Sądu Wojewódzkiego oraz Rady Państwa napływały listy, petycje i protesty z prośbą o ułaskawienie (łącznie zebrano ok. sześciu tysięcy podpisów). Za skazanymi ujęli się członkowie środowisk niezależnych (m.in. Antoni Słonimski, Marian Brandys, Jacek Kuroń, Jan Józef Lipski, Adam Michnik, Jan Olszewski). 21 stycznia 1973 Rada Państwa zamieniła Jerzemu wyrok śmierci na karę 25 lat więzienia.
Starania o uwolnienie.
We wrześniu 1980 postępowanie o ułaskawienie braci zainicjował ich brat, Narcyz Kowalczyk. Postulat ich zwolnienia podniósł też w październiku 1980 Ruch Obrony Praw Człowieka i Obywatela, a następnie władze NSZZ „Solidarność”. Władze związku zgłaszały to żądanie w ramach szerszego żądania zwolnienia przetrzymywanych więźniów politycznych, m.in. w czasie nieudanych negocjacji z komisją rządową, które odbyły się w kwietniu 1981, a następnie w czasie marszów protestacyjnych organizowanych w kilkunastu miastach Polski w obronie więźniów politycznych w dniu 25 maja 1981. Ponadto od 21 maja 1981 trwały na Śląsku protesty głodowe z żądaniem uwolnienia przywódców Konfederacji Polski Niepodległej oraz braci Kowalczyków, wspierane przez Komitety Obrony Więzionych za Przekonania. Najdłuższy protest rozpoczął się 1 czerwca 1981 w Przedsiębiorstwie Budowlano-Hutniczym w Katowicach i trwał pomimo uwolnienia przywódców KPN w dniu 6 czerwca 1981, aż do 21 czerwca 1981, m.in. z udziałem Marii Moczulskiej, żony Leszka Moczulskiego.
W maju 1981 o złagodzenie wyroków wystąpili do Rady Państwa z prośbą znani intelektualiści i artyści, m.in. Aleksander Gieysztor, Jerzy Szacki, Klemens Szaniawski, Roman Zimand, Kazimierz Dejmek, Stanisław Lem, Daniel Olbrychski, Wisława Szymborska.
Ryszard Kowalczyk został ułaskawiony w sierpniu 1983 i opuścił wówczas więzienie. Karę pozbawienia wolności zawieszono mu na okres pięciu lat próby, zmuszony był także spłacać odszkodowania cywilne, co czynił z pomocą finansową kurii opolskiej. W latach 1983–1988 pracował jako programista w Zakładzie Elektronicznej Techniki Obliczeniowej w Opolu, od 1988 do 1996 w Wyższej Szkole Inżynierskiej w Opolu, następnie do 2002 na Politechnice Opolskiej. W latach 90. był członkiem Komisji Uczelnianej NSZZ „Solidarność” w swoim miejscu pracy. Jerzy Kowalczyk opuścił więzienie w kwietniu 1985 i powrócił do Rząśnika.
Dalsze losy.
W 1993 roku prezydent Lech Wałęsa podjął decyzję o zatarciu wyroków skazujących obu braci oraz przywrócił im prawa obywatelskie.
Lech Kaczyński w ostatnim dniu swego urzędowania na stanowisku ministra sprawiedliwości, 8 czerwca 2001, skierował do Sądu Najwyższego wniosek o kasację wyroku skazującego, wskazując, że bracia Kowalczykowie działali z pobudek politycznych. Jednocześnie w skardze kasacyjnej powoływano się na „skłonności piromaniakalne” skazanych. Takie uzasadnienie, wadliwe z przyczyn formalnych, stało się podstawą do odrzucenia kasacji w styczniu 2002.
Z inicjatywy Anny Walentynowicz i Andrzeja Gwiazdy w 2010 roku uhonorowano Kowalczyków tablicą na ścianie pamięci przy Pomniku Poległych Stoczniowców w Gdańsku.
W październiku 2016 prezydent Andrzej Duda nadał im obu Krzyże Kawalerskie Orderu Odrodzenia Polski.

</doc>
<doc id="466244" url="https://pl.wikipedia.org/wiki?curid=466244" title="Mustang">
Mustang

Miejscowości w USA:

</doc>
<doc id="466246" url="https://pl.wikipedia.org/wiki?curid=466246" title="Monakijskie monety euro">
Monakijskie monety euro

Awersy monet euro bitych dla Monako
Waluta Unii Europejskiej, euro, jest prawnym środkiem płatniczym również w Księstwie Monako. Nie jest członkiem Wspólnoty, ale łączy go unia monetarna i celna z Francją, która pośredniczy w całości wymiany handlowej tego małego państwa. Wcześniej obowiązującą tu walutą był frank francuski.
Księstwo bije swoje monety, które awersami odróżniają je od monet innych państw strefy euro. Jednak Monakijczycy w praktyce nie używają swych monet, gdyż wszystkie zostały wywiezione z kraju przez turystów. Najczęściej używane są francuskie, włoskie i niemieckie. Większość monet przeznaczonych do obiegu są mieszane razem z monetami innych krajów (najczęściej z francuskimi). Procedura ta ma zapobiec wykupywania monet celem wycofania ich z obiegu fizycznego i wprowadzenia na rynek kolekcjonerski.
Wszystkie monakijskie monety bite są w Monnaie de Paris. Ich limit emisyjny wynosi 0,2% wartości monet emitowanych w danym roku przez Francję. W latach 2008 i 2009, Monako mogło wyemitować monety o łącznej wartości nominalnej 221.094 euro.
Seria druga.
Wprowadzona w 2006 roku po śmierci Rainiera III, który zmarł w 2005 roku.

</doc>
<doc id="466250" url="https://pl.wikipedia.org/wiki?curid=466250" title="Independance">
Independance

INDEPENDANCE (ang. independence - "niepodległość") to jedna z popularniejszych w Polsce imprez masowych z muzyką elektroniczną, organizowana przez MDT Agency.
Historia.
Projekt INDEPENDANCE (dawniej INDEPENDENCE) powstał w momencie zerwania współpracy pomiędzy MDT Agency a Klubem Ekwador. Nazwa jest jednoznacznie związana z dniem 11 listopada - Narodowym Świętem Niepodległości. Pierwsza edycja festiwalu odbyła się w listopadzie 2004 roku w Poznańskiej Hali Arena.
Celem organizatorów było przybliżenie fragmentu Historii Polski w nietypowy, przystępny dla pewnych grup społecznych sposób. Plan przekazania podstawowej wiedzy na temat 11 listopada spotkał się z aprobatą mediów.
Elementem wyróżniającym festiwal INDEPENDANCE na tle innych wydarzeń tego typu jest tzw. edycja "On Tour" - na następny dzień impreza jest przenoszona w inne miejsce Polski. W wyniku niższego zainteresowania "INDEPENDANCE On Tour" organizator rozważa zrezygnowanie z kilkudniowej formy imprezy.

</doc>
<doc id="466251" url="https://pl.wikipedia.org/wiki?curid=466251" title="Masami Nagasawa">
Masami Nagasawa

 – japońska aktorka.

</doc>
<doc id="466253" url="https://pl.wikipedia.org/wiki?curid=466253" title="Michigan (ujednoznacznienie)">
Michigan (ujednoznacznienie)

Gminy w USA:

</doc>
<doc id="466255" url="https://pl.wikipedia.org/wiki?curid=466255" title="Generator synchroniczny">
Generator synchroniczny

Generator synchroniczny - wielofazowa prądnica prądu zmiennego, w której pole magnetyczne indukuje w uzwojeniu stojana (najczęściej trójfazowym) zwanym twornikiem, zmienne napięcie elektryczne. Pole magnetyczne wytwarzane jest przez uzwojenie wzbudzenia zamontowane na wirniku zwanym magneśnicą i zasilane jest prądem stałym. 
W konstrukcji, gdzie uzwojenie wzbudzenia zamontowane jest w stojanie, wirnik jest twornikiem, a stojan - magneśnicą. Energia mechaniczna dostarczana do wirnika odbierana jest z uzwojeń stojana w postaci energii elektrycznej. Generator synchroniczny jest maszyną odwracalną i może pracować także jako silnik. W niektórych rozwiązaniach maszyn synchronicznych, szczególnie małej mocy, zamiast uzwojenia wzbudzenia stosuje się magnesy trwałe. 
Zasilanie uzwojenia wzbudzenia prądem stałym (lub zastosowanie magnesów trwałych) powoduje, że pole magnetyczne wytworzone przez to uzwojenie jest nieruchome w stosunku do wirnika i obraca się synchronicznie razem z wirnikiem (stąd nazwa "generator synchroniczny"). W maszynach takich nie występuje zjawisko poślizgu i nie ma potrzeby blachowania wirnika, ponieważ w czasie normalnej pracy nie płyną w nim prądy przemienne. Generatory synchroniczne dużej mocy (od kilkunastu do kilkuset MW) są podstawowymi jednostkami, w oparciu o które zbudowany jest Krajowy System Elektroenergetyczny. Zasilanie uzwojenia wzbudzenia z niezależnego źródła prądu stałego tzw. wzbudnicy daje możliwość łatwej regulacji prądu magnesującego i kompensacji mocy biernej w systemie, przez co generatory synchroniczne umożliwiają stabilną współpracę z odbiornikami indukcyjnymi (transformatorami) i w konsekwencji zapewniają stabilne napięcie sieciowe u odbiorców końcowych zasilanych z sieci elektroenergetycznych niskiego napięcia.

</doc>
<doc id="466260" url="https://pl.wikipedia.org/wiki?curid=466260" title="Atrakcyjny pozna panią…">
Atrakcyjny pozna panią…

Atrakcyjny pozna panią... – komedia produkcji polskiej z 2004 roku w reżyserii Marka Rębacza na podstawie jego utworu dramatycznego.
Film zrealizowano w rodzinnych stronach reżysera filmu, w okolicach Motycza koło Lublina, za prywatne pieniądze reżysera i jego rodziny.
Nagrodzono go Brązowym Granatem podczas XIX edycji Ogólnopolskiego Festiwalu Filmów Komediowych w Lubomierzu, w 2005 roku.
Muzyka została skomponowana przez Marka Radulego.

</doc>
<doc id="466262" url="https://pl.wikipedia.org/wiki?curid=466262" title="Mikrofala">
Mikrofala



</doc>
<doc id="466263" url="https://pl.wikipedia.org/wiki?curid=466263" title="Szczaw tarczolistny">
Szczaw tarczolistny

Szczaw tarczolistny ("Rumex scutatus" L.) – gatunek rośliny z rodziny rdestowatych. Występuje dziko w górach wschodniej, południowej i środkowej Europy i zachodniej Azji i na Kaukazie. W Polsce jest rzadki. Dawniej w górach był uprawiany, obecnie występuje zdziczały jako efemerofit.
Biologia i ekologia.
Bylina, hemikryptofit, roślina wapieniolubna. Kwitnie od maja do sierpnia. Siedlisko: obszary górskie, skały i usypiska wapienne. W klasyfikacji zbiorowisk roślinnych gatunek charakterystyczny dla Cl. "Thlaspietea rotundifolii" i gatunek wyróżniający dla Ass. "Cerastio-Papaveretum". Liczba chromosomów 2n = 20.

</doc>
<doc id="466264" url="https://pl.wikipedia.org/wiki?curid=466264" title="Grupa Bloomsbury">
Grupa Bloomsbury

Grupa Bloomsbury (ang. "Bloomsbury Group", "Bloomsbury Set" lub po prostu "Bloomsbury") – angielska grupa intelektualistów i artystów, działająca od 1905 roku do II wojny światowej.
W skład grupy wchodzili: pisarze Virginia Woolf, Vita Sackville-West, E.M. Forster, Lytton Strachey, malarze: Vanessa Bell, Duncan Grant, Dora Carrington, Roger Fry, ekonomiści: John Maynard Keynes, Leonard Woolf, muzyk Saxon Sydney-Turner, psychoanalityk Adrian Stephen, dziennikarz i publicysta Desmond MacCarthy, krytyk sztuki Clive Bell oraz Thoby Stephen.
Historia.
Grupa powstała podczas nieformalnych spotkań towarzyskich absolwentów Uniwersytetu Cambridge (czterech jej członków ukończyło studia wyższe w 1899, wśród nich Thoby Stephen, brat Virginii Woolf i Vanessy Bell), a także podczas spotkań sekretnego stowarzyszenia Cambridge Apostles. Po ukończeniu studiów założyciele grupy wykonywali różne zawody (Keynes pracował w Departamencie Skarbu, prowadząc interesy brytyjskie w Indiach). Vanessa Bell w 1904 roku dała podstawę dla „Bloomsbury”. przeprowadzając się z rodzeństwem (trojgiem dzieci Julii i Lesliego Stephenów – Thoby'm, Virginią i Adrianem) na Gordon Square w Bloomsbury na terenie Londynu. Przedwczesna śmierć Thoby'ego Stephena w 1906 roku wzmocniła postanowienie Vanessy i Virginii, aby pozostać niezależnymi i współdziałać z resztą grupy.
Bloomsbury Group zdobyła rozgłos w 1910 roku, kiedy kilku jej członków wplątało się w tzw. „Dreadnought hoax”. Był to żart Horace’a de Vere’a Cole’a, który oszukał Królewską Marynarkę, wprowadzając na reprezentacyjny okręt HMS „Dreadnought” delegację abisyńskich władców, która w rzeczywistości składała się z: Virginii Woolf, Adriana Stephena, Guya Kidleya, Anthony’ego Buxtona i Duncana Granta, odpowiednio poprzebieranych i ucharakteryzowanych. Przygotowanie żartu kosztowało Cole’a 4000 funtów.
W tym samym roku Roger Fry zorganizował wystawę postimpresjonizmu w Londynie, która została bardzo źle odebrana przez krytyków.
Po I wojnie światowej grupa zaczęła powiększać krąg znajomości, tracąc zarazem na dotychczasowej jednolitości światopoglądowej. W 1913 roku stworzono pracownię „Omega Workshop” (Roger Fry, Duncan Grant i Maynard Keynes), a w 1917 wydawnictwo „Hogart Press” (Virginia i Leonard Woolf).
Działalność.
Grupa Bloomsbury jest zapamiętana bardziej w wyniku indywidualnych osiągnięć artystycznych jej członków niż przez ich wspólne działania. Począwszy od ostatniej dekady XX wieku, związki między członkami grupy wywołują zainteresowanie badaczy. Na przykład Dory Carrington i Lyttona Stracheya, Virginii Woolf i Leonarda Woolfa oraz jej siostry związanej z Clive'em Bellem, a potem z Duncanem Grantem, jak i związek między samą Virginią i Vanessą opisany w biografii "Virginia Woolf i Vanessa Bell – sekretny układ" autorstwa Jane Dunn.
Członkowie grupy odrzucali zasady ery wiktoriańskiej w religii, sztuce, społeczeństwie, seksualności (chociaż jak opisuje to Angelica Garnett w swojej książce "Deceived by Kindness", nigdy nie uwolnili się od tego do końca). Grupa spełniała rolę ostoi dla gejów, lesbijek i biseksualnych jej członków, a także co ważne, jej członkowie byli w związkach z więcej niż jednym partnerem, najczęściej z partnerami obydwu orientacji. 
Pisarstwo Clive’a Bella pomagało przekonać Brytyjczyków do zdemontowania ich imperium, zapowiadało możliwy upadek kolonializmu. Pisarstwo Keynesa staje się podstawą teorii ekonomicznej. Virginia Woolf jest poczytną autorką, której feministyczne poglądy wykraczały poza tamte czasy.
Podczas jednego z niemieckich nalotów w 1941 roku rezydencja grupy została zbombardowana, a wkrótce potem Virginia Woolf popełniła samobójstwo. Ich wielkie dni się skończyły, chociaż w miejscach, takich jak Charleston w East Sussex, działalność Bloomsbury Group przedłużyła się o kilka dekad.

</doc>
<doc id="466265" url="https://pl.wikipedia.org/wiki?curid=466265" title="Tablica stron">
Tablica stron



</doc>
<doc id="466269" url="https://pl.wikipedia.org/wiki?curid=466269" title="Głowacica">
Głowacica

Głowacica ("Hucho hucho") – gatunek słodkowodnej ryby z rodziny łososiowatych (Salmonidae) należąca do rzędu łososiokształtnych (Salmoniformes).
Występowanie.
Ze względu na swoje pierwotne występowanie w dorzeczu środkowego i dolnego Dunaju zwana jest łososiem Dunaju lub głowacicą dunajską. W czasach historycznych występowała także w dorzeczu Dniestru. Obecnie występuje również w Renie i jego dorzeczu. Zaaklimatyzowała się także w rzekach gór Atlasu w Maroku, gdzie temperatura wody dochodzi do 26 stopni C. Jednak tam nie może rozmnażać się naturalnie.
W Polsce występuje w Czarnej Orawie dopływie Wagu oraz w rzekach zarybianych tym gatunkiem. Są to Poprad, Dunajec, San, Raba, Skawa, Soła, Nysa Kłodzka, Bóbr, Gwda oraz w czorsztyńskim zbiorniku zaporowym. Liczebność polskiej głowacicy szacuje się na 1500–2000 dorosłych osobników.
Potrzebuje wód zimnych dobrze natlenionych, szybko płynących o kamienistym dnie. Najliczniej występuje w rzekach ze żwirowym lub kamienistym dnem. Żyje samotnie. Jest rybą stanowiskową, zażarcie broniącą swego ściśle określonego terytorium przed wszelkimi konkurentami. Najchętniej przebywa w głębszych partiach wód o silnym nurcie. Odznacza się tolerancją ekologiczną, może żyć nawet w lekko zanieczyszczonych wodach.
Budowa.
Przeciętnie głowacica osiąga 80 do 100 cm długości, ważąc przy tym 5–10 kg. Piętnastoletnie osobniki mogą mierzyć 150 cm i osiągać masę 52 kg. Największy złowiony osobnik mierzył 183 cm i ważył 60 kg. Największy osobnik złowiony w Polsce na wędkę mierzył 120 cm przy masie ciała 20,30 kg. Ciało wydłużone, wrzecionowate, okrągłe w przekroju. Głowa duża, lekko spłaszczona, z szeroko wyciętym otworem gębowym sięgającym poza krawędź oka. Pysk uzbrojony jest w 4–8 hakowate zęby umieszczone w jednym rzędzie. Pierwsze łuki skrzelowe zaopatrzone są w 16–18 wyrostków filtracyjnych.
Głowacica ma względnie dużą płetwę tłuszczową, natomiast pozostałe płetwy
są dość małe. Płetwa ogonowa jest wyraźnie karbowana. Łuski bardzo drobne. Grzbiet brązowawy lub zielonkawoszary, boki jaśniejsze z miedzianym połyskiem, brzuch biały. Na bokach liczne, nieregularnie rozmieszczone, małe, ciemne plamki. Jest największą rybą łososiowatą i jedną z większych słodkowodnych.
Odżywianie.
Głównym pokarmem głowacicy są ryby takie jak płoć, jaź, jelec, kiełb, kleń oraz łososiowate. Zjada również owady, bezkręgowce, żaby, małe ssaki i ptaki wodne. Wielkość ryb jakie jest w stanie połknąć stanowi około 35% jej długości.
Rozród.
Samice osiągają dojrzałość płciową w wieku 3–4 lat, a samce w wieku 4–5 lat. Przed tarłem ubarwienie samców ciemnieje, a boki stają się ciemnoczerwone. Samice nie przybierają barw godowych. Tarło odbywa się wiosną – w marcu i kwietniu, gdy temperatura wody osiąga 8–10 stopni. U samców tworzy się tak zwany hak tarłowy, czyli szczęka dolna o haczykowatym, kształcie. Grubieje im jednocześnie skóra – cecha niezbędna podczas gwałtownych walk z rywalami na tarliskach. W poszukiwaniu odpowiednich warunków do odbycia godów ryby wędrują w górę rzek lub w niewielkie pobliskie strumienie, gdzie w płytkich, ale bogatych w tlen miejscach wykopują w żwirowym dnie jamy. Samica uderzeniami ogona w żwirowe kamieniste dno robi wgłębienie, gdzie składa ikrę. Przyjmuje się, że na 1 kg masy samicy przypada 1000 jaj. Ikra o średnicy 4–6 mm ma barwę pomarańczową. Ze względu na stosunkowo późną porę tarła larwy głowacicy rozwijają się znacznie szybciej niż innych łososiowatych, bowiem woda jest już cieplejsza. Okres wylęgania w temperaturze 7–9 stopni Celsjusza trwa około 38 dni. Larwy wykluwają się najczęściej pod koniec maja bądź na początku czerwca. Po zużyciu zapasów woreczka żółtkowego (około 2 tygodnie) odżywiają się bezkręgowcami i skorupiakami, później małymi rybkami. Najczęściej są to strzeble potokowe, świnka i inne ryby karpiowate. Młode rosną bardzo szybko, po roku osiągają długość 16 cm. Przez okres młodociany (3 lata) mają brązowe ubarwienie z kilkunastoma stalowoszarymi poprzecznymi pasami.
Ochrona.
Okres ochronny: 1 marca – 31 maja. Wymiar ochronny: 70 cm. Tygodniowy limit: 1 sztuka.

</doc>
<doc id="466270" url="https://pl.wikipedia.org/wiki?curid=466270" title="Zafu">
Zafu

 – w buddyzmie zen okrągła poduszka o średnicy ok. 30 cm i wysokości 10 cm, na której siedzi się podczas medytacji zazen. 
Poduszka pozwala pewniej siedzieć ze skrzyżowanymi nogami. Zafu unosi pośladki, dzięki czemu kolana mogą dotykać podłogi, co daje właściwą pozycję medytacyjną.
Zafu są zszywane z trzech kawałków materiału, zwykle w kolorze czarnym: dwa okrągłe kawałki na podstawy walca i jeden pas z boku. Przed i po siedzeniu na zafu, medytujący wykonuje gasshō w stronę poduszki, innych uczniów i rōshiego. 

</doc>
<doc id="466272" url="https://pl.wikipedia.org/wiki?curid=466272" title="Colin Bass">
Colin Bass

Colin Bass (ur. 4 maja 1951 w Londynie), znany także jako Sabah Habas Mustapha – brytyjski progresywny muzyk rockowy, basista, członek zespołu Camel.
Historia.
Rozpoczął swoją karierę muzyczną jako gitarzysta zespołu Krisis w 1968. Około roku 1970 wstąpił do zespołu Velvet Opera jako basista. Jednakże zespół ten nie pozostawił żadnego materiału nagraniowego z czasu Colina. W 1972 spotkał Erniego Grahama, z którym stworzyli zespół Clancy. Wydali dwa albumy. Zespół rozpadł się w 1976 roku.
Od jesieni 1976 do wiosny 1977 roku grał z zespołem Steve’a Hillage'a. Razem koncertowali w Europie i USA. Trasa koncertowa zakończyła się w Londynie w 1977 roku.
W 1978 Colin Bass dołączył do zespołu Camel jako basista, nagrali wspólnie dwa kolejne albumy oraz koncertowali w Japonii i Europie. W 1981 odszedł chwilowo z grupy i kontynuował solową działalność w Paryżu. Dołączył z powrotem do grupy w 1984 roku, w czasie ich trasy koncertowej.
Po roku 1984 Camel zawiesił działalność na prawie osiem lat. W międzyczasie Colin Bass grał z londyńską grupą "African band Orchestra Jazira" i w 1985 roku dołączył do grupy 3 Mustaphas 3 jako Sabah Habas Mustapha. Od tamtego momentu wiele jego muzycznych utworów było podpisanych właśnie tym nazwiskiem. Mimo iż w 1991 trio to zawiesiło działalność, Colin stworzył duet z innym członkiem zespołu - określali siebie mianem braci - Benem Mandelsonem (vel Hijaz Mustapha). Duet nazywał się "the Tension Mounting Boys". Od roku 1991 często powracał do zreaktywowanego Camela, a od 1997 na stałe związany z zespołem.
Pod własnym nazwiskiem oraz pod pseudonimem Sabah Habas Mustapha wydał 14 solowych płyt. Jego styl muzyczny łączy elementy rocka progresywnego z muzyką folkową rodem z wyspy Sumatra.
W 1994 roku jako Sabah Habas Mustapha założył w Indonezji firmę produkcyjną, gdzie wylansował płytę "Denpasar Moon". Piosenka z tej płyty o tym samym tytule stała się wielkim hitem na tamtejszym rynku muzycznym. Powstało ponad 50 coverów tego utworu, jednakże Colin Bass nie otrzymał wielkich tantiem z tego tytułu, ze względu na skomplikowane azjatyckie prawo autorskie. Wydawał tam także płyty lokalnych zespołów muzycznych. Trzy lata później przeniósł się na Jawę, gdzie eksperymentował z lokalnymi zespołami, łącząc etniczne style.
Oprócz działalności w zreaktywowanym Camelu Colin Bass jest też częstym gościem w Polsce, gdzie daje solowe koncerty m.in. wspólnie z Józefem Skrzekiem, zespołem Quidam oraz muzykami zespołu Abraxas Szymonem Brzezińskim oraz Marcinem Błaszczykiem. W 1998 roku nagrał wspólnie z Wojciechem Karolakiem i polskimi muzykami płytę "An Outcast of the Islands". W 2002 współpracował z polską grupą Amarok przy nagrywaniu ich płyty "Neo Way". W 2005 wydał wspólnie z Józefem Skrzekiem (SBB) płytę "Planetarium".
Colin Bass mieszka w Berlinie. Prowadzi tam radiowe audycje muzyczne. Uczestniczy w wielu projektach muzycznych i światowych trasach koncertowych.

</doc>
<doc id="466273" url="https://pl.wikipedia.org/wiki?curid=466273" title="Mieczysław Szyszka">
Mieczysław Szyszka

Mieczysław Szyszka (ur. 8 grudnia 1961 w Nowej Rudzie) – polski polityk, nauczyciel, działacz sportowy, senator VI kadencji.
Życiorys.
Ukończył Zasadniczą Szkołę Górniczą w Zespole Szkół Zawodowych nr 2 w Nowej Rudzie, od 1979 pracował jako górnik w kopalni węgla kamiennego w tym mieście. Absolwent Technikum Górniczego, następnie w 1986 ukończył studia na Wydziale Wychowania Fizycznego Akademii Wychowania Fizycznego we Wrocławiu. Od 1986 do 1995 był zatrudniony jako nauczyciel i wychowawca w Zespole Szkół Zawodowych nr 2 w Nowej Rudzie.
W latach 1987–1992 był trenerem-koordynatorem lekkoatletyki Szkolnego Związku Sportowego Zarządu Oddziału Wojewódzkiego w Wałbrzychu, szkoleniowcem kadry i założycielem Klubu Sportowego „Nowa Ruda”, a w latach 1993–1999 zajmował stanowisko dyrektora Klubu Sportowego „Piast” Nowa Ruda, w 1996 objął funkcję prezesa zarządu „Silesia” Sp. z o.o. w Radkowie. Od 1999 był prezesem zarządu Centrum Turystyczno-Sportowego w Nowej Rudzie i pełnomocnikiem zarządu miasta. W 2004 współorganizował Polsko-Czeską Wyższą Szkołę Biznesu i Sportu „Collegium Glacense”, pełnił w niej później funkcję kanclerza.
W 2005 z listy Prawa i Sprawiedliwości uzyskał mandat senatorski w okręgu wałbrzyskim. W wyborach parlamentarnych w 2007 bez powodzenia ubiegał się o reelekcję. W 2008 został wykluczony z partii.
Wolny, ma jedno dziecko.

</doc>
<doc id="466274" url="https://pl.wikipedia.org/wiki?curid=466274" title="Metropolia wrocławska">
Metropolia wrocławska

Metropolia Wrocławska – jedna z 14 metropolii obrządku łacińskiego w polskim Kościele katolickim. Ustanowiona 28 czerwca 1972 przez papieża Pawła VI bullą "Episcoporum Poloniae coetus" regulującą stosunki kościelne w Polsce. Tworzyły ją wówczas archidiecezja wrocławska, diecezje sufragalne w Opolu i Gorzowie Wielkopolskim.

</doc>
<doc id="466275" url="https://pl.wikipedia.org/wiki?curid=466275" title="Metropolia białostocka">
Metropolia białostocka

Metropolia Białostocka – jedna z 14 metropolii obrządku łacińskiego w polskim Kościele katolickim. Ustanowiona 25 marca 1992 bullą „"Totus Tuus Poloniae Populus"” przez Jana Pawła II.

</doc>
<doc id="466276" url="https://pl.wikipedia.org/wiki?curid=466276" title="Edward Cebula">
Edward Cebula



</doc>
<doc id="466277" url="https://pl.wikipedia.org/wiki?curid=466277" title="Metropolia częstochowska">
Metropolia częstochowska

Metropolia częstochowska - jedna z 14 rzymskokatolickich metropolii w Kościele katolickim w Polsce. Ustanowiona 25 marca 1992 bullą papieża Jana Pawła II "Totus Tuus Poloniae Populus" (z łac. „Cały Twój lud w Polsce”).

</doc>
<doc id="466278" url="https://pl.wikipedia.org/wiki?curid=466278" title="Robert Lowell">
Robert Lowell

Robert Traill Spence Lowell Jr. (ur. 1 marca 1917 w Bostonie, Massachusetts, zm. 12 września 1977 w Nowym Jorku) – amerykański poeta, dramaturg i tłumacz z kręgu , był nauczycielem i inspiracją dla wielu znaczących twórców literatury lat 50. i lat 60. XX wieku, np. Anne Sexton i Sylvii Plath. W 1947 i 1974 roku został laureatem Nagrody Pulitzera w dziedzinie poezji, a w 1960 laureatem National Book Award w tej samej dziedzinie.
Życiorys.
Lowell pochodził z jednej z najstarszych bostońskich rodzin, której członkiem była inna uznana poetka Amy Lowell. Był synem oficera marynarki amerykańskiej Roberta Trailla Spence’a Lowella seniora i jego żony Charlotte Winslow. Po skończeniu prywatnej szkoły w rodzinnym mieście, rozpoczął studia na uniwersytecie Harvarda, lecz przeniósł się po pewnym czasie do w Gambier w stanie Ohio, gdzie później uzyskał dyplom, aby studiować pod kierunkiem jednego z wielkich amerykańskich krytyków, .
W latach 1940-1946 był gorliwym katolikiem, wiara ta wywarła wpływ na jego pierwsze dwa zbiory wierszy "Land of Unlikeness" (1944) i "Lord Weary's Castle" (1946). Lowell zaangażowany był silnie w życie polityczne. Podczas II wojny światowej odmawiał służby wojskowej ze względu na bombardowania celów cywilnych przez aliantów, za co zresztą trafił na pewien czas do więzienia. W sposób aktywny protestował również przeciwko wojnie wietnamskiej.
Życie osobiste Lowella pełne było zawirowań małżeńskich oraz kryzysów natury psychicznej. Był trzykrotnie żonaty, z pisarkami , i . Cierpiał na depresję maniakalną, z powodu której hospitalizowano go około 20 razy i poddawany był terapii szokowej. Zmarł na atak serca w nowojorskiej taksówce w 1977 roku, pochowano go na cmentarzu Stark w Dunbarton w stanie New Hampshire.
Twórczość.
Pierwsze dwa tomiki poetyckie Lowella, "Land of Unlikeness" i "Lord Weary's Castle", stanowią raczej przykład szkoły formalistycznej, cechuje je mistrzowskie posługiwanie się metrum oraz rymem, cieszyły się też sporym uznaniem krytyki. Później jednakże, częściowo w związku z trapiącymi go kryzysowymi stanami psychicznymi, a częściowo pod wpływem poetów młodszego pokolenia np. Allena Ginsberga czy , jego poezja zaczęła przesuwać się w kierunku rejestracji doświadczeń osobistych i odchodzić od formalizmu. Wyraźnie jest to przejście w stronę poezji o charakterze konfesyjnym widoczne w przełomowym tomiku pt. "Life Studies" z 1959 roku. Z tomiku tego pochodzi jeden z bardziej znanych wierszy Lowella pt. „Skunk Hour”, będący opisem podupadłego miasteczka w Nowej Anglii i zawierający dość szokujące, jak na owe czasy, wyznanie: „My mind is not right" („nie jestem przy zdrowych zmysłach”). "Life Studies" uważany jest za jeden z ważniejszych tomików poetyckich XX wieku.
Następny tomik Lowella pt. "For the Union Dead" również zyskał uznanie krytyki, szczególnie za tytułowy wiersz. Później jednak jego poezja zaczęła tracić na popularności i rzadziej ją zauważano.
W latach 60. Lowell stał się postacią medialną, widywano go w towarzystwie znanych osób, np. Jacqueline i Roberta Kennedy’ego, Mary McCarthy, Eugene’a McCarthy’ego. W 1970 odszedł od swojej drugiej żony Elizabeth Hardwick dla brytyjskiej autorki Caroline Blackwood. Wywiązał się wtedy drobny spór, gdy Lowell wykorzystał w swoich wierszach fragmenty prywatnych listów Hardwick, za co zresztą ostro skrytykowali go przyjaciele, m.in. Adrienne Rich i Elizabeth Bishop.

</doc>
<doc id="466279" url="https://pl.wikipedia.org/wiki?curid=466279" title="Robert Traill Spence Lowell">
Robert Traill Spence Lowell



</doc>
<doc id="466280" url="https://pl.wikipedia.org/wiki?curid=466280" title="Metropolia gdańska">
Metropolia gdańska

Metropolia Gdańska – jedna z 14 metropolii obrządku łacińskiego w polskim Kościele katolickim. Ustanowiona 25 marca 1992 bullą „"Totus Tuus Poloniae Populus"” przez Jana Pawła II.

</doc>
<doc id="466282" url="https://pl.wikipedia.org/wiki?curid=466282" title="Ebuntu">
Ebuntu



</doc>
<doc id="466283" url="https://pl.wikipedia.org/wiki?curid=466283" title="Menadżer okien">
Menadżer okien



</doc>
<doc id="466284" url="https://pl.wikipedia.org/wiki?curid=466284" title="Su’ud ibn Abd al-Aziz Al Su’ud">
Su’ud ibn Abd al-Aziz Al Su’ud

Su’ud ibn Abd al-Aziz Al Su’ud (ur. 15 stycznia 1902 w Kuwejcie, zm. 23 lutego 1969 w Atenach) – najstarszy syn Abd al-Aziza ibn Su’uda, twórcy i pierwszego króla Arabii Saudyjskiej oraz Wadhy bint Muhammad al-Hazam. Król Arabii Saudyjskiej w latach 1953-1964.
Jego rządy spotkały się z niechętną reakcją królewskiej rodziny – oskarżano go o zbytnie trwonienie funduszy w okresie, gdy gospodarka Arabii Saudyjskiej nie była jeszcze ustabilizowana, o skłonności nepotystyczne (promował własnych synów odsuwając w tym celu od stanowisk swoich braci) oraz o chwiejną i nieudolną politykę zagraniczną. Postrzegano go często jako przeciwieństwo Fajsala, religijnego i oszczędnego.
Odsunięto go od władzy 28 marca 1964 roku, w rezultacie spisku rodzinnego, w wyniku którego królem został Fajsal. Su’ud udał się na emigrację do Egiptu. Zmarł w 1969 roku w Grecji.

</doc>
<doc id="466290" url="https://pl.wikipedia.org/wiki?curid=466290" title="Bractwo Kaphornowców">
Bractwo Kaphornowców

Bractwo Kaphornowców – istniejące od 1974 stowarzyszenie kilkuset Polaków, którzy opłynęli przylądek Horn (ang.: Cape Horn). Inicjatywa powołania Bractwa wyszła z kręgów Głosu Wybrzeża. Siedzibą Bractwa Kaphornowców jest „Dar Pomorza” – pierwszy statek żaglowy pod polską banderą, który 1 marca 1937 r. opłynął Horn.
Spotkania Bractwa odbywają się dwa razy do roku; w marcu, w rocznicę pierwszego okrążenia Przylądka Horn przez „Dar Pomorza”, oraz w drugą sobotę listopada. Jest ono stowarzyszeniem posiadającym najwyższy autorytet żeglarski, a zarazem świadczącym o sile i tradycji polskiego żeglarstwa. Zgodnie ze ślubowaniem, członkowie bractwa mają „…czujnie strzec honoru polskiego żeglarza, wiernie strzec sławy biało-czerwonej bandery, służyć pomocą, radą i doświadczeniem wszystkim żeglarzom, którzy kiedykolwiek i gdziekolwiek będą potrzebowali”.
Do Bractwa należą członkowie 20 jednostek pod biało-czerwoną banderą, które opłynęły przylądek Horn. Należą do nich trzy żaglowce szkolne: „Dar Pomorza” pod komendą kpt. Konstantego Maciejewicza, „Dar Młodzieży” pod komendą kpt. Leszka Wiktorowicza i ORP „Iskra” pod komendą kmdr. Czesława Dyrcza z 319 żeglarzami oraz 17 jachtów z 208 żeglarzami.
Do grona Bractwa należą lub należeli m.in. kpt. Krzysztof Baranowski (II przejście przylądka pod polską banderą 23.02.1973 w czasie samotnego rejsu dookoła świata na Polonezie), kpt. Aleksander Kaszowski (III przejście na Eurosie 27.02.1973), Dariusz Bogucki, Bohdan Sienkiewicz, Maciej Sodkiewicz, admirał Marek Brągoszewski, Iwona Maria Pieńkawa i inni.

</doc>
<doc id="466291" url="https://pl.wikipedia.org/wiki?curid=466291" title="Korona herbowa">
Korona herbowa



</doc>
<doc id="466293" url="https://pl.wikipedia.org/wiki?curid=466293" title="Asana">
Asana

Asana (dewanagari योगासन, transliteracja yogāsana) – dosłownie: "siedzenie". Pojęcie używane w dwóch znaczeniach:
Klasyczna joga definiuje 84 archetypy pozycji i postaw ciała, z których 32 pozycje siedzenia uznawane są za szczególnie ważne. Wspólne dla wszystkich rodzajów jogi są pozycje i postawy medytacyjne – zarówno siedzące, stojące jak i leżące. Asany służą wzmocnieniu i uzdrowieniu ciała oraz działają harmonizująco na emocje i psychikę. Klasycy jogi nauczają, że wiele asan służy rozwijaniu szczególnych talentów, zdolności, możliwości i paranormalnych mocy (siddhi).
Asany hathajogi.
Poniżej podano listę najbardziej popularnych asan stosowanych w hathajodze. Dodatkowo istnieje wiele ich wariantów i modyfikacji. W celu zrozumienia ich nazw poniżej podano najczęściej występujące przedrostki, pozwalające zrozumieć istotę danej asany:

</doc>
<doc id="466294" url="https://pl.wikipedia.org/wiki?curid=466294" title="Fałdy">
Fałdy



</doc>
<doc id="466297" url="https://pl.wikipedia.org/wiki?curid=466297" title="Write through">
Write through



</doc>
<doc id="466298" url="https://pl.wikipedia.org/wiki?curid=466298" title="Write back">
Write back



</doc>
<doc id="466299" url="https://pl.wikipedia.org/wiki?curid=466299" title="Write once">
Write once



</doc>
<doc id="466303" url="https://pl.wikipedia.org/wiki?curid=466303" title="Muhammad Ibn Abd al-Wahhab">
Muhammad Ibn Abd al-Wahhab

Muhammad ibn Abd al-Wahhab (; ur. 1703 w Arabii, w regionie Nadżd, zm. 1792) – muzułmański sunnicki teolog, twórca wahhabizmu – radykalnego, ortodoksyjnego i reformatorskiego prądu islamu sunnickiego, według twórcy będącego m.in. odpowiedzią na coraz silniejsze wpływy na terenie Półwyspu Arabskiego sufizmu i praktyk określanych jako „innowacje religijne”.
Do XVIII wieku Arabia była podzielonym miejscem, w którym ścierały się ze sobą lokalne plemiona. Mało znany kaznodzieja, Muhammad Ibn Abd al-Wahhab, zawarł pakt z klanem Saudów, iż udzieli im religijnego usprawiedliwienia do podbojów w zamian za uprzywilejowaną pozycję w kwestiach wiary. Światopoglądowo al-Wahhab twierdził, że muzułmanie jego czasów nie wyznają prawidłowo islamu. Potępiał powszechne praktyki, m.in. odwiedzanie grobów rodziny Mahometa, jego towarzyszy czy innych proroków islamu. Uznał te praktyki za kult religijny sprzeczny z „prawidłowym” islamem, politeizm naruszający jedyność Boga, a także religijną innowację. Od tej pory klan Saudów miał duchowe usprawiedliwienie do zbrojnego dżihadu przeciwko innym muzułmanom: szyitom, sunnitom i tym praktykującym mistycyzm islamski. Kto nie podążał za al-Wahhabem, był automatycznie uznawany za niewiernego. Wraz z ibn Saudem stworzyli silne państwo Nadżad, obejmujące większość ziem Półwyspu Arabskiego. Pakt został ostatecznie wypełniony w roku 1932: Abd al-Aziz ibn Saud, po zakończeniu podbojów terytorialnych, ustanowił nowe państwo – Arabię Saudyjską.

</doc>
<doc id="466304" url="https://pl.wikipedia.org/wiki?curid=466304" title="Socjalistyczna Partia Ukrainy">
Socjalistyczna Partia Ukrainy

Socjalistyczna Partia Ukrainy (ukr. Соціалістична партія України) – ukraińska lewicowa partia polityczna będąca jedną z najstarszych formacji politycznych w tym kraju. Została utworzona przez byłych członków Komunistycznej Partii Ukrainy pod koniec 1991 roku. Była reprezentowana w Radzie Najwyższej Ukrainy w latach 1994–2007 i w tym czasie była trzecią i czwartą pod względem wielkości partią polityczną w ukraińskim parlamencie. Od 2007 roku uzyskiwała marginalne wyniki wyborcze na Ukrainie. Po rosyjskiej agresji na Ukrainę została zawieszona, a następnie zakazana decyzją sądu z dnia 15 czerwca 2022 roku.
Historia.
Geneza.
Po odzyskaniu niepodległości przez Ukrainę w 1991 roku Łeonid Krawczuk jako przewodniczący Rady Najwyższej Ukraińskiej SRR, wprowadził 30 sierpnia 1991 roku zakaz działalności partii komunistycznych. Cztery dni po delegalizacji, Ołeksandr Moroz wezwał komunistów do stworzenia nowej lewicowej siły politycznej. Zjazd założycielski odbył się w Kijowie 26 października 1991 roku, a pierwszym liderem został Moroz.
19 czerwca 1993 roku w Doniecku odbył się zjazd założycielski odrodzonej Komunistycznej Partii Ukrainy, w efekcie czego wielu komunistów odeszło z Partii Socjalistycznej. Mimo to podczas wyborów prezydenckich na Ukrainie w 1994 roku, lider socjalistów Ołeksandr Moroz był wspierany także przez Partię Komunistyczną.
Wybory parlamentarne w 1994 roku.
W wyborach parlamentarnych Socjalistyczna Partia Ukriany uzyskała 14 mandatów. W maju 1994 roku Ołeksandr Moroz został przewodniczącym Rady Najwyższej Ukrainy. W październiku 1995 roku doszło do rozłamu w partii, gdzie część członków na czele z Nataliją Witrenko stworzyła następnie w kwietniu 1996 roku bardziej radykalną Postępową Partię Socjalistyczną Ukrainy.
Wybory parlamentarne w 1998 roku.
Partia w wyborach parlamentarnych w 1998 roku wystartowała w bloku wyborcznym z Partią Ludową Ukrainy. Blok wyborczy zdobył poparcie 8,55% głosów i w sumie 34 mandaty w parlamencie Ukrainy. W 1999 roku wystawiła swojego kandydata w wyborach prezydenckich Ołeksandra Moroza, który zajął ostatecznie trzecie miejsce z poparciem 11,3% głosów w pierwszej turze. Po wyborach grupa byłych członków Socjalistycznej Partii Ukrainy będących w opozycji do Ołeksandra Moroza, założyła w 2000 roku Partię Sprawiedliwości.
Wybory parlamentarne w 2002 roku.
W kolejnych latach partia była mocno zaanagażowana w kampanię protestacyjną Ukraina bez Kuczmy. W wyborach z 2002 roku uzyskano poparcie 6,9% głosów i 24 mandaty w Radzie Najwyższej Ukrainy. Socjaliści byli aktywnymi uczestnikami pomarańczowej rewolucji. Byli również członkiem koalicji w pierwszym rządzie Julii Tymoszenko i rządzie Jurija Jechanurowa. W wyborach prezydenckich w 2004 roku, które przerodziły się w pomarańczową rewolucję, Moroz przekazał swoje poparcie Wiktorowi Juszczence.
Wybory parlamentarne w 2006 roku.
W wyborach parlamentarnych w 2006 roku partia uzyskała wynik 5,69% głosów i wprowadziła 33 deputowanych do Rady Najwyższej. Początkowo socjaliści tworzyli „pomarańczową koalicję” z Naszą Ukrainą i Blokiem Julii Tymoszenko. Porozumienie to rozpadło się jednak, kiedy 6 lipca Ołeksandr Moroz został przewodniczącym Rady Najwyższej z poparciem prorosyjskiej Partii Regionów. Z tego powodu z partii odszedł sekretarz rady politycznej Socjalistycznej Partii Ukrainy Josyp Winski. Ostatecznie, 4 sierpnia powstał rząd Wiktora Janukowycza popierany przez socjalistów, komunistów i Partię Regionów. Prezydent Ukrainy Wiktor Juszczenko rozwiązał parlament 2 kwietnia 2007 roku, gdyż uznał działania rządu podczas ukraińskiego kryzysu politycznego za nielegalne.
Wybory parlamentarne w 2007 roku.
W wyborach w 2007 partia nie przekroczyła 3% progu wyborczego i jej lider, Ołeksandr Moroz, znalazł się poza parlamentem. Doprowadziło to do odejścia z partii wielu jej członków, którzy następnie założyli Związek Lewicowców. W lipcu 2010 roku lider socjalistów, Moroz został po raz pierwszy w historii partii zastąpiony przez Wasyla Cuszkę na stanowisku przewodniczącego. Ołeksandr Moroz stał się jednak ponownie liderem partii w sierpniu 2011 roku.
Wybory parlamentarne w 2012 roku i ostatnie lata.
W kwietniu 2012 roku liderem partii został Petro Ustenko, zastępując Ołeksandra Moroza. W wyborach parlamentarnych socjaliści uzyskali 0,46% głosów i nie uzyskali żadnych mandatów. W 2014 roku partia nie brała udziału w wyborach parlamentarnych. Do czerwca 2019 roku liderem partii był Illa Kywa, który dołączył następnie do Opozycyjnej Platformy – Za Życie. W 2022 roku po rosyjskiej agresji na Ukrainę została zawieszona przez Radę Bezpieczeństwa Narodowego i Obrony Ukrainy. 15 czerwca 2022 roku partia została zakazana przez ukraiński Sąd Apelacyjny, a majątek partii przeszedł na własność państwa.

</doc>
<doc id="466305" url="https://pl.wikipedia.org/wiki?curid=466305" title="Dewaczan">
Dewaczan

Dewaćan (ang. Devachan) – dosłownie: "mieszkanie Bogów", aniołów; niebiosa; Dom Bogów; Królestwo Niebios. 
W naukach hinduistycznych opisuje się niebiosa jako krainę podzieloną na 9 coraz wyższych sfer bytu. Mieszkańcy Niebios, Bogowie czy aniołowie nazywani są Gana-Dewas czyli Anielskie Zastępy lub Boskie Zastępy. Przywódcą dewów jest Ganeśa - starszy syn Boga Śiwa i Bogini Parwati.
Dziewięć Hierarchii Dewów w porządku od najwyższej do najniższej:

</doc>
<doc id="466307" url="https://pl.wikipedia.org/wiki?curid=466307" title="Grand Old Party">
Grand Old Party



</doc>
<doc id="466309" url="https://pl.wikipedia.org/wiki?curid=466309" title="Dewa">
Dewa

Dewa (dewanagari देव, trl. deva – „świetlisty”, „jaśniejący”, „oświecony”, ang. Deva, synonimy w innych językach: tybetański "lha", chiński "tiān" (天), koreański "chǒn", japoński "ten", wiet. "thiên") – nieposiadająca ciała fizycznego istota nadprzyrodzona, bóg lub półbóg, występujący w religiach dharmicznych i mitach kultur azjatyckich. Żeńskim odpowiednikiem dewy jest dewi.
Hinduizm.
Przeciwnikami dewów (bogów), zwanych inaczej surami, są istoty zwane asurami (demony).
Zaratusztrianizm.
W zaratusztrianizmie dewy to złe duchy na usługach Angra Mainju (Arymana). Do tej kategorii zaliczane są automatycznie wszystkie obce bóstwa innych religii.
Buddyzm.
Określenia używane w buddyjskich tekstach nawiązują do takich nadprzyrodzonych bytów jak devatā (bóstwa) i devaputra (pāli: devaputta) „synowie bogów”. Dewa w buddyzmie to jeden z wielu typów nieludzkich bytów bardziej potężnych, długowiecznych i żyjących w większym zadowoleniu niż przeciętny człowiek.

</doc>
<doc id="466311" url="https://pl.wikipedia.org/wiki?curid=466311" title="Huskarl">
Huskarl

Huskarlowie (, dosł. domownicy, l. poj. ) – anglosaska oraz wikińska straż przyboczna władców. Najbardziej znana jest jako przyboczna straż władcy Danii, Norwegii i Anglii, Kanuta Wielkiego (panującego w latach 1016-1035), początkowo rekrutowanej wyłącznie z wojowników skandynawskich.
Formacja.
Zgodnie z przekazami była to z ciężkozbrojna piechota, uzbrojona w długie topory i drogie miecze. Charakteryzowała się świetnym wyszkoleniem i bitnością. Wzorowana była prawdopodobnie na bizantyjskiej gwardii wareskiej, w której służyło wielu znamienitych skandynawskich i anglo-saskich wojowników, a nawet królów (m.in. Harald).
Huskarlowie prawdopodobnie byli wyposażani w konie, ale służyły im one wyłącznie do przemieszczania się, a walkę prowadzili pieszo. Byli oni utrzymywani ze skarbu królewskiego.
Po bitwie pod Hastings (1066 r.), gdzie zginął król Harold II, część jego huskarlów znalazła miejsce w wareskiej gwardii cesarzy bizantyńskich.

</doc>
<doc id="466312" url="https://pl.wikipedia.org/wiki?curid=466312" title="Kāne">
Kāne

Kāne – w mitologii hawajskiej bóg świeżej wody, jeden z najważniejszych bogów obok Kanaloi, Kū i Lono. Wraz z Kanaloą jest przedstawiany w mitologii hawajskiej jako siły uzupełniające się.
Opis.
Kāne był opisywany jako ciemnoskóry mężczyzna z kręconymi włosami i dużymi ustami, który mieszkał w krainie Kane-hana-moku; była to chmura, gdzie wcześniej żył pierwszy mężczyzna z kobietą, którzy zostali z niej wygnani.
Był uważany za łagodnego boga, ponieważ jego kult nie wymagał składania ofiar.

</doc>
<doc id="466314" url="https://pl.wikipedia.org/wiki?curid=466314" title="Japońskie dzwony, dzwonki i gongi">
Japońskie dzwony, dzwonki i gongi

 – słowo w języku japońskim oznaczające ogólnie dzwony i gongi. 
Dźwięk dzwonu jest wydobywany poprzez uderzanie drewnianą belką ("shumoku") od strony zewnętrznej, a gongu drewnianym młoteczkiem ("kizuchi").
Dzwony "bonshō".
"Bonshō" to duże, wiszące dzwony używane we wschodnioazjatyckich świątyniach buddyjskich. Ciężki, głęboki dźwięk jest wydobywany uderzeniami drewnianą belką od zewnątrz. Jest uważany za wyraz dobroczynnej mocy Buddy, wnoszący do ludzkich serc uczucie spokoju, ale zawsze łączony z buddyjską koncepcją nietrwałości. Wyróżnia się dzwon w stylu japońskim o nazwie "washō".
Produkcja dzwonów świątynnych w Japonii sięga okresu Asuka (538–710), kiedy buddyzm dotarł do Japonii. Ich produkcja osiągnęła szczyt w okresie Edo (1603–1868). Dzwony nabrały wówczas kształtu i niepowtarzalnego tonu, jaki posiadają do dziś. Mają one charakterystyczny rezonans niskiej częstotliwości. Współgra to z estetyką zen "wabi-sabi" (zmysł estetyczny w sztuce japońskiej skoncentrowany na akceptacji przemijania i niedoskonałości​) w dużej części japońskiej kultury.
"Joya-no-kane".
W noworoczną noc w świątyniach w całym kraju rozlega się coroczne bicie dzwonów "bonshō" – "joya-no-kane" („dzwon nocnego czuwania, kończący stary rok”). Zgodnie ze starożytnym zwyczajem, w dniu 31 grudnia dzwon bije 107 razy i jeszcze jeden raz w momencie, kiedy zegar wybija północ, a więc łącznie 108 razy. Według nauk buddyjskich, liczba ta reprezentuje 108 ziemskich pragnień, których człowiek doświadcza przez całe życie. Kiedy wreszcie dzwon uderzy po raz 108., uważa się, że następuje oczyszczenie z problemów i zmartwień z poprzedniego roku.
Gongi.
Gongi "shōko".
Gongi "shōko" (lub "shōgo") używane są m.in. w muzyce dworu cesarskiego gagaku oraz w trakcie modłów kapłanów do Buddy Amidy. Uderza się je dwoma drewnianymi pałeczkami z okrągłymi główkami, które po uderzeniu spoczywają na gongu, po czym przesuwają się cicho w dół. Jeden z typów były używany w wojsku do sygnalizacji.
Drewniany gong w kształcie ryby "gyoban".
"Gyoban" (także: "gyoku", "mokugyo", dosł. drewniana ryba) to duży, drewniany gong w kształcie ryby. Uderzany podczas śpiewania sutr dostosowuje rytm. Ma też znaczenie walki z bezsennością, gdyż niegdyś wierzono, iż ryba nie zamyka oczu, gdy śpi​. Służy jako sygnał do rozpoczynania i kończenia rytuałów, sesji medytacyjnych i posiłków. Gong jest używany w buddyzmie: zen, tendai, jōdo. Ryba trzyma w pysku perłę, która symbolizuje ludzkie pragnienia i ziemskie pokusy. Gdy jest „bita”, są one umownie razem z nią wyrzucane.
Śpiewające misy "rin", "rei".
Japońskie „śpiewające misy” (czasem nazywane „odwróconymi dzwonami”) są toczone i obrabiane z gładkiego, polerowanego mosiądzu. Ich czysty melodyjny dźwięk służy otwieraniu i zamykaniu medytacji lub do wywołania poczucia spokoju i relaksu. Są ustawiane na jedwabnej poduszce, co umożliwia uzyskanie czystości dźwięku. Można w nie uderzać specjalną pałeczką zwaną "kizuchi" (malet), aby uzyskać czysty melodyjny dźwięk lub przesuwać pałeczkę wokół zewnętrznej krawędzi, wywołując efekt echa. Na zdjęciu poniżej, pierwszym od lewej, zestaw: od góry "rinbō" (pałeczka), "rin" (misa), "rin-futon" (poduszka), "rindai" (podstawka, okrągła), "rinbō-dai" (podstawa).
Dzwonki wietrzne "fūrin".
Pierwotnie dzwonki wietrzne były używane jako narzędzie wróżenia w starożytnych Chinach. Zawieszano je na łodygach bambusa, a następnie interpretowano ich dźwięki na wietrze. Wierzono na przykład, że silny wiatr zapowiada rozprzestrzenienie się epidemii lub jakiegoś nieszczęścia.
W okresie Heian (794–1185) dzwonki wietrzne rozpowszechniły się wśród japońskich klas wyższych. Zazwyczaj wieszano je na werandzie ("engawa"), aby odpędzały złe duchy. Duże dzwony z brązu, zwane "fūtaku", zawieszano także w świątyniach (pod okapem czterech narożników głównego pawilonu lub pagody).
Dzwonki "fūrin" powstały jako prostsze i mniejsze wersje "fūtaku". Niegdyś zawieszano je latem jako zabezpieczenie przed epidemiami rozprzestrzeniającymi się m.in. z powodu wysokich temperatur i wilgotności. Dzięki wprowadzeniu w XVIII wieku holenderskiej ("rangaku") techniki szklarskiej dzwonki z brązu zostały zastąpione szklanymi, ceramicznymi i innymi. 
Obecnie dzwonki wietrzne są wywieszane w upalne letnie dni, aby swoim łagodnym dźwiękiem tworzyły poczucie świeżego chłodu. 
"Haru-ichiban".
"Haru-ichiban" („wiosna numer jeden)” to nazwa silnego, południowego wiatru zwiastującego nadejście wiosny, „zapraszającego” wiosnę. Wieje w okresie od pierwszego dnia wiosny do przesilenia wiosennego. Pojawienie się tego wiatru oznajmiają dzwonki "fūrin" przyśpieszonym, natarczywym dzwonieniem.
Dzwonki "suzu".
Dzwonki "suzu" są wykorzystywane do sakralnej muzyki i tańca kapłanek miko w trakcie starożytnej formy przedstawień o nazwie kagura wywodzących się z rytuałów shintō. Jest to część obrzędów towarzyszących składaniu ofiar dla kami.
W 1940 roku zdecydowano, że z okazji 2600. rocznicy władzy cesarskiej powinna powstać nowa forma "kagura" stworzona na specjalne festiwale organizowane z tej okazji. Tak powstał "urayasu-no-mai", taniec wykonywany przez kapłanki solo, w parach lub w czterech osobach. Składa się z dwóch części: pierwsza, "ōgi-no-mai", ze składanym wachlarzem, druga, "suzu-no-mai", z dzwonkami.
Dzwonki ceramiczne "dorei".
Ceramiczne dzwonki o charakterze zabawki, pamiątki, amuletu o rozmaitych kształtach (np. zwierząt chińskiego zodiaku) z umieszczonymi wewnątrz kulkami również z ceramiki i szczeliną, przez którą dochodzi ich dźwięk.
Dzwonki tego rodzaju znaleziono w trakcie prowadzenia wykopalisk z okresu Jōmon (12 000 p.n.e. – 300 p.n.e.) oraz w starożytnych miejscach rytualnych.
Dzwony "dōtaku".
Bogato zdobione dzwony wiszące, wykonane z brązu, wytwarzane w okresie Yayoi (300 p.n.e. – 300 n.e), znajdowane w wielu wykopaliskach archeologicznych. Używane były jako instrument muzyczny w rytuałach. 

</doc>
<doc id="466320" url="https://pl.wikipedia.org/wiki?curid=466320" title="Oblivion">
Oblivion



</doc>
<doc id="466321" url="https://pl.wikipedia.org/wiki?curid=466321" title="Fajsal ibn Abd al-Aziz Al Su’ud">
Fajsal ibn Abd al-Aziz Al Su’ud

Fajsal ibn Abd al-Aziz Al Su’ud (ur. 14 kwietnia 1906 w Rijadzie, zm. 25 marca 1975) – trzeci syn Abd al-Aziza ibn Su’uda, twórcy i pierwszego króla Arabii Saudyjskiej, król Arabii Saudyjskiej w latach 1964–1975.
Życiorys.
Wczesne lata.
Jego matką była Tarfa bint Abd Allah ibn Abd al-Latif asz-Szajch, którą Ibn Su’ud poślubił po zdobyciu Rijadu w 1902 roku. Poprzez matkę, Fajsal był spokrewniony z Muhammadem ibn Abd al-Wahhabim, twórcą wahhabizmu.
Jako jeden z najstarszych synów Ibn Su’uda, Fajsal pełnił odpowiedzialne funkcje w czasie gdy terytoria Arabii Saudyjskiej były jeszcze w fazie scalania – w 1925 roku odniósł znaczące zwycięstwo w Al-Hidżaz, a rok później po tym, jak w stolicy Al-Hidżaz, Mekce, jego ojciec ogłosił się królem tego regionu, Fajsala, w uznaniu zasług, mianował jego gubernatorem. Po ustanowieniu Arabii Saudyjskiej w 1932 roku został ministrem spraw zagranicznych.
Po podziale Palestyny na mocy decyzji ONZ i ustanowieniu Państwa Izrael Fajsal namawiał swego ojca, aby zerwał w odpowiedzi wszelkie stosunki z USA, ale jego rada nie została wysłuchana.
Objęcie władzy.
Po tym, jak jego starszy przyrodni brat Su’ud (który władał krajem po śmierci ojca w 1953 roku), doprowadził Arabię Saudyjską na skraj bankructwa, w marcu 1964 roku Fajsal objął urząd regenta, a 2 listopada tego samego roku, po abdykacji Su’uda, Fajsal objął tron, którego zrzekł się jego brat, Muhammad.
Pod rządami Fajsala zwiększono wydobycie ropy naftowej, co wraz ze wzrostem cen światowych zaowocowało tym, że Arabia Saudyjska stała się potęgą ekonomiczną. To pozwoliło na wprowadzenie reform, wskutek których m.in. założono szkoły dla dziewcząt i rozpowszechniono telewizję. W kraju, w którym wahhabizm jest religią państwową, takie posunięcia musiały spotkać się z negatywną reakcją dużej części ludności, lecz Fajsalowi udawało się godzić parcie ku nowoczesności z konserwatyzmem religijnym. Jego rządy były także okresem zwiększonego nacisku na wykształcenie się politycznej tożsamości islamskiej, po części na skutek zwiększonych wpływów socjalizmu i doktryn panarabskich, popularnych w Egipcie, Syrii i Iraku. Znany ze swego antysemityzmu Fajsal był niepocieszony, gdy Izrael wygrał wojnę sześciodniową w 1967 roku, i ponoć nigdy już więcej się nie uśmiechnął, mimo iż w rezultacie tego konfliktu wzrosła pozycja Arabii Saudyjskiej wśród państw arabskich. Był też wyznawcą sfabrykowanej teorii spiskowej wyłożonej w Protokołach Mędrców Syjonu i finansował rozpowszechnianie tego dokumentu zarówno w swoim królestwie, jak i w krajach arabskich. Jedną z kopii podarował nawet Henry’emu Kissingerowi (Żydowi z pochodzenia) podczas wizyty państwowej w 1974 roku.
W 1973 roku Fajsal rozpoczął program mający na celu wzmocnienie potęgi militarnej Arabii Saudyjskiej. 17 października wycofał saudyjską ropę z rynków światowych, powodując czterokrotny wzrost cen ropy. Była to najważniejsza przyczyna światowego kryzysu paliwowego. W 1974 roku Fajsal został wybrany Człowiekiem Roku magazynu „Time”.
Na jego cześć miasto Lyallpur w Pakistanie zostało w roku 1979 przemianowane na Fajsalabad („Miasto Fajsala”). Meczet Fajsala w Islamabadzie także nosi jego imię. Główna ulica w Karaczi została nazwana "Shahrah-e-Faisal"; osiedle mieszkalne w pobliżu lotniska w Karaczi nazwano "Kolonią Szacha Fajsala".
Piosenka zespołu Grateful Dead "Blues for Allah" jest także poświęcona pamięci króla Fajsala, który był fanem tej grupy.
Śmierć.
25 marca 1975 Fajsal został zastrzelony przez swojego bratanka, Fajsala ibn Musa’ida, prawdopodobnie chcącego pomścić swojego starszego brata Chalida, który zginął w 1965 roku w starciu z siłami porządkowymi. Książę Musa’id towarzyszył delegacji kuwejckiej, a gdy król Fajsal pochylił się w geście przywitania, Musa’id wyciągnął pistolet i strzelił mu trzy razy prosto w twarz. Księcia ujęto zaraz po zamachu i oficjalnie uznano za niepoczytalnego. Później uznano go za winnego królobójstwa i ścięto go publicznie w Rijadzie w czerwcu 1975 roku. Następcą Fajsala był jego brat przyrodni Chalid.
Potomstwo.
Synom Fajsala powierzano ważne funkcje w państwie, które sprawowali także po jego śmierci. Książę Chalid został gubernatorem prowincji Asir w południowo-zachodniej części kraju. Inny syn, Turki ibn Fajsal Al Su’ud, służył jako szef wywiadu saudyjskiego oraz na placówkach dyplomatycznych. Su’ud ibn Fajsal Al Su’ud został ministrem spraw zagranicznych. Wnuk Fajsala, Amr ibn Muhammad al-Fajsal jest dziennikarzem.

</doc>
<doc id="466322" url="https://pl.wikipedia.org/wiki?curid=466322" title="Andriej Riabuszkin">
Andriej Riabuszkin

Andriej Pietrowicz Riabuszkin (ros. "Андрей Петрович Рябушкин"; ur. 29 października 1861 w Stanicznej Słobodzie, w guberni tambowskiej, zm. 10 maja 1904) – rosyjski malarz, przedstawiciel realizmu.
Studiował w Moskiewskiej Szkole Malarstwa, gdzie uczyli go malarze Wasilij Pierow i Iłłarion Prianisznikow. Malował sceny codzienne, i zwykłych ludzi z XVII-wiecznej Rosji. Brał udział w wystawach pieriedwiżników w latach 1890, 1892, i 1894, ale później opuścił ten ruch.

</doc>
<doc id="466324" url="https://pl.wikipedia.org/wiki?curid=466324" title="Iłłarion Prianisznikow">
Iłłarion Prianisznikow

Iłłarion Michajłowicz Prianisznikow, (ros. "Илларион Михайлович Прянишников") ([ur. 20 marca 1840 w Timaszowie w Imperium Rosyjskim, zm. 12 marca 1894 w Moskwie) – rosyjski malarz, przedstawiciel realizmu, jeden z założycieli pieriedwiżników. 
Od 1856 do 1856 roku studiował w Moskiewskiej Szkole Malarstwa, Rzeźby i Architektury. Od roku 1873 do końca życia był profesorem macierzystej uczelni.

</doc>
<doc id="466325" url="https://pl.wikipedia.org/wiki?curid=466325" title="Archip Kuindży">
Archip Kuindży

Archip Iwanowicz Kuindży () (ur. w Mariupolu, zm. w Petersburgu) – rosyjski malarz greckiego pochodzenia, realista, tworzył głównie pejzaże. Członek grupy pieredwiżników.
Życiorys.
Dokładna data urodzenia artysty nie jest potwierdzona. Urodził się w biednej rodzinie pochodzenia greckiego. We wczesnym dzieciństwie jego rodzice zmarli, po śmierci ojca został przygarnięty przez brata i siostrę ojca. Nie ukończył szkoły podstawowej, czytania i pisania uczył go grecki nauczyciel. Od wczesnego wieku ciężko pracował fizycznie, m.in. na gospodarstwie rolnym, a w starszym wieku podczas budowy kościoła, później pracował także dla lokalnego piekarza. 
Wcześnie odkrył zamiłowanie do malarstwa. Początkowo był samoukiem i zarabiał na życie retuszowaniem fotografii w Mariupolu, Taganrogu, Odessie i Petersburgu. Udał się w podróż pieszą, by przyjmować lekcje u Iwana Ajwazowskiego, ten jednak nie zauważył specjalnego talentu u Archipa, więc skierował go do innych prac, niż nauka malarstwa. 
W roku 1868 został przyjęty do Petersburskiej Akademii Sztuk Pięknych.
W roku 1874 jego obraz „Śnieg” został nagrodzony brązowym medalem na wystawie malarstwa w Londynie. W tym samym roku jego obraz „Jezioro Ładoga” został przyjęty na wystawę w Sankt Petersburgu. W 1878 obrazy Kuindżiego wystawiane były na Wystawie Światowej w Paryżu.
W latach 1875-1879 uczestniczył w grupie pieriedwiżników. W latach 1894-1897 był profesorem Petersburskiej Akademii Sztuk Pięknych. W roku 1897 poparł protesty studentów, za co został pozbawiony stanowiska profesora.
Kuindży wspierał finansowo biednych i potrzebujących studentów Akademii. 
Do uczniów Kuindżego należał m.in. Nikołaj Roerich. Kuindży przyjaźnił się z innymi malarzami, m.in. Aleksandrem Kisielewem, Władimirem Makowskim czy Ilją Riepinem. Był bliskim znajomym także Dimitrija Mendelejewa i fizyka Fiodora Pietruszewskiego. 
Pod koniec życia wycofał się z życia publicznego, zmarł w Petersburgu w 1910 roku. Przyczyną śmierci była choroba serca.
Kradzież i zaginięcie dzieł.
W styczniu 2019 obraz Kuindży pt. "Ai-Petri" został skradziony z moskiewskiej Galerii Tretiakowskiej. Kradzieży dokonał mężczyzna w ciągu dnia - wśród innych zwiedzających podszedł do obrazu, wyjął go z ramy i wyszedł. Następnego dnia podano, że sprawca został odnaleziony, a obraz odzyskany. 
W marcu 2022 w wyniku rosyjskiej agresji na Ukrainę, w Mariupolu zostało poważnie uszkodzone muzeum imienia artysty. Niedługo później z muzeum zniknęły trzy prace artysty; nie jest wiadome czy są ukrywane, czy skradzione. 25 kwietnia pracowniczka muzeum przyznała, że wyjawiła rosyjskim żołnierzom miejsce ukrycia obrazów. 

</doc>
<doc id="466328" url="https://pl.wikipedia.org/wiki?curid=466328" title="Mirzakarim Norbiekow">
Mirzakarim Norbiekow

Mirzakarim Sanakułowicz Norbiekow, ros. Мирзакарим Санакулович Норбеков (ur. 17 listopada 1957 w pobliżu Samarkandy) – uzbecki i rosyjski specjalista medycyny niekonwencjonalnej. Założył "Institut Samowosstanowlenija Czełowieka" (Институт Самовосстановления Человека, dosł. Instytut Samoodnowienia Człowieka) i "Błagotworitielnyj Fond akadiemika Norbiekowa" (Благотворительный Фонд академика Норбекова, dosł. Fundacja Dobroczynna Akademika Norbiekowa). Jest autorem prac poświęconych tzw. systemowi Norbiekowa (система Норбекова).
W wieku szesnastu lat zarabiał tworząc artystyczne murale. W 1976 roku służył w wojsku, jednak został zwolniony ze względów zdrowotnych. Rozpoczął więc studia w instytucie w Andiżanie na fakultecie bawełnoznawstwa, z których zrezygnował po trzech latach. W latach dziewięćdziesiątych opracował tzw. system Norbiekowa, polegający na zestawieniu różnych sposobów leczenia niekonwencjonalnego. W 1998 roku w Moskwie stworzył Instytut Samoodnowienia Człowieka. Placówka posiada przedstawicielstwa w 28 państwach świata. Norbiekow sam siebie tytułuje doktorem psychologii, pedagogiki, filozofii medycyny, profesorem, członkiem rzeczywistym i członkiem-koresponentem szeregu rosyjskich i zagranicznych akademii.
"Rossijskaja Associacija centrow izuczenija rieligii i siekt" (Российская Ассоциация центров изучения религии и сект, dosł. Rosyjskie Stowarzyszenie Centrów Badania Religii i Sekt) wpisała instytut Norbiekowa na listę najbardziej destrukcyjnych autorytarnych sekt i grup, posiadających znaczącą liczbę tych cech, a także centrów okultystycznych i ruchów. Według badacza sekt Aleksandra Dworkina instytut należy zaliczyć do grona sekt eklektycznych, które funkcjonują na zasadzie łączenia elementów psychotechniki, okultyzmu, pseudosufizmu i uzdrowicielstwa, a Norbiekow w swojej działalności bliski jest ideom New Age i neopięćdziesiątników

</doc>
<doc id="466330" url="https://pl.wikipedia.org/wiki?curid=466330" title="Plexi">
Plexi



</doc>
<doc id="466333" url="https://pl.wikipedia.org/wiki?curid=466333" title="Blok przedsudecki">
Blok przedsudecki

Blok przedsudecki – jednostka geologiczna w południowo-zachodniej Polsce, północna część bloku dolnośląskiego.
Od południa graniczy z Sudetami linią uskoku sudeckiego brzeżnego; od północy z monokliną przedsudecką i monokliną śląsko-krakowską linią uskoku środkowej Odry; od zachodu graniczy z perykliną Żar; od wschodu ze strefą śląsko-morawską.
Składa się z dwóch pięter strukturalnych. Starsze zbudowane jest ze skał metamorficznych i magmowych. Przykrywa je częściowo młodsze piętro zbudowane ze skał osadowych wieku od permu do plejstocenu, których miąższość rośnie ku północy.
Charakteryzuje się budową mozaikową. W obrębie bloku przedsudeckiego wyróżnia się następujące, mniejsze jednostki (część z nich kontynuuje się w obrębie Sudetów): metamorfik kaczawski, metamorfik Imbramowic, masyw Strzegom-Sobótka, blok sowiogórski, masyw Gogołów-Jordanów, masyw gabrowy Ślęży, masyw serpentynitowy Sobótki, masyw serpentynitowy Szklar, masyw serpentynitowy Braszowic, masyw gabrowy Brzeźnicy, strefa Niemczy, metamorfik niemczański, metamorfik Doboszowic, metamorfik Wzgórz Strzelińskich, masyw strzeliński, masyw Žulovej, metamorfik wschodniosudecki, metamorfik środkowej Odry, jednostka Leszna i synklinorium Rawicza.
Jest przedłużeniem Sudetów, od których został oddzielony dopiero w czasie orogenezy alpejskiej. Według niektórych geologów jest częścią Sudetów.
Według innych blok przedsudecki wraz z Sudetami (blok sudecki) tworzą blok dolnośląski.
Geograficznie obejmuje Przedgórze Sudeckie oraz południowe części Niziny Śląskiej i Niziny Śląsko-Łużyckiej.

</doc>
<doc id="466334" url="https://pl.wikipedia.org/wiki?curid=466334" title="Paul David Hewson">
Paul David Hewson



</doc>
<doc id="466365" url="https://pl.wikipedia.org/wiki?curid=466365" title="Wierzba pięciopręcikowa">
Wierzba pięciopręcikowa

Wierzba pięciopręcikowa, wierzba laurowa ("Salix pentandra") – gatunek krzewu lub drzewa, należący do rodziny wierzbowatych. Rośnie dziko w Europie i Azji. W Polsce rośnie na całym niżu.
Biologia i ekologia.
Rośnie na wilgotnych łąkach, rozlewiskach rzecznych, bagnach, torfowiskach. Nie ma specjalnych wymagań co do gleby. W klasyfikacji zbiorowisk roślinnych gatunek charakterystyczny dla Cl/O/All. "Alnetea glutinosae" i Ass. "Salicetum pentandro-cinereae". Kwitnie później, niż inne wierzby, bo dopiero pod koniec maja i w czerwcu. Kwiaty z miodnikami, zapylane przez owady. Nasiona rozsiewane przez wiatr.
Zmienność.
Tworzy mieszańce z wierzbą białą ("Salix × ehrhartiana", posiada pojedyncze włoski po obu stronach liści) oraz z wierzbą kruchą ("Salix × meyeriana", posiada cechy pośrednie obu gatunków).
Ponadto tworzy mieszańce z wierzbą migdałową, prawdopodobnie także z wierzbą czerniejącą, wierzbą rokitą, wierzbą śląską, wierzbą szarą, bądź wierzbą uszatą.

</doc>
<doc id="466370" url="https://pl.wikipedia.org/wiki?curid=466370" title="Colnago">
Colnago

Colnago – firma włoska zajmująca się produkcją rowerów i podzespołów do nich. Założona w roku 1954 przez Ernesto Colnago w Cambiago we Włoszech. Firma specjalizuje się w produkcji ram do rowerów szosowych, wykorzystywanych przez zawodowych kolarzy (np. podczas Tour de France), a także do rowerów górskich.

</doc>
<doc id="466372" url="https://pl.wikipedia.org/wiki?curid=466372" title="Kultura gawska">
Kultura gawska



</doc>
<doc id="466373" url="https://pl.wikipedia.org/wiki?curid=466373" title="Niecka śródsudecka">
Niecka śródsudecka

Niecka śródsudecka, depresja śródsudecka – rozległa jednostka geologiczna w centralnej części Sudetów. Położona jest między blokiem karkonosko-izerskim, metamorfikiem kaczawskim, depresją Świebodzic, blokiem sowiogórskim, strukturą bardzką, metamorfikiem kłodzkim, metamorfikiem Lądka i Śnieżnika, metamorfikiem bystrzycko-orlickim. Od południowego zachodu (w Czechach) ogranicza ją nasunięcie hronovskie. Pozostałe granice są w większości tektoniczne. Rozciąga się z północnego zachodu na południowy wschód, gdzie łączy się z Rowem Górnej Nysy.
Ma kształt niecki – warstwy skalne zapadają koncentrycznie do środka. Południowo-zachodnia część leży w Czechach.
Zbudowana jest ze skał osadowych i wulkanicznych, powstałych w okresie od dolnego karbonu do górnego permu. Są to przede wszystkim piaskowce, zlepieńce, mułowce, łupki ilaste, węgle kamienne i antracyty, wapienie, margle, a ze skał wulkanicznych: porfiry, melafiry i ich tufy.
Wyższe piętro strukturalne tworzą osady dolnotriasowe, a jeszcze wyższe utwory górnej kredy.
Najwyższe piętro tworzą utwory kenozoiczne.
Utwory budujące nieckę śródsudecką są w różnym stopniu odsłonięte, niektóre partie były udostępnione sztucznymi wkopami, m.in. szybami, sztolniami i chodnikami kopalń węgla kamiennego oraz barytu, kamieniołomami, a także przekopami i tunelami komunikacyjnymi (kolejowymi i drogowymi), inne tworzą rzadkie wychodnie. Z tych powodów były one różnie nazywane i do tej pory nie ma wśród geologów całkowitej zgody co do nomenklatury.
Najpowszechniej przyjęty podział utworów niecki śródsudeckiej jest następujący:
Niecka śródsudecka buduje fragmentarycznie lub w całości podłoże: południowo-wschodniego skrawka Gór Kaczawskich, wschodnich fragmentów Rudaw Janowickich, Karkonoszy (Lasockiego Grzbietu), Kotliny Kamiennogórskiej, Gór Wałbrzyskich, południowej części Pogórza Wałbrzyskiego, Gór Kamiennych, południowych skrawków Gór Sowich, Wzgórz Włodzickich, Obniżenia Nowej Rudy, Obniżenia Ścinawki, Gór Stołowych oraz Kotliny Kłodzkiej i Rowu Górnej Nysy.

</doc>
<doc id="466379" url="https://pl.wikipedia.org/wiki?curid=466379" title="OHamburgefonsz">
OHamburgefonsz

OHamburgefonsz – nic nieznaczące słowo testowe służące do pomiaru szerokości kroju pisma. 
Pomiar szerokości pisma dokonywany jest w stopniu 10 punktów. 
Na podstawie tego wyróżnia się:
Jego odmianami są stosowane w innych językach Hamburgervons, Hamburgerfontstiv, Hamburgefonts, czy też anagram użyty przy tworzeniu czcionek Adobe Systems Verbsgohuman. Ponieważ słowo to zawiera wszystkie podstawowe elementy budowy liter używane w alfabecie łacińskim, pisane zarówno małymi jak i wielkimi literami, używane jest obecnie przy projektowaniu krojów pisma. 

</doc>
<doc id="466383" url="https://pl.wikipedia.org/wiki?curid=466383" title="Góry Czarne">
Góry Czarne



</doc>
<doc id="466386" url="https://pl.wikipedia.org/wiki?curid=466386" title="Bóbrka (Ukraina)">
Bóbrka (Ukraina)

Bóbrka (, "Bibrka") – miasto na Ukrainie, w obwodzie lwowskim, w rejonie przemyślańskim, nad Ługiem. Bóbrka leży ok. 20 km na zachód od Przemyślan i ok. 30 km na południowy wschód od Lwowa. Przez miasto przebiega ukraińska droga krajowa N09.
Historia.
Miasto zachowało obowiązek udzielania stacji. Miasto w latach 1498, 1518, 1539 było zwalniane z obciążeń podatkowych z powodu zniszczeń. W 1623 roku miasto spalili Tatarzy. W 1649 roku miasto i kościół zniszczyli kozacy Chmielnickiego. Do 1772 w Rzeczypospolitej, a w latach 1772–1918 w Królestwie Galicji i Lodomerii. Od 1920 do 1939 roku miasto administracyjnie należało do Polski – województwo lwowskie. Miejscowość była siedzibą powiatu bóbreckiego.
Po wycofywaniu się Armii Radzieckiej w 1941 roku, w znajdującym się obok sądu więzieniu znaleziono – według świadka polskiego – zwłoki 9–10 osób, zamordowanych przez NKWD. Zwłoki miały być popalone kwasem solnym w celu uniemożliwienia identyfikacji. Niemiecki meldunek wojskowy z tej miejscowości donosił o szesnastu ofiarach narodowości ukraińskiej. Znalezienie ciał – ofiar NKWD – wywołało pogrom ludności żydowskiej oskarżonej o wspieranie komunizmu. 2 lipca 1941 roku nacjonaliści ukraińscy zabili kilkudziesięciu Żydów.
Podczas okupacji niemieckiej w Bóbrce funkcjonowało getto dla Żydów, zlikwidowane 13 kwietnia 1943 roku. Sipo ze Lwowa przy współpracy niemieckiej żandarmerii i ukraińskiej policji rozstrzelało 1070 Żydów z Bóbrki k. wsi Wołowe.
Od stycznia 1944 roku do połowy 1945 roku, to jest do wysiedlenia Polaków na tzw. ziemie odzyskane, miasto było miejscem schronienia polskiej ludności przez napadami UPA. Liczba uchodźców przekraczała niekiedy liczbę stałych mieszkańców Bóbrki. W lipcu 1944 roku nacjonaliści ukraińscy zamordowali w Bóbrce 25 Polaków.
Gospodarka.
W mieście rozwinął się przemysł spożywczy, odzieżowy oraz galanteryjny.
Sport.
W czasach II Rzeczypospolitej w mieście istniał klub piłkarski Orlęta Bóbrka.

</doc>
<doc id="466392" url="https://pl.wikipedia.org/wiki?curid=466392" title="Huscarlowie">
Huscarlowie



</doc>
<doc id="466405" url="https://pl.wikipedia.org/wiki?curid=466405" title="Bibrka">
Bibrka



</doc>
<doc id="466407" url="https://pl.wikipedia.org/wiki?curid=466407" title="Blanka Kaczorowska">
Blanka Kaczorowska

Blanka Kaczorowska, ps. "Sroka", "Katarzyna" (ur. 13 października 1922 w Brześciu, zm. 25 sierpnia 2002 w Bry-sur-Marne) – polska magister historii sztuki, kolaborantka nazistowska, szpicel i denuncjatorka Gestapo w Armii Krajowej, długoletni tajny współpracownik Służby Bezpieczeństwa PRL.
Życiorys.
W czasie II wojny światowej wstąpiła do konspiracji Armii Krajowej. Pracowała w wywiadzie w Siedlcach, później wyjechała do Warszawy. W początkach 1942 została członkiem grupy operacyjnej „H”, którą dowodził Ludwik Kalkstein (jej mąż od 14 listopada 1942), używała wówczas pseudonimu „Sroka”. Wraz z mężem i Eugeniuszem Świerczewskim nawiązała współpracę z Gestapo jako agentka „V-98”. Namówiona przez Kalksteina, który twierdził, że dzięki współpracy z Gestapo będzie mógł dostać się do kwatery Adolfa Hitlera, żeby go zabić. Grupa ta zdekonspirowała wiele struktur podziemia i wydała w czerwcu 1943 dowódcę AK generała Stefana Grota-Roweckiego w ręce Niemców. 25 marca 1944 zaocznym wyrokiem Wojskowego Sądu Specjalnego skazana na karę śmierci. Kary w czerwcu 1944 nie wykonano, gdyż Kaczorowska była w ciąży. Gestapo ukryła ją i do końca wojny przebywała pod opieką Niemców. W 1945 rozwiodła się z Kalksteinem, ponownie wyszła za mąż.
Po wojnie mieszkała w Częstochowie i Łodzi, studiowała w Łodzi, a następnie powróciła do Warszawy. Jej przeszłością zainteresowały się Główny Zarząd Informacji WP i Ministerstwo Bezpieczeństwa Publicznego. W 1948 znalazła się pod osobistą opieką (była kochanką) Ministra Kultury i Sztuki Włodzimierza Sokorskiego. Została magistrem historii sztuki i 1 czerwca 1951 rozpoczęła pracę jako asystentka w Państwowym Instytucie Badania Sztuki Ludowej i Folkloru. Zamierzała uzyskać paszport i wyjechać za granicę, starania zostały udaremnione przez rozpracowujących ją funkcjonariuszy MBP.
Po poznaniu jej przeszłości w 1952 została zatrzymana przez UBP oraz osądzona. Sąd warszawski skazał ją w 1953 na dożywocie. Wyrok przestępczyni po apelacji został zmniejszony do 15 lat pozbawienia wolności, a następnie do 10. Wyszła z więzienia po pięciu latach w 1958, na tak krótki okres osadzenia miała wpływ działalność donosicielska. Podczas uwięzienia była tzw. agentem celnym (od celi więziennej), czyli donosiła Służbie Więziennej na pozostałych osadzonych.
W końcu czerwca 1959 została współpracownikiem Departamentu II (kontrwywiad) MSW, część Służby Bezpieczeństwa jako agentka, OZI „Katarzyna”, gdzie pracowała do 1963. Tajnym, świadomym współpracownikiem była ponownie w latach 1967–1972. Pracowała w centrali handlowej „Foto-Kino-Film”.
W 1971 wyjechała do Francji, gdzie mieszkała do swojej śmierci w 2002.

</doc>
<doc id="466408" url="https://pl.wikipedia.org/wiki?curid=466408" title="Pocenie się">
Pocenie się



</doc>
<doc id="466410" url="https://pl.wikipedia.org/wiki?curid=466410" title="Babka czarna">
Babka czarna

Babka czarna ("Gobius niger") – ryba z rodziny babkowatych z rzędu okoniokształtnych. 
Występowanie.
Gatunek morski występujący wzdłuż wybrzeży Morza Śródziemnego, europejskich brzegów Oceanu Atlantyckiego, Morza Północnego oraz w zachodnim i południowym Bałtyku. Żyje w pobliżu brzegów (litoral), przy dnie miękkim lub porośniętym roślinami wodnymi. Przebywa zwykle w zacisznych i osłoniętych miejscach. Babka czarna licznie występuje u naszych wybrzeży, lecz nie ma znaczenia gospodarczego. W Polsce podlega częściowej ochronie gatunkowej.
Budowa.
Ciało krótkie, owalne w przekroju, o nieco spłaszczonej części brzusznej. Górna część głowy i grzbiet, aż do nasady pierwszej płetwy grzbietowej, nie są pokryte łuskami. Czasami mogą być tam rozsiane nieregularnie bardzo drobne łuseczki. Reszta ciała jest pokryta dość dużymi łuskami. Linia boczna nie jest widoczna. Występują dwie płetwy grzbietowe, stykające się ze sobą. Pierwsza z nich rozpięta jest wyłącznie na promieniach twardych. Płetwa ogonowa jest duża i jej tylna krawędź jest owalna. Płetwy piersiowe są szerokie i długie. Płetwy brzuszne umieszczone pod i przed piersiowymi są połączone błoną w rodzaj lejka, tworzącego przyssawkę. Przy jej pomocy ryba może przysysać się do przedmiotów leżących na dnie. Głowa babki czarnej jest duża, spłaszczona grzbieto-brzusznie i ma zaokrąglony pysk. Paszcza jest uzbrojona w drobne ząbki. Ryba ta dorasta do długości 15 cm. 
Pokarmem ryb tego gatunku są drobne zwierzęta denne (ślimaki, krewetki, kraby, wieloszczety). 
Rozmnażanie.
Tarło odbywa się od maja do czerwca. Samica składa na roślinach do 25 tys. ziarenek kleistej ikry. Larwy początkowo pelagiczne, później opadają na dno.

</doc>
<doc id="466411" url="https://pl.wikipedia.org/wiki?curid=466411" title="Hermundurowie">
Hermundurowie

Hermundurowie – plemię germańskie, pierwotnie zamieszkujące nad Łabą i Soławą; w późniejszym okresie przesunęli się w kierunku Dunaju. 
Pierwsze wzmianki o Hermundurach znajdują się w dziele Tacyta "O pochodzeniu i siedzibach Germanów". Tacyt w "Rocznikach" podaje, że król Hermundurów "Wibiliusz" ingerował w spór dynastyczny Swebów. Hermundurowie tworzyli jedno z satelitarnych wobec Rzymu państewek naddunajskich, obok Kwadów, Markomanów i Narystów, aż do 166 roku, kiedy to klienci Rzymu zbuntowali się rozpoczynając okres wojen markomańskich. Hermundurowie stali się częścią związku plemiennego Alamanów. Prawdopodobnie Hermundurowie byli przodkami Turyngów, ludu znanego w okresie wędrówek ludów.

</doc>
<doc id="466413" url="https://pl.wikipedia.org/wiki?curid=466413" title="Zbieżność według prawdopodobieństwa">
Zbieżność według prawdopodobieństwa



</doc>
<doc id="466416" url="https://pl.wikipedia.org/wiki?curid=466416" title="Postać normalna (bazy danych)">
Postać normalna (bazy danych)

Postać normalna – postać relacji w bazie danych, w której nie występuje redundancja (nadmiarowość), czyli powtarzanie się tych samych informacji. Doprowadzenie relacji do postaci normalnej nazywa się normalizacją (lub dekompozycją) bazy danych.
Rozróżniane postacie normalne.
Pierwsza postać normalna (1NF).
Relacja jest w pierwszej postaci normalnej, jeśli:
Pierwsza postać normalna.
Właściwości, które muszą zaistnieć w 1 formie:
Druga postać normalna (2NF).
Relacja jest w drugiej postaci normalnej wtedy i tylko wtedy, gdy jest w I postaci normalnej i żadna kolumna niekluczowa nie jest częściowo funkcyjnie zależna od jakiegokolwiek klucza potencjalnego.
Przykład tabeli „Pracownicy” przed normalizacją
Klucz potencjalny składa się tu z dwóch pól: "Imię" oraz "Nazwisko". Przy założeniu, że każde imię ma przypisaną jedną płeć, czyli, że płeć zależy tylko od jednego z atrybutów klucza potencjalnego, tabela nie spełnia warunków na drugą postać normalną. 
Przykład tabeli „Pracownicy” po normalizacji do 2NF
Każdy atrybut niekluczowy zależy od całego klucza potencjalnego.
Trzecia postać normalna (3NF).
Relacja jest w trzeciej postaci normalnej wtedy i tylko wtedy, gdy jest w II postaci normalnej i żaden atrybut niekluczowy nie jest zależny funkcyjnie od innych atrybutów niekluczowych.
Przykład tabeli „Pracownicy” przed normalizacją.
Klucz potencjalny składa się tu z dwóch pól: "Imię" oraz "Nazwisko". Oba atrybuty niekluczowe: "Stanowisko" oraz "Stawka za godzinę" są zależne od całego klucza potencjalnego- tzn. dany pracownik ma przyporządkowane jedno stanowisko i jedną stawkę godzinową.
Jeśli założymy, że każde stanowisko jest tak samo płatne, to wartości w kolumnie „Stawka za godzinę” są zależne jedynie od pola „Stanowisko”, a tylko pośrednio od klucza potencjalnego. Prowadzi to do powtarzania się wartości „20 zł”, co powoduje redundancję (nadmiarowość danych). Może to też prowadzić do anomalii i niespójności danych, gdy np. pani Alinie zmienimy stawkę na 25 zł, a zapomnimy zmienić stawki drugiej sekretarce, pani Natalii.
Sprowadzenie do III postaci normalnej będzie polegać na przeniesieniu stawek do osobnej tabeli, a w tabeli pracowników pozostawienie jedynie nazwy stanowiska.
Postać normalna Boyce’a-Codda (BCNF lub 3.5NF).
W tej postaci zależności funkcyjne muszą mieć następującą postać: jeżeli X → A i atrybut A nie jest zawarty w X, to X jest kluczem lub zawiera klucz.
Czwarta postać normalna (4NF).
Relacja jest w czwartej postaci normalnej, jeżeli zbiór atrybutów X określa
wartościowo Y, to zachodzi jeden z następujących warunków (trywialne zależności wielowartościowe)
Ponadto 4NF zachodzi wówczas gdy:
Czwarta i piąta postać normalna są w zasadzie używane wyłącznie przy okazji rozważań teoretycznych.

</doc>
<doc id="466420" url="https://pl.wikipedia.org/wiki?curid=466420" title="Grant Wood">
Grant Wood

Grant Wood (ur. 13 lutego 1891 w Anamosa, zm. 12 lutego 1942 w Iowa City) − jeden z najwybitniejszych malarzy amerykańskich. Podróżował po Europie, zwiedził Włochy, dłuższy czas przebywał w Paryżu i Monachium, gdzie zapoznał się z malarstwem flamandzkim oraz niemieckim, a które wywarło ogromny wpływ na jego twórczość. Studiował w Académie Julian w Paryżu.
Najwybitniejszym jego dziełem jest obraz "American Gothic". W swojej sztuce łączył wątki anglosaskiego gotycyzmu z prowincjonalnym prymitywizmem.
W stanie Iowa, gdzie mieszkał przez całe życie, założył kolonię artystów.
Był gejem.

</doc>
<doc id="466422" url="https://pl.wikipedia.org/wiki?curid=466422" title="TV Kujawy">
TV Kujawy

Telewizja Kujawy – lokalna stacja telewizyjna emitująca swój program we Włocławku, prowadzona przez Medialne Centrum Kujaw, sp. z o.o., będące również właścicielem Radia Kujawy, nadającego na częstotliwości 99,4 fm. Radio Kujawy rozpoczęło nadawanie programów 13 września 2018 roku.
Redakcja TV Kujawy działa od 22 lipca 1995. Telewizja jest dostępna w lokalnej sieci kablowej Sat Film oraz na żywo na stronie internetowej. Odbiera ją ok. 90 tys. widzów. Programy tworzy zespół redakcyjny: 4 reporterów i 3 operatorów kamery. 
Właścicielkami Medialnego Centrum Kujaw są: Renata Kończyńska, Barbara Szmejter oraz Joanna Lewandowska, mające równe ilości udziałów.
Redakcja samodzielnie przygotowuje audycje sportowe, publicystyczne, oświatowe, kulturalne, rozrywkowe oraz lokalne programy informacyjne, na czele z „Pulsem Miasta”. Telewizja współpracuje z Urzędem Miasta, Starostwem Powiatowym, miastami i gminami z terenu Kujaw oraz Ziemi Dobrzyńskiej obejmując patronatem imprezy kulturalne i promując gospodarkę lokalną. 
29 marca 2010 TV Kujawy zmieniła formę wizualną. Pojawiło się nowe logo oraz zegar i pasek informacyjny na dole ekranu. Od tego czasu telewizja pełni funkcję całodobowego kanału informacyjnego z Włocławka i okolic. Program jest nadawany w formacie 16:9.

</doc>
<doc id="466423" url="https://pl.wikipedia.org/wiki?curid=466423" title="Czarne Ciasteczka">
Czarne Ciasteczka



</doc>
<doc id="466430" url="https://pl.wikipedia.org/wiki?curid=466430" title="Sudecki uskok brzeżny">
Sudecki uskok brzeżny

Sudecki uskok brzeżny, uskok brzeżny – strefa nieciągłości o przebiegu ESE–WNW oddzielająca blok sudecki od bloku przedsudeckiego. Uskok ten istniał w czasie orogenezy hercyńskiej, a potem powtórnie – w trakcie orogenezy alpejskiej, gdy wzdłuż płaszczyzny uskoku doszło do tektonicznego podniesienia bloku sudeckiego względem bloku przedsudeckiego i uformowania się wyraźnego progu morfologicznego w postaci wypiętrzonych Sudetów i obniżonego Przedgórza Sudeckiego. Sudecki uskok brzeżny ciągnie się na długości przeszło 300 km, w tym na prawie połowie jego biegu jest widoczne wyniesienie morfologiczne południowego skrzydła. Główną fazę kenozoicznej aktywności tego uskoku i związanego z nią wypiętrzenie Sudetów wiąże się z późnym miocenem i z pliocenem, przy czym część badaczy wskazuje na znaczną aktywność także na przełomie pliocenu i czwartorzędu oraz w późnym czwartorzędzie. Ponieważ główna, kenozoiczna, aktywność uskoku jest młoda – plioceńsko-czwartorzędowa, to starsze jednostki geologiczne są przezeń przecięte, toteż skały np. metamorfiku kaczawskiego, bloku sowiogórskiego występują po obu stronach uskoku. Wyniesienie południowego skrzydła uskoku o kilkaset metrów spowodowało jednak, że utwory grubej pokrywy kenozoicznej na skrzydle północnym (na obszarze Przedgórza Sudeckiego) pozostały w większości niezerodowane i prawie wszędzie przykrywają skały starszych jednostek bloku dolnośląskiego, podczas gdy na skrzydle południowym (sudeckim) pokrywa ta została w większości zerodowana i starsze skały (paleozoiczne i mezozoiczne) odsłaniają się na powierzchni lub leżą pod cienką pokrywą czwartorzędu. Uskok ciągnie się od okolic Vidnavy (Czechy) do Złotoryi. Dalszy przebieg uskoku na wschód i na zachód jest hipotetyczny.

</doc>
<doc id="466433" url="https://pl.wikipedia.org/wiki?curid=466433" title="Angielscy władcy Irlandii">
Angielscy władcy Irlandii

Chronologiczna lista angielskich i brytyjskich władców Irlandii
Królowie Wielkiej Brytanii i Irlandii (1801-1931).
Koburgowie.
1922 - Irlandia podzielona się na część południową niepodległą (jako dominium do 1949) i północną, która pozostaje częścią Zjednoczonego Królestwa.
Monarchowie Irlandii (dominium) (1922-1937/1949).
Windsorowie.
Irlandia oficjalnie przekształciła się w republikę w 1949, jednak już od 1937 istniał w niej urząd prezydenta; "de facto" zatem panowanie monarchów brytyjskich nad Irlandią kończy się w tym roku.

</doc>
<doc id="466437" url="https://pl.wikipedia.org/wiki?curid=466437" title="Królowie Irlandii">
Królowie Irlandii



</doc>
<doc id="466444" url="https://pl.wikipedia.org/wiki?curid=466444" title="Pogórze Bolkowsko-Wałbrzyskie">
Pogórze Bolkowsko-Wałbrzyskie



</doc>
<doc id="466445" url="https://pl.wikipedia.org/wiki?curid=466445" title="Stanisław Remuszko">
Stanisław Remuszko

Stanisław Tadeusz Antoni Remuszko (ur. 30 stycznia 1948 w Warszawie, zm. 26 grudnia 2020 tamże) – polski dziennikarz, publicysta, socjometra.
Życiorys.
Po maturze zdanej w wieku 17 lat studiował bez powodzenia astronomię na Uniwersytecie Warszawskim, by ostatecznie w 1972 ukończyć nauczycielskie studia matematyczno-fizyczne na tej uczelni.
Następne dziesięć lat pracował jako dziennikarz – z początku w tygodniku „Zorza”, potem w gazecie „Słowo Powszechne”. W latach 1983–1989 zatrudniony był w charakterze kustosza w Głównym Urzędzie Statystycznym, publikował w prasie podziemnej pod kilkoma pseudonimami: Andrzej Piast, Ewa Bilińska, Ewa Rajska, J. Luty, Maciej Drzewiec, Mikołaj Białostocki, Redaktor, Referendarz, Sekretarka, Stanisław Major.
Wiosną 1989 podjął pracę w powstającej „Gazecie Wyborczej”. Latem 1990 odszedł z zespołu, co motywował rozczarowaniem polityczną ewolucją pisma i postawą redakcji, co opisał w książce "Gazeta Wyborcza. Początki i okolice (kalejdoskop)", zawierającej jego opis początków tej gazety, zwłaszcza źródeł finansowania i przekształceń własnościowych. Książka ta była przywoływana, jako źródło wiedzy o początkach Gazety Wyborczej, w pracach dziennikarzy i polityków, m.in. Rafała Ziemkiewicza: "Michnikowszczyzna. Zapis choroby" i Roberta Kwiatkowskiego: "Jaka piękna katastrofa...", a także była cytowana w publikacjach naukowych. W pracach naukowych wykorzystywano również artykuły Stanisława Remuszki, np. "Minimum Socjalne" w pracy Ewy Morawskiej i "Podziemna filatelistyka" w pracy Katarzyny Szychty.
Był twórcą i właścicielem Biura Badania Opinii Ulicznej „Sonda”. W latach 90. jako wolny strzelec publikował w wielu mediach, regularnie współpracując m.in. z „Czasem Krakowskim”, „Kurierem Polskim”, Radiem WAWa, „Tygodnikiem Solidarność”, „Nowym Państwem” i redakcją polską Szwedzkiego Radia.
Był pomysłodawcą i założycielem kilku rejestrowanych stowarzyszeń – między innymi Towarzystwa Poczty Podziemnej (zbieracze walorów filatelistycznych wydawanych nielegalnie w stanie wojennym), Towarzystwa Hobbitycznego (miłośnicy Tolkiena), Towarzystwa Amatorów Niektórej Twórczości Stanisława L. (Lema), Stowarzyszenia na rzecz Państwa Neutralnego Światopogladowo „Neutrum”.

</doc>
<doc id="466449" url="https://pl.wikipedia.org/wiki?curid=466449" title="Mikael Pernfors">
Mikael Pernfors

Mikael Pernfors (ur. 16 lipca 1963 w Malmö) – szwedzki tenisista, reprezentant w Pucharze Davisa.
Kariera tenisowa.
Praworęczny Szwed, z bekhendem granym oburącz, opierał swoją grę na topspinowych zagraniach z głębi kortu. Korzystał także z zagrań kombinacyjnych, skrótów i lobów.
Przed rozpoczęciem kariery zawodowej łączył grę w tenisa ze studiami na University of Georgia. Przez dwa lata z rzędu zdobywał tytuł akademickiego mistrza USA w tenisie (1984, 1985), jako pierwszy zawodnik od czasu Dennisa Ralstona, który osiągnął to w latach 60. XX w.
W 1985 roku Pernfors rozpoczął karierę zawodową, a zakończył ją w 1996 roku. Przełom w jego karierze nastąpił w 1986 roku, kiedy najpierw awansował do czołowej setki rankingu, a w czerwcu dotarł do finału French Open 1986. W drodze do finału odniósł kilka zwycięstw nad wyżej notowanymi rywalami, m.in. Stefanem Edbergiem, Martínem Jaite, Borisem Beckerem, Henrim Leconte. W finale przegrał 3:6, 2:6, 4:6 z ówczesnym liderem rankingu światowego Ivanem Lendlem. We wrześniu 1986 roku awansował na najwyższe miejsce w rankingu w swojej karierze, na 10. pozycję.
Pierwsze turniejowe zwycięstwo rangi ATP World Tour Pernfors wywalczył w 1988 roku, kiedy udało mu się wygrać imprezy w Los Angeles (w finale z Andre Agassim) i Scottsdale. Był również w tym samym sezonie finalistą turnieju w Memphis.
W dalszych miesiącach zmagał się z kontuzjami i na początku lat 90. XX w. był praktycznie nieobecny na światowych kortach. W lipcu 1993 roku odniósł swoje trzecie zwycięstwo w cyklu ATP World Tour, w Montrealu. W turnieju kanadyjskim pokonał m.in. wicelidera rankingu światowego Jima Couriera i w finale Todda Martina; w meczu finałowym Martin nie wykorzystał prowadzenia 5:2 w decydującym secie i ostatecznie Pernfors wygrał 2:6, 6:2, 7:5.
Jako deblista Pernfors wygrał jeden turniej, był w dalszych dwóch finałach. W lipcu 1988 roku figurował na pozycji nr 32. w rankingu deblistów.
Pernfors przeszedł do historii tenisa nie tylko dzięki swoim wynikom, ale także jako pierwszy "zwycięzca" meczu po dyskwalifikacji rywala na podstawie przepisów wprowadzonych w 1990 roku. Do tego wydarzenia doszło w IV rundzie Australian Open 1990. Rywal Pernforsa, John McEnroe, otrzymał dwa ostrzeżenia, najpierw za pogrożenie sędzinie liniowej, następnie za złamanie rakiety. Wcześniejsze regulacje pozwalały na trzy takie ostrzeżenia, dopiero czwarte kończyło się dyskwalifikacją; po zmianie przepisów wykluczenie następowało już przy trzecim ostrzeżeniu. McEnroe mimo dwóch kar wdał się w kolejną sprzeczkę z sędzią głównym, w efekcie czego doszło do dyskwalifikacji Amerykanina . Dzięki temu Pernfors awansował do ćwierćfinału, w którym nie sprostał jednak Yannickowi Noahowi.
W latach 1986–1989 Pernfors reprezentował Szwecję w Pucharze Davisa, wyłącznie jako singlista. Pernforsowi przysługuje tytuł zdobywcy Pucharu Davisa – wystąpił bowiem w I rundzie edycji z 1987 roku. W finale Szwedzi pokonali Indie. Ostatni występ w zespole narodowym Pernfors zanotował w 1989 roku.

</doc>
<doc id="466456" url="https://pl.wikipedia.org/wiki?curid=466456" title="Ród Ornano">
Ród Ornano

Ród Ornano (d’Ornano) jest jednym z najstarszych i najznamienitszych rodów feudalnych Korsyki.
Nazwisko wziął od posiadłości feudalnej w pobliżu Ajaccio, która była we władaniu rodu już w XIII stuleciu. Według legendy rodowej wywodzi się od jednego z dowódców oddziałów papieskich, naturalnego syna księcia Ugo Colonna, któremu papież Leon III dał zadanie uwolnienia Korsyki od Saracenów. Ów pierwszy Ornano miał po wygnaniu muzułmanów otrzymać tę wyspę jako lenno od Karola Wielkiego z tytułem suwerennego hrabiego.
W ciągu stuleci potomkowie rodu d’Ornano byli diukami Mittiliano i książętami Montlaur i Cistria i spokrewnili się z rodami panującymi Paleologów, Lotaryngii, Bragança, Aragonii, Bawarii i Bonapartów.
Z rodziny pochodzili trzej marszałkowie Francji, jeden kardynał i wielu wybitnych wojskowych francuskich i bohaterów walk wyzwoleńczych Korsyki w wojnach z Republiką Genui oraz polityków francuskich. Potomkowie rodu mieszkają dziś we Francji i USA.

</doc>
<doc id="466462" url="https://pl.wikipedia.org/wiki?curid=466462" title="Uskok brzeżny sudecki">
Uskok brzeżny sudecki



</doc>
<doc id="466466" url="https://pl.wikipedia.org/wiki?curid=466466" title="Strawberry Hill">
Strawberry Hill

Strawberry Hill – część dzielnicy Richmond upon Thames w Londynie.
Jej nazwa pochodzi od neogotyckiego pałacu – rezydencji pisarza Horacego Walpole’a, Strawberry Hill House. W 1750 roku przebudował on swoją rodową siedzibę w stylu nawiązującym do epoki neogotyku. Budynek został ozdobiony m.in. licznymi wieżyczkami, maswerkami i ostrymi łukami. Uważany za pierwszą neogotycką rezydencję, szybko stał się wzorem dla innych posiadłości w całej Europie.

</doc>
<doc id="466473" url="https://pl.wikipedia.org/wiki?curid=466473" title="Chatowie">
Chatowie



</doc>
<doc id="466474" url="https://pl.wikipedia.org/wiki?curid=466474" title="Dziewczyna z Alabamy">
Dziewczyna z Alabamy

Dziewczyna z Alabamy ("ang. Sweet Home Alabama") – amerykańska komedia z 2002 roku z Reese Witherspoon w roli znanej projektantki mody w Nowym Jorku, która powraca w rodzinne strony, by zdobyć podpis swojego męża na dokumentach rozwodowych.
Fabuła.
Melanie jest dziewczyną, która pochodzi z małego miasteczka w Alabamie. Tuż po ukończeniu szkoły średniej wychodzi za mąż za swoją młodzieńczą miłość, Jake’a . Para bardzo się kocha, jednak gdy Melanie zachodzi w ciążę, a potem ją traci, okazuje się, że nie tak powinno wyglądać jej życie. Opuszcza męża i rodzinę, by odciąć się raz na zawsze od wiejskiego, prostego nudnego życia, by spróbować czegoś, co da jej satysfakcję i spełnienie. Trafia do Nowego Jorku, gdzie robi karierę projektantki mody. Po siedmiu latach staje się najbardziej obiecującą projektantką mody w Ameryce. Oprócz tego spotyka się z Andrew, synem pani burmistrz, którego oświadczyny przyjmuje i się z nim zaręcza. W związku z tym musi powrócić do rodzinnej Alabamy, by Jake podpisał dokumenty rozwodowe. On jednak nie zamierza podpisać czegokolwiek. Melanie będzie musiała stoczyć walkę ze swym mężem, a pobyt w rodzinnych stronach da się jej we znaki. W ostateczności Melanie będzie musiała zadecydować, gdzie tak naprawdę jest jej miejsce na świecie. Czy to będzie ekskluzywny Nowy Jork u boku Andrew, czy też prosta Alabama z Jakiem?

</doc>
<doc id="466475" url="https://pl.wikipedia.org/wiki?curid=466475" title="Koruna">
Koruna

Koruna (niem. "Ringelkoppe") – szczyt (769 m n.p.m.) w Czechach w czeskiej części Gór Stołowych ("Broumovska vrchovina") w Broumowskich Ścianach ("Broumovské stěny")
Wzniesienie położone jest po zachodniej stronie od Božanova na obszarze Czech w granicach czeskiego parku narodowego ("Narodni Přírodní Rezervace Broumovské Stěny") w czeskiej części Gór Stołowych ("Broumovska vrchovina") w południowo-wschodniej części Broumovskich Ścianach ("Broumovské stěny"), stanowiących czeską część Gór Stołowych, około 6,0 km na północny zachód od Radkowa.
Jest to góra o charakterystycznym kształcie i zboczach przechodzących w pionowe ściany z wyraźną częścią szczytową jest drugim co do wysokości wzniesieniem Broumovskich Ścian. Położone jest na rozciągniętej wierzchowinie szczytowej, zbudowanej z górnokredowych piaskowców ciosowych, która rozciąga się poziomo w kierunku północno-zachodnim, w stronę wzniesienia "Velká kupa", w pozostałych kierunkach opada pionowymi wielometrowej wysokości ścianami, które w niższych partiach przechodzą w strome zbocza, porośnięte lasem regla dolnego.
Mimo niewielkiej wysokości bezwzględnej wzniesienie widoczne jest z daleka jako masyw porośnięty lasem. Piaskowcowa powierzchnia szczytu jest zwietrzała, popękana i poprzecinana małymi szczelinami skalnymi. Na szczycie na skałach położony jest punkt widokowy, z którego rozciąga się panorama na okolice Broumova, Góry Suche, Obniżenie Ścinawki, Góry Stołowe ze Szczelińcem i Błędnymi Skałami.

</doc>
<doc id="466483" url="https://pl.wikipedia.org/wiki?curid=466483" title="Noricum">
Noricum

Noricum – prowincja rzymska położona na południe od Dunaju na obszarze dzisiejszej Styrii, Karyntii i Górnej Austrii.
Nazwa prowincji pochodzi od celtyckiego królestwa Noricum, które zostało podbite przez Rzymian w 16 p.n.e. Około 40 r. n.e. cesarz Klaudiusz nadał tym ziemiom status prowincji. Stolicą prowincji zostało Virunum.
Cesarz Dioklecjan podzielił prowincję na "Noricum Ripense" i "Noricum Mediterraneum", gdzie stacjonował legion "Legio I Noricorum".

</doc>
<doc id="466484" url="https://pl.wikipedia.org/wiki?curid=466484" title="Kısır">
Kısır

Kısır – danie kuchni tureckiej; sałatka sporządzana z drobnoziarnistego bulguru, przecieru pomidorowego lub świeżych pomidorów, świeżych ogórków, papryki lub pasty z pieczonej z papryki, cebuli i świeżych ziół (natka pietruszki, mięta, koperek itp.). Przyprawiana jest kminem rzymskim (kuminem), solą, pieprzem, sproszkowaną papryką, oliwą oraz sokiem z cytryny lub sokiem (melasą) z granatów "nar ekşisi". Kisir posiada wiele lokalnych wariacji. Podaje się go jako przystawkę.

</doc>
<doc id="466485" url="https://pl.wikipedia.org/wiki?curid=466485" title="Muzeum Ludowe Rodziny Brzozowskich">
Muzeum Ludowe Rodziny Brzozowskich

Muzeum Ludowe Rodziny Brzozowskich w Sromowie (gmina Kocierzew Południowy, powiat łowicki), zostało założone przez Juliana Brzozowskiego ludowego rzeźbiarza, twórcy kilkuset drewnianych ludowych figur o tematyce historycznej, ilustrujących życie dawnej i współczesnej wsi oraz o tematyce sakralnej.
Pierwsze figury zaczęły powstawać w latach 50. XX w. Przez kilkanaście lat były przechowywane w pokojach mieszkalnych i w garażu. Obecnie eksponowane są w muzeum, na które składają się 4 pawilony – pierwszy otwarto w 1972 r.
W pierwszym pawilonie eksponowanych jest ponad 400 drewnianych rzeźb – rzeźby te składają się na kilka cykli tematycznych, takich jak: Bożonarodzeniowa Szopka Betlejemska, Procesja Bożego Ciała, czy Wesele Łowickie. Większość figur jest ruchoma dzięki mechanizmom wymyślonym i wykonanym przez autora.
W drugim pawilonie można obejrzeć oryginalne stroje ludowe, tradycyjne skrzynie łowickie, stare kredensy, pająki, wycinanki, obrazy oraz ruchomą scenę „Cztery Pory Roku”. 
W trzecim i w czwartym pawilonie znajduje się kolekcja 35 pojazdów konnych z okolic Łowicza. Większość eksponatów stanowią tu wolanty, ale można również zobaczyć stare bryczki, sanie oraz wozy chłopskie: drabiniaste, z krypą, półkoszka i wasąg. Wystawionych jest także kilkanaście egzemplarzy końskich uprzęży oraz stare maszyny i urządzenia rolnicze.
Wszystkie pawilony składające się na muzeum powstały z prywatnych funduszy i stanowią własność rodziny Brzozowskich. Wokół znajduje się ogród, w którym znajdują się naturalnej wielkości rzeźby ludzi i zwierząt.

</doc>
<doc id="466489" url="https://pl.wikipedia.org/wiki?curid=466489" title="Kinshasa">
Kinshasa



</doc>
<doc id="466492" url="https://pl.wikipedia.org/wiki?curid=466492" title="Notepad++">
Notepad++

Notepad++ – wolny i otwartoźródłowy rozbudowany edytor tekstu (oraz zamiennik Notatnika) przeznaczony na systemy operacyjne z rodziny Microsoft Windows, oparty na projekcie Scintilla i rozpowszechniany na licencji GNU GPL.
Program jest napisany w czystym C++ z wykorzystaniem Win32 API i STL przez programistę o pseudonimie Don Ho. Interfejs programu jest dostępny w wielu językach – także po polsku.
Notepad++ posiada wiele zbudowanych funkcji pozwalających na wygodną edycję są to: podświetlanie składni m.in. w: C, C++, Java, C#, XML, HTML, TeX, PHP, JavaScript, makefile, ASCII-Art, doxygen, ASP, VB/VBScript, skrypty powłoki systemów uniksowych, BAT, SQL, Objective-C, CSS, Pascal, Perl, Python, Lua, Tcl, asembler, Ruby, Lisp, Scheme, Diff, Smalltalk, PostScript i VHDL. Dodatkowo użytkownik edytora może stworzyć kolorowanie dla używanego przez siebie języka programowania używając wbudowanego systemu.
Program obsługuje auto uzupełnianie, wyszukiwanie i zamianę ciągów znaków za pomocą wyrażeń regularnych, edycję z podziałem ekranu, powiększanie, karty (możliwość otwierania oraz edycję wielu plików jednocześnie). Program umożliwia również tworzenie makr oraz wtyczek. Przydatną opcją jest wyszukiwanie i podświetlanie par nawiasów (otwierającego i zamykającego). 
Dzięki pakietowi Wine możliwe jest użycie go w systemach operacyjnych z rodziny GNU/Linux. Otrzymał on w ramach projektu Wine ocenę "platynową", co oznacza, że działa bez żadnych problemów.
Notepadqq jest edytorem wzorowanym na Notepad++, działającym natywnie w środowisku GNU/Linux.
Jak wiele aplikacji GNU GPL posiada wersję przenośną (portable) nie wymagającą instalacji.

</doc>
<doc id="466496" url="https://pl.wikipedia.org/wiki?curid=466496" title="Tomasz Gwinciński">
Tomasz Gwinciński

Tomasz Gwinciński (ur. 15 stycznia 1963 w Bydgoszczy) – polski muzyk: gitarzysta, perkusista, kompozytor filmowy i teatralny; scenarzysta i reżyser filmowy.
Życiorys.
Urodził się w 1963 r. Jest synem bydgoskiej działaczki samorządowej Felicji Gwincińskiej (przewodniczącej Rady Miasta 1998–2006, prezes Towarzystwa Muzycznego). W pierwszej klasie licealnej (IV LO w Bydgoszczy) utworzył z kolegami zespół rockowy, w którym grał na perkusji. Później jego pasją stała się gra na gitarze. Po kilkuletnich studiach na Wydziale Lekarskim Akademii Medycznej w Łodzi, poświęcił się wyłącznie muzyce na różnych płaszczyznach: twórczej i wykonawczej.
Był jednym z założycieli grupy Trytony wraz ze Sławomir Janickim i Jackiem Buhlem, nagrał dwie płyty: „"Tańce bydgoskie"” i „"Zarys matematyki niewinnej"”. Komponował też muzykę do spektakli „"Ubu Król czyli Polacy"” w reżyserii Wiesława Górskiego (1995) i razem z zespołem instrumentalnym prezentował ją na żywo na każdym przedstawieniu w Teatrze Polskim.
Był liderem grup Henryk Brodaty, Trytony, Maestro Trytony, NonLinear Ensamble i in. Współtworzył tzw. scenę yassową m.in. z Tymonem Tymańskim, Jerzym Mazzollem i Mikołajem Trzaską. Związany z działalnością bydgoskiego klubu Mózg. Od 2004 współpracuje z reżyserem Pawłem Passinim, a od 2008 także z Wojciechem Kościelniakiem.
Jest członkiem Akademii Fonograficznej w Sekcji Muzyki Jazzowej.
Realizacje teatralne.
Jako kompozytor T.G. brał udział w licznych realizacjach teatralnych m.in.:
Jako współtwórca scenariusza i kompozytor:
Realizacje filmowe i telewizyjne.
Jako scenarzysta i reżyser.
Tomasz Gwinciński nakręcił kilka etiud filmowych m.in. "Film o Józefie", natomiast aktualnie pracuje nad pełnometrażową produkcją "Gry polowe".

</doc>
<doc id="466497" url="https://pl.wikipedia.org/wiki?curid=466497" title="System alarmowy">
System alarmowy

System alarmowy – zespół urządzeń służących najczęściej zabezpieczeniu danego obiektu przed włamaniem (system alarmu włamania) lub pożarem (system przeciwpożarowy).
W systemach alarmu włamania najczęściej wykorzystuje się pasywne czujniki podczerwieni reagujące na ruch (PIR) i czujniki magnetyczne (kontaktrony) umieszczane na oknach, drzwiach, bramach garażowych (wzbudzenie czujnika powoduje alarm). System przeważnie uzbrajany/rozbrajany jest przez wpisanie na klawiaturze specjalnego kodu ustalonego przez użytkownika.
Systemy alarmowe nie są skomplikowane w obsłudze, a zwiększają bezpieczeństwo obiektu (firma, magazyn, dom, garaż itp.). Nowoczesne systemy alarmowe umożliwiają zdalną kontrolę nad monitorowanym obiektem z poziomu aplikacji w telefonie lub tablecie.
Często dodatkowym elementem do systemu alarmu włamania jest system antynapadowy, zrealizowany w formie pilota lub ukrytego przycisku alarmowego. Klawiatury kodowe posiadają funkcję wybierania kodu „pod przymusem”, która powoduje uruchomienie systemu alarmu napadu – cichy alarm, wezwanie ochrony.
Istotną grupę wśród systemów alarmowych stanowią systemy alarmów przeciwpożarowych. Najczęściej oparte są one o optyczne czujki dymu, czujki ognia oraz przyciski ręcznego powiadamiania- zgodnie z normą EN-54 nazywane Ręcznymi Ostrzegaczami Pożarowymi (w skrócie ROP). W dużych obiektach często posiadają połączenie ze strażą pożarną oraz współdziałają z innymi systemami ochrony p.poż. – automatycznymi systemami gaśniczymi (zraszacze wodne, systemy gaszenia gazem), systemy nawiewowe i oddymiania, awaryjne oświetlenie, dźwiękowy system ostrzegania (DSO) itp.
Główne elementy składowe systemu alarmu włamania.
W skład systemów alarmowych najczęściej wchodzą:
Podstawowe czujki i detektory.
Detektory ruchu.
Istnieją trzy główne typy czujników reagujące na występowanie ruchu w „polu widzenia” urządzenia:
Ponadto czasem do detekcji ruchu wykorzystywane są kamery telewizji przemysłowej w połączeniu z detektorami ruchu w obrazie.
Detektory działalności i inne detektory wtargnięcia.
Czujniki mające na celu wykrywanie działalności w jakimś pomieszczeniu lub na jakimś obiekcie, ich szczególnym przypadkiem jest opisana wcześniej czujka stłuczenia szyby i opisane tam problemy dotyczące fałszywych alarmów dotyczą także tych czujników. Wyróżnić można dwa typy:
W specyficznych systemach zabezpieczeń (np. banki) spotkać można także inne rodzaje czujników – np. czujniki reagujące na zmianę ciśnienia w zamkniętym pomieszczeniu związaną z jego otwarciem, czujniki sejsmiczne reagujące na wybuch, czujniki dostępu do zamków montowane na zamkach sejfów, czujniki światłowodowe rozwieszane na ogrodzeniach reagujące reflektometrycznie na próbę pokonania ogrodzenia itp.
Detektory pożaru.
Ze względu na zasadę działania wyróżnić można 4 główne typy detektorów (inne równoważne nazwy: czujki wykrywacze pożaru, ostrzegacze pożarowe) mających na celu wykrywanie pożaru:
Ze względu na sposób identyfikacji alarmującej czujki istnieje podział na czujki konwencjonalne i adresowalne.
Możliwe są dwie polityki stosowania protokółów:
Istnieje jeszcze kilka innych kryteriów podziału np. czujki dwustanowe albo wielostanowe; czujki kasowalne samoczynnie lub ręcznie; wielokrotnego użytku lub jednorazowe (te ostatnie to np. ampułki pękającej pod wpływem temperatury, lub złącza zespojonego stopem Wooda, który w wysokiej temperaturze topi się rozwierając elektryczne połączenie w obwodzie alarmowym).
Detektory gazów.
Są to najczęściej czujniki półprzewodnikowe, reagujące na podwyższone stężenia określonego rodzaju gazu, np. metanu (będącego głównym składnikiem gazu ziemnego), LPG, czadu czy gazów usypiających lub zabijających.

</doc>
<doc id="466499" url="https://pl.wikipedia.org/wiki?curid=466499" title="Zygfryd Szukaj">
Zygfryd Szukaj

Zygfryd Szukaj (ur.10 listopada 1943 w Koronowie zm.10 listopada 2022) – publicysta, poeta, krytyk literacki. 
Absolwent polonistyki na Uniwersytecie Mikołaja Kopernika w Toruniu. Pracował jako nauczyciel języka polskiego w liceum w Bydgoszczy. 
Członek założyciel grupy faktu poetyckiego „Parkan”. Publikował wiersze, recenzje i opowiadania m.in. w Nowym Wyrazie, Kamenie, Życiu Literackim, Pomorzu, Literach, Kierunkach, Więzi. Laureat konkursów reporterskich. Autor tomików poetyckich: „Powrót”, „Udręka”, „Ślad zatrzymany w przelocie”. W naukowych periodykach Bydgoszczy i Torunia ogłosił prace o dramatach Fryderyka Skarbka. Redagował kolumny literackie w piśmie „Pod Wiatr”.

</doc>
<doc id="466500" url="https://pl.wikipedia.org/wiki?curid=466500" title="Stanisław Wojczyński">
Stanisław Wojczyński

Stanisław Wojczyński (Woyczyński) (ur. 6 grudnia 1766 w Wodzicznie, pow. ciechanowski, zm. 16 marca 1837 w Dreźnie) – polski generał, członek Izby Najwyższej Wojennej i Administracji Publicznej w 1806 roku, uczestnik wojny polsko-rosyjskiej 1792, insurekcji kościuszkowskiej, kampanii 1807, 1809, 1812, powstania listopadowego, wolnomularz, odznaczony w Księstwie Warszawskim Krzyżem Kawalerskim Orderu Virtuti Militari.
W latach 1776–1781 studiował w Szkole Rycerskiej. W 1784 zostaje chorążym a następnie (1792) rotmistrzem Kawalerii Narodowej, poseł na Sejm Czteroletni z województwa rawskiego w 1790 roku, członek Zgromadzenia Przyjaciół Konstytucji Rządowej. Lecz wkrótce potem przeszedł do pracy cywilnej. Był członkiem sprzysiężenia, przygotowującego wybuch powstania kościuszkowskiego. 10 maja 1794 proklamował powstanie w województwie rawskim; 19 maja został mianowany generałem majorem ziemskim. Następnie został przeniesiony do dyw. gen. Jasińskiego jako szef regimentu. 9 września został dowódcą dywizji, a 26 października trafił do niewoli rosyjskiej. Po upadku insurekcji współdziałał z Dąbrowskim przy organizacji Legionów, ale sam do nich nie należał. 25 grudnia 1806 został dowódcą brygady i komendantem departamentu płockiego; przeniesiony w 1809 na komendanta Torunia. 1 grudnia 1811 awansował na gen. dywizji. W 1812 roku przystąpił do Konfederacji Generalnej Królestwa Polskiego. W październiku 1813 został dowódcą oficerskiej gwardii honorowej, w składzie której dotrwał do upadku Napoleona. W maju 1814 roku wszedł w skład Komitetu Organizacyjnego Wojskowego, lecz wskutek zatargów, już na początku grudnia 1814 wycofał się z wojska. Po wybuchu powstania listopadowego, 5 grudnia 1831 powołany został na przez Rząd Tymczasowy na naczelnego dowódcę Straży Bezpieczeństwa. 16 grudnia mianowany gubernatorem Warszawy, 2 marca 1831 przeszedł na stanowisko dowódcy militarnego woj. krakowskiego, a po objęciu rządów przez Krukowieckiego pełnił obowiązki dowódcy gwardii honorowej. Po upadku powstania przebywał na emigracji.
Pochowany na Starym Cmentarzu Katolickim w Dreźnie.
W XVIII wieku był członkiem loży wolnomularskiej Świątynia Izis.

</doc>
<doc id="466501" url="https://pl.wikipedia.org/wiki?curid=466501" title="Eileen Prince">
Eileen Prince



</doc>
<doc id="466502" url="https://pl.wikipedia.org/wiki?curid=466502" title="Niedobór dehydrogenazy glukozo-6-fosforanowej">
Niedobór dehydrogenazy glukozo-6-fosforanowej

Niedobór dehydrogenazy glukozo-6-fosforanowej, fawizm – genetycznie uwarunkowana, dziedziczna choroba związana z niedoborem dehydrogenazy glukozo-6-fosforanowej.
Enzym ten jest kluczowy dla powstawania (w szlaku pentozofosforanowym) podstawowego komórkowego czynnika redukującego, czyli fosforanu dinukleotydu nikotynoamidoadeninowego. W erytrocytach niedobór NADPH wpływa na skrócenie czasu przeżycia tych krwinek i, co za tym idzie, może prowadzić do niedokrwistości hemolitycznej.
Epidemiologia.
Polska zaliczana jest do krajów o niskiej częstości występowania niedoboru dehydrogenazy glukozo-6-fosforanu (0,1%); na całym świecie ten defekt genetyczny stwierdza się u ponad 200 milionów osób.
Etiologia.
Choroba spowodowana jest mutacją w genie "G6PD" na chromosomie X, kodującym białko pierwszego enzymu cyklu pentozowego, dehydrogenazę glukozo-6-fosforanową. Niedobór enzymu prowadzi do utleniania grup sulfhydrylowych hemoglobiny i białek błony erytrocytu, co prowadzi do wytrącania się hemoglobiny w cytoplazmie (w postaci ciałek Heinza) i wewnątrznaczyniowej hemolizy.
Objawy i przebieg.
Do wystąpienia objawów chorobowych dochodzi u osób posiadających mutację w genie "G6PD" po narażeniu na różne czynniki środowiskowe, z których najważniejszymi są leki, ale również spożycie bobu. Ekspozycja na pyłek bobu nie jest obecnie uważana za przyczynę objawów. Różnice w podatności na tę chorobę wśród osób, u których występuje niedobór dehydrogenazy glukozo-6-fosforanowej, mogą wiązać się z różnicami w szlakach enzymatycznych, w których lewodopa przekształcana jest w dopachinon.
Fawizm należy do chorób ekogenetycznych, gdyż musi zadziałać czynnik środowiskowy, by pojawiły się objawy chorobowe, na przykład wzrost temperatury ciała, żółtaczka, obniżenie liczby erytrocytów.
Historia.
. Fawizm zaliczono do chorób dopiero na początku 2. połowy XX wieku, kiedy badania wykazały przyczynę wrażliwości niektórych pacjentów na lek przeciwmalaryczny, prymachinę. Udowodniono, że hemolityczne działanie tego leku związane jest z wewnątrzkrwinkowym defektem enzymatycznym.
Nazwa choroby – „fawizm” – pochodzi od łacińskiej nazwy bobu: "Vicia faba". Spożycie jego ziaren nasila objawy.

</doc>
<doc id="466505" url="https://pl.wikipedia.org/wiki?curid=466505" title="Gotyzm">
Gotyzm

Gotyzm – nurt narodowo-kulturowy w Szwecji, według którego Szwedzi wywodzili się od średniowiecznego germańskiego plemienia Gotów. Obecnie w Szwecji hipotezę stojącą za tym prądem uważa się za sztandarowy przykład fałszywej teorii.
Teoria ta pojawiła się już w średniowiecznych kronikach szwedzkich i została podjęta przez takie czołowe postacie szwedzkiej kultury jak: Johannes Magnus, Georg Stiernhielm czy Olof Rudbeck.
Nurt ten nieco osłabł na sile w XVIII wieku, jednak z pojawieniem się gotycyzmu w kulturze europejskiej i tendencji romantycznych na nowo zyskał na znaczeniu.

</doc>
<doc id="466509" url="https://pl.wikipedia.org/wiki?curid=466509" title="Michał Gedeon Radziwiłł">
Michał Gedeon Radziwiłł

Michał Gedeon Hieronim Radziwiłł herbu Trąby (ur. 24 września 1778 w Warszawie, zm. 24 maja 1850 w Warszawie) – książę, generał wojsk polskich, uczestnik insurekcji kościuszkowskiej, wojen napoleońskich. Naczelny Wódz w powstaniu listopadowym, senator-wojewoda Królestwa Polskiego (kongresowego) od 1825 roku, senator-kasztelan Królestwa Polskiego w 1822 roku.
Biografia.
Brał udział w powstaniu kościuszkowskim. W 1806 roku wstąpił do Legii Północnej. 18 stycznia 1807 awansował na pułkownika i objął dowództwo Legii po gen. Zajączku. Uczestniczył w kampanii 1807. 1 kwietnia 1808, po wcieleniu Legii do 5 i 6 pp Księstwa Warszawskiego, objął dowództwo 5 pp, a 11 grudnia 1811 r. awansował na gen. bryg. Brał udział w Inwazji na Rosję w 1812 roku a w 1813 r. znajdował się w obronie Gdańska.
W 1815 otrzymał w wianie od żony Aleksandry majątek Szpanów pod Równem na Wołyniu, który odziedziczył po nim urodzony w Szpanowie syn – Karol Andrzej Radziwiłł. Szpanów pozostał w rękach Radziwiłłów do wybuchu II wojny światowej.
W armii Królestwa Kongresowego przydzielony został do 1 dywizji piechoty jako generał nadliczbowy i awansowany na generała dywizji; lecz już 27 grudnia 1815 otrzymał dymisję. W 1828 roku był członkiem Sądu Sejmowego, mającego osądzić osoby oskarżone o zdradę stanu. Po wybuchu powstania listopadowego powołany do Rady Administracyjnej. W powstaniu listopadowym, został 20 stycznia 1831 wybrany przez Sejm na naczelnego wodza; funkcję tę sprawował do 26 lutego 1831. Jako senator podpisał 25 stycznia 1831 roku akt detronizacji Mikołaja I Romanowa.
Po upadku powstania został zesłany do Jarosławia, gdzie był więziony przez Rosjan do 1836.
Był odznaczony krzyżem kawalerskim Orderu Virtuti Militari (1808), francuskimi krzyżami kawalerskim i oficerskim Orderu Legii Honorowej (1807 i 1813), rosyjską komandorią Krzyża Maltańskiego i bawarskim Orderem św. Huberta,
Życie prywatne.
Był synem Michała Hieronima, wojewody wileńskiego, ordynata na Klecku, Nieświeżu i Ołyce oraz Heleny z Przeździeckich. W 1815 roku wziął ślub z Aleksandrą Radziwiłłową z domu Stecką herbu Radwan, miał z nią trójkę dzieci, Michalinę (1816-1883), Karola (1821-1886) i Zygmunta (1822-1892).

</doc>
<doc id="466511" url="https://pl.wikipedia.org/wiki?curid=466511" title="Gniazdo (geologia)">
Gniazdo (geologia)

Gniazdo – w geologii naturalne, izolowane, lokalne skupienie o nieregularnym zarysie minerałów albo skał tkwiących w otoczeniu odmiennych minerałów lub skał. W formie gniazda mogą występować niektóre kopaliny, tworząc złoża m.in. wietrzeniowe, pegmatytowe lub gniazdowe.

</doc>
<doc id="466513" url="https://pl.wikipedia.org/wiki?curid=466513" title="Sabah Habas Mustapha">
Sabah Habas Mustapha



</doc>
<doc id="466515" url="https://pl.wikipedia.org/wiki?curid=466515" title="Złoże gniazdowe">
Złoże gniazdowe

Złoże gniazdowe – naturalne nagromadzenie w skorupie ziemskiej kopalin lub minerałów w skupiskach (gniazdach) o niezbyt dużych rozmiarach i różnego, nieregularnego kształtu, występujące w postaci odosobnionego skupienia, niezwiązanego z zaleganiem warstw otaczających.

</doc>
<doc id="466518" url="https://pl.wikipedia.org/wiki?curid=466518" title="Barry Sadler">
Barry Sadler

Barry Sadler (ur. 1 listopada 1940 w Carlsbad, Nowy Meksyk, USA, zm. 5 listopada 1989 w Gwatemali) – piosenkarz, pisarz, członek Sił Specjalnych i weteran walk w Wietnamie. 
W wieku 17 lat – 2 czerwca 1958 roku wstąpił do Sił Powietrznych Stanów Zjednoczonych, tam szkolił się w zakresie specjalisty od radarów. Przed 18 urodzinami został wysłany do Japonii, lecz po niecałym roku ponownie odesłano go do Stanów.
Sławę zdobył dzięki przebojowi lat 60. – "Ballada o Zielonych Beretach". Jego płyta sprzedała się w nakładzie 2 milionów kopii w przeciągu 5 tygodni. Pisał również powieści, m.in. "Odsiecz" (która była jego ostatnią książką).
Zmarł w szpitalu w Gwatemali, gdzie został przewieziony po niewyjaśnionej strzelaninie na autostradzie.

</doc>
<doc id="466523" url="https://pl.wikipedia.org/wiki?curid=466523" title="Silnik pięciosuwowy">
Silnik pięciosuwowy

Silnik pięciosuwowy – nazwa handlowa silnika czterosuwowego zaopatrzonego w dodatkowy cylinder niskiego ciśnienia, w którym odbywa się rozprężenie produktów spalania z cylindra silnika czterosuwowego.
Silnik pięciosuwowy.
Silnik pięciosuwowy (silnik Millera) stosowano do tej pory jedynie w samochodach z serii Mazda Eunos 800. Inżynierowie z Ilmor Engineering opracowali w 2003 silnik 5 suwowy, którego wydajność jest większa o około 20 procent w stosunku do tradycyjnych silników czterosuwowych. Nowy, bardziej wydajny benzynowy silnik Ilmor ma oferować zużycie paliwa na poziomie obecnych silników Diesla, a emisja szkodliwych substancji ma być jeszcze niższa. Najprawdopodobniej będzie montowany w miejskich samochodach. Silnik o pojemności 700 ccm będzie miał moc 130 KM i maksymalny moment obrotowy o wartości 165 Nm
Zasada działania.
Podstawowy silnik składa się z dwu mniejszych cylindrów pracujących w cyklu czterosuwowym oraz jednego cylindra niskiego ciśnienia pracującego w cyklu dwusuwowym.
Cylindry ponumerowano w następujący sposób:
Jak widać, czynnik roboczy bierze udział w 4 suwach w cylindrze czterosuwowym oraz w 2 suwach cylindra dwusuwowego, przy czym suw wydechu w cylindrze czterosuwowego pokrywa się z suwem rozprężania (pracy) cylindra dwusuwowego.

</doc>
<doc id="466531" url="https://pl.wikipedia.org/wiki?curid=466531" title="GameMaker">
GameMaker

GameMaker – środowisko do projektowania gier i programów komputerowych, pozwalające na pracę zarówno osobom bez znajomości zasad programowania, jak i zaawansowanym programistom. Środowisko projektowe dostępne jest obecnie w wersjach na Windows (GameMaker 8.1, GameMaker:Studio) i macOS (GameMakerMac).
Najbardziej rozbudowana wersja programu, Studio, pozwala na eksport gier na platformy: Windows, Windows Phone, Ubuntu (oraz kompatybilne z nim systemy linuxowe), OS X, iOS, Android, Tizen, MIPS, HTML5, PlayStation 3, PlayStation 4, PlayStation Vita. Pozostałe – GM:8.1 i GM:Mac pozwalają jedynie na eksport gier pod dany system operacyjny, dodatkowo są dostępne w wersjach Lite, umożliwiających przetestowanie programu przed zakupem.
Opis.
GameMaker oferuje duży zestaw gotowych funkcji, definiujących zachowania w grze. Jako wsparcie dla początkujących programistów, program oferuje tworzenie zachowań poprzez przeciąganie odpowiednich ikon z akcjami reprezentującymi najprostsze funkcje (tzw. klocki), do obiektów, na zasadzie „przeciągnij i upuść”, stanowią one jednak bardzo mały wycinek wszystkich możliwości i część z nich wciąż wymaga wpisania np. nazw zmiennych. Największym atutem programu jest własny język skryptowy GML (GameMaker Language), którego funkcje stworzono z naciskiem na tworzenie gier. Umożliwia on tworzenie bardziej rozbudowanych algorytmów, modyfikację zasobów, odczyt plików, połączenia z siecią, efekty cząsteczkowe, prosty tryb wizualizacji trójwymiarowej, a także rozszerzanie programu poprzez biblioteki DLL, co sprawia, że ma praktycznie nieograniczony potencjał.
Wersje.
GameMaker:Studio.
GameMaker:Studio to rozszerzona wersja wywodząca się z linii 8.1 pozwalająca na eksport gier na platformy Windows, Windows 8, Windows Phone 8, Mac OS X, iOS, Linux, Android, HTML5, MIPS, Tizen, PlayStation 3, PlayStation 4, PlayStation Vita. Pierwsza stabilna wersja została wydana 22 maja 2012. Obecnie IDE jest dostępne jedynie pod system Windows, ale w kolejnych wersjach mających bazować na C# zamiast Delphi, powinno być również kompatybilne z OSX i Linuxem.
Wiele funkcji języka GML w tej wersji zostało usunięte, ze względu na to iż są przestarzałe (np. obsługa IPX), nieosiągalne na platformach mobilnych (obsługa napędu CD, Rejestru Windows, niebinarny odczyt plików), lub powodowały znaczny spadek wydajności programu (sprawdzanie czy zmienna została zdefiniowana, za pomocą zmiennej typu string). Język GML jest też dynamicznie zmieniany i między wersjami pojawiają się często nowe funkcje (np. postinkrementacja, obsługa ekranów dotykowych, shadery, integracja ze Steam, API Facebooka itp.).
W odróżnieniu od wersji 8.1, program uruchamiający aplikacje wykonywalne w formacie exe (tzw. runner) pod Windows napisany jest w C++, a nie w Delphi, co powoduje większą wydajność (kod został przy okazji zoptymalizowany).
Program oferuje specjalną aplikację interpretującą gotowy projekt dla urządzeń przenośnych, dzięki którym można testować wszystkie gry bez ich kompilowania w obrębie sieci WiFi na urządzeniach mobilnych z Android/iOS i komputerach OS X z tego samego runnera (w przypadku systemu iOS trzeba jednak takową aplikację podpisać swoim certyfikatem developera, aby móc ją wgrać na urządzenie).
W przypadku eksportu na Windows 8 zyskujemy możliwość wykorzystania interfejsu Modern oraz wstawienia gry do Windows Store.
GameMaker 8.1 Lite / Standard.
Wersja programu przeznaczona do projektowania gier na platformę Windows. Jako jedyna dostępna w wersji Lite (darmowej) posiadającej jednak pewne ograniczenia. Pozwala wykorzystywać wszystkie standardowe funkcjonalności programu (w tym 3D, używanie DLL, używanie GML). Najnowsze produkty z tej serii są oznaczone numerami 8.1.x.
GameMaker Mac.
Wersja programu na komputery Apple, oparta na wersji 7. Pozwala na uruchamianie stworzonych gier na systemach OS X. Na wersji tej bazuje też port na systemy Linux (obecnie niedostępnej publicznie).
GameMaker Language.
Game Maker Language jest wbudowanym językiem skryptowym stworzonym specjalnie na potrzeby programu Game Maker. Charakteryzuje go:
Dokładna referencja języka GML wraz z pełną listą funkcji i argumentów znajduje się w dokumentacji programu.

</doc>
<doc id="466532" url="https://pl.wikipedia.org/wiki?curid=466532" title="Starcraft">
Starcraft



</doc>
<doc id="466536" url="https://pl.wikipedia.org/wiki?curid=466536" title="Trudna droga z piekła">
Trudna droga z piekła

The Long Hard Road Out Of Hell to książka wydana w 1998. Polski tytuł to "Trudna droga z piekła" (wyd. Kagra, grudzień 2000).
Jest to autobiografia Marilyna Mansona przedstawiająca życie Briana Warnera od dzieciństwa w Ohio do wydania drugiej płyty "Antichrist Superstar" i trasy koncertowej "Dead to the World" w 1996.

</doc>
<doc id="466550" url="https://pl.wikipedia.org/wiki?curid=466550" title="THH">
THH



</doc>
<doc id="466551" url="https://pl.wikipedia.org/wiki?curid=466551" title="Trajka">
Trajka

Trajka (), traja, trójkołowiec, trzykołowiec – pojazd silnikowy na trzech kołach.
Trajka bywa połączeniem motocykla z samochodem. Przód pochodzi z motocykla, a tył z samochodu. Do budowy trajek wykorzystywane bywają zawieszenia i silniki pochodzące z VW Garbusa, ale też np. z Zaporożca czy Fiata 126, czyli generalnie samochodów z silnikiem usytuowanym z tyłu pojazdu.
Trajki z przodu mają jedno koło w osi symetrii pojazdu, a dwa koła z tyłu. Inne odmiany trajki mogą mieć dwa koła z przodu i jedno z tyłu (np. model "Can-am Spyder 990").
W języku polskim nazwy tej nie używa się w odniesieniu do innych konstrukcji trójkołowych, np. pojazdów o napędzie mięśniowym, podobnych do rowerów (pojazd taki nazywany bywa tricyklem), ani do motocykli z bocznym wózkiem, ani do trójkołowych wózków inwalidzkich (także wobec tych z napędem motorowym), ani też wobec powszechnych w Azji trójkołowych riksz ani motorowych pojazdów do przewozu pasażerów. Wyjątkiem jest potoczna nazwa trikke.

</doc>
<doc id="466552" url="https://pl.wikipedia.org/wiki?curid=466552" title="Kenneth McDuff">
Kenneth McDuff

Kenneth McDuff (ur. 21 marca 1946 w Rosebud, zm. 17 listopada 1998 w więzieniu w Huntsville) – amerykański seryjny morderca zwany Miotlarzem; w latach 1966-1993 zamordował w Teksasie dziewięć osób - dwóch mężczyzn i siedem kobiet, w tym jedną w ciąży. 
Po raz pierwszy skazano go na śmierć (na krześle elektrycznym) w latach 60. za trzy wcześniejsze morderstwa i gwałt. 6 sierpnia 1966 roku, zamordował troje nastolatków. Dziewczyna będąca jedną z ofiar, została wielokrotnie zgwałcona przez McDuffa. Wyroku śmierci na mordercy nie wykonano przez wzgląd na moratorium. Po zniesieniu kary śmierci wyrok został zamieniony na dożywocie. W 1990 roku został warunkowo zwolniony z więzienia, co okazało się błędem wymiaru sprawiedliwości. Kenneth chciał dalej zabijać, a Sarafię Parker zamordował zaledwie trzy dni po opuszczeniu więzienia. 
W październiku 1991 porwał 21-letnią Regenę Moore. Na drodze natknął się na blokadę policyjną. Wtedy dziewczyna rozbiła przednią szybę w samochodzie, ale nie zdążyła uciec. Policjanci rozpoczęli pościg za autem Kennetha, ale pojazd zniknął im z oczu. Auto znaleziono następnego dnia, ale nie było w nim śladu Kennetha i dziewczyny. Pojazd był dokładnie wyczyszczony. Szczątki Regeny Moore odnaleziono dopiero we wrześniu 1998 roku, dwa miesiące przed egzekucją McDuffa. Ostatniego morderstwa McDuff dokonał w 1992. Wtedy popełnił błąd, gdyż 30 metrów od miejsca znalezienia zwłok ofiary stał porzucony samochód zarejestrowany właśnie na niego. W maju 1992 ujęto go w Kansas City. W tym czasie zdążył zmienić nazwisko i znaleźć pracę.
Sąd skazał "Miotlarza" na karę śmierci przez uśpienie zastrzykiem. Wyrok wykonano 17 listopada 1998. Jego ostatnie słowa brzmiały: "Jestem gotowy, żebyście mnie uwolnili. Uwolnijcie mnie". 
Historia życia i zbrodni Kennetha McDuffa została dokładnie przedstawiona w książce "Bad Boy from Rosebud" autorstwa Gary'ego Lavergne'a

</doc>
<doc id="466553" url="https://pl.wikipedia.org/wiki?curid=466553" title="Dani California">
Dani California

„Dani California” – pierwszy singel z albumu "Stadium Arcadium" grupy Red Hot Chili Peppers, którego premiera planowana była na 8 (Europa) i 9 maja 2006 (USA). Światowa premiera singla miała zaś miejsce 4 kwietnia.
Utwór jest kontynuacją opowieści o dziewczynie znanej wcześniej z tytułowych kawałków poprzednich płyt "Californication" oraz z "By the Way". Zaśpiewany i zagrany jest w starszym stylu zespołu, znanym z albumów takich jak "Blood Sugar Sex Magik".
Premiera singla w dużej mierze przyczyniła się do zwiększenia zainteresowania płytą "Stadium Arcadium" i stała się powodem spekulacji na temat albumu. Jednocześnie, piosenka szybko trafiła na wysokie lokaty na listach przebojów.
DJ radiostacji WMDG postawił w stronę utworu zarzut, jakoby ten miałby być kopią przeboju Toma Petty pt. "Mary Jane's Last Dance".

</doc>
<doc id="466554" url="https://pl.wikipedia.org/wiki?curid=466554" title="Krasnodrzew pospolity">
Krasnodrzew pospolity

Krasnodrzew pospolity, koka, krzew kokainowy ("Erythroxylum coca" Lam.) – gatunek krzewu prawdopodobnie pochodzący z rejonu Andów. Obecnie występuje wyłącznie w uprawie. Główne rejony uprawy to: Ameryka Południowa, Jawa, Kamerun.
Zwalczanie.
Liśćmi koki odżywiają się larwy motyla "Eloria noyesi" – rząd Kolumbii zaproponował plan walki z plantacjami koki w tym kraju za pomocą tego gatunku.

</doc>
<doc id="466558" url="https://pl.wikipedia.org/wiki?curid=466558" title="Waverly Hills">
Waverly Hills

Waverly Hills – sanatorium zlokalizowane w Louisville, Kentucky, USA, zostało zbudowane w 1908 roku i otwarte dwa lata później, jako szpital do leczenia pacjentów chorych na gruźlicę. 
Na początku XX wieku, w okręgu Jefferson wybuchła epidemia gruźlicy. Początkowo został zbudowany budynek, dla około stu czterdziestu pacjentów. Ponieważ epidemia rozszerzała się, potrzeba było większego szpitala. W marcu roku 1924 zaczęto budować nowy, pięciopiętrowy budynek, mogący pomieścić ponad czterystu pacjentów. Budowla została otwarta 17 października 1926 r. Szpital został zamknięty w czerwcu 1961 r.
Jedna z najpowszechniej znanych legend Waverly Hills, to opowieść o pokoju nr 502. Mówi ona o pielęgniarce, która popełniła samobójstwo przez powieszenie w tym właśnie pokoju. Kilka lat później inna pielęgniarka skoczyła z dachu budynku, ponieważ była już zakażona gruźlicą i dowiedziała się, że jest w ciąży, na dodatek pozamałżeńskiej. Inną historią jest "Death Tunnel" – tunel śmierci. Jest to tunel, który został zbudowany, aby usuwać zwłoki zmarłych pacjentów, i ukrywać je przed innymi pacjentami, jak i przed światem. Żniwa epidemii usuwano i zatajano przed bywalcami Waverly Hills, by nie podsycać w nich paniki. W szpitalu dokonywano eksperymentów medycznych na pacjentach. 
Waverly Hills zostało poddane pracom renowacyjnym i otwarte jest dla zwiedzających.

</doc>
<doc id="466560" url="https://pl.wikipedia.org/wiki?curid=466560" title="Gorlice Zagórzany">
Gorlice Zagórzany

Gorlice Zagórzany – stacja kolejowa w Gorlicach, w województwie małopolskim, w Polsce. Zlokalizowana jest około 6 km od centrum miasta.
W roku 2017 stacja obsługiwała 0–9 pasażerów na dobę.
Na stacji znajduje się obecnie nieużywana wieża wodna. W lutym 2010 w pomieszczeniach dawnej poczekalni i kas biletowych otwarto restaurację prowadzoną przez osobę prywatną.
Ostatni pociąg osobowy zatrzymał się na stacji 31 maja 2010. Od tego czasu do 11 grudnia 2012 ruch pasażerski ze stacji obsługiwany był przez zastępczą komunikacje autobusową Przewozów Regionalnych. Od 11 grudnia 2012 do 19 grudnia 2015 stacja była nieużywana w ruchu pasażerskim. 

</doc>
<doc id="466566" url="https://pl.wikipedia.org/wiki?curid=466566" title="Hami">
Hami

Hami, Kumul (chiń. upr. 哈密; pinyin: "Hāmì"; ujg. قۇمۇل; "Qumul") – miasto na prawach prefektury w północno-zachodnich Chinach, w regionie autonomicznym Sinciang, w kotlinie Hami, przy linii kolejowej z Lanzhou do Urumczi. Liczy ok. 570 tys. mieszkańców. Ważny ośrodek przemysłu wydobywczego; w przeszłości ważny punkt na jedwabnym szlaku.
Etymologia.
Pierwotnie miasto było znane Chińczykom jako "Yiwu" (伊吾). Nazwa "Hami" pochodzi od mongolskiego "Khamil", będącego tłumaczeniem nazwy ujgurskiej. Na europejskich mapach z XVI wieku pojawia się nazwa "Camul", która została również użyta przez Matteo Ricciego w jego relacji z wizyty portugalskiego jezuity Bento de Góisa w 1605 roku.
Historia.
Niewiele wiadomo o wczesnej historii Hami. Pierwsze wzmianki o mieście pochodzą z II wieku p.n.e. Znane pod wieloma nazwami, było najczęściej określane przez uczonych z okresu Wschodniej dynastii Han jako Yiwu (伊吾) lub Yiwulu (伊吾卢). Chińczycy wcześnie odkryli walory wynikające z dogodnego położenia miasta, jednak o jego kontrolę musieli rywalizować z plemionami koczowniczymi. W 73 roku Chińczycy utworzyli w mieście komanderię Yiwu (Yihe), aby utrzymać władzę cesarską nad ludami Xiongnu. Jednakże pod koniec I wieku Chińczycy utracili kontrolę nad miastem na rzecz Xiongnu i odzyskali ją ponownie dopiero w 119 roku, kiedy chińska armia, składająca się z około tysiąca żołnierzy, przemaszerowała z miasta Dunhuang i opanowała Hami, tworząc tam garnizon. Sąsiedni władcy, w tym król Turfanu, miasta-państwa leżącego na północy, zaoferowali swoje posłuszeństwo względem chińskiego cesarza, jednak wkrótce potem plemiona koczownicze zaatakowały i zniszczyły garnizon Yiwu. Garnizon odbudowano, ale w 151 roku został najechany przez plemię Huyan Xiongnu z Barkolu; dzięki dużym staraniom chińskich żołnierzy udało się go obronić.
Kilka lat później Xiongnu zostali zneutralizowani przez inne plemię i nastąpił okres pokoju. Hami stało się ważnym miastem na jedwabnym szlaku. Nawet po upadku dynastii Han poszczególne plemiona koczownicze były zbyt zajęte walką pomiędzy sobą, aby próbować podbić miasta i oazy na szlakach handlowych. W tym czasie pojawiły się nowe mocarstwa, szukające możliwości przejęcia kontroli nad strategicznym miastem Hami. W 456 roku Tuoba, jedno z plemion Xianbei, które założyło Północną dynastię Wei (386–535) i zjednoczyło północne Chiny, zajęło Hami, skąd dwa lata później rozpoczęło najazd na lud Rouran, który wcześniej zaatakował terytorium Tuoba. W VI wieku królestwo Północnej dynastii Wei zostało podzielone a tereny w pobliżu Hami przeszły pod kontrolę tureckiego kaganatu zachodniego. Hami na przemian znajdowało się pod panowaniem kaganatu wschodniego i zachodniego, które spierały o się o ten obszar.
Dopiero za panowania dynastii Tang (618–907) odzyskali Chińczycy kontrolę nad zachodnimi szlakami handlowymi. Miasto zostało przez nich zajęte w 610 oraz w 630 roku, kiedy stało się siedzibą prefektury o nazwie Yizhou (伊州). W tym czasie Hami odwiedził chińskim mnich buddyjski i pielgrzym Xuanzang, który spędził tam kilka tygodni, odpoczywając po przemierzeniu pustyni Gobi. Oprócz tego do miasta przybywali muzułmańscy misjonarze z Bliskiego Wschodu. Hami pozostało pod panowaniem Chińczyków do 763 roku, kiedy Tybetańczycy najechali na północno-zachodnie Chiny.
Kaganat ujgurski, który powstał w 744 roku, nie obejmował terytorium Hami, lecz w 840 roku, po upadku kaganatu, grupa Ujgurów wyemigrowała na zachód i osiedliła się na wschodnich zboczach Tienszanu, a wkrótce potem dotarła w okolice Turfanu i Hami. Ostatecznie w IX wieku Hami przeszło pod panowanie Ujgurów. Miejscowa ludność nie-turecka zaczęła stopniowo przejmować język ujgurski, a region ten stał się znany jako Ujguristan. Wydaje się, że w rejonie panowała duża tolerancja religijna, ponieważ od X wieku wspólnie żyli tam buddyści, muzułmanie, manicheiści, nestorianie i poganie. Społeczności buddyjskie pozostały na tym terenie aż do początku XV wieku, kiedy islam stał się dominującą religią w regionie. Ujgurzy wywarli również duży wpływ kulturowy na tym obszarze; na przykład, po podboju terenów ujgurskich przez Mongołów w XIII wieku, przejęto alfabet ujgurski do zapisu języka mongolskiego.
W średniowieczu Hami znalazło się pod wpływem różnych koczowniczych plemion mongolskich. W XIII wieku mongolskie posiadłości, w tym Hami, zostały zjednoczone przez Czyngis-chana. Po śmierci władcy i podziale imperium mongolskiego, Hami przeszło pod władanie Czagataja, jego drugiego syna. Miasto pozostało w posiadaniu potomków Czagataja przez całe następne stulecie. Pod władzą mongolską, na szlakach handlowych odrodziła się komunikacja z Europę; po raz kolejny Hami stało się ważnym ośrodkiem na jedwabnym szlaku.
W latach 70. XIII wieku odwiedził Hami Marco Polo i dokonał opisu miasta, które przyciągało przybyszów, m.in. bujnymi ogrodami i owocami, zwłaszcza melonami. Polo pisze: „Mieszkańcy są czcicielami bożków i mówią swoim specyficznym językiem. Utrzymują się z owoców ziemi, których mają dostatek i które ofiarują podróżnym, aby zaspokoić ich potrzeby. Ludzie są uzależnieni od przyjemności i nie zajmują się prawie niczym innym, jak tylko graniem na instrumentach, śpiewem, tańcem, czytaniem, pisaniem... i poszukiwaniem, w skrócie, wszelkich form rozrywki.” Marco Polo opisuje także daremne próby mongolskiego chana, który starał się zmusić mieszkańców do zaprzestania zwyczaju oferowania własnych kobiet przybyszom goszczącym w mieście.
W 1368 roku dynastia Ming doszła do władzy, wypierając Mongołów, którzy rządzili dotąd Chinami. Początkowo jednak Hami nie znajdowało się pod bezpośrednią kontrolą Mingów. W 1390 roku władca Hami otrzymał poselstwo z chińskiego dworu i zgodził się płacić haracz w koniach (handel końmi był w Hami bardzo ważny). W następnym roku relacje pomiędzy Chinami a Hami stały się napięte, kiedy władca Hami zażądał możliwości zorganizowania targów koni, jednak chiński cesarz Hongwu z jakichś powodów uznał to żądanie za niestosowne. Wojska Mingów zostały wysłane na Hami i odniosły zwycięstwo. Po objęciu władzy w Chinach przez cesarza Yongle, dwór cesarski dążył do poprawy stosunków z Hami w celu zapewnienia sobie dostaw koni wojskowych. W 1406 roku utworzono w Hami chińską komanderię, lecz region w dalszym ciągu pozostał pod rządami lokalnych władców, którzy wysyłali haracz na dwór chiński. W okresie pokoju rozwijał się handel.
Hami stało się jednak po raz kolejny przedmiotem zainteresowań mongolskich koczowników. W połowie XV wieku Ojraci z północno-zachodniej Mongolii podbijali stepy. Pod dowództwem Esena przenieśli się na zachód, żeby zabezpieczyć swoją granicę. W roku 1443 trzy tysiące Ojratów zaatakowało Hami i pojmało matkę i żonę miejscowego władcy. Esen chciał go przekonać do złożenia wizyty w obozie Ojratów i zaakceptowania ich zwierzchności, ten jednak odmówił. Mingowie ostro protestowali przeciwko rajdowi Ojratów i Esen, nie chcąc w tym momencie rzucać wyzwania Chinom, ostatecznie zwolnił szlachetnych więźniów. Niemniej w roku 1445 powtórzył atak na Hami, znowu zagarniając matkę i żonę władcy oraz zapraszając go do złożenia wizyty. Ostatecznie po zapewnieniu Mingów, że nigdy nie przystanie na żądania Esena, władca Hami wyruszył na tereny Ojratów w roku 1448 i pozostał tam na dłuższy czas jako członek świty ich wodza.
Nastąpił jeden z najbardziej burzliwych okresów w historii politycznej Hami. Po śmierci Esena w 1463 roku, region został najechany przez plemiona koczownicze, a miejscowy chan uciekł z miasta. Rodzina rządząca powróciła do władzy po trzech latach dzięki pomocy Chin. Następnie, w 1473 roku, władca Turfanu, 'Ali, zaanektował Hami. Mingowie uważali władcę Hami, Hanshana, za swojego wasala i udzielili mu pomocy, wysyłając wojska do Hami i zmuszając 'Alego do wycofania się. Jednakże wkrótce po odwrocie chińskich oddziałów, 'Ali zajął miasto ponownie. Niemniej jednak zdawał sobie sprawę, że utrzymanie władzy nad Hami jest niepewne i wysłał w 1476 roku poselstwo z hołdem dla dworu chińskiego. W 1482 roku władzę w Hami z powrotem odzyskał Hanshan, jednak sześć lat później zginął w pułapce, urządzonej przez Ahmeda, syna 'Alego, który objął władzę w regionie. Rok później, następcy Hanshana odzyskali Hami, jednak w 1493 roku Ahmed pojmał nowego władcę, jak również chińskiego rezydenta, którzy stali się jego zakładnikami. W akcie gniewu, chiński dwór zamknął granice z Turfanem i wstrzymał handel, wypędzając przy tym wszystkich ujgurskich kupców z pobliskiego regionu Gansu. Doprowadziło to do tak dużej niechęci wobec Ahmeda, że ostatecznie został zmuszony do odejścia. W 1513 roku władca Hami podporządkował się chanowi Mansurowi, starszemu synowi Ahmeda, i w 1517 roku Mansur osiedlił się w Hami; miasto służyło jako baza wypadowa podczas najazdów na terytorium Chin.
Pod koniec XVII wieku Dżungarowie utworzyli Chanat Dżungarski i stali się główną potęgą w Azji Centralnej. Pod przywództwem Galdana, Dżungarowie przejęli Turfan i Hami. W tym czasie do władzy w Chinach doszła mandżurska dynastia Qing. Sprawujący rządy cesarz Kangxi chciał ponownego przywrócenia władzy chińskiej we wschodnim Turkiestanie. W 1690 i 1695 roku wysłał wojska przeciwko Galdanowi, którym udało się pokonać dżungarskie siły. Po śmierci Galdana w 1697 roku, cesarz nie starał się umocnić chińskiej władzy w Dżungarii, lecz zabezpieczył swoje wpływy w Hami, przekonując muzułmańskiego chana Hami, 'Abd-Allaha Tarkhan-bega, do uznania swojej zwierzchności. W mieście ustanowiono chiński garnizon. Mimo to, miasto było kilkukrotnie atakowane przez Dżungarów na początku XVIII wieku.
W 1755 roku, w czasie panowania cesarza Qianlonga, ostatecznie zdecydowano się na zajęcie dżungarskiego regionu, na północ od gór Tienszan. Hami nie stawiło prawie żadnego oporu, a rodzina rządząca wspomogła Qingów w ich późniejszym podboju Kotliny Tarymskiej. Odtąd Hami było ważnym centrum zaopatrzenia dla wojsk chińskich, które przez cały XIX wiek były wysyłane do Turkiestanu Wschodniego, w celu tłumienia buntów. W 1865 roku, Hami na krótko przeszło pod władanie kaszgarskiego buntownika Jakuba Bega, który w latach 1862–75 podbił dużą część Sinciangu. Miasto znalazło się jednak szybko pod kontrolą Chińczyków i stało się strategiczną siedzibą, z której chiński generał Zuo Zongtang kierował akcją odzyskania Turkiestanu Wschodniego w latach 1875–77. W 1884 roku Turkiestan Wschodni został oficjalnie przyłączony do Chin jako prowincja Sinciang, lecz Hami pozostało półautonomicznym księstwem i mogło zachować swojego chana oraz miejscowe elity w uznaniu za usługi świadczone przez lokalnych władców w czasie osiemnastowiecznych kampanii. Ludność Hami składała się wówczas, podobnie jak dziś, z Huiów, Chińczyków Han i Tureckich Muzułmanów, których starą nazwę Ujgurzy zaczęto używać dopiero w 1935 roku.
Wraz z upadkiem dynastii Qing i początkiem okresu republikańskiego, Hami pozostało, przynajmniej nominalnie, pod władzą lokalną. W rzeczywistości był to ostatni chanat w Turkiestanie Wschodnim. Brytyjskie misjonarki, Mildred Cable i Francesca French, przebywając w Aratam, letniej rezydencji chana Hami, leżącej na północ od miasta, zanotowały o śmierci ostatniego chana w marcu 1930 roku. Gubernator prowincji, Jin Shuren, zadecydował, że jest to odpowiedni moment do rozwiązania państwa Hami. Następca tronu Hami został wezwany do Urumczi, stolicy prowincji, gdzie postanowiono, że Hami zostanie podzielone na trzy dystrykty; nowy chan otrzymał wtedy nominalny tytuł wysokiego doradcy gubernatora i został zmuszony do pozostania w Urumczi. Dawne państwo miało duże znaczenie religijne, ale również i świeckie dla Tureckich Muzułmanów. 
Wieści o uwięzieniu sukcesora w Urumczi zwiększyły ilość skarg na skorumpowanych urzędników i poborców podatkowych. W 1931 roku Tureccy Muzułmanie z Hami zbuntowali się i oblegli lokalne oddziały wojska. Natychmiast na miejsce wysłano siły rządowe, co znacznie pogorszyło sytuację buntowników. Zdając sobie sprawę z nieuchronnej porażki, powstańcy z Hami wysłali po pomoc do Ma Zhongyinga, chińskiego muzułmanina i generała, stacjonującego w Gansu. Ma przeprowadził 43 ataki na chiński garnizon w Hami. Dwa lata później wrócił do Hami i przez krótki czas zarządzał zrujnowanym miastem, zanim ruszył na podbój całej prowincji. Hami uległo poważnym zniszczeniom, w ruinę popadł m.in. pałac chana wraz z ogrodami.
Władzom prowincji udało się ostatecznie odzyskać kontrolę nad Hami, jednak dokonały tego z pomocą wojsk radzieckich. Gubernator Sheng Shicai, następca Jin Shurena, był zadowolony z dobrych stosunków ze Związkiem Radzieckim. W latach 1937–43 w mieście stacjonował 8 Pułk Armii Czerwonej.
Po zakończeniu II wojny światowej pojawiły się dążenia do nadania Ujgurom autonomii w Sinciangu, jednak wojna domowa pomiędzy chińskimi komunistami i narodowcami z Kuomintangu zepchnęła tę sprawę na dalszy plan. Po swoim zwycięstwie, komuniści wciąż mieli problemy z Ujgurami, którzy nie utożsamiali się z narodem chińskim. 1 października 1955 roku Sinciang stał się Ujgurskim Regionem Autonomicznym, mimo to pozostał częścią Chin. Pretensje Ujgurów do rządu chińskiego wzrosły w okresie rewolucji kulturalnej Mao Zedonga (1966–75), kiedy to zamknięto meczety. Po śmierci Mao w 1976 roku, jego następcy dopuścili do ponownego otwarcia meczetów. Żądania Ujgurów o niepodległość trwały do lat 90., jednak zostały one nieco zahamowane przez polepszenie sytuacji gospodarczej, spowodowane rozwojem przemysłu w regionie i odkryciem złóż ropy naftowej w Kotlinie Turfańskiej i kotlinie Hami.
18 lutego 2016 roku Hami zostało podniesione do rangi miasta na prawach prefektury i powiększone o terytorium prefektury Hami.
Geografia.
Hami leży w północno-wschodnim Sinciangu, w północnej części kotliny Hami, na wschód od pasma Bogda Shan (przedłużenie Tienszanu), u podnóża gór Ha’erlike Shan, na wysokości ok. 820 m n.p.m. Miasto jest oazą, wokół miasta dominuje krajobraz pustynny i półpustynny. Sieć rzeczna jest uboga, występują pojedyncze rzeki epizodyczne, spływające z gór Ha’erlike Shan oraz solniska. W regionie znajdują się duże zasoby węgla kamiennego i ropy naftowej.
Klimat.
Klimat Hami, podobnie jak w całym Sinciangu, jest suchy i skrajnie kontynentalny. Średnie temperatury w styczniu poniżej zera, temperatury lipcowe są wysokie i przekraczają 20°. Opady występują rzadko i są niewielkie; średnie roczne opady wynoszą od 40 do 45 mm. Wilgotność w tym regionie nie wykracza poza granicę 60%.
Podział administracyjny.
Prefektura miejska Hami podzielona jest na:
Gospodarka.
Do połowy XX wieku Hami, podobnie jak cały Sinciang, było słabo rozwinięte. Podstawę gospodarki stanowiło rolnictwo i ekstensywna hodowla. Rozwój nastąpił dopiero w latach 50., kiedy do miasta doprowadzono linię kolejową i drogi. Hami stało się wówczas ważnym producentem stali i żelaza.
Obecnie gospodarka miasta opiera się przede wszystkim na przemyśle wydobywczym. Hami jest ważnym ośrodkiem wydobycia węgla kamiennego. Węgiel pochodzący z okolicznych kopalni, posiadających znaczne rezerwy surowca, jest transportowany i wykorzystywany głównie w Urumczi. W Hami eksploatuje się także złoża ropy naftowej, gazu ziemnego, rud metali nieżelaznych i granitu. W mieście rozwinął się również przemysł włókienniczy i maszynowy. W Hami mieszczą się zakłady sodowe, przerabiające sól z pustynnych słonych jezior.
W oazach uprawiane są winogrona i melony, zwłaszcza tzw. melony z Hami ("hami gua"), będące bardzo słodką odmianą melona popularną w Chinach. W mieście produkowane są rodzynki. W mieście znajduje się port lotniczy Hami.

</doc>
<doc id="466572" url="https://pl.wikipedia.org/wiki?curid=466572" title="Lista państw Europy">
Lista państw Europy

Lista państw Europy – lista państw i terytoriów zależnych Europy.
Na terenie Europy znajduje się 46 państw uznawanych na arenie międzynarodowej. Ponadto do Europy zalicza się siedem terytoriów zależnych Danii, Norwegii i Wielkiej Brytanii. W Europie funkcjonuje również jedno państwo częściowo uznawane (Kosowo) oraz jedno państwo nieuznawane (Naddniestrze).
Największym europejskim państwem jest Rosja (17 098 242 km²), natomiast największym państwem znajdującym się w całości na terytorium Europy jest Ukraina (603 550 km²). Najludniejszym państwem na kontynencie europejskim również jest Rosja (142 021 981 mieszkańców), a najludniejszym państwem położonym w całości w Europie są Niemcy (84 316 622 mieszkańców). Najmniejszym zarówno pod względem powierzchni, jak i liczby ludności jest Watykan (0,44 km²; 825 mieszkańców).

</doc>
<doc id="466575" url="https://pl.wikipedia.org/wiki?curid=466575" title="Devonport (Tasmania)">
Devonport (Tasmania)

Devonport – miasto w Australii, w stanie Tasmania, przy ujściu rzeki Mersey do Cieśniny Bassa. Zamieszkane przez 21,5 tys. mieszkańców.
Gospodarka.
W mieście rozwinął się przemysł spożywczy, papierniczy oraz cementowy.
Sławni ludzie.
Politycy
Sportowcy

</doc>
<doc id="466582" url="https://pl.wikipedia.org/wiki?curid=466582" title="Ubon Ratchathani">
Ubon Ratchathani

Ubon Ratchathani (tajski: อุบลราชธานี) – miasto we wschodniej Tajlandii, na równinie Korat, nad rzeką Mun (dopływ Mekongu), ośrodek administracyjny prowincji Ubon Ratchathani. Około 107 tys. mieszkańców.

</doc>
<doc id="466587" url="https://pl.wikipedia.org/wiki?curid=466587" title="Algonkini">
Algonkini



</doc>
<doc id="466594" url="https://pl.wikipedia.org/wiki?curid=466594" title="Wojna z Krikami">
Wojna z Krikami

Wojna z Krikami (1813–1814) – wojna części północnoamerykańskich Indian z plemienia Krików (ang. "Creek") ze Stanami Zjednoczonymi. Broniąca plemiennych tradycji i sympatyzująca z Brytyjczykami grupa Krików Górnych (ang. „Upper Creek”, zwana też "Red Sicks"), walczyła w niej z postępem amerykańskiego osadnictwa, sprzyjającą białym grupą Krików Dolnych (ang. "Lower Creek") oraz inwazją wojsk amerykańskich na swoje ziemie. Pokonani w bitwie przy zakolu rzeki Tallapoosa (ang. "Horseshoe Bend"), Krikowie zmuszeni zostali do zawarcia niekorzystnego traktatu z Fort Jackson i oddania USA ponad połowy plemiennych terenów w dzisiejszych stanach Alabama i Georgia.
Geneza konfliktu.
Wojna z Krikami (ang. "Creek War") z lat 1813–1814 rozpoczęła się jako wojna domowa w należącym do tzw. Pięciu Cywilizowanych Narodów plemieniu Krików. Zainspirowały ją: trwająca od 1812 roku wojna Stanów Zjednoczonych z Wielką Brytanią, elokwencja wzywającego do walki z Amerykanami wodza sprzyjającej Brytyjczykom algonkińskiej konfederacji Tecumseha oraz wezwania plemiennych proroków do zachowania tradycji przodków. Grupa Krików Górnych (ang. "Upper Creek") – od koloru maczug wojennych i szamańskich lasek nazywana też przez białych Czerwonymi Kijami (ang. "Red Sticks") – postanowiła wówczas zmusić grupę Krików Dolnych (ang. "Lower Creek"), przyjmujących dobre i złe wzorce białych sąsiadów, do powrotu do tradycyjnego sposobu życia i przeciwstawienia się postępom Amerykanów. Krikowie Górni stanowili około 2/3 plemienia i mieszkali nad rzekami Alabama, Coosa i Tallapoosa. Krikowie Dolni, stanowiący około 1/3 plemienia, żyli głównie nad rzeką Chattahoochee na granicy dzisiejszej Georgii i Alabamy.
Wodzowie Krików Górnych, William Weatherford (znany też jako Czerwony Orzeł, ang. "Red Eagle"), Peter McQueen, Menawa i inni, starli się z przywódcami Krików Dolnych w kwestii stosunku do najazdów białych osadników na ziemie plemienne w Alabamie i Georgii, programów cywilizacyjnych realizowanych wśród Krików przez agenta do spraw Indian Benjamina Hawkinsa i korzystania przez Indian z dóbr białego człowieka. Obrońcy tradycji wzywali m.in. do porzucenia rolnictwa i hodowli na rzecz dawnego myśliwskiego trybu życia oraz zachowania wspólnej własności ziemi i zakazu jej sprzedawania białym osadnikom. Zdarzało się, że Czerwone Kije niszczyli sprzęt rolniczy, podpalali pola uprawne i zabijali bydło, odrzucając np. metalowe narzędzia kuchenne oraz niszcząc „europejską” odzież (nawet tkaną przez samych Indian).
Wojna domowa Krików.
Konflikt obu zwaśnionych stron doprowadził najpierw do starć między samymi Indianami Krik a później także do ataków wrogiej Amerykanom frakcji obrońców tubylczych tradycji na mieszkańców pogranicza. W lutym 1813 roku starzy wodzowie Krików postanowili samodzielnie ukarać grupę siedmiu wojowników Czerwonych Kijów, która dopuściła się masakry na dwóch rodzinach białych osadników znad Ohio. To doprowadziło do wybuchu otwartego konfliktu zbrojnego między obiema grupami Krików i ataku Czerwonych Kijów na osiedla szybciej asymilujących się Krików Dolnych.
Zaniepokojeni wrogą postawą i zbrojeniem się Czerwonych Kijów osadnicy – biali i mieszanego pochodzenia (Metysi) – wysłali przeciwko powracającym z Florydy z hiszpańską bronią i amunicją Krikom słabo zorganizowaną grupę milicji. 27 lipca 1813 roku zaatakowała ona osadę Krików zwaną Burnt Corn (położoną 80 mil na północ od Pensacola) i zdobyła ją, ale ostatecznie została przez Krików rozbita. Krikowie uznali tę napaść za wypowiedzenie wojny i zaatakowali Fort Mims, tymczasową placówkę amerykańską u zbiegu rzek Tombigbee i Alabama (w pobliżu dzisiejszego Mobile), z której wyruszyła nieudana amerykańska ekspedycja. Tym samym wojna przestała być wewnętrznym konfliktem samych Krików, zaś obawiający się rozszerzenia działań zbrojnych Amerykanie rozpoczęli budowę linii fortów wzdłuż rzeki Chattahoochee.
Przebieg wojny z USA.
W wyniku mającego miejsce 30 sierpnia 1813 roku ataku Czerwonych Kijów pod wodzą McQueena i Weatherforda na słabo broniony Fort Mims poległo – według różnych źródeł – od 400 do 500 osób – białych, Metysów i Krików Dolnych. Fort spłonął, wielu jego obrońców oskalpowano, zaś większość schwytanych Murzynów stała się niewolnikami Krików. Jedynie ok. 15 osobom udało się zbiec, ich alarmistyczne wieści sprawiły, że południowo-wschodnie pogranicze Stanów Zjednoczonych ogarnęła panika, a południowe stany powołały pod broń oddziały milicji. W Tennessee płk. Andrew Jackson i gen. William Cocke uformowali do października armie liczące po 2500 żołnierzy każda. Ponadto agent Hawkins zorganizował sojuszniczy oddział Krików Dolnych, którymi dowodził William McIntosh, a do armii Jacksona dołączył 200-osobowy Regiment Czirokezów dowodzony przez Majora Ridge’a, skierowany do walki z Czerwonymi Kijami przez wodzów tego sprzyjającego Amerykanom plemienia.
W odwecie za klęskę w Fort Mims wojska gen. Johna Coffee zaatakowały i zniszczyły 3 listopada 1813 roku wioskę Talladega w Alabamie, zabijając ponad 500 wojowników Krików. Nieskoordynowane trzy korpusy ekspedycyjne milicji, liczące łącznie ok. 7000 żołnierzy, wtargnęły na ziemie Krików. Pozbawione wsparcia walczącej z Brytyjczykami armii nie dotarły jednak do głównych osiedli Czerwonych Kijów, ani nie zniszczyły ich zasadniczych sił. Choć zmierzały z trzech stron w samo centrum terytorium Krików, na tzw. Świętą Ziemię (ang. "Holly Ground") u zbiegu rzek Tallapoosa i Coosa, to stosunkowo nieliczni i słabo uzbrojeni (mający tylko ok. 1000 sztuk broni palnej oraz łuki) wojownicy Czerwonych Kijów desperacko bronili się w głębi dobrze znanych sobie puszcz. Jednak ani ich starania, ani wysiłki szamanów nie były w stanie powstrzymać postępów przeważających sił amerykańskich.
Dowodzącym 1000-osobowym oddziałem milicji z Missisipi gen. Clairborne nękał pod koniec 1813 roku osiedla Krików w okolicach Fort Stodderd, ale żadnej większej bitwy z Czerwonymi Kijami nie stoczył. Dopiero w starciu 23 grudnia ludzie Clairborne’a zabili ok. 30 „wrogich Indian”, spalili 260 domów i niemal schwytali do niewoli Williama Weatherforda. Tymczasem 29 listopada 1813 roku milicja Georgii zniszczyła wioskę Auttose, ale ranny gen. John Floyd nie kontynuował pościgu. Dopiero w połowie stycznia jego oddział, liczący ok. 1300 milicjantów i 400 sojuszniczych Krików, ruszył w stronę wsi Tuckaubatchee na spotkanie z siłami Jacksona. Został jednak powstrzymany 29 stycznia 1814 roku w bitwie nad Calibee Creek, w której poniósł straty ok. 20 zabitych i 130-150 rannych. Clairborne wycofał się do Fort Mitchell i było to ostatnie starcie milicji z Georgii w walkach z Czerwonymi Kijami.
Prowadzona przez płk. Jacksona milicja z Tennessee w listopadzie 1813 roku pobiła Czerwone Kije dwukrotnie, pod Tallushatchee i Talladega, ale problemy z zaopatrzeniem i dyscypliną wojska spowolniły postępy amerykańskiej ofensywy z północy. W grudniu wygasł trzymiesięczny okres powołania większości oddziałów i dopiero po nadejściu posiłków w połowie stycznia Jackson wyruszył z Fort Strother w kierunku czirokeskiej wsi Emuckfaw, gdzie miał nadzieje spotkać się z milicją z Georgii. Był to długi i ryzykowny marsz w trudnym terenie, szczególnie zważywaszy na brak doświadczenia i dyscypliny wśród rekrutów. Po dwóch nierozstrzygniętych starciach – pod Emuckfaw (22 stycznia) i nad Enotachopo Creek (24 stycznia), z łącznymi stratami 24 zabitych i 71 rannych – oddziały Jacksona wycofały się do Fort Strother, gdzie otrzymały wsparcie regularnego 39. Pułku Piechoty i nowego zaciągu milicji pod dowództwem gen. Coffee. W styczniowych starciach Krikowie stracili ponad 50 zabitych i najlepszą okazję do pobicia Amerykanów. Wzmocnione do ok. 5000 żołnierzy oddziały z Tennessee aż do marca szkoliły się i budowały drogi nad rzeką Coosa.
Bitwa nad Horseshoe Bend.
W połowie marca 1814 roku oddziały płk. Jacksona ponownie wyruszyły na ziemie Krików, w połowie drogi założyły nowy Fort William, a następnie w ciągu 3 dni przebyły przez puszczę 52 mile i 26 marca rozbiły obóz na północ od Horseshoe Bend (Zakola Podkowy) na rzece Tallapoosa. Kolejnego ranka gen. Jackson wysłał gen. Coffee z 700 żołnierzami oraz 600 indiańskimi sprzymierzeńcami z plemion Czirokezów i Krików Dolnych, by przekroczyli rzekę i okrążyli jej zakole. Liczącą około 2000 ludzi resztę sił, w tym milicję z Tennessee i 39. Pułk Piechoty pociągnął na półwysep i rozpoczął dwugodzinny – niezbyt skuteczny – ostrzał artyleryjski barykady z bali ułożonej przez Czerwone Kije.
Około południa część Czirokezów gen. Coffee przekroczyła rzekę i zaatakowała Czerwone Kije od tyłu. Wówczas Jackson nakazał czołowy atak na bagnety, a jego żołnierze pokonali barykadę i walczyli w bezpośrednim starciu na południowym krańcu półwyspu aż do zmierzchu. Wieczorem co najmniej 800 z 1000 Czerwonych Kijów wodza Menawy było martwych (557 poległo w boju, a 200–300 utonęło w rzece). Sam Menawa, choć ciężko ranny, zdołał zbiec, a Weatherford dostał się do niewoli. Straty wojsk Jacksona wyniosły 49 zabitych i 154 rannych, w tym wielu śmiertelnie.
Konsekwencje klęski.
Chociaż Czerwone Kije poniosły nad rzeką Tallapoosa porażkę, to resztki wrogich Krików nie poddawały się jeszcze przez kilka miesięcy. W sierpniu 1814 roku, wyczerpani i wygłodzeni, Krikowie Górni poddali się Jacksonowi w Wetumpka, w pobliżu obecnego Montgomery, w stanie Alabama. Kończący konflikt traktat z Fort Jackson z 9 sierpnia 1814 roku zmuszał Naród Krików do oddania Stanom Zjednoczonym 23 mln akrów (93 000 km kw.) ziemi (w tym blisko 2 mln akrów użytkowanych przez sojuszniczych Czirokezów). Pomimo protestów tych wodzów Krików, którzy walczyli po stronie Amerykanów, plemię utraciło ponad połowę ziem swoich przodków. Po pokonaniu Krików gen. Jackson mógł się skupić na wojnie z Brytyjczykami w rejonie Zatoki Meksykańskiej i – po rajdzie na hiszpańską Florydę i wyparciu Brytyjczyków z Pensacola – 8 stycznia 1815 roku pokonał ich ostatecznie w bitwie pod Nowym Orleanem. Wielu Krików, obawiających się represji Amerykanów, zbiegło na południe i osiadło przejściowo na Florydzie, gdzie Jackson najechał ich ponownie w roku 1818. W 1819 roku na dawnych terenach Krików utworzono stan Alabama i przyjęto go do Unii.
W 1829 roku, po części dzięki sławie zyskanej po bitwach przy Horseshoe Bend i o Nowy Orlean, Andrew Jackson wybrany został siódmym prezydentem Stanów Zjednoczonych. Rok później, w 1830 roku, podpisał ustawę o przesiedleniu Indian (ang. "Indian Relocation Act"), nakazującą – mimo sprzeciwu Sądu Najwyższego – wszystkim plemionom żyjącym dotąd na wschód od Missisipi opuszczenie swoich ziem i osiedlenie się na wyznaczonym dla nich Terytorium Indiańskim na Zachodzie. Zmuszeni do wędrówki za Missisipi w 1838 roku Czirokezi nazwali ten tragiczny dla nich marsz „Szlakiem Łez”. Południowy wschód Stanów Zjednoczonych, oczyszczony z większości Indian i wolny od gróźb zewnętrznej interwencji, mógł bez przeszkód zostać zajęty przez białych osadników i ich czarnych niewolników.

</doc>
<doc id="466596" url="https://pl.wikipedia.org/wiki?curid=466596" title="Stefan Majewski (wojskowy)">
Stefan Majewski (wojskowy)

Stefan Majewski (ur. 10 sierpnia 1867 w Podniestrzanach, zm. 31 stycznia 1944 w Słonawach) – generał dywizji Wojska Polskiego.
Życiorys.
Pochodził z rodziny neofickiej pochodzenia żydowskiego, syn Władysława Majewskiego komisarza Rządu Narodowego z 1863. Bratem jego ojca był Karol Majewski, który był przewodniczącym Rządu Narodowego w powstaniu styczniowym.
Ukończył wojskową szkołę realną w Hranicach (Morawy), Wojskową Akademię Techniczną w Wiedniu, i Wyższą Szkołę Wojskową w Wiedniu. Od 1888 oficer c. i k. armii. W 1898 został przeniesiony do Batalionu Pionierów Nr 10 w Przemyślu na stanowisko komendanta kompanii. 30 kwietnia 1910 został przydzielony do Oddziału 10 Ministerstwa Wojny w Wiedniu. W 1913, w stopniu pułkownika sztabu generalnego był szefem Departamentu VIII w Ministerstwie Obrony Krajowej. W czasie I wojny światowej dowodził c. i k. 12 pułkiem strzelców, XLIV Brygadą Górską i LVII Brygadą Piechoty. 1 sierpnia 1917 awansował na generała majora ze starszeństwem z dniem 30 sierpnia 1917.
W grudniu 1918 przyjęty został do Wojska Polskiego, w stopniu generała podporucznika. 19 stycznia 1919 został dowódcą Grupy Operacyjnej „Chełm”. 3 marca 1919 został wyznaczony na stanowisko I wiceministra Spraw Wojskowych. 10 lutego 1920, w związku z przeprowadzoną reorganizacją Ministerstwa Spraw Wojskowych, Naczelny Wódz zwolnił go ze stanowiska I wiceministra Spraw Wojskowych i mianował dowódcą Szkoły Sztabu Generalnego „"z równoczesnym podziękowaniem mu za owocną i gorliwą Jego pracę na dotychczasowym stanowisku”". 10 marca tego roku Józef Piłsudski mianował go członkiem Rady Wojskowej z pozostawieniem na dotychczasowym stanowisku dowódcy szkoły. Od kwietnia do maja 1920 dowodził w zastępstwie 1 Armią pozostając w dalszym ciągu dowódcą szkoły. 21 kwietnia 1920 zatwierdzony został z dniem 1 kwietnia 1920 w stopniu generała porucznika. Od maja do lipca dowodził 7 Armią, potem pozostawał w dyspozycji Naczelnego Dowództwa. We wrześniu tego roku przystąpił ponownie do wykonywania obowiązków na stanowisku dowódcy Szkoły Sztabu Generalnego w Warszawie. 6 lipca 1921 na stanowisku dowódcy szkoły zastąpił go generał porucznik Gustaw Zygadłowicz.
Od sierpnia do grudnia 1921 szef Polskiej Misji Wojskowej we Francji. 31 grudnia 1921 został mianowany, a 31 stycznia 1922 objął obowiązki na stanowisku dowódcy Okręgu Korpusu Nr IV w Łodzi. 3 maja 1922 zweryfikowany w stopniu generała dywizji ze starszeństwem z dniem 1 czerwca 1919 w korpusie generałów. 4 czerwca 1924 Prezydent RP mianował go szefem Administracji Armii. 17 maja 1925 udał się na 2-miesięczny urlop dla poratowania zdrowia (zastąpiony przez gen. Juliusza Malczewskiego). 20 listopada 1925 Prezydent powierzył mu kierownictwo Ministerstwem Spraw Wojskowych, a już 27 tego miesiąca przyjął jego dymisję i zwolnił z kierowania resortem. 14 grudnia 1925 Prezydent RP „"przychylając się do prośby Generała”" zwolnił go ze stanowiska szefa Administracji Armii. W maju 1926, w czasie zamachu stanu, czasowo pełnił obowiązki Generalnego Inspektora Kawalerii ponieważ generał Tadeusz Rozwadowski został dowódcą wojsk wiernych rządowi. Z dniem 31 sierpnia 1926 przeniesiony został w stan spoczynku.
Na emeryturze mieszkał w Słonawach, gdzie zmarł 31 stycznia 1944. Został pochowany na cmentarzu w Obornikach.

</doc>
<doc id="466597" url="https://pl.wikipedia.org/wiki?curid=466597" title="Sampièro Corso">
Sampièro Corso

Sampièro d’Ornano (Sampièro Corso), zwany także Sampièro di Bastelica (ur. 1497, Bastelica, zm. 17 stycznia 1567, Vico) – szlachcic korsykański, był bojownikiem o niepodległość Korsyki w walkach z Republiką Genui.
Życiorys.
Młodość.
Był synem Wilhelma d’Ornano, pana na Sampierro nad Tybrem i Cinarchezy de Banzali. Wychował się w Rzymie, w domu kardynała Hipolita de' Medici. W młodym wieku wstąpił do wojsk medycejskich, ale w roku 1533 najął się do wojsk francuskich jako pułkownik oddziału włoskiego. Brał udział w walkach w Piemoncie (1536) i w oblężeniu Perpignan (1542), w czasie którego uratował życie Delfina, następcy tronu francuskiego, późniejszego króla Henryka II. Ojciec młodzieńca Franciszek I nadał mu za to złote lilie francuskie ("Fleur-de-Lys") z herbu Kapetyngów jako augmentację herbu rodowego d’Ornano. Sampièro służył w armii francuskiej do r. 1544 i wyróżnił się w bitwach pod Landrecies i Vitry-le-François. Wróciwszy na Korsykę w tym samym roku Sampièro poślubił w roku 1545 Vanninę, córkę Francesca d’Ornano, zwolennika Genui, jednego z najbogatszych i najbardziej wpływowych wielmożów korsykańskich. Gubernator genueński wtrącił go parę razy do więzienia, z którego uratowała go protekcja króla Henryka II. Pełen uczuć zemsty Sampièro udał się do Francji, zdecydowany skłonić Henryka II do interwencji i aneksji Korsyki.
Interwencja francuska i pierwsze powstanie Korsykanów.
W roku 1553 Henryk II zdecydował się wystąpić zbrojnie przeciwko Genui i wysłał na Korsykę francuski korpus ekspedycyjny pod dowództwem Sampièra Ornano. Walki trwały przez sześć lat, udało się zdobyć Ajaccio, Bastię i Corté, Genueńczykom jako baza pozostało tylko Calvi. 15 września 1557 Sampièro przewodniczył Wielkiej Radzie Korsykanów, która zaproponowała Henrykowi II przyłączenie wyspy do Francji. Król porzucił jednak pierwotne plany, wycofał swe oddziały z Korsyki i zwrócił Genueńczykom wszystkie okupowane fortece. Daremna walka wyspiarzy trwała jeszcze dwa lata: Sampièro zwracał się o pomoc do Katarzyny Medycejskiej, króla Nawarry, beja Algieru i nawet do sułtana tureckiego, ale znikąd jej nie otrzymał.
Zabójstwo Vanniny.
Po przegranej pierwszego powstania Sampièro wyemigrował z żoną i dziećmi do Francji, w roku 1562 pojechał na Sardynię, podczas gdy Vannina powróciła na Korsykę i tam wdała się w konszachty z Genueńczykami.
Mąż powrócił do ojczyzny rok później i w ataku szału czy zazdrości udusił swym pasem Vanninę. Trudno stwierdzić, czy przyczyną zabójstwa były sprawy polityczne czy też niewierność małżeńska, w każdym razie to tragiczne zdarzenie zainspirowało Szekspira do napisania dramatu Otello.
Drugie powstanie korsykańskie.
Zacięty wróg Genui, królowa Francji Katarzyna Medycejska, zignorowała fakt żonobójstwa i dała Ornanowi środki na zorganizowanie nowego powstania na Korsyce. W czerwcu 1564 Ornano z niewielkim oddziałem 25 Francuzów i 12 Korsykan wylądował w Vallinco. W miarę posuwania się w głąb wyspy Sampièro zyskiwał coraz więcej zwolenników: udało mu się pobić Genueńczyków pod Vescovato i opanować północną część Korsyki. Udało się uzyskać pomoc finansową od króla Karola IX francuskiego, który przesłał powstańcom także 13 chorągwi z napisem "Pugna pro patria". Armia genueńska pod dowództwem doświadczonego generała Stefana Doria ponosiła klęskę za klęską i musiała się wycofać do Saint-Florent (1566), tracąc wszystkie bagaże i większość zapasów amunicji. Republika nie miała pieniędzy na dalsze prowadzenie wojny i postanowiła pozbyć się Sampièra w inny sposób.
Śmierć Sampièra.
Sampièro d’Ornano został zamordowany 17 stycznia 1567 r. w akcie vendetty swego szwagra Michała-Anioła d’Ornano i jego braci Antoniego i Franciszka. Antoni zranił go strzałem z pistoletu, a Michał Anioł uśmiercił strzelając z arkebuzu. Obecny przy tym syn Sampièra, Alfons d’Ornano, późniejszy marszałek Francji, nie zdołał uratować ojca. Uciętą głowę Sampièra zaniesiono w triumfie do Ajaccio, gdzie gubernator genueński, który podjudził morderców obietnicą przekazania im dóbr Sampièra, kazał świętować śmierć wroga Genui salwami armatnimi i rozrzucaniem srebrnych pieniędzy wśród ludu.
W mieście rodzinnym Bastelica Sampièro posiada konny pomnik w heroicznej pozie. Oprócz Alfonsa miał z Vanniną również syna Antoniego Franciszka ("Antoine François"), który został zamordowany w rzymskim Koloseum przez kilkunastu szlachciców francuskich, przyjaciół niejakiego pana de la Regia, z którym miał odbyć pojedynek. Grób jego dotąd istnieje w rzymskim kościele św. Ludwika.

</doc>
<doc id="466598" url="https://pl.wikipedia.org/wiki?curid=466598" title="Cieśnina Kerczeńska">
Cieśnina Kerczeńska

Cieśnina Kerczeńska (, "Kierczenskij proliw"; , "Kerczenśka protoka") – płytka cieśnina pomiędzy Półwyspem Kerczeńskim i Półwyspem Tamańskim, łączy Morze Azowskie z Morzem Czarnym.
Cieśnina ma długość ok. 41 km, a szerokość od 4 do 15 km. Jej głębokość wynosi 3–13 m. Dno głównie piaszczyste, niekiedy z organicznym osadem lub obecnością traw, jak zostera morska ("Zostera marina"). W cieśninie znajduje się wyspa Tuzła. Cieśnina oddziela Europę od Azji. Oba brzegi łączy most Krymski.
Status prawny.
Od 1991 roku, pomimo braku delimitacji, w praktyce 2/3 powierzchni Morza Azowskiego przypadało na Ukrainę. W 2014 roku wraz z faktyczną aneksją Krymu przez Rosję proporcje te odwróciły się, tj. 1/3 wód przypada Ukrainie a 2/3 Federacji Rosyjskiej. Odwrócona sytuacja jest również w zakresie żeglugi w Cieśninie Kerczeńskiej. W związku z położeniem na wschód od toru żeglugowego należącej do Ukrainy wyspy Tuzła, kanał Kercz-Jenikale był pod kontrolą Kijowa. Obecnie cała cieśnina jest pod kontrolą Federacji Rosyjskiej.
W zakresie praw żeglugowych obecna konfiguracja na mapie politycznej potwierdza zastosowanie do cieśniny co najmniej niezawieszalnego prawa nieszkodliwego przepływu, jak w cieśninach ślepego zaułka, jeśli przyjąć, że wewnątrz od Cieśniny Kerczeńskiej nie ma wyłącznej strefy ekonomicznej. Jeśli zaś na Morzu Azowskim jest lub powinna być wyłączna strefa ekonomiczna, to należy tu stosować zasady przejścia tranzytowego obowiązującego w cieśninach łączących dwa obszary wyłącznej strefy ekonomicznej lub morza pełnego.

</doc>
<doc id="466599" url="https://pl.wikipedia.org/wiki?curid=466599" title="Chorizo">
Chorizo

Chorizo – rodzaj tradycyjnej kiełbasy hiszpańskiej wytwarzanej z wieprzowiny przyprawianej wędzoną papryką. Produkt wyróżniający się w gastronomii hiszpańskiej dzięki silnemu i charakterystycznemu zapachowi.
Charakterystyka.
Chorizo to zbiorcza nazwa kategorii hiszpańskich kiełbas, których wspólną cechą jest wykorzystanie słodkiej papryki, wędzonej i suszonej "pimienton" jako przyprawy głównej. Poszczególne odmiany chorizo różnią się stopniem zmielenia, wielkością (średnicą), pikantnością oraz mięsem użytej rasy świń, a także sposobem przygotowania i spożycia. Wyróżnia się między innymi:
W USA bardziej znane są odmiany latynoamerykańskie, takie jak argentyńska, karaibska czy meksykańska, dzięki znaczącemu eksportowi do tego kraju. Istnieje również portugalska odmiana chorizo, zwana "chouriço". W Meksyku chorizo używane jest powszechnie do sporządzania potrawy serwowanej na śniadanie – "chorizo con huevos" (hiszp. chorizo z jajkami), czyli odmiany jajecznicy z kiełbasą.
W hiszpańskim slangu "chorizo" oznacza złodzieja.

</doc>
<doc id="466600" url="https://pl.wikipedia.org/wiki?curid=466600" title="Lithgow">
Lithgow

Lithgow – miasto w Australii, w stanie Nowa Południowa Walia, w północno-zachodniej części Gór Błękitnych. Około 18 750 mieszkańców.
W mieście rozwinął się przemysł lekki oraz ceramiczny.

</doc>
<doc id="466605" url="https://pl.wikipedia.org/wiki?curid=466605" title="Trike">
Trike



</doc>
<doc id="466610" url="https://pl.wikipedia.org/wiki?curid=466610" title="Adźmer">
Adźmer

Adźmer (dewanagari अजमेर, ang. Ajmer) – miasto w północno-zachodnich Indiach, w stanie Radżastan.
Miasto położone jest w górach Arawali, na wysokości około 900 metrów n.p.m., przy linii kolejowej z Delhi do Bombaju.
Około 500 tys. mieszkańców. Dawniej stolica stanu Adźmer. W roku 1956 zostało przyłączone do stanu Radżastan.Centrum przemysłowo-handlowe, przetwórstwo bawełny.

</doc>
<doc id="466612" url="https://pl.wikipedia.org/wiki?curid=466612" title="Dourados">
Dourados

Dourados – miasto w południowo-zachodniej Brazylii, w stanie Mato Grosso do Sul. Około 228 tys. mieszkańców.
W mieście rozwinął się przemysł olejarski.

</doc>
<doc id="466617" url="https://pl.wikipedia.org/wiki?curid=466617" title="Implantologia">
Implantologia

Implantologia – nauka o wprowadzaniu implantów do żywego organizmu, ich interakcjach, budowie, właściwościach i warunkach niezbędnych do „przyjęcia się” wszczepu oraz przyczynach ich ewentualnego odrzucenia.
Implantoprotetyka stomatologiczna – odbudowa uzębienia na implantach, pozwala na osiągnięcie trwałego efektu estetycznego i na poprawę zaburzonej, poprzez utratę zębów, mechaniki narządu żucia. Do tej pory nie udało się jednak stworzyć implantu będącego w stanie idealnie odtworzyć funkcjonalność własnych zębów.
Zabieg ten jest wykonywany w znieczuleniu miejscowym, kilkuetapowo. Może obejmować całość jamy ustnej, bądź pojedynczy ubytek. Podstawowym materiałem, z którego wykonywane są implanty stomatologiczne jest tytan (ze względu na swoją biokompatybilność – nie jest rozpoznawany przez organizm jako ciało obce). Atrakcyjna jest relacja ceny leczenia do uzyskanych korzyści i alternatywnych możliwości.
Osteointegracja.
Implantologia jest możliwa dzięki zjawisku osteointegracji. Jest to połączenie się układu kostnego szczęki z implantem (ciałem obcym) na makro i mikro poziomie. Zjawisko to zostało odkryte przez szwedzkiego naukowca Per-Ingvar Brånemark podczas badań nad królikami i leczeniem złamań. Podczas wszczepienia tytanowych złączeń w miejscu złamania, część zintegrowana okazała się silniejsza niż sama kość. Proces osteointegracji nazywany jest stabilnością wtórną. Umożliwia on zamocowanie łącznika na stabilnym implancie, na którym następnie jest zakładana korona. Poprawnie zakończona osteointegracja gwarantuje, że ok. 60–70% implantu jest połączone z kością. Integracja wynika z makrostruktury implantu oraz mikrostruktury implantu. Jako makrostrukturę rozumiemy rozmiar i kształt implantu. W przypadku mikrostruktury mówimy o mikroskopijnych właściwościach powierzchni jakie wynikają z materiału z jakiego jest wykonany.

</doc>
<doc id="466618" url="https://pl.wikipedia.org/wiki?curid=466618" title="Chalid ibn Abd al-Aziz Al Su’ud">
Chalid ibn Abd al-Aziz Al Su’ud

Chalid ibn Abd al-Aziz Al Su’ud (ur. 13 lutego 1913 w Rijadzie, zm. 13 czerwca 1982 w At-Ta’if) – syn Abd al-Aziza ibn Su’uda, twórcy i pierwszego króla Arabii Saudyjskiej oraz księżniczki Dżauhary bint Musa’id al-Dżiluwi. Król Arabii Saudyjskiej od 1975 roku do swojej śmierci w 1982 roku.
Życiorys.
Był młodszym (i jedynym rodzonym) bratem Muhammada ibn Abd al-Aziz Al Su’uda, który zrzekł się pretensji do tronu w 1964 roku, umożliwiając wybór poprzednika Chalida, króla Fajsala. Fajsal ogłosił Chalida następcą tronu w 1965 roku.
Jego karierę dyplomatyczną rozpoczęło zażegnanie sporu o oazę al-Burajmi, gdzie zbiegały się granice Abu Zabi, Omanu i Arabii Saudyjskiej. Region ten przez wiele lat był terenem spornym, co przyczyniało się do konfliktów dyplomatycznych. Rozwiązanie tego problemu w kwietniu 1975 roku przyniosło Chalidowi uznanie.
Wprowadził drugi w historii Arabii Saudyjskiej plan pięcioletni, mający na celu poprawę saudyjskiej infrastruktury i służby zdrowia. W 1981 roku zainaugurował posiedzenia Rady Współpracy Zatoki Perskiej (ang. "Gulf Cooperation Council", GCC). W 1982 roku sprowadził do kraju pierwsze sześćdziesiąt myśliwców F-15, zakupionych od USA. W celu przyspieszenia rozwoju państwa otworzył saudyjski rynek pracy dla cudzoziemców.
Uważany był za człowieka rozważnego, otwartego oraz religijnego. Już wkrótce po objęciu tronu, w 1976 roku, udał się do USA na operację serca. Tak jak wielu członków dynastii Saudów zmarł na atak serca. Jego imieniem nazwano port lotniczy w Rijadzie oraz Miasto Wojskowe Króla Chalida na północnym wschodzie kraju.

</doc>
<doc id="466619" url="https://pl.wikipedia.org/wiki?curid=466619" title="Wojna Krików">
Wojna Krików



</doc>
<doc id="466627" url="https://pl.wikipedia.org/wiki?curid=466627" title="Boksburg">
Boksburg

Boksburg – miasto w Południowej Afryce, w prowincji Gauteng, w regionie przemysłowo-górniczym Witwatersrand. Około 260 tys. mieszkańców.
W mieście rozwinął się przemysł maszynowy, metalowy, elektrotechniczny, spożywczy oraz rafineryjny.

</doc>
<doc id="466631" url="https://pl.wikipedia.org/wiki?curid=466631" title="Rock in Rio (festiwal)">
Rock in Rio (festiwal)

Rock in Rio – festiwal muzyczny, powszechnie uznany za największą, wielodniową, biletowaną, imprezę muzyczną na świecie. Siedem odsłon odbyło się w Rio de Janeiro, siedem w Lizbonie oraz trzy w Madrycie. W 2018 roku odbędzie się w Lizbonie po raz ósmy.
Pierwsza edycja.
Pierwsza edycja festiwalu odbyła się w 1985 roku, z zespołem Queen w roli gwiazdy wieczoru. Około 1,4 miliona osób przebywało przez 10 dni festiwalu. W roku 1985 na festiwalu Rock in Rio wystąpili:
Druga edycja.
Druga edycja odbyła się w 1991 roku. W przeciwieństwie do pierwszej edycji, Rock in Rio 2 zostało zrealizowane na stadionie Maracanã. Gwiazdami wieczoru były zespoły Judas Priest, Sepultura, Guns N’ Roses, Faith No More i Megadeth.
Podczas drugiej edycji festiwalu wystąpili na nim następujący wykonawcy:
Trzecia edycja.
Gwiazdą trzeciej edycji Rock in Rio był zespół Iron Maiden, który uwiecznił koncert na płycie pod nazwą "Rock in Rio". Jedną z gwiazd był także zespół Guns N’ Roses, który powrócił po kilkuletniej nieobecności.
Podczas trzeciej edycji festiwalu wystąpili na nim następujący wykonawcy:

</doc>
<doc id="466633" url="https://pl.wikipedia.org/wiki?curid=466633" title="Hims">
Hims

Hims, Homs (, ) – miasto w zachodniej Syrii, w oazie Pustyni Syryjskiej w dolinie rzeki Orontes, ośrodek administracyjny muhafazy Hims, położony na linii kolejowej Aleppo–Damaszek.
Trzecie co do wielkości miasto Syrii. W spisie powszechnym z 2004 roku liczyło 652 609 mieszkańców.
Historia.
W starożytności znane jako Emesa (). W 634–637 miasto zostało zajęte przez Arabów, a od XI wieku znajdowało się w rękach Seldżukidów; przejściowo zostało opanowane przez krzyżowców i Mongołów. W latach 1516–1918 znajdowało się we władaniu Turków osmańskich. Po pierwszej wojnie światowej Hims wszedł w skład Syrii.
W okresie II wojny światowej w Homsie była formowana i stacjonowała Samodzielna Brygada Strzelców Karpackich. Generał Władysław Sikorski w swoim rozkazie wymienia miasto jako miejsce powstania jednostki – "Grupowanie i szkolenie oddziałów Brygady odbywać się będzie w obozie w Homsie, oddanym do dyspozycji Brygady Strzelców Karpackich".

</doc>
<doc id="466634" url="https://pl.wikipedia.org/wiki?curid=466634" title="Michał Warczyński">
Michał Warczyński

Ks. bp Michał Warczyński (ur. 4 lutego 1945) – emerytowany biskup diecezji pomorsko-wielkopolskiej Kościoła Ewangelicko-Augsburskiego w RP, były proboszcz parafii ewangelickiej Gdańsk ze swoją siedzibą w Sopocie.
Po studiach w Chrześcijańskiej Akademii Teologicznej w Warszawie ordynowany na duchownego 18 kwietnia 1971 r. w kościele Zbawiciela w Sopocie, gdzie pozostawał wikariuszem ks. seniora Edwarda Dietza do 1973 r. W latach 1973–1983 był duszpasterzem parafii w Zduńskiej Woli, w latach 1983-2010 r. był proboszczem w Sopocie. W urząd biskupa diecezjalnego wprowadzony 7 marca 1992 r. w Sopocie.

</doc>
<doc id="466637" url="https://pl.wikipedia.org/wiki?curid=466637" title="Bundaberg">
Bundaberg

Bundaberg – miasto w Australii, w stanie Queensland, w pobliżu ujścia rzeki Burnett do Oceanu Spokojnego. Około 58 tys. mieszkańców.
Znajduje się tu duża cukrownia.

</doc>
<doc id="466638" url="https://pl.wikipedia.org/wiki?curid=466638" title="Shijiazhuang">
Shijiazhuang

Shijiazhuang (chiń. upr. 石家庄; chiń. trad. 石家莊; pinyin: "Shíjiāzhuāng") – miasto o statusie prefektury miejskiej we wschodnich Chinach, ośrodek administracyjny prowincji Hebei. W 2010 roku liczba mieszkańców miasta wynosiła 2 415 478. Prefektura miejska w 1999 roku liczyła 8 753 957 mieszkańców. Ośrodek przemysłu farmaceutycznego (North China Pharmaceutical Group Corporation), włókienniczego i spożywczego; ważny węzeł komunikacyjny.
Podział administracyjny.
Prefektura miejska Shijiazhuang podzielona jest na:

</doc>
<doc id="466639" url="https://pl.wikipedia.org/wiki?curid=466639" title="Huangshi">
Huangshi

Huangshi (chiń. 黄石; pinyin: "Huángshí") – miasto o statusie prefektury miejskiej w środkowych Chinach, w prowincji Hubei, port nad rzeką Jangcy. W 2010 roku liczba mieszkańców miasta wynosiła 718 104. Prefektura miejska w 1999 roku liczyła 2 493 594 mieszkańców. Ośrodek wydobycia węgla kamiennego oraz przemysłu hutniczego, maszynowego, elektronicznego, cementowego, włókienniczego, spożywczego i gumowego. Miasto posiada własny port lotniczy.
Podział administracyjny.
Prefektura miejska Huangshi podzielona jest na 6 jednostek administracyjnych:

</doc>
<doc id="466642" url="https://pl.wikipedia.org/wiki?curid=466642" title="Franciszek Fornalski">
Franciszek Fornalski

Franciszek Fornalski (ur. 3 grudnia 1781 w Łęgu Tarnowskim, zm. 2 stycznia 1863 w Nietulisku Dużym, par. Kunów) – polski żołnierz, uczestnik wojen napoleońskich, kawaler Legii Honorowej i Virtuti Militari.
Syn Marcina i Agnieszki z Szołajskich. Początkowo został wcielony do wojska austriackiego. Dnia 10 grudnia 1806 rozpoczął służbę w nowo formującym się Wojsku Polskim w kawalerii pułkownika Wojciecha Męcińskiego. Oddział ten został przekształcony w 4. Pułk Jazdy Wojsk Księstwa Warszawskiego. Franciszek Fornalski uczestniczył w kampaniach w Prusach 1806, w Galicji 1809, Rosji 1812 i Saksonii 1813. Brał udział w bitwach: pod Wałami, Frydlandem, Żarnowiem, Smoleńskiem, Możajskiem, Borodinem, Wiaźmą, Czerykowem, nad Berezyną, pod Wittenbrgą i Lipskiem ("Bitwa Narodów"). Był wachmistrzem Gwardii Ułanów. Jako kapral 4. Pułku Jazdy został Kawalerem Orderu Virtuti Militari (nr nominacji 401 z dnia 1 lutego 1808), Kawalerem Orderu Legii Honorowej (nr nominacji 41614 z dnia 12 października 1813) oraz Medalu Świętej Heleny (1857). Miał dwie żony: Juliannę z Konaszewskich (1779-1813) oraz Helenę z Łapniewskich (1794-1876) od 13 listopada 1816. Dnia 14 kwietnia 1814 odszedł z wojska w stopniu sierżanta (formalna dymisja nr 11663 z dnia 31 grudnia 1817). Pracował jako strażnik leśny w okolicy Kunowa do swej emerytury (3 listopada 1847). Zmarł w swym domu w Nietulisku Dużym. Został pochowany na cmentarzu parafialnym w Kunowie.
Pomnik nagrobny Franciszka Fornalskiego autorstwa męża jego wnuczki – Antoniego Kłosińskiego – jest zabytkiem chronionym przez Wojewódzkiego Konserwatora Zabytków w Kielcach. 11 czerwca 2003 został wpisany na listę zabytków kunowskich (decyzja WKZ nr 35). Nagrobek ten jest obeliskiem w kształcie słupa, do którego przymocowane są szabla, czako ułańskie oraz ordery. W roku 2005 staraniem WKZ i Towarzystwa Przyjaciół Ziemi Kunowskiej pomnik został odrestaurowany.
Franciszek Fornalski miał dwóch synów z pierwszą żoną Julianną z Konaszewskich: Franciszka Kacpra (1806–1850), oficera Wojska Polskiego, i Józefa (1811–1894), urzędnika państwowego i powstańca listopadowego. Z drugą żoną dzieci nie miał.
W Zamościu znajduje się ulica Franciszka Fornalskiego.

</doc>
<doc id="466652" url="https://pl.wikipedia.org/wiki?curid=466652" title="Furażerka">
Furażerka

Furażerka (pierożek) – rodzaj miękkiej, sukiennej czapki bez daszka, o podłużnym kształcie, stosowanej najczęściej w wojsku. Niekiedy – w wersji zimowej – ocieplana, lub futrzana. W wojsku stosowano ją, gdy nie obowiązywało wkładanie kapelusza, czako, czapki lub hełmu.
W Polsce od XVIII wieku. Początkowo popularna wśród żołnierzy zaopatrzenia (stąd jej nazwa – "furażowy" to niegdyś żołnierz zaopatrujący konie).
W okresie Księstwa Warszawskiego w wojskach polskich używano furażerki typu francuskiego z długim szpiczastym wierzchołkiem, opadającym na lewą stronę i zakończonym chwostem. W czasie Królestwa Kongresowego w wojsku polskim wprowadzono furażerkę okrągłą typu rosyjskiego.
W latach 1918–1939 obowiązywały w Wojsku Polskim furażerki typu amerykańskiego. Furażerki były noszone przez żołnierzy polskich walczących na frontach II wojny światowej.
Taki typ furażerki obowiązuje obecnie w Wojsku Polskim i jest stosowany przez siły powietrzne Wojska Polskiego.
Poza wojskiem używana jest czasami przez kucharzy oraz pracowników technicznych. W Rosji i innych krajach byłego ZSRR, a także w Afganistanie, popularne są zimą furażerki wykonane z drogich futer – często z karakułów.

</doc>
<doc id="466655" url="https://pl.wikipedia.org/wiki?curid=466655" title="Pierożek">
Pierożek



</doc>
<doc id="466656" url="https://pl.wikipedia.org/wiki?curid=466656" title="Franciszek Kacper Fornalski">
Franciszek Kacper Fornalski

Franciszek Kacper Fornalski (ur. 1806 w Pilicy, zm. 17 lipca 1850 w Kunowie) – polski oficer powstania listopadowego.
Starszy syn Franciszka i Julianny z Konaszewskich. Dnia 28 października 1811 wstąpił do Korpusu Kadetów w Kaliszu. Później kształcił się w Szkole Podchorążych Piechoty w Warszawie. Wraz z innymi uczniami tej szkoły wziął udział w powstaniu listopadowym.
Początkowo podoficer 1 Pułku Strzelców. Był adiutantem generała Piotra hrabiego Szembeka w 2 Pułku Strzelców. 24 stycznia 1831 awansował na podporucznika w 23. Pułku Piechoty Liniowej. 11 października 1831 przybył z Modlina do Warszawy i stawił się przed Komisją Rządową Wojny.
Po zakończeniu powstania Franciszek Kacper Fornalski przeniósł się do Kunowa. Wówczas wykorzystał swoje wykształcenie oraz zdolności plastyczne. Zaprojektował m.in. ołtarze w kościele w Kunowie: Ołtarz Matki Boskiej Różańcowej, Ołtarz Św. Anny i Ołtarz Przemienienia Pańskiego. Franciszek Kacper był także geometrą, czyli odpowiednikiem dzisiejszego geodety. 
W 1834 roku w Kunowie Franciszek Kacper Fornalski ożenił się z Marianną Czerwińską, córką tamtejszego burmistrza, z którą miał pięć córek.
Postać Franciszka Kacpra Fornalskiego została opisana w powieści "Turniej Cieni" Elżbiety Cherezińskiej (2015).

</doc>
<doc id="466665" url="https://pl.wikipedia.org/wiki?curid=466665" title="Swen II Estrydsen">
Swen II Estrydsen

Swen II Estrydsen, "Svein Estridsen" (ur. ok. 1020, zm. między 1074 a 1076) – król Danii od 1047, założyciel dynastii Estrydsenidów.
Dzieciństwo i młodość.
Swen Estridsen urodził się jako najstarszy z trzech synów jarla Ulfa i Estrydy, siostry Knuta Wielkiego, króla Danii i Anglii. Imię otrzymał po swoim dziadku macierzystym, Swenie Widłobrodym. Cieniem na dzieciństwie Swena położyło się zamordowanie jego ojca przez Kanuta Wielkiego. Po dojściu do pełnoletniości Swen II stał wiernie przy swoim kuzynie Kanucie Srogim (Hardekanucie), synu i następcy Kanuta Wielkiego.
W 1042 lub, co mniej prawdopodobne, w 1040 Magnus Dobry najechał na Danię. Swen Estridsen został postawiony przez Hardekanuta na czele wyprawy ratunkowej. Pokonany przez Magnusa, powrócił do Anglii w czerwcu lub lipcu 1042 roku, gdzie w międzyczasie zmarł Hardekanut.
Walka o duński tron (do 1047 roku).
Po śmierci Hardekanuta jego cioteczny brat Swen Estrydsen jako wnuk Swena Widłobrodego i siostrzeniec Kanuta Wielkiego zgłosił pretensje do duńskiego tronu. Jesienią 1042 lub wiosną 1043 roku wyruszył, prawdopodobnie popierany przez Edwarda Wyznawcę, przeciwko Magnusowi Dobremu. W grudniu 1043 roku został pokonany pod Århus, a w 1044 roku poniósł klęskę w Skonii. Ostatecznie znalazł schronienie na dworze swojego krewnego – Anunda Jakuba, króla Szwecji. Nie mogąc odzyskać tronu siłą, złożył hołd lenny Magnusowi. Ten mianował Swena Estridsena swoim namiestnikiem, prawdopodobnie w Danii.
W 1046 Magnus Dobry planował wyprawę na Anglię. Swen Estridsen wykorzystał sytuację i wyzwolił Danię spod norweskiego panowania. Magnus szykował się do odwetu, ale zmarł na okręcie 25 października 1047.
Polityka wobec Niemców i Słowian.
Swen II Estridsen nawiązał przyjazne stosunki z Niemcami. W 1049 złożył hołd lenny cesarzowi Henrykowi III. Współpracował z arcybiskupem bremeńsko-hamburskim Adalbertem. W 1052 lub 1053 spotkał się z nim na zjeździe w Szlezwiku. Dzięki temu wznowiły działalność cztery duńskie biskupstwa w: Århus, Viborg, Vendsyssel i w Dalby. 11 kwietnia 1053 roku na zjeździe w Merseburgu Swen II odnowił przysięgę wierności wobec cesarstwa. Wtedy też ostatecznie zrezygnował z pomysłów usamodzielnienia duńskiego kościoła. Sojusznikiem Swena był popierany przez saskich dostojników książę obodrzycki Gotszalk. W 1059 roku Swen narzucił trybut słowiańskiemu plemieniu Czrezpienian.
Walki z Haraldem III.
Od 1048 Swen II prowadził walki o Danię. Mimo osobistej dzielności, nie zdołał sformować wiernej drużyny, również z tego powodu przez wiele lat nie mógł zapewnić sobie trwałych rządów.
W 1053 roku nastąpiło zawieszenie broni między Danią a Norwegią. W 1059 Harald III Surowy ponownie zaatakował Danię, a w 1062 pokonał Swena koło Nissaa (Halland). Wojna zakończyła się pokojem zawartym w Götaelf w 1064.
Swen II wobec Anglii.
Od 1066, kiedy zmarł Edward Wyznawca, a w Anglii zginął Harald Hardrade, Swen zainteresował się poważnie Królestwem Anglii. Popierał Northumbrijczyków, zbuntowanych przeciwko Wilhelmowi Zdobywcy. W 1069 jego brat Asbjorn i synowie pojawili się u ujścia rzeki Humbry na czele floty liczącej 300 statków, jednak byli bezsilni. W 1070 ponownie napadł na Anglię, kiedy Northumbria została uspokojona. Duńczycy zostali ostatecznie pokonani przez Wilhelma Zdobywcę.
Ostatnie lata panowania.
W 1071 nawiązał porozumienie z Henrykiem IV, królem Niemiec, przeciwko buntującym się przeciwko temu ostatniemu Sasom. Jesienią 1073 lub wiosną 1074 Swen wyprowadził poważne siły przeciw Sasom, ale rycerstwo duńskie odmówiło walki. Do stronnictwa antyniemieckiego próbował przeciągnąć Swena papież Grzegorz VII. Wysłał do Danii legatów, którzy mieli koronować Magnusa, syna Swena II. Królewicz wkrótce potem zmarł i plany koronacyjne spełzły na niczym.
W ostatnich latach życia Swen II kazał zamordować w kościele w Roskilde trzech drużynników, za co biskup Wilhelm obłożył go klątwą. Król odbył pokutę i klątwę zdjęto.
Data śmierci Swena II nie jest pewna. Proponuje się lata 1074, 1075 i 1076.
Żony i potomstwo.
Genealogia Swena II wciąż nie została dokładnie opracowana i wzbudza kontrowersje.
Żony:
Dzieci:
Do potomstwa Swena II zalicza się także (choć sprawa wymaga dalszych badań): Thorgilsa, Sigurda, Eymunda, Ragnildę (żonę Swena Askelssona) i Helenę-Gunhildę.
Pojawiła się hipoteza, że synem Swena II był królewicz duński, który brał udział w pierwszej wyprawie krzyżowej.

</doc>
<doc id="466666" url="https://pl.wikipedia.org/wiki?curid=466666" title="Arnaud d’Aux">
Arnaud d’Aux

Arnaud d’Aux (ur. ok. 1260-1270 − zm. 14 sierpnia 1320 w Awinionie) – francuski duchowny, od listopada 1306 roku biskup Poitiers. Kamerling Świętego Kościoła Rzymskiego od 1311 do 23 lipca 1319. 23 grudnia 1312 został mianowany przez papieża Klemensa V kardynałem biskupem Albano. Brał udział w konklawe 1316.
Pojawia się na kartach powieści "Prawo mężczyzn" Maurice’a Druona.

</doc>
<doc id="466678" url="https://pl.wikipedia.org/wiki?curid=466678" title="Swen Estrydsen">
Swen Estrydsen



</doc>
<doc id="466681" url="https://pl.wikipedia.org/wiki?curid=466681" title="SEAT Arosa">
SEAT Arosa

SEAT Arosa – samochód osobowy klasy aut najmniejszych produkowany przez hiszpańską markę SEAT w latach 1997 - 2005.
Historia i opis modelu.
Samochód został po raz pierwszy oficjalnie zaprezentowany podczas targów motoryzacyjnych w Genewie w marcu 1997 roku. W połowie maja 1997 roku rozpoczęto produkcję pojazdu w niemieckiej fabryce Volkswagena w Wolfsburgu. W 1998 roku zaprezentowano bliźniaczą wersją pojazdu - model Volkswagen Lupo. Pojazd został zbudowany na bazie skróconej płyty podłogowej A00 wykorzystanej do produkcji modelu Volkswagen Polo oraz SEAT Ibiza. W lipcu 1998 roku przeniesiono produkcję pojazdu do hiszpańskiej fabryki w Martorell.
W 2000 roku auto przeszło delikatny lifting. Przód pojazdu upodobniony został do Ibizy II po liftingu. Zmienione zostały m.in. przednie reflektory, atrapa chłodnicy oraz zderzak. Przy okazji liftingu odświeżono wygląd deski rozdzielczej.
Wyposażenie.
Samochód wyposażyć można było m.in. w elektryczne sterowanie szyb, elektryczne sterowanie lusterek, system ABS, 2 poduszki powietrzne, szyberdach, zamek centralny oraz wspomaganie kierownicy, klimatyzację oraz światła przeciwmgłowe.

</doc>
<doc id="466684" url="https://pl.wikipedia.org/wiki?curid=466684" title="Jan Bojarczak">
Jan Bojarczak

ks. Jan Stanisław Bojarczak (ur. 10 maja 1905 w Kunowie, zamordowany ok. 5 października 1941 w Kamieńcu Podolskim) – polski duchowny rzymskokatolicki.
Jan Bojarczak był synem Józefa i Wincentyny z Fornalskich, a także bratem ks. Mariana Bojarczaka (proboszcza w Wierzbicy). W 1927 r. zrezygnował ze studiów na Wydziale Weterynarii w Warszawie i postanowił zostać księdzem. W 1928 r. został klerykiem w rzymskokatolickim seminarium duchownym we Lwowie. 22 marca 1929 otrzymał tonsurę. 26 kwietnia 1932 w bazylice archidiecezjalnej we Lwowie otrzymał święcenia kapłańskie z rąk arcybiskupa Bolesława Twardowskiego. Pracował jako ksiądz kolejno w Wiązownicy, Podhajcach, Bóbrce, Borszczowie i Nowosiółce Biskupiej. W czasie II wojny światowej pracował na dawnej granicy polsko-radzieckiej organizując pomoc dla ludności polskiej, odprawiając msze i pogrzeby w obliczu prześladowań Polaków ze strony ZSRR. Po ofensywie niemieckiej na ZSRR pracował także w okolicach Kamieńca Podolskiego wśród miejscowej ludności katolickiej. Pomagał również unitom odprawiając msze, udzielając chrztów i ślubów. W Kamieńcu Podolskim, razem z księdzem Turkiewiczem, został aresztowany przez gestapo dnia 2 października 1941 pod pretekstem agitacji antyniemieckiej i w kilka dni później został rozstrzelany. Pochowano go na tyłach komendy policji niemieckiej w Kamieńcu Podolskim.

</doc>
<doc id="466686" url="https://pl.wikipedia.org/wiki?curid=466686" title="Gotycyzm (Szwecja)">
Gotycyzm (Szwecja)



</doc>
<doc id="466692" url="https://pl.wikipedia.org/wiki?curid=466692" title="Droga wojewódzka nr 544">
Droga wojewódzka nr 544

Droga wojewódzka nr 544 (DW544) – droga wojewódzka łącząca Brodnicę z Ostrołęką o długości 164 km. W Brodnicy łączy się z DK15, która zapewnia dojazd w stronę Torunia i na zachód Polski.
Miejscowości leżące przy drodze wojewódzkiej nr 544.
 Województwo kujawsko-pomorskie
 Powiat brodnicki
 Województwo warmińsko-mazurskie
 Powiat działdowski
 Województwo mazowieckie
 Powiat mławski
 Powiat ciechanowski
 Powiat przasnyski
 Powiat makowski
Powiat ostrołęcki
 Ostrołęka - miasto na prawach powiatu (DK61)

</doc>
<doc id="466694" url="https://pl.wikipedia.org/wiki?curid=466694" title="DW544">
DW544



</doc>
<doc id="466695" url="https://pl.wikipedia.org/wiki?curid=466695" title="Friapatos">
Friapatos



</doc>
<doc id="466697" url="https://pl.wikipedia.org/wiki?curid=466697" title="Priapatius">
Priapatius

Priapatius (Priapatias, Friapites, part. "pryptk" 215 r. p.n.e.–176 r. p.n.e.) – król Partów w latach ok. 191 p.n.e. do ok. 176 p.n.e.
Był wnukiem Tirydatesa, brata Arsakesa I założyciela dynastii Arsacydów. O wydarzeniach z czasów jego panowania właściwie nic nie wiadomo. Justynus podaje, że panował piętnaście lat. Był ojcem trzech późniejszych królów partyjskich: Fraatesa I (który panował tuż po nim), Mitrydatesa I i Artabanusa I.

</doc>
<doc id="466700" url="https://pl.wikipedia.org/wiki?curid=466700" title="Big L">
Big L

Big L, właściwie Lamont Coleman (ur. 30 maja 1974 w Nowym Jorku, zm. 15 lutego 1999 tamże) – amerykański raper, autor tekstów. Dorastał w Harlemie, o którym często wspominał w swoich utworach. Najbardziej zasłynął ze swoich umiejętności freestyle'owych, świetnego debiutu "Lifestylez ov da Poor &amp; Dangerous" choć mało promowanego z winy wydawcy (Columbia Records). Członek legendarnego składu Diggin In The Crates (D.I.T.C.). Big L był postrzegany jako jeden z najbardziej utalentowanych artystów i twórców tekstów na arenie całego świata hip-hopowego.
Kariera.
Jego przygoda z hip-hopem zaczęła się od założenia grupy "Children of the Corn" wspólnie z takimi artystami jak Mase, Bloodshed i Cam'ron. Swój pierwszy album, "Lifestylez ov da Poor &amp; Dangerous", wydał w 1995. Zyskał uznanie dzięki kawałkom takim jak: "Put It On"; "No Endz, No Skinz"; "Street Struck" i "Da Graveyard" (który został nagrany z nieznanym wtedy Jay-Z). Jego największy sukces to singel "Ebonics", który nagrał już we własnej wytwórni "Flamboyant" latem 1998 roku. Singel, zawierający definicje slangowych terminów, był szeroko pojmowany jako jego największe dzieło. .
D.I.T.C..
Później Big L dołączył do hip-hopowego składu "Diggin' in the Crates Crew" (D.I.T.C.) i pojawił się na ich singlu "Dignified Soldiers'", a później na albumie.
Śmierć.
Wieczorem, 15 lutego 1999 roku 24-letni raper został siedmiokrotne postrzelony w klatkę piersiową i dwa razy w twarz, co spowodowało jego natychmiastowy zgon na miejscu zdarzenia. Jego ciało zostało odnalezione nieopodal bloków, które graniczyły wraz z jego mieszkaniem na dzielnicy Harlemu. Ze względu na potężnie zmasakrowane linie twarzy za jedyną poszlakę dla śledczych policji stanowiły zeznania jego matki, znajomych oraz ulotki znalezione przy nim, które tego samego dnia rozdawał w celu zaproszenia ludzi na uroczystość kameralną uwieczniającą chwilę podpisania przez niego kontraktu ze studiem „Rock-A-Fella”. Wstępne śledztwa wykazały, że zginął z powodu długów jego brata, Leroya Phinazee, znanego na ulicach pod pseudonimem "Big Lee", który przebywał w tym czasie w więzieniu za posiadanie znacznej ilości narkotyków, co okazało się jedną z teorii, której prawdziwość nie została udowodniona do dziś.
13 maja 1999 nowojorska policja aresztowała na Bronksie Gerarda Woodleya, przyjaciela Lamonta z dzieciństwa, który budził największe podejrzenia u władz. Po przeprowadzeniu sprawy sądowej został uniewinniony ze względu na małą liczbę dowodów stanowiących jego winę. Aktualnie sprawa morderstwa stoi pod wielkim znakiem zapytania.
1 sierpnia 2000 roku został wydany ostatni, pośmiertny album Big L'a – „The Big Picture”. Na przełomie tego samego roku, Leroy Phinazee po opuszczeniu więzienia i rozpoczęcia własnego śledztwa śmierci brata został zamordowany w tych samych okolicach – morderców nie odnaleziono do dziś.

</doc>
<doc id="466701" url="https://pl.wikipedia.org/wiki?curid=466701" title="Stopka fletu">
Stopka fletu

Stopka fletu – jedna z trzech części fletu poprzecznego. Doczepia się ją do korpusu. Obsługiwana przez piąty palec prawej ręki. Znajdują się na niej klapki odpowiadające najniższym dźwiękom fletu. 
Istnieją dwa rodzaje stopek: 
Ze względu na wyższą cenę fletów ze stopką 'h', a nieczęste występowanie h małego w literaturze fletowej, stopkę 'h' posiadają najczęściej tylko profesjonalni fleciści.

</doc>
<doc id="466704" url="https://pl.wikipedia.org/wiki?curid=466704" title="Philip Roth">
Philip Roth

Philip Milton Roth (ur. 19 marca 1933 w Newark, zm. 22 maja 2018 w Nowym Jorku) – amerykański pisarz żydowskiego pochodzenia, przez wiele lat wymieniany wśród kandydatów do Nagrody Nobla w dziedzinie literatury.
Życiorys.
Urodził się w mieście Newark w stanie New Jersey w konserwatywnej rodzinie żydowskiej. Większość jego wczesnych powieści i opowiadań rozgrywa się w tamtych okolicach.
W 1955, po ukończeniu Uniwersytetu Bucknella, wstąpił do United States Army, w której służył dwa lata. W 1959 opublikował swą pierwszą powieść "Goodbye, Columbus", za którą otrzymał prestiżową National Book Award. Światową sławę przyniosła mu jednak skandalizująca powieść "Kompleks Portnoya" (wyd. 1969).
Od lat sześćdziesiątych swą literacką karierę łączył z pracą naukową. Od 1988 był profesorem w nowojorskim Hunter College.
Oprócz wyżej wspomnianych, jego najbardziej znane powieści to: "Operacja Shylock", "Teatr Sabata", "Amerykańska sielanka". Bohaterem wielu jego powieści jest Natan Zuckerman, uważany za literackie alter ego pisarza.
Za swą twórczość Roth otrzymał dwukrotnie National Book Critics Circle Award, trzykrotnie nagrodę PEN/Faulkner. W 2006 otrzymał za całokształt twórczości , a w maju 2011 Międzynarodową Nagrodę Bookera.
W 2014 r. wycofał się z życia publicznego.

</doc>
<doc id="466714" url="https://pl.wikipedia.org/wiki?curid=466714" title="Chaukowie">
Chaukowie

Chaukowie - plemię germańskie, które miało rozległe siedziby w sąsiedztwie Fryzów, Cherusków i Chattów. 
Tacyt nazywa ich najszlachetniejszym ludem "Germanii". Chaukowie podporządkowali się Marbodowi, który stworzył silny związek plemion germańskich tzw. państwo Marboda.

</doc>
<doc id="466716" url="https://pl.wikipedia.org/wiki?curid=466716" title="Stary Zamek w Grodnie">
Stary Zamek w Grodnie

Stary Zamek – zamek królewski w Grodnie, miejsce sejmów walnych I Rzeczypospolitej. Miejsce śmierci królów Polski: Kazimierza Jagiellończyka i Stefana I Batorego, a także patrona Rzeczypospolitej św. Kazimierza.
Historia.
Gród drewniano-ziemny.
Pierwszy drewniany gród istniał tu w czasach panowania książąt ruskich, co po raz pierwszy wzmiankowano w 1128 roku. W obrębie wałów wzniesiono murowaną cerkiew (tzw. Dolna świątynia), którą datuje się na 2 połowę XII wieku. Przypuszczalnie to jej spalenie od pioruna zanotował latopis hipacki w 1183 roku. Najpóźniej w 1253 roku Grodno zostało opanowane przez Mendoga i tym samym przeszło we władanie Wielkiego Księstwa Litewskiego. W XIV wieku na dziedzińcu zbudowano z cegły gotyckiej kaplicę zamkową na planie kwadratu o boku 9 m (tzw. Górna świątynia). W 1277 roku wzmiankowano istnienie na terenie grodu murowanej wieży stołpu, będącej miejscem ostatecznej ochrony obrońców w razie oblężenia. Gród ten został zdobyty i zniszczony przez Krzyżaków w 1284. W 1296 gród był nieskutecznie oblegany przez wojska krzyżackie komturów Królewca i Bałgi. Kolejne najazdy Krzyżaków miały miejsce w 1305, 1306, 1311, 1314, 1328 roku. Po 1385 roku Jagiełło przekazał gród księciu Witoldowi. Po tym, gdy Witold w 1389 roku zdradził Jagiełłę i uciekł do Krzyżaków, w kwietniu 1390 roku gród został zdobyty przez wojska Jagiełły. W 1393 roku gród ponownie oblegali Krzyżacy i go zniszczyli. Gdy na mocy Ugody w Ostrowie Witold pogodził się z Jagiełłą, w 1393 roku gród ponownie objął Witold. Gród spłonął w 1398 roku. Po wybuchu w 1401 roku powstania antykrzyżackiego na Żmudzi, Krzyżacy w odwecie w 1402 roku zaatakowali Grodno, jednak gród wytrzymał oblężenie. 
Zamek gotycki.
Około 1419 roku książę Witold Kiejstutowicz polecił wybudować na jego miejscu murowany zamek z pięcioma basztami i łączącymi je murami o grubości 3 metrów. Z tego założenia zachowały się do dzisiaj jedynie fragmenty. W tym okresie zbudowano także Zamek Dolny (w miejscu dzisiejszego Nowego Zamku).
W XV wieku na Zamku Dolnym powstał Dom Królewski (tzw. "Domus Regia"), który stał się główną rezydencją królewską. W 1445 roku wielki książę litewski Kazimierz IV Jagiellończyk przyjął w nim poselstwo koronne, oferujące mu koronę Królestwa Polskiego. Król zmarł na zamku w 1492 roku. Na zamku w Grodnie mieszkał i zmarł w 1483 roku także syn króla Kazimierza – święty Kazimierz. Zamek przedstawiony jest na rycinie Grodna autorstwa Adelhausera-Zündta z lat 1567-1568 – nad zamkiem umieszczony jest napis "Arx Latericia" (budynek z cegły). Opis zamku zachował się w inwentarzu z 1578 r., w którym odnotowano cztery murowane wieże.
Zamek w czasach Stefana Batorego.
Powrót do świetności zamku górnego nastąpił w czasach panowania króla Stefana Batorego, który w trakcie wojny z Moskwą w latach 1577-1582 o Inflanty uczynił z zamku swoją główną rezydencję. Z inicjatywy Batorego na zamku w latach 1583-1586 prowadzono prace budowlane, w ramach których zamek został przebudowany w stylu manierystycznym przez architektów, którymi byli przypuszczalnie Józef Roiten i Antoni de Grepy del Ronco (Greppi, Degryp, Dekryp, de Greto), który do Grodna przybył w 1580 roku jako murator zamkowy. W 1584 w Gdańsku kupiono kamień na budowę, a w 1585 i 1586 roku spławiono do Grodna z Nowego Miasta Korczyna marmury pińczowskie i kamień z Myślenic, a także rury na wodociąg i rynny. Przypuszczalnie na zamku powstała też wtedy kaplica św. Stefana. Król Stefan Batory zmarł na zamku w Grodnie 12 grudnia w 1586 roku, jednak prace budowlane na zamku kontynuowano. 
W czerwcu 1633 roku na zamku przebywał król Władysław IV zajmując się wraz z m.in. podskarbim koronnym, marszałkiem nadwornym litewskim Krzysztofem Wiesiołowskim, podskarbim litewskim Pawłem Stefanem Sapiehą, kanclerzem Albrychtem Stanisławem Radziwiłłem i kasztelanem mińskim sprawami związanymi z trwającą wojną z Carstwem Moskiewskim. W styczniu 1639 roku w Grodnie odbyło się spotkanie króla Władysława IV i kanclerza wielkiego Piotra Gembickiego z elektorem brandenburskim Jerzym Wilhelmem. Wygląd zamku z 1 połowy XVII wieku jest znany z inwentarza z 1650 roku.
W grudniu 1659 roku zamek został zniszczony przez wojska moskiewskie pod dowództwem Iwana Chowańskiego.
Zamek w czasach Jana III Sobieskiego jako siedziba Sejmu.
Na Sejmie pacyfikacyjnym w 1673 roku na wniosek posłów litewskich podjęto decyzję by w Grodnie odbywał się co trzeci sejm zwyczajny Rzeczypospolitej. W związku z tą decyzją pod nadzorem kanclerza wielkiego litewskiego i starosty grodzieńskiego Krzysztofa Zygmunta Paca w latach 1673-1678 przebudowano zamek i wzniesiono przy murze od strony Niemna specjalny piętrowy czworokątny budynek mieszczący Izbę Poselską i Izbę Senatorską. Przebudowę tę upamiętniła specjalna tablica wmurowana nad bramą zamkową. W trakcie Wielkiej wojny północnej (na ziemiach Rzeczypospolitej toczonej od 1701 roku) zamek został częściowo uszkodzony przez wojska szwedzkie Karola XII, o czym świadczy inwentarz sporządzony w 1708 r., w którym odnotowano zerwane okna, drzwi, dachówki i posadzki. Po wojnie Zamek nie powrócił już do swojej poprzedniej funkcji. Od 1718 r. król zatrzymywał się w pałacu Sapiehów przy Rynku, a w głębi parceli, na której stał budynek, wybudowane zostało drewniane skrzydło na Izbę Senatorską i Izbę Poselską. W 1729 roku mur od strony rzeki oraz czworoboczna wieżą osunęły się do Niemna, a dodatkowo w 1735 roku zamek zniszczył pożar. Stary Zamek został odbudowany za czasów Augusta III około 1740 roku przy okazji budowy nowego pałacu na sąsiednim wzgórzu, ale przeznaczony miał być już jedynie dla urzędników dworskich. 
Zamek w czasach Augusta III Sasa.
W związku z tym, że stary zamek nie mógł w sposób dostateczny pełnić swoich funkcji, król August III Sas na potrzeby reprezentacyjne wybudował w latach 1737-1742 na sąsiednim wzgórzu barokowy pałac zwany Nowym Zamkiem, jednak Stary Zamek także przypuszczalnie został wyremontowany o czym świadczą rzuty elewacji z około 1740 roku w stylu saskiego baroku. Przebudowa ta miała jednak na celu jedynie w celu umieszczenia na starym zamku niższych rangą oficjalistów i urzędników dworskich. W 1769 roku na Starym Zamku znajdowała się Izba Sądowa, Archiwum Grodzkie, Archiwum Ziemskie, Archiwum Komisji Skarbowej Wielkiego Księstwa Litewskiego, mieszkanie namiestnika skarbowego, Kasa Rzeczypospolitej, skarbiec, mieszkania m.in. burgrabiego i kasjera, kuchnia, spiżarnia oraz wozownia i trzy stajnie zbudowane na sposób pruski. Z dokumentu z około 1780-1783 roku wynika, że na Starym Zamku mieściła się m.in. kancelaria grodzka i ziemska, kasa, izba sądowa. W latach 1783-1784 pod kierunkiem architekta królewskiego Józefa Sacco przeprowadzono remont Starego Zamku w związku z przygotowaniami do Sejmu. 
W 1796 roku na piętrze zamku mieściły się mieszkania sekretarza króla Poniatowskiego i poety Stanisława Trembeckiego, kasztelana czerskiego Walentego Sobolewskiego, szambelana Feliksa Strzembosza, garderobianych królewskich oraz lazaret. W tym też czasie naprawiono dach i dokonano niewielkich remontów we wnętrzu. 
Zamek jako koszary.
Po 1845 roku stary zamek został przebudowany na koszary rosyjskiej armii. Wtedy też obniżono kryty dachówką dach na Pałacu Batorego, uproszczono jego elewacje oraz przekształceniu uległy wnętrza pałacu.
Czasy współczesne.
Po odzyskaniu przez Polskę Grodna w 1919 roku, stary zamek został przystosowany do pełnienia funkcji muzealnych – jego twórcą i kustoszem był Józef Jodkowski (1890–1950), miłośnik miasta, historyk i archeolog, autor wielu prac o Grodnie i ziemi grodzieńskiej. Powstały także niezrealizowane projekty przebudowy zamku. Po 1939 roku w czasie II wojny światowej większość zbiorów zgromadzonych na zamku uległo rozkradzeniu. Zachował się jednak m.in. oryginalny testament Tadeusza Kościuszki z 1817 roku, który prezentowany jest obecnie w muzeum
Około 1993 roku powstał plan przebudowy istniejących budynków zamkowych w stylistyce nawiązującej do wyglądu zamku z końca XVI wieku, czyli z czasów panowania Stefana Batorego. Projekt ten w 2017 roku został skierowany do realizacji. W 2018 roku w związku z rozpoczęciem odbudowy, nie zmierzającej jednak do odtworzenia historycznego wyglądu zamku, wyburzono część górną bramy oraz sklepienie nad korytarzem łączącym bramę i pałac Batorego. W marcu 2020 roku na bramie wjazdowej umieszczono blaszany hełm.
Bibliografia.
opracowania
źródła archiwalne
Źródła drukowane

</doc>
<doc id="466717" url="https://pl.wikipedia.org/wiki?curid=466717" title="Priapatos">
Priapatos



</doc>
<doc id="466724" url="https://pl.wikipedia.org/wiki?curid=466724" title="Laertes">
Laertes

Laertes (gr. ) – ojciec Odyseusza; syn Arkejsjosa; podczas nieobecności syna na Itace mieszkał samotnie z dala od dworu Penelopy; po powrocie syna spod Troi, odmłodzony przez Atenę, pomógł Odyseuszowi w walce z krewnymi pomordowanych zalotników.
Brał udział w wyprawie Argonautów i w polowaniu na dzika kalidońskiego.

</doc>
<doc id="466726" url="https://pl.wikipedia.org/wiki?curid=466726" title="Główka fletu">
Główka fletu



</doc>
<doc id="466738" url="https://pl.wikipedia.org/wiki?curid=466738" title="Zastava 10">
Zastava 10



</doc>
<doc id="466743" url="https://pl.wikipedia.org/wiki?curid=466743" title="Włodzimierz Bednarski (aktor)">
Włodzimierz Bednarski (aktor)

Włodzimierz Jan Bednarski (ur. 27 marca 1935 w Lesznie, zm. 12 czerwca 2020 w Warszawie) – polski aktor teatralny, filmowy i dubbingowy.
Życiorys.
W 1959 ukończył studia na PWST w Warszawie. W latach osiemdziesiątych występował w filmach Stanisława Barei. Występował m.in. w Teatrze im. Stefana Jaracza w Olsztynie (1959–1962), Teatrze Polskim w Bydgoszczy (1962–1963), Teatrze Dramatycznym w Szczecinie (1963–1969), Teatrze Narodowym w Warszawie (1969–1974), Teatrze Nowym w Warszawie (1974–1981) Teatrze Popularnym w Warszawie (1981–1990), Teatrze Szwedzka 2/4 w Warszawie (1990–1992).
Najbardziej znany był dzięki rolom dubbingowym, takim jak Fred Flintstone, Książę Igthorn z "Gumisiów", Pan Sowa z "Kubusia Puchatka", Król Tryton z filmów o "Małej Syrence", Dick Dastardly czy Marsjanin Marwin.
W 2013 zakończył karierę.
Zmarł 12 czerwca 2020 w wieku 85 lat. 23 czerwca, po mszy pogrzebowej w Kościele św. Anny w Warszawie, urna z prochami aktora została złożona w kolumbarium na cmentarzu wilanowskim.

</doc>
<doc id="466746" url="https://pl.wikipedia.org/wiki?curid=466746" title="Chosroes (biskup)">
Chosroes (biskup)

Chosroes (Chosrow) – biskup Anczewacziku w Armenii, żyjący w X wieku, ojciec słynnego poety Grzegorza z Nareku.
Życiorys.
Chosroes pochodził z książęcego rodu i został biskupem po śmierci żony. Miał trzech synów: Sahaka, Grzegorza i Jana. Sahak został jego sekretarzem, a dwaj młodsi pobierali nauki u krewnego, który piastował godność opata w klasztorze nareckim nad jeziorem Wan, w księstwie Waspurakanu. Biskup krytykował postępowanie katolikosa Armenii, Ananiasza I, a będąc wychowany zarówno w kulturze greckiej, jak i ormiańskiej, działał na polu zbliżenia politycznego i kulturalnego oraz zbliżenia religijnego (Ormianie przez kilka stuleci lawirowali między monofizytyzmem a ustaleniami soboru chalcedońskiego).
Za swoje poglądy i opór wobec katolikosa Chosroes został pośmiertnie obłożony klątwą.

</doc>
<doc id="466750" url="https://pl.wikipedia.org/wiki?curid=466750" title="Elias Boudinot (1802–1839)">
Elias Boudinot (1802–1839)

Elias Boudinot (ur. 1802, zm. 22 czerwca 1839) – Indianin z północnoamerykańskiego plemienia Czirokezów (ang. "Cherokee"), członek elity tego należącego do Pięciu Cywilizowanych Narodów plemienia, redaktor pionierskiej indiańskiej gazety "Cherokee Phoenix".
Życiorys.
Urodzony jako Gallegina Watie w wiosce Czirokezów Oothcaloga w pobliżu dzisiejszego miasta Calhoun na północnym zachodzie stanu Georgia. Najstarszy z dziewięciorga dzieci Czirokeza o imieniu Oo-wati i Metyski Zuzanny Reese. Od 1817 uczeń misyjnej szkoły w Cornwall, wspierany przez amerykańskiego prawnika i filantropa Eliasa Boudinot, którego nazwisko, zgodnie z plemiennym obyczajem, przejął. W 1820 przyjął chrzest w Kościele ewangelickim, a w 1826 pojął za żonę Harriet R. Gold, bogatą białą mieszkankę Cornwall (co wzbudziło oburzenie rasistowskich mieszkańców miasteczka). Wraz z żoną i dwiema córkami zamieszkali wkrótce potem w ówczesnej stolicy plemienia Czirokezów New Echota.
W 1828 założył i przez cztery lata redagował plemienną gazetę "Cherokee Phoenix" (pierwszą indiańską gazetę w Ameryce Północnej), drukowaną częściowo w sylabariuszu czirokeskim, wynalezionym przez współplemieńca, Sekwoję. Pieniądze na założenie gazety pochodziły z wykładów Eliasa Boudinot, wygłaszanych na polecenie rady plemiennej Czirokezów w miastach na wschodzie USA. Pierwszy numer pisma ukazał się 21 lutego 1828 roku, a gazeta szybko zyskała popularność nie tylko w Stanach Zjednoczonych, ale także w kilku krajach Europy.
Boudinot zrezygnował z redagowania gazety w 1832, bowiem należał do mniejszości Czirokezów, która uważała, że przetrwanie plemienia zależy od jego szybkiej akulturacji i nie mógł drukować artykułów na ten temat. Krótko potem mniejszościowa grupa, do której należał, opowiedziała się za podpisaniem traktatu z New Echota (29 grudnia 1835) i przesiedleniem plemienia na położone za Missisipi tereny Terytorium Indiańskiego. To dramatyczne przesiedlenie to zyskało z czasem miano „Szlaku Łez”.
Boudinot napisał też książkę wydrukowaną pismem czirokeskim i przyczynił się do przetłumaczenia Biblii na język Czirokezów.
Wkrótce po przesiedleniu się na Terytorium Indiańskie (Obecna Oklahoma) został zasztyletowany w swoim domu w Park Hill przez trzech Czirokezów oskarżających go o zdradę.

</doc>
<doc id="466762" url="https://pl.wikipedia.org/wiki?curid=466762" title="Batalion „Nachtigall”">
Batalion „Nachtigall”

Batalion „Nachtigall” (niem. "Battalion Ukrainische Gruppe Nachtigall", pol. "Słowik") – batalion Wehrmachtu złożony z Ukraińców i Niemców, uczestniczący w działaniach wojennych w początkach ataku III Rzeszy na ZSRR (VI-VIII 1941), w czasie II wojny światowej. Wchodził w skład pułku dywersyjnego "Brandenburg", podporządkowanego Abwehrze ("Abw.II"). Oficjalna nazwa jednostki: "Sondergruppe Nachtigall" (pol. "Grupa Specjalna Nachtigall"). Przez propagandę ukraińską wraz z bliźniaczym batalionem „Roland” określany był mianem Drużyn Ukraińskich Nacjonalistów.
Utworzenie i organizacja batalionu.
Inicjatywa powstania zbrojnego oddziału wywodzi się z II walnego kongresu Organizacji Ukraińskich Nacjonalistów (OUN-R), który uchwalił, że „[…] dla wykonania swych planów OUN organizuje i szkoli własną wojskową jednostkę”. Na utworzenie jednostki 25 lutego 1941 wyraził zgodę admirał Wilhelm Canaris, na początku marca zgodę wydało dowództwo Wehrmachtu.
Jednostkę utworzono pod dowództwem niemieckim por. Hansa-Albrechta Herznera. Zastępcami dowódcy byli: por. Theodor Oberländer – oficer łącznikowy Abwehry z pułkiem "Brandenburg" i Roman Szuchewycz. W skład dowództwa wchodzili również: ks. Iwan Hrynioch – kapelan jednostki i Jurij Łopatynski. Dowódcami kompanii byli oficerowie niemieccy. Według Dietera Schenka batalion składał się przede wszystkim z byłych żołnierzy Wojska Polskiego narodowości ukraińskiej, znajdujących się po kampanii wrześniowej w niewoli niemieckiej, których Niemcy werbowali do tego batalionu.
Inicjatywa związana była również z grupą cywilów z kierownictwa OUN-B: Jarosławem Stećką (desygnowanym przez Banderę na szefa rządu „wyzwolonej” Ukrainy), Lwem Rebetem, Jarosławem Staruchem, Iwanem Rawłykiem, Stepanem Pawłykiem, Stepanem Łenkawśkym, Dmytro Jaciwem.
Nabór do jednostki prowadziły lokalne komórki organizacyjne, kandydatów wysyłały do Krakowa, gdzie przechodzili przez kontrolę specjalnej komisji OUN oraz badania lekarskie. Kandydaci rekrutujący się spośród sympatyków OUN-B, którzy pozytywnie przeszli weryfikację wysłani zostali w dwóch grupach na przeszkolenie m.in. do Krynicy i Barwinka. Po 4 – 5 tygodniach wstępnego szkolenia rekrutów przewieziono do Neuhammer na Dolnym Śląsku, gdzie odbywało się przeszkolenie wojskowe z bronią. Tam też żołnierze batalionu w kwietniu 1941 r. złożyli przysięgę „na wierność Ukrainie, OUN i jej dowództwu”.
Nachtigall jako jednostka wchodził w skład pułku dywersyjnego "Brandenburg", która podlegał Abwehrze – wydziałowi II ("Abw. II" – "sabotaż i zadania specjalne"), kierowanym przez płk. Erwina Lahousena. Batalion liczył 400 żołnierzy – 300 Ukraińców i 100 Niemców. Każda z trzech kompanii składała się z jednego niemieckiego i dwóch ukraińskich plutonów, dowódcami kompanii byli oficerowie niemieccy. Z żołnierzy ukraińskich 150 przeszło szkolenie w pułku "Brandenburg", 100 w Krynicy, a reszta w Dukli, Barwinku i Komańczy. Żołnierze nosili umundurowanie Wehrmachtu bez dystynkcji, mogli (na naramiennikach) naszywać niebiesko-żółtą wstążkę.
Historia.
W przededniu ataku Niemców na ZSRR, batalion przerzucono do Rzeszowa, stamtąd pieszo dotarł w okolice Radymna. 27 czerwca 1941 r. Niemcy przerzucili go w rejon Lwowa. 30 czerwca o godzinie 4:30 nad ranem jako pierwsza zwarta jednostka wkroczył do Lwowa, zajmując bez oporu sowieckiego ratusz, archikatedrę Świętego Jura i lwowskie więzienia. O 6:30 delegacja żołnierzy batalionu została przyjęta przez greckokatolickiego metropolitę lwowskiego Andrzeja Szeptyckiego. Część batalionu stanowiła ochronę lwowskiej radiostacji podczas ogłaszania aktu państwowości ukraińskiej, dlatego też dowództwo niemieckie utraciło zaufanie do żołnierzy batalionu.
7 lipca 1941 r. batalion został wraz z 1 dywizją strzelców górskich Wehrmachtu skierowany w kierunku Kijowa przez Złoczów, Tarnopol, Satanów, Płoskirów i Winnicę. Pod Winnicą żołnierze oddziału rozpoznania batalionu rozstrzelali w co najmniej dwóch wsiach nieznaną liczbę Żydów W Winnicy batalion wziął udział po raz pierwszy w poważniejszych walkach z Sowietami. Po otrzymaniu informacji o aresztowaniu przez Niemców składu rządu Jarosława Stećki, w oddziałach "Nachtigall" i "Roland" doszło do kryzysu. Według Iwana Patrylaka, powołującego się na wspomnienia żołnierzy batalionu, Roman Szuchewycz wysłał do Oberkommando der Wehrmacht oświadczenie, że w tej sytuacji oddziały te nie mogą pozostać w składzie armii niemieckiej. 30 lipca Wilhelm Canaris podjął decyzję o rozwiązaniu batalionu. 13 sierpnia 1941 batalion został wycofany z walk i poprzez Kraków (gdzie go rozbrojono) odtransportowany do Neuhammer, a następnie do Frankfurtu nad Odrą, gdzie skierowano również batalion „Roland”. Batalion przybył do Neuhammer 27 sierpnia 1941.
W październiku 1941 r. oba bataliony zostały połączone i 21 października 1941 przekształcone w Batalion Policyjny nr 201, który został wyjęty spod komendy Wehrmachtu i podporządkowany Ordnungspolizei (Ukraińskie Bataliony Policyjne). Część żołnierzy zdezerterowała, większość podjęła funkcje policyjne (podpisując w grudniu 1941 jednoroczne kontrakty) w 201 batalionie policyjnym.
W 2011 roku jedną z dwóch ulic we wsi Rajłów (obwód lwowski) próbowano z inicjatywy radnego partii „Swoboda” przemianować na „Żołnierzy Batalionu Nachtigall”, uchwała rady wiejskiej Rajłowa w tej sprawie została zawetowana przez przewodniczącego nadrzędnej rady wiejskiej i nie weszła w życie.
Nachtigall a pogrom Żydów we Lwowie.
Po zajęciu Lwowa przez Wehrmacht 30 czerwca 1941 w różnych częściach miasta rozpoczął się pogrom Żydów. Pretekstem do ich rozpoczęcia była masakra więźniów dokonana przez NKWD i odkrycie zwłok kilku tysięcy pomordowanych więźniów politycznych w więzieniach lwowskich. Żydzi obwiniani za kolaborację z okupantem sowieckim i zbrodnie NKWD stali się celem zemsty części ludności miasta Lwowa, podburzanej przez Niemców. Według Iana Kershawa, Bogdana Musiała i Dietera Schenka było to zgodne z dyrektywami Reinharda Heydricha o prowadzeniu wojny na terenie ZSRR, nakazującymi inspirację pogromów antyżydowskich przez miejscową ludność i zachęcanie do ich przeprowadzenia. John-Paul Himka uważa, że nie można w pełni ustalić, w jakim stopniu pogrom został zainspirowany powyższą dyrektywą, ponieważ nie istnieją jednoznaczne dokumenty w tym zakresie. Warunki dla przeprowadzenia pogromu zorganizowali Niemcy, oni też dokonywali masowych morderstw na Żydach. Według Johna-Paula Himki w czasie trwania pogromu przywództwo w nim objęli członkowie OUN-B, dla których wspieranie działań Niemców było środkiem zdobywania ich poparcia dla niepodległej Ukrainy, łączącym się z antysemickimi przekonaniami przywódców organizacji.
Według meldunku sytuacyjnego Związku Walki Zbrojnej (ZWZ) z lipca 1941 i wspomnień Filipa Friedmana natychmiast po wejściu Niemców milicja ukraińska i grupy z marginesu społecznego miasta, zachęcane przez Niemców, rozpoczęły plądrowanie miasta poszukując Żydów. Byli oni doprowadzani do punktów zbiorczych, a stamtąd wysyłani do różnych upokarzających prac. Część z nich zapędzona została do lwowskich więzień. Według relacji świadków, przytaczanych przez Dietera Schenka, w więzieniu Brygidki i w więzieniu NKWD żołnierze „Nachtigall” wzięli aktywny udział w pogromie: podjudzali do okrucieństwa, bili Żydów i strzelali do nich. W Brygidkach ukraińscy żołnierze, nadzorujący wynoszenie i grzebanie ciał, strzelali na dziedzińcu do pracujących Żydów. Również w więzieniu NKWD, żołnierze „Nachtigalla” mieli popędzać i bić wywożących ciała Żydów. Potem na rozkaz niemieckiego oficera utworzyli szpaler i kłuli przebiegających Żydów bagnetami zabijając wielu z nich. Wieczorem 1 lipca Niemcy rozstrzelali w Brygidkach grupę ok. 30 osób, w tym wybitnych osobistości żydowskich. Wśród zabitych byli: Henryk Hescheles, do 1939 redaktor naczelny dziennika „Chwila” i Jecheskiel Lewin, rabin synagogi reformowanej Tempel i do 1939 redaktor tygodnika "Opinia".
Specjalna ekipa filmowa Wehrmachtu filmowała pogrom, filmy były pokazywane później w oficjalnej kronice filmowej Ministerstwa Propagandy Rzeszy: "Die Deutsche Wochenschau". 1 lipca, kiedy pogrom osiągnął apogeum, pojedynczy żołnierze niemieccy "dołączyli do motłochu na ulicach". 2 lipca na rozkaz komendanta wojskowego Lwowa, płk. Karla Wintergersta przywrócono w mieście porządek.
Dieter Schenk:
Według Grzegorza Motyki, co jest również zgodną opinią badaczy Holocaustu, niektórzy żołnierze "Nachtigall" prawdopodobnie wzięli udział w pogromie Żydów we Lwowie – jednak nie jako zorganizowany oddział, ale pojedynczo. Mogli to być żołnierze uprzednio zwolnieni na przepustki.
Dieter Schenk stwierdza, że batalionowi nie wydano rozkazu, by w jakiejkolwiek formie uczestniczył w masakrach, natomiast żołnierze pochodzący ze Lwowa dostawali na dzień przepustki i nie ulega wątpliwości uczestnictwo żołnierzy „Nachtigall” w pogromie, w szczególności w więzieniu „Brygidki”, gdzie "tworzyli szpaler i bili przebiegających środkiem Żydów kolbami karabinów i innymi przedmiotami".
Również John-Paul Himka uważa, że batalion jako oddział nie brał udziału ani w pogromie, ani w egzekucjach.
We Lwowie batalion pełnił funkcje wartownicze – zajmował się zabezpieczeniem budynków publicznych, w tym m.in. budynku radiostacji lwowskiej.
Nachtigall a mord profesorów lwowskich.
Sprawę zamordowania lwowskich profesorów opisali po raz pierwszy już w roku 1944 radzieccy pisarze Władimir Bielajew i Mychajło Rudnycki. Pierwsze artykuły poświęcone tej sprawie ukazały się na łamach "Czerwonego Sztandaru" i "Nowych Widnokręgów"- pism polskojęzycznych ukazujących się we Lwowie okupowanym ponownie od lipca 1944 przez ZSRR. Już kilkanaście dni od zbrodni w lipcu 1941 zbieranie jej świadectw rozpoczął Zygmunt Albert, wówczas adiunkt Uniwersytetu Jana Kazimierza, współpracownik i przyjaciel wielu z zamordowanych.
W roku 1946 mord profesorów lwowskich był przedmiotem badania na procesie norymberskim. Świadkiem oskarżenia (prowadzonego przez prokuraturę ZSRR) był jedyny ocalały po aresztowaniu profesor Franciszek Groër, który "stanowczo twierdził, że aresztowania profesorów dokonali gestapowcy i że on sam został aresztowany przez gestapowców o nazwiskach Hacke i Keller." Prokuratura ZSRR oskarżała o zbrodnię Gestapo:
Poczynając od końca 1959 KGB przeprowadziło akcję dezinformacyjną w sprawie Oberländera i batalionu „Nachtigall”. Akcja dezinformacyjna KGB nastąpiła po skrytobójczym zabójstwie Stepana Bandery przez agenta KGB Bohdana Staszynskiego (15.X.1959). Po wykryciu w czasie sekcji zwłok w ciele Bandery cyjanku potasu i wykluczeniu w ten sposób naturalnej przyczyny śmierci (na jaką zamach był upozorowany), propaganda sowiecka wskazała na Theodora Oberländera jako rzekomego zleceniodawcę zabójstwa. Motywem miała być chęć usunięcia świadka zbrodni wojennych, za które Oberländer miał być rzekomo odpowiedzialny, w szczególności mordu profesorów lwowskich, którego sprawstwo zostało właśnie wówczas przypisane przez propagandę ZSRR batalionowi „Nachtigall”.
Stanisław Bogaczewicz z IPN twierdził w 2001 r., że żołnierze Nachtigall uczestniczyli w dokonaniu aresztowań (nie zaś w egzekucji), zaś „kwestią wymagającą dalszych badań” jest udział w całej sprawie Theodora Oberländera.
Żołnierze Nachtigall byli wymienieni jako sprawcy w liście Związku Potomków Lwowskich Profesorów Zamordowanych przez Gestapo w lipcu 1941 do prezydenta Ukrainy Wiktora Juszczenki z kwietnia 2005. Jednak śledztwo IPN w tej sprawie, prowadzone przez oddział w Rzeszowie, zostało zamknięte w czerwcu 2006 z powodu niewykrycia sprawców.
Historyk ukraiński Jarosław Hrycak jest zdania, iż udział batalionu w zbrodni na polskich profesorach jest mitem, do ustalenia pozostaje jedynie kwestia, czy studenci narodowości ukraińskiej przygotowywali listy do aresztowań, a jeśli to czynili, czy podjęli takie działanie z własnej woli.
Według ustaleń Głównej Komisji Ścigania Zbrodni przeciwko Narodowi Polskiemu (pion śledczy Instytutu Pamięci Narodowej) w 2006 r., Ukraińcy brali udział w aresztowaniach polskich profesorów w roli tłumaczy i przewodników (orzeczenie nie wspomina nic o uczestnictwie batalionu Nachtigall).
Według zgodnych relacji świadków aresztowań (rodzin aresztowanych i ich bliskich) w aresztowaniach uczestniczyli wyłącznie funkcjonariusze Gestapo, w kilku przypadkach z udziałem cywilnych tłumaczy – Ukraińców. Na świadectwa te powołuje się również Jarosław Hrycak, taka też była ocena działającej w okresie PRL Głównej Komisji Badania Zbrodni Hitlerowskich.
Ukraińskie stowarzyszenie „Memoriał” opublikowało na swojej stronie internetowej odtajnione przez SBU dokumenty KGB dotyczące operacji dezinformacyjnej KGB w sprawie Oberländera i Batalionu Nachtigall przeprowadzonej na przełomie lat 50. i 60. XX wieku.
Według Dietera Schenka, autora najnowszej (2011) monografii zagadnienia, wszystkie dowody przeczą uczestnictwu batalionu "Nachtigall" w mordzie profesorów: Jest to również zgodne stanowisko polskich badaczy zagadnienia (Zygmunt Albert, Grzegorz Motyka, Ryszard Torzecki, Władysław Żeleński, wbrew upowszechnianym w latach 1959–1989 tezom sowieckim.

</doc>
<doc id="466770" url="https://pl.wikipedia.org/wiki?curid=466770" title="Mitrydates III">
Mitrydates III



</doc>
<doc id="466772" url="https://pl.wikipedia.org/wiki?curid=466772" title="Rafał Ślusarz">
Rafał Ślusarz

Rafał Józef Ślusarz (ur. 19 marca 1962 w Lublinie) – polski polityk, lekarz, senator VI, IX i X kadencji.
Życiorys.
W 1987 ukończył studia na Akademii Medycznej we Wrocławiu, uzyskał następnie specjalizację drugiego stopnia z zakresu chorób wewnętrznych i pierwszego stopnia z zakresu psychiatrii. Od 1987 pracował w szpitalu w Gryfowie Śląskim, w 2002 został zastępcą dyrektora w ZOZ w Lwówku Śląskim.
W latach 1996–2001 był członkiem Unii Polityki Realnej, następnie przystąpił do Prawa i Sprawiedliwości. Od 1998 do 2005 zasiadał w radzie powiatu lwóweckiego (w I kadencji jako przewodniczący). Z listy PiS w wyborach parlamentarnych w 2001 bezskutecznie kandydował do Sejmu, a w wyborach w 2005 uzyskał mandat senatorski w okręgu legnickim. W wyborach parlamentarnych w 2007 bez powodzenia ubiegał się o reelekcję.
W 2004, 2009 i 2019 bezskutecznie kandydował do Parlamentu Europejskiego, a w 2011 ponownie do Sejmu. W 2010 został radnym powiatu, utrzymał mandat również w 2014. W 2015 i 2019 był ponownie z ramienia PiS wybierany do Senatu, otrzymując w okręgu nr 1 odpowiednio 34 858 głosów oraz 45 420 głosów. W Senacie X kadencji został wiceprzewodniczącym Komisji Obrony Narodowej oraz członkiem Komisji Środowiska.
Rafał Ślusarz jest żonaty, ma czworo dzieci. Jest kawalerem Zakonu Rycerskiego Grobu Bożego w Jerozolimie.

</doc>
<doc id="466775" url="https://pl.wikipedia.org/wiki?curid=466775" title="Św. Kazimierz">
Św. Kazimierz



</doc>
<doc id="466776" url="https://pl.wikipedia.org/wiki?curid=466776" title="Charinowie">
Charinowie

Charinowie – lud wymieniany przez Pliniusza Starszego pośród Wandalów.
Wzmianka o Charinach pochodzi z "Historii natualnej" Pliniusza Starszego, gdzie w ks. IV znajduje się fragment:
"Germanorum genera quinque: Vandili, quorum pars Burgodiones, Varinnae, Charini, Gutones. alterum genus Inguaeones, quorum pars Cimbri, Teutoni ac Chaucorum gentes. 100 proximi autem Rheno Istuaeones, quorum ... mediterranei Hermiones, quorum Suebi, Hermunduri, Chatti, Cherusci. quinta pars Peucini, Basternae, supra dictis contermini Dacis."
Kolejność wymieniania Burgundów, Varinów, Charinów i Gotów jest często interpretowana jako opis ludów według położenia z zachodu na wschód – Charinowie zajmowaliby w takiej interpretacji ziemie na zachód od Gotów.
Charinowie bywają utożsamiani z Hariami opisanymi przez Tacyta.

</doc>
<doc id="466778" url="https://pl.wikipedia.org/wiki?curid=466778" title="Jianzhi Sengcan">
Jianzhi Sengcan

Jianzhi Sengcan (chiń. 鑑智僧璨, Wade-Giles "Chien-chih Seng-ts’an", kor. "Sŭngch’an"; jap. "Konchi Sōsan"; wiet. "Tăng Xán"; ur. ok. 529, zm. 613) – był trzecim patriarchą (chiń. sanzu 三祖) buddyzmu chan jako następca Huike, przed Daoxinem.
Życiorys.
O jego życiu zachowało się tak mało informacji, że niektórzy badacze w ogóle wątpią w jego istnienie.
Praktykował u mistrza Huikego przez 6 lat. Po otrzymaniu od niego przekazu Dharmy, mistrz Sengcam przebywał na górze Wangong w Shuzhou.
W latach 574–577 władca Wu z dynastii Zhou postanowił prawie całkowicie zniszczyć buddyzm. Zamknięto klasztory, niszczono wszelkie teksty buddyjskie i posągi, siłą zmuszano do mnichów i mniszki do rezygnacji ze stanu mnisiego. Prawdopodobnie wtedy mogły ulec zniszczeniu wszelkie materiały związane z Patriarchą.
W czasie prześladowań buddyzmu usunął się z publicznego życia i żył wśród świeckich ludzi oraz w górskiej pustelni. Ten okres trwał ponad 10 lat. Był znany z przyjacielskiego nastawienia do wszystkich, współczucia i łagodności.
W erze "kaihuang" (581–600) wraz ze swoim uczniem, późniejszym mistrzem chan Tingiem, przebywał w pustelni na górze Huangong.
Przypisuje mu się, jednak zapewne niesłusznie, wiersz 信心銘 "Xinxin ming" ("Strofy wiary w Umysł"), w których próbował ująć całą naukę chan w jednym krótkim poemacie. Podkreślał niedwoistość i odrzucenie przywiązania do odróżniania i klasyfikowania dokonywanego przez racjonalny umysł.
Jego szczątki spoczywają w pagodzie w klasztorze Qingyuan (乾元寺), zwanym także Klasztorem Trzeciego Patriarchy (Sanzu si 三祖寺), w powiecie Qianshan (潜山县) prowincji Anhui (安徽).

</doc>
<doc id="466780" url="https://pl.wikipedia.org/wiki?curid=466780" title="Konchi Sosan">
Konchi Sosan



</doc>
<doc id="466781" url="https://pl.wikipedia.org/wiki?curid=466781" title="Sosan">
Sosan



</doc>
<doc id="466790" url="https://pl.wikipedia.org/wiki?curid=466790" title="Profile Bluetooth">
Profile Bluetooth

Istotnym zagadnieniem w standardzie Bluetooth są profile, od których to zależy dalszy rozwój tej techniki komunikacji. Jej twórcy poświęcili bardzo wiele miejsca w dokumentach standaryzacyjnych opisowi szeregu profili aplikacji, czyli ogólnych wymagań stawianych oprogramowaniu, umożliwiającemu realizację różnego typu usług telekomunikacyjnych. Zatem profile służą zapewnieniu kompatybilności między aplikacjami oraz urządzeniami Bluetooth pochodzącymi od różnych producentów. W opisywanym standardzie Bluetooth 1.1 zdefiniowano 13 różnych profili aplikacji oznaczonych symbolami od K1 do K13.

</doc>
<doc id="466795" url="https://pl.wikipedia.org/wiki?curid=466795" title="Henner Henkel">
Henner Henkel

Henner Henkel (ur. 9 października 1915 w Poznaniu, zm. 3 grudnia 1942 pod Stalingradem) – niemiecki tenisista, zwycięzca wielkoszlemowych mistrzostw Francji w grze pojedynczej i podwójnej.
Henkel zaliczał się do czołowych zawodników na świecie w okresie poprzedzającym wybuch II wojny światowej. W 1937 jako drugi Niemiec w historii – po von Crammie – wygrał grę pojedynczą na mistrzostwach Francji, pokonując w finale Brytyjczyka Bunny’ego Austina 6:1, 6:4, 6:3. Na tym samym turnieju świętował zwycięstwo deblowe, występując w parze z von Crammem. Ponadto niemiecka para triumfowała w 1937 w mistrzostwach USA. W tym samym roku Henkel okazał się najlepszy w międzynarodowych mistrzostwach Niemiec w Hamburgu. Na listach rankingowych plasował się w czołowej dziesiątce – w 1936 był 9., w 1939 – 6.
W latach 1934–1939 regularnie bronił barw narodowych w Pucharze Davisa. Zespół niemiecki z Henkelem w składzie dochodził cztery razy do finału międzystrefowego – w 1935, 1936, 1937 i 1938; zwycięska ekipa z tej rywalizacji przystępowała do właściwego finału z obrońcą tytułu, ale to nie stało się ani razu udziałem Niemców, którzy ulegali kolejno Amerykanom (1935), Australijczykom (1936), ponownie Amerykanom (1937) i ponownie Australijczykom (1938). Najbliższa powodzenia ekipa niemiecka była w 1937, kiedy przegrała z USA jedynie 2:3 (Henkel zdobył jeden punkt w singlu, ale przegrał drugi mecz singlowy i debel z von Crammem). W 1939 Niemcy przegrali w finale europejskim Pucharu Davisa z Jugosławią; wcześniej w 1939 zespół niemiecki pokonał m.in. Polaków 3:2 – Henkel wygrał z Adamem Baworowskim i w deblu (w parze z naturalizowanym Austriakiem von Metaxą) z Baworowskim i Józefem Hebdą, uległ natomiast Ignacemu Tłoczyńskiemu. Łączny bilans występów Henkela w zespole narodowym to 32 zwycięstwa i 13 porażek w grze pojedynczej oraz 16 zwycięstw i 4 porażki w grze podwójnej.
Karierę sportową Hennera Henkela przerwała II wojna światowa. Tenisista zginął na froncie w walkach o Stalingrad. Niemiecki Związek Tenisowy nadał jego imię trofeum, o które walczą drużyny juniorskie.

</doc>
<doc id="466802" url="https://pl.wikipedia.org/wiki?curid=466802" title="1990 w literaturze">
1990 w literaturze



</doc>
<doc id="466811" url="https://pl.wikipedia.org/wiki?curid=466811" title="Jinko Eka">
Jinko Eka



</doc>
<doc id="466813" url="https://pl.wikipedia.org/wiki?curid=466813" title="Mitrydates III (Partia)">
Mitrydates III (Partia)

Mitrydates III – król Partii, który panował od 58 lub 57 r. p.n.e. do 55 lub 54 r. p.n.e. Przy pomocy swojego brata Orodesa zamordował ojca – Fraatesa III i objął po nim tron. W trakcie swojego krótkiego panowania toczył walki ze swoim bratem Orodesem, który zdołał go w końcu uwięzić i zabić.

</doc>
<doc id="466817" url="https://pl.wikipedia.org/wiki?curid=466817" title="Oficer (serial telewizyjny)">
Oficer (serial telewizyjny)

Oficer – polski serial sensacyjny, emitowany od 17 marca do 23 czerwca 2005, przedstawiający losy warszawskich policjantów ze specjalnej grupy pościgowej oraz niebezpiecznych przestępców. Zdjęcia do serialu "Oficer" trwały od czerwca do października 2004. Serial był emitowany w czwartki o 20:30 w TVP1.
Kontynuacją "Oficera" są seriale "Oficerowie" (2006) i "Trzeci oficer" (2008). Cały cykl liczy łącznie 39 odcinków.
Opis fabuły.
Tytułowym bohaterem filmu jest podkomisarz Tomasz Kruszyński, członek Specjalnej Grupy Pościgowej Centralnego Biura Śledczego. Grupa ta przypadkowo wpada na trop transakcji wymiany fałszywych banknotów euro między emisariuszami syndykatu przestępczego z Francji a polską mafią. Postanawiają dokonać zakupu kontrolowanego. Pomaga im w tym właściciel lokalu, w którym ma zostać dokonana transakcja, gangster Topor. Wszystko przebiega zgodnie z planem dopóki do akcji nie wkracza kilku ludzi ubranych w mundury brygady antyterrorystycznej. Zabijają ludzi Topora oraz dwóch policjantów. Później znikają bez śladu razem z pieniędzmi używając sportowej łodzi. Dowódca grupy pościgowej CBŚ zostaje odwołany, na to stanowisko mianowana zostaje Aldona, była dziewczyna Kruszona. Razem z Rysiem, jej nowym partnerem i współpracownikiem Tomka, dochodzą do wniosku, że napad zorganizowany został przez świetnie wyszkolonych profesjonalistów.
Po aresztowaniu Jubego, jednego z ludzi odpowiedzialnych za strzelaninę w restauracji Topora, bohaterowie dowiadują się, że za wszystkim stoi Jacek Wielgosz, pseudonim Grand. Po tatuażu na ramieniu Jubego i zamordowanego Dahomeja dowiadują się, że wszyscy ludzie Granda służyli w Legii Cudzoziemskiej. Postanawiają wprowadzić Kruszona w środowisko przestępców by zdobył zaufanie Granda i pomógł aresztować go przed następnym skokiem. Po kilku miesiącach przygotowań Kruszon wkracza do akcji. Poznaje Granda i jego siostrę, w której się zakochuje. Zaczyna zastanawiać się czy wyjawić jej prawdziwą tożsamość i przyznać się, że ją okłamywał. Tymczasem na Jacka ciągle poluje Topor i jego prawa ręka, były medalista olimpijski w zapasach, Tadeusz Cypowicz pseudonim Cypa. Grand zapoznaje Tomka z członkami swojego zespołu i wkrótce zaczynają przygotowania do wielkiego napadu na Bank Polski.
Kruszon wyjawia Malwinie, że jest policjantem i mówi prawdę o przeszłości jej brata. Zszokowana dziewczyna postanawia porozmawiać o tym z Jackiem. Podczas rozmowy bandyta domyśla się wszystkiego i nakazuje uprowadzić Kruszona z jego apartamentu. Żąda by wyjawił mu kody umożliwiające transfery zagraniczne na duże sumy pieniędzy, które otrzymał od samego wicepremiera Ratyńskiego. Mimo zakazów Aldony, Ryś udaje się po pomoc do mafii. Wyjawia Toporowi tożsamość Granda. Ten wysyła Cypę w celu zabicia go. Gdy Cypa dociera na miejsce zostaje bez trudu unieszkodliwiony przez świetnie wyszkolonego żołnierza Legii Cudzoziemskiej. Podczas tortur wyjawia Grandowi szczegóły całej akcji. Przestępca zbiera ekipę i razem z więzionym Kruszonem ruszają do banku. Wkrótce potem budynek zostaje otoczony przez policję. Akcję zakłóca przybycie wojskowej jednostki specjalnej pod dowództwem pułkownika Wagnera. Okazuje się, że wojsko przejęło kontrolę nad akcją i zamierza wyeliminować napastników. Podczas strzelaniny komandosi zabijają Eryka, Zidane'a i Kamienieva, Rita ucieka, natomiast Grand zostaje postrzelony. Ranny Kruszon rusza za nim w pościg w asyście kilku żołnierzy. Biegnie za nimi Malwina, która pragnie wybaczyć Tomkowi zdradę. Gdy dobiega do Kruszyńskiego, zauważa brata celującego w ich stronę. Zasłania Kruszona własnym ciałem i wtedy zostaje śmiertelnie trafiona. Grand dostaje się w ręce policji podczas gdy Tomek rozpacza nad ciałem ukochanej.
Po akcji komisja lekarska uznaje, że Kruszon nie nadaje się do dalszej pracy w policji. Zostaje zwolniony. Zaczynają znikać ludzie, którzy brali udział w akcji. Generał policji zostaje odwołany, a Ryś ginie potrącony przez samochód. Aldona popada w depresję po śmierci męża. Kruszon domyśla się, że za cała sprawą stoi wicepremier Ratyński. Gdy chce to ogłosić, trafia do aresztu pod zarzutem współpracy z przestępcami podczas akcji. W więzieniu spotyka Granda, który próbuje go zamordować. Kruszona wyciąga z więzienia dwóch oficerów wywiadu, którzy już wcześniej wpadli na trop Ratyńskiego. Dowiaduje się też, że wicepremier został zamordowany przez Ritę, żonę Granda. Oficjalnie śledztwo się kończy, a Kruszyński zostaje przywrócony do służby w CBŚ.
Obsada.
W pozostałych rolach

</doc>
<doc id="466830" url="https://pl.wikipedia.org/wiki?curid=466830" title="Lordowie Irlandii">
Lordowie Irlandii



</doc>
<doc id="466838" url="https://pl.wikipedia.org/wiki?curid=466838" title="Huineng">
Huineng

Dajian Huineng (大鑑慧能; także "Caoxi/qi Huineng" 曹溪慧能; ur. 638; zm. 713) – chiński mistrz chan, założyciel małej szkoły chan, zwanej szkołą południową lub nagłego oświecenia. Po działaniach jego ucznia Hezego Shenhuia uznany za Szóstego Patriarchę. Stworzył ideologiczne i praktyczne podstawy w pełni rozwiniętego chanu.
Życiorys.
Urodził się w Xingzhou, gdzie jego ojciec, urzędnik państwowy, został zesłany. Ojciec zmarł, gdy Huineng miał trzy lata i matka z dzieckiem zamieszkała w Nanhai w pobliżu Guangzhou (Kanton) na południu Chin. Cierpieli wielką biedę i Huineng zarabiał na utrzymanie matki i siebie zbierając drewno na opał, które sprzedawał w Guangzhou.
Pewnego dnia usłyszał mnicha recytującego jakiś buddyjski tekst i natychmiast osiągnął oświecenie. Mnich wytłumaczył mu, że recytował Sutrę Diamentową. Dowiedział się także, że ów mnich idzie złożyć cześć mistrzowi Hongrenowi Piątemu Patriarsze, przebywającemu na górze Fengmu w okręgu Huangmei w Qizhou. Huineng udał się także do klasztoru mistrza, w którym przebywało wówczas około 1000 mnichów.
Patriarcha spytał "Skąd przybywasz i co spodziewasz się otrzymać ode mnie"? Huineng odparł "Przybywam z Xingzhou w Lingnan. Przychodzę aby złożyć ci uszanowanie. Chcę osiągnąć stan Buddy, niczego innego nie pragnę". Na to mistrz powiedział "Pochodzisz z Lingnan, jesteś mieszkańcem południa, a więc barbarzyńcą. Jakże więc możesz osiągnąć stan Buddy"? Huineng odpowiedział "Północ i południe istnieją dla ludzi. Ale co się tyczy natury Buddy, to gdzie jest tam północ czy południe? Ciało barbarzyńcy i twoje ciało nie są tym samym. Ale jaka jest różnica w ich naturze Buddy"? Mistrz, który już rozpoznał oświecenie Huinenga, nie chcąc rozmawiać przy świadkach, posłał go do pracy w kuchni przy czyszczeniu ryżu i zbieraniu drewna na opał.
Po kilku miesiącach, gdy mistrz Hongren postanowił rozważyć sprawę przekazu Dharmy i tym samym patriarchatu, zaprosił 1000 swoich mnichów do napisania gāthy i ogłosił, że ten, którego wiersz zostanie przez niego wybrany jako najlepszy, tzn. świadczący o urzeczywistnieniu stanu Buddy, będzie mógł korzystać z misek i szaty Patriarchów, czyli otrzyma przekaz.
Mnisi nie czuli się na siłach do napisania takiego wiersza, więc napisał go tylko Yuquan Shenxiu, instruktor mnichów w klasztorze. Jednak był tak pełen obaw, że nie przedłożył wiersza Patriarsze, ale napisał go ukradkiem na ścianie korytarza.
Wiersz wzbudził zachwyt mnichów, ale sam mistrz orzekł, że nie jest on zbyt dobry, jednak należy go recytować, gdyż przyniesie wszystkim szczęście. Mnisi chodzili więc po klasztorze i recytowali gathę. Zdarzyło się, że chłopiec powtarzając ten wiersz wszedł do pomieszczenia, gdzie pracował Huineng, który od razu rozpoznał, że wiersz ten nie został napisany przez oświeconą osobę. Dowiedziawszy się o całej sprawie, poprosił tego chłopca i urzędnika Zhang Jiyonga (?) o napisanie na tej samej ścianie następujących wersów:
Kiedy ów wiersz zobaczył Patriarcha, natychmiast uznał oświecenie autora i, wiedząc, że to wiersz Huinenga, starł go mówiąc "Ten również nie urzeczywistnił swojej własnej natury". W nocy obaj się spotkali w pokoju mistrza i Piąty Patriarcha nadał Huinengowi godność Szóstego Patriarchy wraz z szatą i miskami. Jednocześnie udzielił mu ostatnich nauk, nakazał nie przekazywać już dalej szat i misek Patriarchów, i kazał mu udać się na południe Chin, gdyż dalszy pobyt w klasztorze będzie dla niego niebezpieczny. Działo się to w 661 r.
Huineng uciekał na południe ścigany przez grupę zazdrosnych mnichów. Najbardziej zawziętym a przy tym sprawnym fizycznie okazał się były generał Chen Huiming, który w końcu Huinenga dogonił. Szósty Patriarcha położył szatę i miski na skale, a sam schował się za drzewem. Huiming chwycił szatę i miski, i usiłował zabrać, ale mimo wielkich wysiłków nie mógł oderwać ich od skały. Przestraszył się i powiedział "Przyszedłem po Dharmę, a nie po szatę". Huineng odpowiedział "Ponieważ przyszedłeś po Dharmę, objaśnię ją tobie, jeśli pozbędziesz się wszelkich niepokojących i pomieszanych myśli". I po chwili dodał "Gdy nie myślisz o dobru i złu, co jest wtedy twoją pierwotną twarzą"? Słysząc te słowa Huiming został nagle oświecony.
Wędrówka Huinenga trwała dwa miesiące i w końcu dotarł do góry Dayu. Przez 16 lat przebywał anonimowo wśród drwali, myśliwych i bandytów szerząc wśród nich Dharmę.
W 676 r. przybył do klasztoru Faxing (法性寺) w Kantonie (chiń. Guangzhou), w którym mistrzem Dharmy był Yinzong. Tutaj Huineng ogolił głowę i został mnichem otrzymując od mistrza imię Dharmy Huineng. Wiadomo także, iż nowicjuszem został w klasztorze Guangxiao.
W następnym roku Patriarcha przybył do klasztoru Baolin (寶林寺) (zwanego też Nanhua si) w Caoxi (曹溪) pod Kantonem, gdzie pozostał przez wiele lat nauczając Dharmy. Klasztor ten stał się głównym klasztorem południowej szkoły chan nagłego oświecenia. W tym klasztorze znajduje się mumia mistrza.
W 683 roku nakazał swoim uczniom wybudować klasztor w rejonie z którego pochodził. Klasztor ten został nazwany Bao'en. Jednak później cesarzowa Wu Zetian przemianowała go na Guoen si.
Zmarł w wieku 76 lat. W ponad 100 lat później (w 815 r.) cesarz Xianxong obdarzył pośmiertnie Huinenga tytułem Dajian (Wielkie Zwierciadło).
W 2004 roku miasteczko, z którego pochodził, zmieniło nazwę na Liuzu (Szósty Patriarcha).
Nauki.
Medytacja.
Dajian Huineng propagował doktrynę "dunwu" – "nagłego oświecenia". Słowo "dun" nie oznaczało tylko "nagłego" czy "natychmiastowego" przebudzenia ("wu"), lecz określało ideę, że akt przebudzenia nie jest świadomym czynem, a "mądrość" – "prajñā" "eksploduje" z pustki ("Siunjata") – czyli naszej własnej natury. Pustka ("Siunjata") staje się świadomą siebie dzięki pradżni. "Kto zrozumiał tę prawdę jest "wunian" (bez myślenia), "wuyi" (bez pamięci) i "wuzhao" (bez przywiązania)." Dla Huinenga najważniejsze było urzeczywistnienie własnej natury, gdyż właśnie z niej wyłaniały się swobodnie takie dharmy jak śila, dhyāna i pradżnia.
Do czasów Huinenga spotykamy w literaturze chan termin "kanjing" oznaczający "trzymanie oka w czystości", co określało jeszcze kwietystyczną kontemplację własnej natury. Tak praktykowano wcześniej i taką praktykę utrzymywał w swej północnej szkole Shenxiu, który zakładał istnienie jakiejś "pierwotnej czystości". Tymczasem Huineng ogłosił: "Od samego początku nie ma niczego" (benlai wuyiwu) i wywarło to rewolucyjny wpływ na praktykę medytacji chan, prawdziwy przewrót kopernikański. W szkole Huinega zaczęto używać nowego określenia "jianxing" zamiast "kanjing". "Jiangxin" oznacza "wgląd we własną naturę". Otóż słowo "kan" zakłada istnienie widzianego i widzącego jako dwu oddzielnych elementów. "Jian" – to czysty akt wglądu, bez podmiotu i przedmiotu.
Patriarcha uważał, że medytacja (ding) i intuicja (hui) są tym samym, a samo siedzenie bez ruchu nawet w umysłowej introspekcji, nie jest właściwą dhjaną. "Kiedy siedzisz spokojnie z pustym umysłem jest to wpadanie do białej pustki". Właściwa dhjana to "nie lgnięcie do wyobrażeń umysłowych, ani nie lgnięcie do wyobrażeń pustki, ani do lubienia myślenia o nieporuszoności" (...).
Do czasów Huinenga podkreślano, że dhjana i pradżnia są całkowicie różne. I tu Patriarcha zrobił następny wielki krok naprzód twierdząc, że dhjana jest pradżnią, a pradżnia jest dhjaną i jeśli ta ich tożsamość nie została przez ucznia uchwycona – to nie ma wyzwolenia. "Zuochan (siedzenie chan, jap. zazen) nie jest przywiązaniem do umysłu, nie jest przywiązaniem do czystości (pustki), ani nie jest troską o nieporuszoność... A więc czym jest dhjana? Jest ona niepowstrzymywaniem wszelkich rzeczy. Nieposiadanie żadnej poruszającej myśli z powodu zewnętrznych warunków życia, dobrych i złych – to jest "zuo". Widzenie wewnętrzne nieporuszoności własnej natury – to jest "chan"... Na zewnątrz być wolnym od wyobrażeń form – to jest "chan". Wewnętrznie – nie być niepokojonym – to jest "ding". Gdy zewnętrznie człowiek jest przywiązany do form, jego wewnętrzny umysł jest niespokojny. Ale kiedy zewnętrznie nie jest przywiązany do form, jego umysł jest spokojny. Jego pierwotna natura jest czysta i jasna (czyli pusta) jaką jest ona sama w sobie; gdy rozpoznaje obiektywny świat i myśli o nim cokolwiek, to jest niespokojny. Ci, którzy rozpoznają obiektywny świat i ich umysły nie są niespokojne, są w prawdziwej dhjanie. W "Vimalakīrti" stwierdza się, że "gdy człowiek doznaje nagłego przebudzenia, powraca do swojego pierwotnego umysłu", a w "Bodhisattwa-śila", że "moja pierwotna własna natura jest czysta i nieskalana". Zatem, przyjaciele, rozpoznajmy w każdej myśli czystość naszej pierwotnej własnej natury; bądźmy w tym pilnymi i praktykujmy wszelkie jej implikacje – to jest osiągnięcie przez nas prawdy Buddy."
Tak więc dhjana Huinenga nie była dhjaną ani hinajany ani mahajany. Był to początek szczególnej medytacji chan.
Trzy aspekty chanu.
"Nieświadomość", którą tak interesował się chan, określana była przez Huinenga terminem "wunian" – bez myślenia, podczas gdy inni, późniejsi mistrzowie chan, używali raczej określenia "wuxin" – bez umysłu. Jednak oba te terminy odnoszą się do tego samego stanu świadomości.
Chanistyczne pojęcie nieświadomości nie jest w żadnym wypadku podświadomością zachodniej psychologii i utożsamianie obu terminów prowadzi do nieporozumień. Dla Szóstego Patriarchy koncepcja nieświadomości była postawą chanu, jednym z trzech pojęć określających chan. Dwoma pozostałymi były: "bezkształtność" (wuxiang) i "bezdomność" (wuzhu). "Przez bezkształtność rozumiem być w kształcie, a jednak być oddzielnym od niego; przez nieświadomość rozumiem mieć myśli, a jednak ich nie mieć; co się tyczy bezdomności, to jest ona pierwotną naturą człowieka". O nieświadomości rzekł później: (...)"nie mieć umysłu skalanego w czasie kontaktu z wszelkimi warunkami życia – to jest być nieświadomym. To znaczy być zawsze oddzielonym od obiektywnych warunków w czyjejś własnej świadomości, niepozwalać umysłowi być pobudzonym przez wejście w kontakt z obiektywnymi warunkami..." To, co Huineng nazywał własną naturą było naturą Buddy (skt. buddhatā) z takich tekstów jak Nirvāna sūtra i innych pism mahajany. "Własna natura" w terminach sutry Pradżniaparamity jest "takością" (skt. tathatā) i "pustką" (skt. śūnyatā). Takość oznacza absolut, czyli to, co nie jest podmiotem praw względności i zatem nie może być uchwycone przez zrozumienie formy. Takość jest więc bezkształtna (skt. arūpa). To nieuwarunkowane, bezkształtne i w następstwie tego nieosiągalne – jest pustką czy "pustością" (skt. śūñyatā), co wcale nie jest ideą negatywną.
Trzy aspekty chanu Huinenga mają różne konteksty; wunian jest psychologiczne (subiektywne), wuxian – ontologiczne (obiektywne) a wuzhu – moralne (subiektywne). Praktycznie i ostatecznie oznaczają to samo, ale chan był najbardziej zainteresowany psychologią, urzeczywistnieniem nieświadomości.
Przekaz Dharmy.
Huineng nie wyznaczył jednego oficjalnego spadkobiercy Dharmy, tak jak to było do tej pory. Tak skończyła się epoka Patriarchatu, epoka wczesnego rozwoju chan. Szaty i miski Patriarchów kazał ukryć w bramie świątyni i klasztoru Nanhua (zrobił to Qingyuan Xingsi). Akt schowania misek i szat Buddy jest ostatecznym symbolem całkowitej emancypacji chanu od jego indyjskich źródeł. Odtąd buddyjskie oświecenie będzie całkowicie chińskie i niezależne od potwierdzenia przeniesioną z Indii tradycją. Huineng przekazał swoją Dharmę, gdyż miał 33 oświeconych uczniów, którzy "pojawili się w świecie" i 10 – którzy ukryli się w pustelniach, i wielką liczbę przebudzonych. Dwaj ze "światowych" mistrzów: Nanyue Huairang i Qingyuan Xingsi zapoczątkowali linie przekazu Dharmy, które doprowadziły do powstania pięciu szkół chan, zwanych Pięcioma Domami Chan.
Do jego największych uczniów zalicza się tzw. pięciu wielkich mistrzów chan, a byli nimi:
Chwilowy uczeń Patriarchy Fahai (ze szkoły niutou) spisał nauki mistrza w dziele "Liuzu tanjing" (Sutra platformowa szóstego patriarchy), znanym także jako "Fabao tanjing", które w tzw. wersji z Dunhuangu nosiło długi tytuł: "Nanzong dunjiao zuishangsheng mohe boreboluomi jing, liuzu Huineng dashi yu Shaozhou Dafansi shi fa tanjing".
Tuż po śmierci Huinenga ułożono jego biografię "Caoxi yue zhuan", która w 803 r. została zawieziona do Japonii przez mnicha Dengyō Daishi.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="466844" url="https://pl.wikipedia.org/wiki?curid=466844" title="Daikan Eno">
Daikan Eno



</doc>
<doc id="466846" url="https://pl.wikipedia.org/wiki?curid=466846" title="Ychtis">
Ychtis

Zespół Wokalno-Taneczny „Ychtis” – "(Ichthys grec. ryba, „Jesous Christos Theou Yios Soter” – Jezus Chrystus, Syn Boga, Zbawiciel)" to dziewczęcy zespół śpiewu i tańca pochodzący z Katowic, wykonujący głównie własny repertuar oparty na tekstach ks. Jana Twardowskiego, ale także innych autorów. Zespół śpiewa również (w „Bałaku”) piosenki lwowskie i o tematyce Lwowa. Członek Polskiego Związku Chórów i Orkiestr.

</doc>
<doc id="466847" url="https://pl.wikipedia.org/wiki?curid=466847" title="Hui-neng">
Hui-neng



</doc>
<doc id="466857" url="https://pl.wikipedia.org/wiki?curid=466857" title="Olimp bbs">
Olimp bbs



</doc>
<doc id="466859" url="https://pl.wikipedia.org/wiki?curid=466859" title="Szacoń">
Szacoń



</doc>
<doc id="466866" url="https://pl.wikipedia.org/wiki?curid=466866" title="Oswald Mathias Ungers">
Oswald Mathias Ungers

Oswald Mathias Ungers (ur. 12 lipca 1926 w Kaisersesch w Eifel, zm. 30 września 2007 w Kolonii) – niemiecki architekt współczesny.
Życiorys.
Studiował w latach 1947–1950 na Karlsruher Institut für Technologie u Egona Eiermanna. Od 1950 prowadził biuro architektoniczne w Kolonii, od 1964 w Berlinie, od 1974 we Frankfurcie nad Menem i od 1983 w Karlsruhe.
Był profesorem, a w latach 1965–1967 dziekanem wydziału architektury Uniwersytetu Technicznego w Berlinie. W 1967 został powołany na Cornell University w Ithace, w latach 1969–1975 był kierownikiem tamtejszego wydziału architektury. W 1973 uczył na Uniwersytecie Harvarda w Bostonie, w latach 1974–1975 na University of California w Los Angeles, w latach 1979–1980 na Uniwersytecie Sztuk Użytkowych w Wiedniu i w latach 1986–1990 na Akademii Sztuk Pięknych w Düsseldorfie. Był pod koniec życia członkiem Akademii Sztuk w Berlinie.
Jego budynki charakteryzują się oparciem struktury przestrzennej na ortogonalnej siatce geometrycznej. Fasady wykorzystują motyw kwadratu, bryły budynku są często sześcienne. Klarowne formy trwały w jego twórczości nieprzerwanie od wielu lat, co jest rzadkością wśród architektów jego pokolenia.
Od 27 października 2006 do 7 stycznia 2007 Nowa Galeria Narodowa w Berlinie zaprezentowała wystawę "O. M. Ungers. Kosmos der Architektur" ("Wszechświat architektury"), zawierającą wybór prac architekta oraz część jego zbioru sztuki, księgozbioru i modeli.
Był żonaty z Liselotte Gabler, z którą miał dwoje dzieci – syna Simona (również znanego architekta) oraz córkę Sophię. Zmarł 30 września 2007 na skutek powikłań po zapaleniu płuc.

</doc>
<doc id="466868" url="https://pl.wikipedia.org/wiki?curid=466868" title="Układ hamulcowy">
Układ hamulcowy



</doc>
<doc id="466873" url="https://pl.wikipedia.org/wiki?curid=466873" title="System hamulcowy">
System hamulcowy



</doc>
<doc id="466874" url="https://pl.wikipedia.org/wiki?curid=466874" title="Antena mikropaskowa">
Antena mikropaskowa

Antena mikropaskowa – antena wykonana przez naniesienie odpowiednio ukształtowanych pasków przewodnika na powierzchnię izolującą, w jednej lub kilku warstwach. Obecnie w technologii mikropaskowej wykonuje się na ogół anteny fraktalne.
Budowa.
Paski, będące antenami dipolowymi, połączone są paskami łączącymi. Długości pasków łączących dobiera się tak, by sygnały z poszczególnych dipoli docierały do punktów wspólnych w fazie, a przez to się wzmacniały. Czas dotarcia sygnału oraz własności dipola zależą od długości fali, dobierając zatem odpowiednio długości dipoli i pasków łączących, można ukształtować zależność czułości anteny od częstotliwości.
Antena ta jest w ostatnim czasie stosowana w niemal wszystkich działach radioelektroniki do nadawania i odbioru fal o długości mniejszej od decymetra.
Anteny mikropaskowe występują w dwóch strukturach: jednowarstwowej i wielowarstwowej. Zastosowanie poszczególnych struktur zależy od przeznaczenia anteny oraz możliwości konstrukcyjnych i technicznych.
Wady i zalety.
Od lat 70. nastąpił gwałtowny rozwój prac badawczych nad antenami mikropaskowymi. Jest to spowodowane ich zaletami:
Anteny mikropaskowe mają też i wady, do których można zaliczyć:
Zastosowanie.
Anteny mikropaskowe wykorzystywane są w wielu dziedzinach. Stosowane są w systemach radiolokacyjnych, telefonii komórkowej, lotniczych systemach nawigacyjnych, radiometrii mikrofalowej oraz systemach antywłamaniowych.

</doc>
<doc id="466876" url="https://pl.wikipedia.org/wiki?curid=466876" title="Flaga stanowa New Jersey">
Flaga stanowa New Jersey

Kolor piaskowy był kolorem pułku New Jersey Continental Line, wyznaczonym w 1779 roku osobiście przez generała Jerzego Waszyngtona. Od 1780 roku był to kolor sztandarów pułkowych w New Jersey. Trzy pługi w herbie symbolizują fakt, że New Jersey był trzecim stanem przyjętym do Unii. Tarczę herbu podtrzymują personifikacja wolności (z czapką frygijską) i Ceres (bogini rolnictwa) z rogiem obfitości. Klejnotem jest głowa konia, symbol krzepkości. Na wstędze dewiza stanu: "Wolność i dobrobyt".
Ustanowiona 26 marca 1896 roku. Proporcje nieustalone.

</doc>
<doc id="466883" url="https://pl.wikipedia.org/wiki?curid=466883" title="BitMan">
BitMan

BITMAN – nieistniejący już dodatek komputerowy do Dziennika Wschodniego.
Dodatek poruszał tematykę ogólnoinformatyczną, w tym zastosowania komputerów na uczelniach, w domu i w biurze. Ukazywał się w latach 1995–1998 w każdy czwartek. Pierwszym redaktorem prowadzącym był Rajmund Kuduk, a następnym Andrzej Karpiński. Wielu spośród redaktorów związanych z BitManem rekrutowało się spośród środowisk związanych z UMCS. 
Akademicki charakter tekstów powodował, że z jednej strony odbiór dla przeciętnego czytelnika był dość trudny (część tekstów była przeznaczona dla zaawansowanych użytkowników), z drugiej – dodatek otrzymywał bardzo wysokie oceny w środowisku i wśród specjalistów. 
Ograniczony zasięg i nakład oraz charakter tekstów (który nie powodował istotnego zwiększenia sprzedaży lub wpływów z reklam dla Dziennika) zdecydowały o ostatecznym niepowodzeniu przedsięwzięcia.

</doc>
<doc id="466884" url="https://pl.wikipedia.org/wiki?curid=466884" title="Bitman">
Bitman



</doc>
<doc id="466886" url="https://pl.wikipedia.org/wiki?curid=466886" title="Kompromis Missouri">
Kompromis Missouri

Kompromis Missouri, wypracowany w 1820 roku układ pomiędzy stanami północnymi a południowymi. Polegał on na przyznaniu stanowi Missouri statusu niewolniczego w zamian za zgodę stanów południowych na to, by na terytoriach zachodnich granica niewolnictwa przebiegała wzdłuż równoleżnika 36°30’. Natomiast granica między stanami wolnymi a niewolniczymi na Wschodzie kontynentu została poprowadzona wzdłuż Linii Masona-Dixona oraz rzeki Ohio. Dodatkowo z terenu Massachusetts wyodrębniono nowy stan – Maine – w celu zachowania równowagi sił w Senacie pomiędzy stanami niewolniczymi i stanami niedopuszczającymi niewolnictwa.

</doc>
<doc id="466888" url="https://pl.wikipedia.org/wiki?curid=466888" title="1992 w literaturze">
1992 w literaturze



</doc>
<doc id="466891" url="https://pl.wikipedia.org/wiki?curid=466891" title="Pieczęć stanowa New Jersey">
Pieczęć stanowa New Jersey

Trzy pługi w herbie symbolizują fakt, że New Jersey był trzecim stanem przyjętym do Unii. Tarczę herbu podtrzymują personifikacja wolności (z czapką frygijską) i Ceres (bogini rolnictwa) z rogiem obfitości. Klejnotem jest głowa konia, symbol krzepkości. Na wstędze dewiza stanu: "Wolność i dobrobyt" i rok 1776 oznacza przystąpienie stanu do Unii. Napis dookoła głosi: "Wielka pieczęć stanu New Jersey" 

</doc>
<doc id="466893" url="https://pl.wikipedia.org/wiki?curid=466893" title="Mieczysław Cieślar">
Mieczysław Cieślar

Mieczysław Jerzy Cieślar (ur. 28 marca 1950 w Cieszynie, zm. 18 kwietnia 2010 w Przecławiu) – polski duchowny luterański, proboszcz parafii św. Mateusza w Łodzi, biskup Diecezji Warszawskiej Kościoła Ewangelicko-Augsburskiego w RP, zastępca Biskupa Kościoła.
Życiorys.
Urodził się w Cieszynie, chodził do Liceum w Wiśle oraz do Szkoły Muzycznej w Cieszynie. Studiował teologię na Chrześcijańskiej Akademii Teologicznej, którą ukończył w październiku 1973 roku. 2 września 1973 r. został ordynowany na duchownego w kościele Piotra i Pawła w Wiśle przez biskupa Andrzeja Wantułę. Został wikariuszem parafii w Pabianicach, między 1976–1980 był jej administratorem, a w latach 1980–1996 proboszczem. W lutym 1996 roku został wybrany proboszczem parafii św. Mateusza w Łodzi. W marcu tego samego roku Synod Diecezji Warszawskiej wybrał go biskupem diecezjalnym. Konsekracja odbyła się 1 maja 1996 roku, przewodniczył jej Biskup Kościoła ks. Jan Szarek. Od 2001 roku pełnił funkcje zastępcy Biskupa Kościoła.
Od 26 września 2008 zastąpił Biskupa Kościoła ks. Janusza Jaguckiego na stanowisku przewodniczącego Komisji Historycznej Kościoła Ewangelicko-Augsburskiego w Rzeczypospolitej Polskiej, której celem jest zbadanie zasobów archiwalnych Instytutu Pamięci Narodowej oraz archiwów wewnątrzkościelnych, dotyczących inwigilacji Kościoła Ewangelicko-Augsburskiego przez organa bezpieczeństwa państwa w okresie od 22 lipca 1944 do 31 lipca 1990.
Był pracownikiem naukowym ChAT, zajmował się biblistyką w szczególności Nowym Testamentem, znawca języka greckiego i kultury starożytnej. Od 1973 roku był wykładowcą w Katedrze Wiedzy Nowotestamentowej i Języka Greckiego w ChAT. Po śmierci w katastrofie lotniczej 10 kwietnia 2010 ks. Adama Pilcha, tymczasowo przejął po nim obowiązki luterańskiego kapelana Wojska Polskiego oraz proboszcza parafii Ewangelicko-Augsburskiej Wniebowstąpienia Pańskiego w Warszawie.
Zginął w wypadku samochodowym w nocy z 18 na 19 kwietnia 2010 wskutek zderzenia czołowego z samochodem prowadzonym przez nietrzeźwego kierowcę. Wracał z Warszawy, gdzie współprowadził luterańską część uroczystości żałobnych ku czci ofiar katastrofy lotniczej w Smoleńsku. Pogrzeb biskupa odbył się 23 kwietnia 2010 na Cmentarzu Starym w Łodzi.
Jego żona Irena Wisełka-Cieślar jest profesorem sztuki i wykładowcą Akademii Muzycznej w Łodzi, mają dwójkę dzieci – córkę i syna.

</doc>
<doc id="466898" url="https://pl.wikipedia.org/wiki?curid=466898" title="Polski Ruch Monarchistyczny">
Polski Ruch Monarchistyczny



</doc>
<doc id="466903" url="https://pl.wikipedia.org/wiki?curid=466903" title="1993 w literaturze">
1993 w literaturze



</doc>
<doc id="466904" url="https://pl.wikipedia.org/wiki?curid=466904" title="Gebhard Blücher">
Gebhard Blücher



</doc>
<doc id="466908" url="https://pl.wikipedia.org/wiki?curid=466908" title="Gebhard Blucher">
Gebhard Blucher



</doc>
<doc id="466912" url="https://pl.wikipedia.org/wiki?curid=466912" title="Krzysztof Zygmunt Pac">
Krzysztof Zygmunt Pac

Krzysztof Zygmunt Pac herbu Gozdawa (ur. 1621, zm. 10 stycznia 1684 w Warszawie), kanclerz wielki litewski, marszałek Trybunału Głównego Wielkiego Księstwa Litewskiego w 1650 roku, marszałek sejmu nadzwyczajnego w Brześciu Litewskim (od 24 marca do 7 kwietnia 1653), starosta piński, szadowski, wilkiski, wilkowiski, kozienicki, ostryński, tryski, ekonom grodzieński w latach 1670-1673, ekonom olicki w latach 1664-1684, dzierżawca starych myt Wielkiego Księstwa Litewskiego w latach 1668-1680, dzierżawca cła solnego litewskiego w latach 1671-1673. , leśniczy niemonojcki.
Życiorys.
Był synem Stefana Paca, podkanclerzego litewskiego i podskarbiego wielkiego litewskiego. Odebrał staranne wykształcenie - studiował w Krakowie, Liège, a potem spędził 8 lat na Uniwersytecie w Perugii. Uzyskał z Rzymu pozwolenie na sprowadzenie Kamedułów do klasztoru w Pożajściu, którego był fundatorem.
W 1646 został chorążym wielkim litewskim. Poseł na sejm nadzwyczajny 1647 roku. Jako poseł na sejm konwokacyjny 1648 roku z powiatu kowieńskiego był członkiem konfederacji generalnej zawiązanej 31 lipca 1648 roku. Wyznaczony do rady wojennej w 1648 roku. Poseł na sejm koronacyjny 1649 roku. Poseł na sejm 1649/1650 roku z sejmiku wileńskiego. Na sejmie koronacyjnym 1649 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. Poseł na sejm zwyczajny 1650 roku, sejm zwyczajny 1652 roku, sejm nadzwyczajny 1652 roku, sejm zwyczajny 1654 roku, poseł sejmiku kowieńskiego na sejm nadzwyczajny 1653 roku, poseł sejmiku trockiego na sejm nadzwyczajny 1654 roku, sejm nadzwyczajny 1655 roku. W 1655 otrzymał od króla Jana Kazimierza w dowód zasług dyplomatycznych (a także dzięki małżeństwu z damą dworu królowej) pieczęć mniejszą litewską. Popierał plany królowej Ludwiki Marii Gonzagi przeprowadzenia elekcji "vivente rege".
Wykonawszy szereg funkcji politycznych i dyplomatycznych, został jednym z filarów stronnictwa francuskiego. W 1658 został kanclerzem wielkim litewskim. Jako reprezentant Litwy prowadził rokowania ze Szwecją, zakończone podpisaniem pokoju oliwskiego w 1660. W 1661 roku otrzymał ze skarbu francuskiego 30 000 liwrów. W 1662 pobierał z kasy ambasadora francuskiego w Rzeczypospolitej Antoine de Lumbres'a pensję w wysokości 15 000 franków za poparcie planu elekcji "vivente rege" kandydata francuskiego Ludwiki Marii Gonzagi. Prowadził także pertraktacje z Rosją, doprowadził do podpisania rozejmu w Andruszowie 1667. W latach 1661–1663 brał udział w kampaniach wojennych przeciwko Rosji. Po śmierci królowej Ludwiki Marii stopniowo zmienił orientację polityczną na prohabsburską. Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Po abdykacji Jana II Kazimierza Wazy w 1668 roku, popierał do polskiej korony kandydaturę carewicza Fiodora. Był członkiem konfederacji generalnej zawiązanej 5 listopada 1668 roku na sejmie konwokacyjnym. Podpisał "pacta conventa" Michała Korybuta Wiśniowieckiego w 1669 roku. Był jednym z przywódców partii dworskiej za panowania Michała Korybuta Wiśniowieckiego, obok Olszewskiego, głównym jego doradcą. Za czasów Jana III Sobieskiego stanął wraz z Michałem Kazimierzem Pacem na czele opozycji i dał się przekupić Austrii i Brandenburgii.
W 1672 poselstwo brandenburskie wręczyło mu łapówkę 500 dukatów.
W 1673 udało mu się przeforsować ustawę w sejmie, że co trzecie jego posiedzenie powinno mieć miejsce w Grodnie. Był członkiem konfederacji generalnej zawiązanej 15 stycznia 1674 roku na sejmie konwokacyjnym. Elektor Jana III Sobieskiego z powiatu kowieńskiego w 1674 roku. W czasie elekcji 1674 roku popierał do korony polskiej cara Rosji Aleksego Michajłowicza.
W 1654 poślubił Klarę Isabellę de Mailly, damę dworu królowej Ludwiki Marii, znaną z autorytatywnego charakteru. Miał z nią jedynego syna, który zmarł w wieku 8 lat. Ich rodzinny grób znajdujący się w kościele klasztornym w Pożajściu był wielokrotnie niszczony i profanowany, w 2003 ponownej ceremonii pochówku dopełnił biskup Kowna Sigitas Tamkevičius.
Swoją warszawską rezydencję ulokował w nowo zbudowanej (bądź przebudowanej ze starszego obiektu) willi na skarpie wiślanej, od pięknego widoku nazwanej Belwederem (z włoskiego „bel vedere”).

</doc>
<doc id="466917" url="https://pl.wikipedia.org/wiki?curid=466917" title="Kasztelania sieradzka">
Kasztelania sieradzka

Kasztelania sieradzka – kasztelania powstała na przełomie XI i XII w. Rozciągała się na powierzchni ok. 5500 km² i była najrozleglejszą spośród wchodzących w skład Księstwa Sieradzkiego, a później pierwszego województwa sieradzkiego. Jej zasięg wytyczały na północy wsie: Chodaki, Zadzim, Lubola i Tomisławice; na zachodzie Żerechów, Socha, Witów, Zagajew, Raczków, Orzeżyn, Brudzew, Czajew, Godynice, Klonowa i Kopaniny; na pd. doliny rzek Strugi Węglewskiej i Oleśnicy; na pd.-wsch. Wola Wiązowa, Kuźnica, Szczerców, dolina Widawki, następnie jej dopływu Rakówki oraz wsie: Rożniatowice, Kociszew, Śladkowice, Bychlew i Stara Gadka; na pn.-wsch. dolina Neru. W jej skład wchodziło również terytorium (ok. 200 km²) opola chropskiego (okolice dzisiejszych Pabianic).
Józef Kobierzycki w swych "Przyczynkach do dziejów Ziemi Sieradzkiej", (Warszawa 1915) zamieszcza na s. 64-66 listę 65 kasztelanów sieradzkich poczynając od Roberta h. Korab (1081 r.), Piotra Dunina Włostowica h. Łabędź (1117 r.), Hinczy z Rogowa h. Działosza (1190 r.), a kończąc na Pawle Poraju Biernackim h. Poraj (1826 r.).
Wprowadzone w XV w. na miejsce kasztelanii powiaty (np. powiat sieradzki), wywodzące się z okręgów sądowych, dopiero w następnym stuleciu stały się jednostkami podziału terytorialnego. W razie potrzeby, np. przy zbieraniu podatków, korzystano z kościelnego podziału terytorium na parafie, bowiem aż do XIX w. nie wykształcono w Polsce niższych jednostek administracji państwowej.

</doc>
<doc id="466928" url="https://pl.wikipedia.org/wiki?curid=466928" title="Flaga stanowa Karoliny Północnej">
Flaga stanowa Karoliny Północnej

Flaga stanowa Karoliny Północnej ma kolory flagi państwowej. Gwiazda i inicjały "NC" (North Carolina) symbolizują ten stan. Na wstęgach widnieją daty ogłoszenia dwóch istotnych dokumentów z czasów amerykańskiej rewolucji.
Przyjęta 9 marca 1885 roku. Proporcje 2:3.

</doc>
<doc id="466930" url="https://pl.wikipedia.org/wiki?curid=466930" title="Friedrich Murnau">
Friedrich Murnau



</doc>
<doc id="466933" url="https://pl.wikipedia.org/wiki?curid=466933" title="1994 w literaturze">
1994 w literaturze



</doc>
<doc id="466938" url="https://pl.wikipedia.org/wiki?curid=466938" title="Uszkodzenie ośrodkowego neuronu ruchowego">
Uszkodzenie ośrodkowego neuronu ruchowego

Uszkodzenie ośrodkowego neuronu ruchowego – uszkodzenie ośrodków ruchowych zlokalizowanych w płatach czołowych ośrodkowego układu nerwowego. Nie jest to uszkodzenie pojedynczego neuronu, a ich grupy mającej tę samą czynność, co wyraża się występowaniem wspólnych objawów, niezależnych od poziomu uszkodzenia. Tożsamymi nazwami określającymi uszkodzenie ośrodkowego neuronu ruchowego są: uszkodzenie układu piramidowego, uszkodzenie ośrodkowych dróg ruchowych, uszkodzenie górnego neuronu ruchowego.
Objawy i przebieg.
Jego wspólnymi objawami są:
Objawy porażenia, w których występują powyższe cechy, noszą nazwę niedowładu spastycznego i są związane z uszkodzeniem górnego neuronu ruchowego.
Postacie.
W zależności od lokalizacji uszkodzenia dróg piramidowych uszkodzenie ośrodkowego neuronu ruchowego może przyjmować następujące postacie:
Początkowo po uszkodzeniu górnego neuronu ruchowego pojawia się niedowład wiotki z osłabieniem lub zniesieniem odruchów ścięgnistych, co określa się jako zespół szoku rdzeniowego; przyczyny tego zjawiska są niejasne.
Odruchy piramidowe.
Z odruchów patologicznych największe znaczenie mają objaw Babińskiego i objaw Rossolimo. Opisano szereg innych objawów (odruchów) o mniejszym znaczeniu rozpoznawczym:

</doc>
<doc id="466939" url="https://pl.wikipedia.org/wiki?curid=466939" title="Elipsa (językoznawstwo)">
Elipsa (językoznawstwo)

Elipsa (gr. "élleipsis" „brak, opuszczenie, pominięcie”), wyrzutnia – opuszczenie elementu zdania oczywistego ze względu na kontekst wypowiedzi (elipsa kontekstowa) lub ze względu na sytuację wypowiedzi (elipsa sytuacyjna), który przy odbiorze daje się zrekonstruować. Często występuje w postaci równoważnika zdania.
Ta figura retoryczna najczęściej jest używana w mowie potocznej (jako rodzaj skrótu myślowego), a także w funkcji środka stylistycznego umożliwiającego kondensację treści i zdynamizowanie wypowiedzi literackiej. 
W języku polskim częste jest eliptyczne stosowanie dopełniacza w miejsce biernika, na przykład: „Chcę chleba”, „Wypij wody'” (zamiast „Chcę chleb”, „Wypij wodę”). Dzięki użyciu dopełniacza można pominąć słowo uściślające, że chodzi o mniejszą ilość produktu (nie trzeba mówić „Chcę kawałek chleba”, „Wypij trochę wody”).
Rolę znaku elipsy często pełni myślnik. Przykładowo w zdaniu „Dwukropek może zapowiadać rozwinięcie treści, średnik – przejście do samodzielnego członu” myślnik pozwala uniknąć powtórzenia frazy „może zapowiadać”.

</doc>
<doc id="466942" url="https://pl.wikipedia.org/wiki?curid=466942" title="Jonas Basanavičius">
Jonas Basanavičius

Jonas Basanavičius (pol. Jan Basanowicz; ur. 23 listopada 1851 w Oszkobolach, zm. 16 lutego 1927 w Wilnie) – litewski lekarz, pisarz, krytyk literacki, działacz społeczny; w 1883 wydał w Tylży pierwszy numer miesięcznika „Aušra” (1883–1886).
Życiorys.
Jonas Basanavičius urodził się we wsi Oszkobole w guberni augustowskiej, w Królestwie Polskim. Po ukończeniu Gimnazjum w Mariampolu studiował filologię rosyjską, a następnie medycynę na Uniwersytecie Moskiewskim. Ponieważ nie mógł znaleźć pracy na Litwie, wyjechał 1880 do Bułgarii, potem 1882 do Pragi, gdzie kontynuował studia medyczne. Wiosną 1883 opublikował na łamach wychodzącego w Petersburgu pisma „Nowoje wriemia” parę artykułów pod wspólnym tytułem "Pa powodu polskich radostiej". Obciążył Polskę i Kościół katolicki winą za dawne i obecne niepowodzenia litewskie, a za potencjalnego sojusznika uznał Rosję. Zdaniem zwolenników autora, artykuły zwracały się przeciwko Polakom, lecz także przeciwko rosyjskiej polityce w Litwie. Zdaniem pism polskich: Czasu, Dziennika Poznańskiego, Gazety Narodowej, Przeglądu Katolickiego, były atakiem na polskość. Dodać należy, że samo pismo „Nowoje wriemia” założył w 1868 Adam Honory Kirkor, ale po 1870, zmieniwszy redaktora i właściciela, stało się wobec Polski wrogie. W 1884 przeniósł się znów do Bułgarii, gdzie w 1891 uzyskał obywatelstwo tego kraju. Był stale zaangażowany w sprawę odrodzenia Litwy. W 1904 powrócił na Litwę. W 1905 był organizatorem Wielkiego Sejmu Litewskiego w Wilnie (4 i 5 grudnia 1905). Podkreślał prawo Litwinów do życia, jakie mają inne narody, oraz do samodzielnego kształtowania swojego jutra. Zachęcał do pielęgnowania mowy litewskiej. "Aušra" pisała, że naród żyje dopóty, dopóki żywy jest jego język. W pierwszym numerze pisma ogłosił łacińskie motto: "Homines historiarum ignorari sunt pueri" (Ludzie nie znający historii pozostają dziećmi).
Basanavičius zmienił pisownię litewską: na łamach wydawanego przez siebie pisma, idąc za przykładem Jonasa Juški, zastąpił polskie "sz" i "cz" czeskimi "š" i "č".
Był jednym z sygnatariuszy aktu niepodległości Litwy z 1918. Zamieszkał na stałe w Wilnie.
Zmarł w szpitalu w Wilnie na zapalenie płuc. Mimo braku w tym czasie stosunków dyplomatycznych między Litwą i Polską i blokady bezpośrednich połączeń komunikacyjnych z Polską, dzień pogrzebu Basanavičiusa w Wilnie był okazją do oficjalnej wizyty w tym mieście delegacji władz państwa litewskiego oraz jej spotkań z miejscowymi Litwinami.

</doc>
<doc id="466948" url="https://pl.wikipedia.org/wiki?curid=466948" title="1995 w literaturze">
1995 w literaturze



</doc>
<doc id="466957" url="https://pl.wikipedia.org/wiki?curid=466957" title="Kombinacja norweska na Zimowych Igrzyskach Olimpijskich 2002">
Kombinacja norweska na Zimowych Igrzyskach Olimpijskich 2002

Kombinacja norweska na Zimowych Igrzyskach Olimpijskich 2002 odbyła się w dniach 10 – 22 lutego 2002 roku w Soldier Hollow (biegi) i Utah Olympic Park (skoki). Zawodnicy rywalizowali w trzech konkurencjach: sprint (skoki na dużej skoczni/bieg na 7,5 km), zawody metodą Gundersena (skoki na normalnej skoczni/bieg na 15 km) oraz konkurencja drużynowa (skoki na dużej skoczni/sztafeta 4x5km). W kombinacji norweskiej na XIX IO startowali tylko mężczyźni, ponieważ konkurencje kobiece nie były częścią programu olimpijskiego.

</doc>
<doc id="466959" url="https://pl.wikipedia.org/wiki?curid=466959" title="Kleopatra (film 1999)">
Kleopatra (film 1999)

Kleopatra (ang. "Cleopatra") – telewizyjny film kostiumowy powstały w koprodukcji amerykańsko-niemieckiej w 1999 roku, wyreżyserowany przez Franka Roddama, opowiadający o losach królowej Egiptu Kleopatry. Scenariusz filmu został oparty na opowiadaniu Margaret George pt. „The Memoirs of Cleopatra”.
Film został nakręcony na taśmie 35 mm. Budżet filmu wyniósł 30 milionów dolarów. Film wyprodukowała telewizja Hallmark. Był kręcony w Londynie, Agadirze i Ouarzazate w Maroku.
Fabuła.
Produkcja składa się z dwóch części, zamykających się czasowo w latach 48 – 30 p.n.e., od pierwszej wizyty Cezara w Egipcie, do śmierci Kleopatry. Cezurą, wyznaczającą koniec pierwszej części i początek drugiej, jest śmierć Cezara.

</doc>
<doc id="466960" url="https://pl.wikipedia.org/wiki?curid=466960" title="Implant">
Implant

Implant (z łac. "im" 'w' i "plantare" 'sadzić'), wszczep – ciało obce wszczepiane do organizmu w celu odtworzenia naturalnej funkcji lub estetyki uszkodzonego organu. Najczęściej stosowane są implanty zastępujące tkanki twarde.
Szeroko stosowane są implanty zastępujące kość lub stawy. W ortopedii dość częste są operacje wszczepienia endoprotezy stawu biodrowego. Nieco rzadziej są stosowane endoprotezy dla innych stawów, np. endoproteza stawu kolanowego.
Implanty bardzo szeroko stosowane są również w chirurgii estetycznej, na przykład w postaci najpopularniejszych silikonowych implantów piersi.
W świecie modyfikacji ciała termin ten odnosi się do implantów podskórnych, implantów transdermalnych bądź implantów w miejscach intymnych, wszczepianych nie zawsze przez dyplomowanych lekarzy.
Implanty w stomatologii.
Jednymi z najbardziej popularnych są implanty stomatologiczne, zastępujące utracone zęby. Implanty są jednak również stosowane np. do osadzania egzoprotez.
Współczesna implantologia ortopedyczna i stomatologiczna bazuje na zjawisku osseointegracji (osteointegracji) odkrytym przez Brånnemarka. Techniki implantologiczne obejmują w stomatologii również procedury rekonstrukcji kości np. podniesienie zatoki szczękowej. Wykonuje się je przy użyciu materiałów kościozastępczych lub kościotwórczych, które również są pewnego rodzaju
implantem. Bez tych zabiegów wszczepienie implantów u osób z zaawansowaną paradontozą lub chorych na osteoporozę jest praktycznie niemożliwe.
Implanty są szeroko stosowane w stomatologii, najpopularniejsze systemy to:
Proces implantacji można podzielić na:
Ze względu na stosunkowe niskie ceny i wysokie kwalifikacje dentystów, Polska jest jednym z krajów odwiedzanych przez turystów dentystycznych.

</doc>
<doc id="466965" url="https://pl.wikipedia.org/wiki?curid=466965" title="1996 w literaturze">
1996 w literaturze



</doc>
<doc id="466967" url="https://pl.wikipedia.org/wiki?curid=466967" title="Stan nieustalony">
Stan nieustalony

Stan nieustalony (stan przejściowy) – stan, dla którego w układzie występują zmiany sygnału wyjściowego. Trwa on do momentu ustalenia się określonej wartości sygnału na wyjściu.
Zwykle jest to stan niepożądany, jednak praktycznie nie do uniknięcia w rzeczywistych układach sterowania.

</doc>
<doc id="466968" url="https://pl.wikipedia.org/wiki?curid=466968" title="Crenicara">
Crenicara

Crenicara – rodzaj słodkowodnych ryb z rodziny pielęgnicowatych z rzędu okoniokształtnych.
Występowanie: dorzecze Amazonki
Klasyfikacja.
Gatunki zaliczane do tego rodzaju :

</doc>
<doc id="466970" url="https://pl.wikipedia.org/wiki?curid=466970" title="Cyrtocara">
Cyrtocara



</doc>
<doc id="466971" url="https://pl.wikipedia.org/wiki?curid=466971" title="1997 w literaturze">
1997 w literaturze



</doc>
<doc id="466972" url="https://pl.wikipedia.org/wiki?curid=466972" title="Haplochromis">
Haplochromis

Haplochromis – rodzaj słodkowodnych ryb okoniokształtnych z rodziny pielęgnicowatych (Cichlidae). Typ nomenklatoryczny plemienia Haplochromini.
Występowanie.
Występują w jeziorach i rzekach w różnych częściach Afryki, z wyjątkiem Afryki Zachodniej. Wiele gatunków znanych jest z Jeziora Wiktorii, Malawi oraz z dorzecza Konga.
Taksonomia.
"Haplochromis" został wyodrębniony przez Hilgendorfa jako podrodzaj ryb z Jeziora Wiktorii, w obrębie rodzaju "Chromis" w ówczesnej rodzinie Chromidae. Do rangi rodzaju został podniesiony przez Boulengera. Gatunkiem typowym jest "Chromis (Haplochromis) obliquidens".
"Haplochromis" jest taksonem problematycznym, obecnie uznawanym za polifiletyczny. Jego definicja (diagnoza taksonomiczna) była zmieniana przez wielu autorów (m.in. Greenwood, Boulenger, Regan i van Oijen). Nadal trwają prace zmierzające do ustalenia filogenezy tej grupy ryb.
Klasyfikacja.
Gatunki zaliczane do tego rodzaju:

</doc>
<doc id="466975" url="https://pl.wikipedia.org/wiki?curid=466975" title="Hemichromis">
Hemichromis

Hemichromis – rodzaj słodkowodnych ryb okoniokształtnych z rodziny pielęgnicowatych (Cichlidae). Typ nomenklatoryczny plemienia Hemichromini.
Występowanie.
Afryka.
Klasyfikacja.
Gatunki zaliczane do tego rodzaju:
Gatunkiem typowym jest "Hemichromis fasciatus".

</doc>
<doc id="466976" url="https://pl.wikipedia.org/wiki?curid=466976" title="Inselberg">
Inselberg



</doc>
<doc id="466977" url="https://pl.wikipedia.org/wiki?curid=466977" title="Herotilapia">
Herotilapia



</doc>
<doc id="466982" url="https://pl.wikipedia.org/wiki?curid=466982" title="Eurasier">
Eurasier

Eurasier – rasa psów, należąca do grupy szpiców i psów pierwotnych, zaklasyfikowana do sekcji szpiców azjatyckich i ras pokrewnych. Typ lisowaty. Nie podlega próbom pracy.
Rys historyczny.
Tworzenie rasy datuje się na początek drugiej połowy XX wieku. Celem jej powstania było odtworzenie dawnego psa syberyjskiego. Eurasier stworzony został w wyniku skrzyżowania chow chow z wilczastym szpicem niemieckim i nosił wtedy nazwę "wolf-chow". Twórcą rasy był Julius Wipfel, który wykorzystał psy chow chow m.in. z hodowli Charlotte Baldamus. Ze względu na bliskie pokrewieństwo osobników w jej hodowli uzyskiwała ona mocno ujednolicone fenotypowo psy. Wywarło to duży wpływ na nowo powstającą rasę. W późniejszym czasie, po wprowadzeniu do hodowli samojedów Wipfel zaproponował nazwę "Eurasier". Oficjalnie została ona przyjęta w 1973 roku.
Zachowanie i charakter.
Łatwy do wychowania, cichy, ale czujny. Jest lojalny i oddany rodzinie.

</doc>
<doc id="466984" url="https://pl.wikipedia.org/wiki?curid=466984" title="1998 w literaturze">
1998 w literaturze



</doc>
<doc id="466988" url="https://pl.wikipedia.org/wiki?curid=466988" title="Labeotropheus">
Labeotropheus

Labeotropheus – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Labeotropheus fuelleborni".

</doc>
<doc id="466993" url="https://pl.wikipedia.org/wiki?curid=466993" title="Obciążenie rzeki">
Obciążenie rzeki

Obciążenie rzeki – wartość charakteryzująca masę materiału transportowanego przez rzekę w jednostce czasu. Podaje się ją najczęściej w gramach na sekundę.
Geomorfologia wyróżnia cztery rodzaje obciążenia rzeki w zależności od frakcji i rozpuszczalności osadu: obciążenie w roztworze, obciążenie zawiesinowe, obciążenie denne i obciążenie flotacyjne.
Zobacz też

</doc>
<doc id="466994" url="https://pl.wikipedia.org/wiki?curid=466994" title="1999 w literaturze">
1999 w literaturze



</doc>
<doc id="466996" url="https://pl.wikipedia.org/wiki?curid=466996" title="Flaga stanowa Dakoty Północnej">
Flaga stanowa Dakoty Północnej

Flaga stanowa Dakoty Północnej jest prawie identyczna ze sztandarem Pierwszego Pułku Piechoty Dakoty Północnej, który brał udział w wojnie z Hiszpanią oraz tłumieniu powstania na Filipinach. Jedyną różnicą jest nazwa stanu na wstędze. Podstawowym motywem jest uproszczona wersja godła USA.
Przyjęta 3 marca 1911 roku. Proporcje 26:33.

</doc>
<doc id="466998" url="https://pl.wikipedia.org/wiki?curid=466998" title="Lobochilotes labiatus">
Lobochilotes labiatus

Lobochilotes labiatus – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Lobochilotes". Hodowana w akwariach.
Występowanie.
Gatunek endemiczny jeziora Tanganika w Afryce Wschodniej. Występuje pospolicie w wodach jeziora i w deltach wpływających do niego rzek, nad dnem skalistym, najliczniej na głębokości około 3,5 m, ale spotykany jest w wodach o głębokości do 40 m.
Opis.
Jest jednym z największych gatunków pielęgnic tanganikańskich – dorasta do około 36 cm długości. Gatunek wszystkożerny, zjada różne bezkręgowce, larwy owadów, kraby, okrzemki, małże i szczątki roślinne. Jest pyszczakiem. Młode inkubuje samica.

</doc>
<doc id="466999" url="https://pl.wikipedia.org/wiki?curid=466999" title="Jacob Bakema">
Jacob Bakema

Jacob Berend Bakema (znany również jako "Jaap Bakema", ur. 8 marca 1914 w Groningen, zm. 20 lutego 1981 w Rotterdamie) – holenderski architekt modernistyczny, partner Jo van den Broeka w biurze "Van den Broek &amp; Bakema".
Bakema studiował architekturę w latach 1931–1936 w Wyższej Szkole Technicznej w Groningen (m.in. u Rietvelda i Stama) i w latach 1937–1940 w Akademii Architektury w Amsterdamie. Od 1941 pracował w biurze Willem van Tijen &amp; Maaskant, w 1947 wstąpił do CIAM. Od 1948 był współpracownikiem, a później partnerem w biurze van den Broeka. Zasłynął swoim udziałem w odbudowie Rotterdamu po II wojnie światowej i udziałem w Team Ten. W 1963 został profesorem w Delfcie, a w latach 1965–1978 wykładał również w Akademii Sztuk Pięknych w Hamburgu. Gościnnie wykładał również m.in. w Berlinie, Edynburgu, Krakowie i Warszawie. Bakema znany był ze swojego humanistycznego, a zarazem funkcjonalnego podejścia do architektury.

</doc>
<doc id="467000" url="https://pl.wikipedia.org/wiki?curid=467000" title="Henryk Stuart (lord Darnley)">
Henryk Stuart (lord Darnley)

Henryk Stuart (), lord Darnley (ur. 7 grudnia 1545 w Leeds, zm. 10 lutego 1567 w Edynburgu) – król Szkotów w 1565–1567 jako mąż Marii I; szkocki możnowładca, lord Darnley, od 1565 także książę Albany, hrabia Ross i baron Ardmannoch. 
Był synem Mateusza (1516–1571), hrabiego Lennox. Mąż Marii Stuart, ojciec króla Jakuba I. Wywodził się z bocznej linii panującej w Szkocji – dynastii Stewart (Stuart). Protoplastą tejże linii był sir Jan Stewart, lord Bonkyl (zginął pod Falkirk w 1298), młodszy brat Jakuba Stewarta, V. dziedzicznego stewarta Szkocji, dziada króla Roberta II Stewarta. Matka Henryka – Małgorzata Douglas (ur. 1515, zm. 1578) była córką Archibalda Douglasa, VI. earla Angus, i Małgorzaty Tudor, starszej siostry Henryka VIII. 
Życie.
Henryk urodził się 7 grudnia 1545, w twierdzy Newsham (Yorkshire) i od urodzenia nosił tytuł lorda Darnley. Podczas przygotowań do ślubu z kuzynką, królową Marią Stuart, 15 maja 1565 został proklamowany baronem Ardmannoch i earlem Ross, 20 lipca – został księciem Albany, a 28 lipca – otrzymał tytularną godność króla Szkocji (tytułowano go jednak przeważnie królem-małżonkiem). Jego ślub z królową odbył się 29 lipca 1565, w kaplicy pałacu Holyrood, w Edynburgu. 
Henryk został zamordowany, prawdopodobnie za wiedzą i zgodą żony (wielu historyków uważa jednak, że Maria nie miała o tym żadnego pojęcia) – 10 lutego 1567, w domu zwanym "Provost's House", w Kirk o'Field (pod Edynburgiem). Jego prochy spoczęły w opactwie Holyrood w Edynburgu.
Henryk jest bezpośrednim przodkiem wszystkich późniejszych królów angielskich. Z jego małżeństwa z królową Marią przyszedł na świat syn-jedynak – Jakub, w którego osobie połączyły się roszczenia szkockiej i angielskiej rodziny królewskiej. Po detronizacji matki został Jakubem VI Szkockim, a po wygaśnięciu Tudorów, po śmierci Elżbiety I (1603) odziedziczył tron Anglii i Irlandii jako "Jakub I".

</doc>
<doc id="467004" url="https://pl.wikipedia.org/wiki?curid=467004" title="2000 w literaturze">
2000 w literaturze



</doc>
<doc id="467005" url="https://pl.wikipedia.org/wiki?curid=467005" title="Jakub I (król Anglii i Szkocji)">
Jakub I (król Anglii i Szkocji)



</doc>
<doc id="467006" url="https://pl.wikipedia.org/wiki?curid=467006" title="Jacob B. Bakema">
Jacob B. Bakema



</doc>
<doc id="467007" url="https://pl.wikipedia.org/wiki?curid=467007" title="Jaap Bakema">
Jaap Bakema



</doc>
<doc id="467013" url="https://pl.wikipedia.org/wiki?curid=467013" title="Bujutsu">
Bujutsu

Bujutsu (jap. "sztuka wojenna") jest to ogół japońskich sztuk walki. Terminem Budō określany jest ogół młodszych sztuk, w większości sportów. Na bujutsu składają się między innymi: jujutsu (wręcz), kenjutsu (sztuka miecza), aikijujutsu (wręcz), kyūjutsu (łuk) i wiele innych.

</doc>
<doc id="467014" url="https://pl.wikipedia.org/wiki?curid=467014" title="PowerPC G3">
PowerPC G3

PowerPC G3 – określenie nadane przez Apple mikroprocesorom PowerPC "trzeciej generacji". Termin ten jest często niewłaściwie używany jako określenie konkretnego modelu mikroprocesora, podczas gdy mianem tym określano serie mikroprocesorów pochodzących od dwóch producentów – IBM i Motoroli.
Procesory PowerPC G3 były używane w komputerach PowerBook G3, iMac, iBook oraz w kilku komputerach typu desktop pod nazwą Power Mac G3. Niski pobór energii czynił go szczególnie przydatnym przy konstruowaniu laptopów. Specjalnie przystosowany do warunków próżni kosmicznej model tego procesora został wykorzystany w sondzie Mars Reconnaissance Orbiter.
Według niepotwierdzonych informacji budowa głównego mikroprocesora konsoli gier video Nintendo Wii, oznaczonego nazwą kodową Broadway, oparta jest na mikroprocesorze PowerPC 750CL. Mikroprocesor ten pracuje z częstotliwością zegara 729 MHz (ta wartość częstotliwości nie występowała w produkowanych seryjnie mikroprocesorach serii G3). Jego wymiary to 4.2 × 4.5 mm(18.9 mm²).

</doc>
<doc id="467015" url="https://pl.wikipedia.org/wiki?curid=467015" title="IMS">
IMS



</doc>
<doc id="467017" url="https://pl.wikipedia.org/wiki?curid=467017" title="Melanochromis">
Melanochromis

Melanochromis – rodzaj słodkowodnych ryb okoniokształtnych z rodziny pielęgnicowatych (Cichlidae), zaliczany do grupy mbuna.
Występowanie.
Gatunki endemiczne jeziora Malawi (Niasa) w Afryce Wschodniej.
Taksonomia.
Rodzaj został ustanowiony przez Ethelwynn Trewavas w 1935 roku poprzez wyodrębnienie 5 gatunków z rodzaju "Pseudotropheus" na podstawie cech morfologicznych, m.in. układu zębów na dolnej kości gardłowej. Diagnoza rodzaju została uściślona w oparciu o wzór melaniny – obecnie zaliczane są do niego gatunki z podstawowym wzorem, na który składają się dwa położone na bokach ciała czarne poziome pasy na jasnym tle. Większość dojrzałych osobników ma odwrócony wzór pigmentacji, w zależności od płci.
Są wśród nich gatunki drapieżne – o wydłużonym ciele, smukłym pysku i długiej żuchwie – oraz roślinożerne, których ciało jest krępe, a pysk i żuchwa są krótsze. Niektóre gatunki wykazują cechy obydwu z tych grup.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Melanochromis melanopterus".

</doc>
<doc id="467024" url="https://pl.wikipedia.org/wiki?curid=467024" title="2001 w literaturze">
2001 w literaturze



</doc>
<doc id="467027" url="https://pl.wikipedia.org/wiki?curid=467027" title="PowerPC 970">
PowerPC 970

Układy PowerPC 970, PowerPC 970FX, PowerPC 970GX oraz PowerPC 970MP, znane także pod nazwą PowerPC G5, to rodzina 64-bitowych mikroprocesorów wprowadzonych na rynek w 2002 r. przez IBM.
Układ PowerPC 970 jest wytwarzany w technologii 130nm, zaś układy PowerPC 970FX oraz 970MP w technologii 90nm. Układy PowerPC 970 oraz PowerPC 970FX zawierają ponad 58 mln tranzystorów, a układ 970MP składający się z dwóch rdzeni zawiera ponad 116 mln tranzystorów. Układy te są zbudowane w oparciu o mikroprocesor IBM POWER4, zawierają jednostkę VMX (znaną także pod nazwami AltiVec oraz Velocity Engine) stosowaną już wcześniej w układach Freescale Semiconductor (dawniej Motorola) PowerPC G4.
Zachowując konwencję nazewniczą Apple nadało nazwę kodową G5 procesorom serii 970 w czerwcu 2003 roku. Określenie G5 w tym kontekście oznacza piątą generację mikroprocesorów PowerPC. W 2004 roku PowerPC 970FX zastąpił układ 970 we wszystkich komputerach firmy Apple noszących oznaczenie G5. W drugiej połowie roku 2005 układ PowerPC 970FX został zastąpiony przez układ PowerPC 970MP w komputerach Power Mac G5 klasy high-end, podczas gdy komputery iMac G5 oraz podstawowe wersje komputerów Power Mac korzystały z jednostki PowerPC 970FX. Na początku 2006 roku IBM przedstawił mikroprocesor PowerPC 970GX, będący zmodyfikowaną wersją 970FX. Układ ten mógł pracować z częstotliwością zegara 3 GHz.
PowerPC 970.
PowerPC 970 został zapowiedziany przez IBM w październiku 2002. Po raz pierwszy zastosowano go w komputerze Power Mac G5 w czerwcu 2003. Pierwsze serwery typu "blade" (IBM BladeCenter JS20) firmy IBM z tym procesorem były dostępne w sprzedaży w listopadzie 2003.
PowerPC 970 posiada 512kB pamięci podręcznej L2 i taktowany jest z częstotliwościami zegara od 1,6 do 2 GHz. Szyna zewnętrzna mikroprocesora pracuje z połową częstotliwości wewnętrznego zegara.
PowerPC 970FX.
PowerPC 970FX wytwarzany był w technologii 90 nm. Jego minimalne zapotrzebowanie na moc wynosiło 11 W w 65 °C przy taktowaniu zegarem 1 GHz, zaś przy zegarze 2 GHz było to już 48 W.
Pierwsze mikrokomputery z procesorem 970FX zostały zaprezentowane przez firmę Apple w roku 2004: Xserve G5 w styczniu, Power Mac G5 w czerwcu oraz iMac G5 w sierpniu.
PowerPC 970MP.
IBM zapowiedziało PowerPC 970MP (nazwa kodowa "Antares") 7 lipca 2005. 970MP jest dwurdzeniowym mikroprocesorem opartym na 970FX i pracuje z częstotliwościami zegara od 1,2 do 2,5 GHz. Maksymalne zużycie mocy to 75 W dla wersji 1,8 GHz i 100 W dla wersji 2 GHz. Każdy rdzeń posiada 1 MiB pamięci podręcznej L2. Układ ten był produkowany w technologii 90 nm.
PowerPC 970MP zastąpił układ PowerPC 970FX w mikrokomputerach Apple Power Mac G5, podczas gdy pozostałe mikrokomputery tej firmy wykorzystywały układ PowerPC 970FX. PowerPC 970MP był także wykorzystywany w serwerach typu "blade" firmy IBM (JS21), oraz w mikrokomputerach IBM Intellistation POWER 185 i YDL Powerstation.
PowerPC 970GX.
PowerPC 970GX to nazwa projektu rozwojowego mikroprocesora, który nigdy nie wszedł do produkcji. Miał być jednordzeniową wersją układu PowerPC 970MP.

</doc>
<doc id="467028" url="https://pl.wikipedia.org/wiki?curid=467028" title="PowerPC G5">
PowerPC G5



</doc>
<doc id="467029" url="https://pl.wikipedia.org/wiki?curid=467029" title="Fiat Argenta">
Fiat Argenta



</doc>
<doc id="467031" url="https://pl.wikipedia.org/wiki?curid=467031" title="Mesonauta">
Mesonauta

Mesonauta – rodzaj południowoamerykańskich, słodkowodnych ryb okoniokształtnych z rodziny pielęgnicowatych (Cichlidae).
Klasyfikacja.
Gatunki zaliczane do tego rodzaju:

</doc>
<doc id="467032" url="https://pl.wikipedia.org/wiki?curid=467032" title="2002 w literaturze">
2002 w literaturze



</doc>
<doc id="467034" url="https://pl.wikipedia.org/wiki?curid=467034" title="Erkenbrand">
Erkenbrand



</doc>
<doc id="467037" url="https://pl.wikipedia.org/wiki?curid=467037" title="GFortran">
GFortran

GFortran – jeden z podprojektów GNU GCC, będący kompilatorem języka Fortran według standardu f95. Ma zastąpić g77, który był dołączany do wydań kompilatora GCC poprzedzających wersję 4.0.

</doc>
<doc id="467038" url="https://pl.wikipedia.org/wiki?curid=467038" title="IP Multimedia Subsystem">
IP Multimedia Subsystem

IP Multimedia Subsystem (IMS) – ramowa architektura opracowana przez 3GPP. Umożliwia zintegrowane przesyłanie danych i głosu w sieciach IP. Architektura IMS oparta jest na protokołach SIP, Diameter i H.248. Obecnie, w ETSI TISPAN, trwają prace nad adaptacją architektury IMS do sieci o dostępie stacjonarnym.
Celem IMS jest ułatwienie dostępu do usług przesyłu głosu z urządzeń przewodowych i bezprzewodowych, aby wytworzyć konwergencję sieci przewodowej i bezprzewodowej (FMC). Udaje się to osiągnąć poprzez zastosowanie „poziomej” warstwy kontroli, która oddziela sieć dostępową od warstwy usług. Z punktu widzenia architektury, nie ma konieczności aby poszczególne usługi realizowały swoje własne funkcje kontrolne, skoro funkcjonuje wspólna horyzontalna warstwa kontroli. Pomimo takich założeń, w praktyce nie zawsze przekłada się to na zmniejszenie złożoności aplikacji, a tym samym kosztów.
Istnieją różne, alternatywne (częściowo realizujące te same funkcjonalności) technologie, mające zapewnić dostęp do usług sieciowych w sieciach bezprzewodowych i przewodowych. Najczęściej są to połączenia Generic Access Network, soft switches i standardowego protokołu SIP.
W miarę jak coraz łatwiej uzyskać komunikację poza systemami przewodowymi i bezprzewodowymi należącymi do tradycyjnych operatorów, sens istnienia IMS jest podawany w wątpliwość. Przykładem wykorzystania IMS do stworzenia globalnego standardu jest MMTel.
Architektura.
Każda z funkcji zaznaczonych na diagramie zostanie wyjaśniona poniżej.
Główny podsystem IP multimedia stanowi zbiór funkcji, które w połączeniu stanowią jedną sieć zarządzającą IMS. Pojedynczej funkcji wyszczególnionej na schemacie nie należy utożsamiać z oddzielnym urządzeniem fizycznym. Wykonując implementację standardu można połączyć kilka funkcji w ramach jednego urządzenia, a także rozłożyć realizację danej funkcji na kilka urządzeń. Każda jednostka (sprzętowa) realizująca daną funkcjonalność może być powielana w ramach jednej sieci w celu równoważenia obciążenia, organizacji systemu według lub rozwiązania kwestii organizacyjnych.

</doc>
<doc id="467043" url="https://pl.wikipedia.org/wiki?curid=467043" title="Dulce liquido">
Dulce liquido



</doc>
<doc id="467044" url="https://pl.wikipedia.org/wiki?curid=467044" title="Droga wojewódzka nr 483">
Droga wojewódzka nr 483

Droga wojewódzka nr 483 (DW483) – droga wojewódzka łącząca Łask z DW491 w Częstochowie. Jej długość wynosi 90 km.
Ze względu na rozpoczęcie przez kopalnię odkrywkową Bełchatów eksploatacji węgla brunatnego w okolicach Chabielic przeniesiono drogę na odległość 2 km w kierunku zachodnim, na odcinku Chabielice – Stróża.

</doc>
<doc id="467046" url="https://pl.wikipedia.org/wiki?curid=467046" title="Chalid bin Abdulaziz al Saud">
Chalid bin Abdulaziz al Saud



</doc>
<doc id="467049" url="https://pl.wikipedia.org/wiki?curid=467049" title="2003 w literaturze">
2003 w literaturze



</doc>
<doc id="467051" url="https://pl.wikipedia.org/wiki?curid=467051" title="Genowefa Misztal">
Genowefa Misztal

Genowefa Misztal (ur. 5 stycznia 1950 w Męciszowie, zm. 26 marca 2006 w Lublinie) – polska farmaceutka, profesor nauk farmaceutycznych, specjalizująca się w chemii leków i analizie leków.
Życiorys.
W 1968 ukończyła Liceum Ogólnokształcące w Zwoleniu, a następnie podjęła studia na Wydziale Farmaceutycznym Akademii Medycznej w Lublinie, gdzie w 1973 uzyskała dyplom magistra farmacji.
Bezpośrednio po studiach podjęła pracę w Zakładzie Analizy Leków w Lublinie (obecnie Katedra i Zakład Chemii Leków), z którym związane było całe jej dalsze życie naukowe. Pracowała tam na stanowisku asystenta naukowo-technicznego (1973), asystenta (1975), starszego asystenta (1976), adiunkta (1981), profesora nadzwyczajnego (1996) oraz profesora zwyczajnego (od 2001 do śmierci).
W 1981 obroniła dysertację doktorską "Reakcje uracylu i jego tiopochodnych z jonami niektórych metali i ich zastosowanie analityczne" pod kierunkiem prof. dra hab. Lecha Przyborowskiego. W 1992 habilitowała się na podstawie rozprawy "Oznaczanie leków psychotropowych i narkotycznych przeciwbólowych w osoczu krwi metodą wysokosprawnej chromatografii cieczowej". W 2000 uzyskała tytuł profesora nauk farmaceutycznych. Była specjalistką z zakresu analityki farmaceutycznej (1974). Od 1999 do 2006 pełniła funkcję prodziekana Wydziału Farmaceutycznego.
Autorka ponad 50 prac naukowych (głównie z zakresu analizy leków w materiale biologicznym oraz formach farmaceutycznych), monografii Farmakopei Polskiej V, promotor 3 prac doktorskich, recenzent 3 prac doktorskich.
Wieloletni członek Komisji Analizy Leków Komitetu Nauk o Leku PAN oraz New York Academy of Science (od 1995).

</doc>
<doc id="467053" url="https://pl.wikipedia.org/wiki?curid=467053" title="Internetworking Management System">
Internetworking Management System

Internetworking Management System (IMS) ogólna nazwa systemu zarządzania sieciami komputerowymi, zapewniającego zdalne diagnozowanie sieci oraz rozwiązywanie problemów poprawnej pracy sieci rozległych WAN przez administratora sieci.

</doc>
<doc id="467057" url="https://pl.wikipedia.org/wiki?curid=467057" title="Towarzystwo Przyjaciół Ziemi Kunowskiej">
Towarzystwo Przyjaciół Ziemi Kunowskiej

Towarzystwo Przyjaciół Ziemi Kunowskiej – regionalne stowarzyszenie założone w 2000 roku z inicjatywy Wandy Wesołowskiej, którego głównym celem jest ochrona dóbr kultury i tradycji, upowszechnianie zabytków przyrodniczych i historycznych, rozwijanie aktywności społeczno-kulturalnej mieszkańców, promocja regionu oraz realizacja zadań z zakresu kultury i sztuki.
Teren działania stowarzyszenia obejmuje nie tylko miasto Kunów i miejscowości gminy, ale również obszary kiedyś leżące w granicach administracyjnych Kunowa oraz te, z którymi łączy je historyczna przeszłość. Obecnym prezesem Towarzystwa jest Mirosław Radomski wybrany na walnym zebraniu 13.03.2010 roku. Dotychczasowa prezes Ida Nowakowska-Łapa zrezygnowała ze stanowiska na początku 2009 roku.
Kunowskie Zaduszki Muzyczne.
Od 2008 roku TPZK jest organizatorem Kunowskich Zaduszek Muzycznych. Wydarzenie muzyczne odbywa się cyklicznie w listopadzie.

</doc>
<doc id="467063" url="https://pl.wikipedia.org/wiki?curid=467063" title="Intelligent Manufacturing Systems">
Intelligent Manufacturing Systems

Intelligent Manufacturing Systems (IMS - Inteligentne Systemy Produkcyjne), międzynarodowa inicjatywa na rzecz zaawansowanej produkcji, wspierana przez rządowe i społeczne administracje Australii, Kanady, krajów Unii Europejskiej, Norwegii, Szwajcarii, Japonii, Stanów Zjednoczonych i Korei Południowej. IMS stanowi platformę dla instytutów naukowych, uniwersytetów i partnerów przemysłowych tych państw do współpracy nad wspólnymi zagadnieniami Badań i Rozwoju Technologicznego (BRT)

</doc>
<doc id="467064" url="https://pl.wikipedia.org/wiki?curid=467064" title="CocoRosie">
CocoRosie

CocoRosie – amerykański duet wykonujący muzykę z pogranicza takich gatunków jak indie rock, trip hop czy dream pop, niekiedy zaliczany do ruchu New Weird America. Założony w 2003 roku przez siostry Sierrę i Biancę Casady.
Historia.
Dorastanie
Sierra Casady (nazywana przez matkę "Rosie"), przyszła na świat w stanie Iowa w 1980 roku. Bianca Casady (którą nazywano "Coco") urodziła się na Hawajach (w 1982 roku).
Wczesne dzieciństwo spędziły przenosząc się z matką z miejsca na miejsce. Gdy Sierra miała pięć lat (Bianca – trzy) ich rodzice się rozwiedli.
Gdy Sierra miała 14 lat matka wyrzuciła ją z domu. Ojciec zapisał ją wtedy do szkoły z internatem. Od tamtego czasu siostry straciły ze sobą kontakt.
W 2000 roku Sierra (mając 20 lat) przeniosła się na studia do małego mieszkania w dzielnicy Montmartre w Paryżu.
Gdy Sierra zamieszkała w Paryżu, Bianca zaczęła studiować lingwistykę i socjologię. Poza tym rozwijała swoje zainteresowanie sztuką i pisarstwem.
Narodziny CocoRosie
W 2003 roku Bianca zdecydowała, że nadszedł czas na zmiany. Opuściła mieszkanie w Brooklynie (Nowy Jork) i nieoczekiwanie pojawiła się u Sierry, w Paryżu. Minęła już prawie dekada od poprzedniego spotkania sióstr.
Po dwóch miesiącach dziewczyny praktycznie zamknęły się w łazience Sierry. Wybrały to pomieszczenie, jako najbardziej akustyczne i odizolowane w całym mieszkaniu. Po miesiącu eksperymentów w wannie ukończyły swój debiutancki album "La Maison de Mon Rêve". Zawierał on m.in. dźwięki wielu zabawek zakupionych w sąsiedztwie.
Siostry właściwie nie chciały rozprowadzać "La Maison de Mon Rêve" szerzej niż w kręgu przyjaciół, ale mimo to w 2004 roku płyta została wydana w niezależnej wytwórni Touch and Go. Po wydaniu pierwszego albumu dziewczyny stały się praktycznie nierozłączne. Jeszcze w tym samym roku został zarejestrowany singel "Beautiful Boyz" (wykonywany z Antonym Hegarty).
Rok później (2005) siostry wydały swój drugi album "Noah's Ark". W roku 2007 Coco i Rosie wydały album "The Adventures of Ghosthorse and Stillborn" zawierający dużo więcej elementów hiphopowych, mimo to dawne CocoRosie utrzymało swój niepowtarzalny klimat.

</doc>
<doc id="467066" url="https://pl.wikipedia.org/wiki?curid=467066" title="Waverly hills">
Waverly hills



</doc>
<doc id="467068" url="https://pl.wikipedia.org/wiki?curid=467068" title="Cocorosie">
Cocorosie



</doc>
<doc id="467069" url="https://pl.wikipedia.org/wiki?curid=467069" title="2006 w literaturze">
2006 w literaturze



</doc>
<doc id="467070" url="https://pl.wikipedia.org/wiki?curid=467070" title="Giancarlo De Carlo">
Giancarlo De Carlo

Giancarlo De Carlo (ur. 12 grudnia 1919 w Genui, zm. 4 czerwca 2005 w Mediolanie) – włoski architekt, zaliczany do najwybitniejszych przedstawicieli powojennego włoskiego modernizmu.
Życiorys.
De Carlo studiował w latach 1942-1949 architekturę na Università Iuav w Wenecji i na Politechnice w Mediolanie. Od 1950 prowadził w Mediolanie własną pracownię architektoniczną. Był członkiem CIAMu i Team Ten. Międzynarodową sławę zdobył dzięki projektowi osiedla studenckiego i kampusu uniwersyteckiego w Urbino. Twórczość De Carlo utrzymana była w formach brutalizmu, wpisując modernistyczne idee w kontekst schyłku XX wieku.
Od lat 50. De Carlo był profesorem Uniwersytetu w Wenecji, działał również w sferze polityki (miał poglądy socjalistyczne) i jako wydawca czasopisma „Spazio e Società”. Brał udział w międzynarodowych przedsięwzięciach "International Laboratory of Architecture and Urban Design" i "International Academy of Architects" w Sofii.

</doc>
<doc id="467071" url="https://pl.wikipedia.org/wiki?curid=467071" title="Giancarlo de Carlo">
Giancarlo de Carlo



</doc>
<doc id="467076" url="https://pl.wikipedia.org/wiki?curid=467076" title="Hanna Hopkała">
Hanna Hopkała

Hanna Hopkała (ur. 12 marca 1936 w Giełczynie) – polska farmaceutka, profesor nauk farmaceutycznych , specjalizująca się w chemii leków i analizie leków.
Życiorys.
W 1954 roku ukończyła Liceum Ogólnokształcące w Łomży, a następnie podjęła studia z zakresu zootechniki na lubelskiej Wyższej Szkole Rolniczej. Po drugim roku studiów przeniosła się na Wydział Farmaceutyczny Akademii Medycznej, gdzie w 1961 roku uzyskała dyplom magistra farmacji. 
Bezpośrednio po studiach podjęła pracę w Zakładzie Chemii Farmaceutycznej AM w Lublinie, z którym związane było całe jej dalsze życie naukowe. Pracowała tam na stanowisku asystenta (1961–1964), starszego asystenta (1964–1970), adiunkta 1970–1995), profesora nadzwyczajnego (1995–1999) oraz profesora zwyczajnego (od 1999 do przejścia na emeryturę w 2006).
W 1970 roku obroniła dysertację doktorską "Reakcje 2-merkaptobenzotiazolu, 2-merkaptobenzoimidazolu i 2-merkaptobenzooksazolu z jonami niektórych metali i ich zastosowanie analityczne" pod kierunkiem prof. dra hab. Lecha Przyborowskiego. W 1991 roku habilitowała się na podstawie rozprawy "Budowa i zastosowanie w analizie farmaceutycznej jonoselektywnych elektrod". W 1999 roku uzyskała tytuł profesora nauk farmaceutycznych. Jest specjalistką z zakresu analityki farmaceutycznej (I stopień w 1995, drugi w 1997).
Od 1996 do przejścia na emeryturę była kierownikiem Katedry i Zakładu Chemii Leków AM w Lublinie. W latach 1993–1999 pełniła funkcję prodziekana Wydziału Farmaceutycznego, a następnie od 1999 do 2006 dziekana tego wydziału.
Autorka ponad 50 prac naukowych (głównie z zakresu zastosowania elektrod jonoselektywnych w farmacji), monografii Farmakopei Polskiej V, promotor 6 prac doktorskich, recenzent 12 prac doktorskich i 2 przewodów habilitacyjnych. 
Wieloletni członek Komisji Analizy Leków Komitetu Nauk o Leku PAN.

</doc>
<doc id="467077" url="https://pl.wikipedia.org/wiki?curid=467077" title="Rumosz skalny">
Rumosz skalny



</doc>
<doc id="467078" url="https://pl.wikipedia.org/wiki?curid=467078" title="Internet Protocol for Multimedia Systems">
Internet Protocol for Multimedia Systems



</doc>
<doc id="467079" url="https://pl.wikipedia.org/wiki?curid=467079" title="GAZ-69">
GAZ-69

GAZ-69 – radziecki samochód terenowy produkowany w latach 1952–1955 w zakładach GAZ w Gorkim, a od 1954 do 1972 roku w zakładach UAZ w Uljanowsku (nazywany też UAZ-69).
Historia i opis modelu.
Prace nad konstrukcją nowego samochodu terenowego, będącego następcą GAZ-67, rozpoczęto w zakładach GAZ w Gorkim wkrótce po zakończeniu II wojny światowej, w 1946 roku, pod kierownictwem Grigorija Wassermana. Pierwszy prototyp powstał w październiku 1947 roku, a w kolejnym roku trzy dalsze. Podstawowa wersja nadwoziowa GAZ-69 (kod nadwozia 76) była dwudrzwiowa, z dwoma miejscami z przodu i sześcioma na dwóch ławkach umieszczonych wzdłuż burt z tyłu. Po złożeniu ławek można było przewozić 500 kg ładunku, korzystając z tylnej opuszczanej klapy. W 1951 roku opracowano drugą i zarazem ostatnią wersję nadwoziową – czterodrzwiową, pięciomiejscową, oznaczoną GAZ-69A (kod 77). Obie wersje miały odkryte nadwozie z brezentowym zdejmowanym dachem, rozpinanym na stelażu w wersji GAZ-69 i składanym w wersji GAZ-69A. Również górne części drzwi były zdejmowane, brezentowe na stelażu, z celuloidowymi oknami. Rama z szybą przednią była składana do przodu, na maskę. Produkcja seryjna obu wersji rozpoczęła się w Gorkim 25 sierpnia 1953 roku. 
W celu potanienia produkcji i ułatwienia napraw, większość podzespołów samochodu była zunifikowana z już produkowanymi. Napęd stanowił dolnozaworowy czterocylindrowy rzędowy silnik benzynowy o mocy 55 KM, unifikowany z silnikiem osobowej Pobiedy. Z Pobiedy było również adaptowane sprzęgło, układ hamulcowy i trzybiegowa skrzynia biegów, aczkolwiek z innymi przełożeniami. Dobre własności terenowe zapewniała dwustopniowa skrzynia rozdziału mocy (reduktor terenowy), dająca łącznie 6 przełożeń do przodu. W roku 1954 produkcja GAZa-69 została przeniesiona do zakładów UAZ w Uljanowsku, gdzie powstała większość samochodów tego modelu (samochody produkcji UAZ oznaczane są także UAZ-69, chociaż oficjalną nazwą modelu był nadal GAZ-69). 
Od 1959 roku produkowano równolegle, głównie na eksport, wersje oznaczone dodatkową literą M (GAZ-69M i AM) z silnikiem o pojemności 2,43 l zaadaptowanym z wczesnego modelu samochodu M-21B Wołga, oznaczonym GAZ-69B lub GAZ-69W w zależności od stopnia sprężania (odpowiednio 6,7 i 7,2) i mocy (odpowiednio 62 i 66 KM). Podczas produkcji wprowadzano pewne modyfikacje techniczne. W 1968 roku samochód nieco zmodernizowano, dodając m.in. mufy odłączające przedni napęd (oznaczenie fabryczne UAZ-69-68). W 1970 zmieniono nieco brezentowy dach i ulepszono hamulce przednie z dwoma cylindrami.
Był podstawowym lekkim samochodem terenowym w wojskach i służbach bloku państw socjalistycznych oraz innych będących w gospodarczej lub wojskowej sferze wpływów ZSRR. W siłach zbrojnych większości krajów Układu Warszawskiego zastąpiony przez samochody UAZ-469. Nadal jest na wyposażeniu kilku armii i prawdopodobnie jest produkowany w Korei Północnej. Potocznie znany był zdrobniale, w Rosji jako "kozioł" (rus. "ГАЗ 69 козёл"), w Polsce, jako "gazik". W 1972 roku zakończono produkcję i zastąpiono samochód nowocześniejszym – UAZ 469/469b. Produkowany w dwóch wersjach nadwoziowych: 2-drzwiowej (GAZ-69, GAZ-69M) i 4-drzwiowej (GAZ-69A, GAZ-69AM) tak zwana „komandorka”. Istniały także modyfikacje pozafabryczne, np. z zamkniętym metalowym nadwoziem dla radzieckiej milicji. Na bazie GAZ-69 zbudowano samobieżną wyrzutnię 2P26 pocisków przeciwpancernych 3M6 Trzmiel.
Łącznie wyprodukowano 634 285 samochodów tej rodziny – w zakładach GAZ: 16.382 GAZ-69 i 20.543 GAZ-69A, w zakładach UAZ: 356.624 GAZ-69, 230.185 GAZ-69A, 10.551 eksportowych modyfikacji GAZ-69M i GAZ-69AM.
Model wzorowany blisko na GAZ-69 produkowany był przez IMS/UMM w Rumunii w latach 1957–1975 jako IMS 57, później jako IMS M59, a następnie ARO M 461.

</doc>
<doc id="467080" url="https://pl.wikipedia.org/wiki?curid=467080" title="Fotoliza">
Fotoliza

Fotoliza – reakcja fotochemiczna, której wynikiem jest rozkład cząsteczek związków chemicznych pod wpływem działania światła, np. na rodniki:
Innym przykładem fotolizy jest rozkład fotochemiczny jodku srebra w emulsji światłoczułej:

</doc>
<doc id="467081" url="https://pl.wikipedia.org/wiki?curid=467081" title="John Romero">
John Romero

John Romero, właśc. Alfonso John Romero (ur. 28 października 1967, Colorado Springs, Kolorado, USA) – amerykański projektant gier komputerowych, współzałożyciel id Software i autor takich gier jak "Wolfenstein 3D", "Doom" czy "Quake".
Swoją pierwszą grę – "Scout Search" – Romero zaprezentował w 1984 r. (opublikował ją w popularnym magazynie inCider). Oficjalnie pracę w branży rozpoczął w 1987 r., gdy dołączył do zespołu firmy Origin Systems (w niej powstała m.in. gra "Space Rogue"). Nie popracował w niej jednak zbyt długo – wkrótce stał się współzałożycielem kolejnej firmy – Inside Out Software (zajmował się w niej głównie przystosowywaniem gier stworzonych na Apple II do uruchamiania na Commodore – i odwrotnie). Później współtworzył jeszcze kilka innych firm – m.in. Ideas From The Deep oraz Softdisk.
Był jednym z czterech współzałożycieli id Software w 1990 roku. W tej firmie pracował nad takimi grami jak "Commander Keen", "Wolfenstein 3D", "Doom", "Doom II" oraz "Quake", a także jako producent i projektant gier "Heretic" i "Hexen".
W 1996 roku po odejściu z id Software założył Ion Storm, z którą wraz z Tomem Hallem w 2000 roku wydał "Daikatanę" i skąd odszedł wraz z Hallem zaraz po wydaniu gry Halla "Anachronox" w 2001 roku.
W latach 2003–2005 pracował dla Midway Games – koordynował prace nad grą "Gauntlet: Seven Sorrows" (z firmy odszedł przed zakończeniem prac nad tym tytułem). Później pracował nad grą MMO.
W 2015 założył razem z żoną firmę Romero Games. Pierwszym tytułem, który wydali w 2017 była gra "Gunman Taco Truck", w której pomagał syn Johna – Donovan Romero-Brathwaite.
W 2022, po 28 latach od premiery gry DOOM 2, wydał pierwszy oficjalny poziom do gry, aby pomóc Ukrainie w związku z inwazją Rosji.

</doc>
<doc id="467083" url="https://pl.wikipedia.org/wiki?curid=467083" title="Ortopantomografia">
Ortopantomografia



</doc>
<doc id="467084" url="https://pl.wikipedia.org/wiki?curid=467084" title="Ortopantografia">
Ortopantografia



</doc>
<doc id="467085" url="https://pl.wikipedia.org/wiki?curid=467085" title="Buggy">
Buggy

Buggy – typ lekkiego samochodu rekreacyjnego wyposażonego w duże koła z grubymi oponami, wytrzymałe zawieszenie, otwarte nadwozie oraz odsłonięty silnik, umieszczony najczęściej z tyłu.
Wygląd.
Samochody typu Buggy dzielą się na dwa rodzaje.
Zastosowanie.
Samochody Buggy zostały zaprojektowane i na początku służyły do jazdy po wydmach na plażach i pustyniach. Miały zapewnić jak najwięcej emocji oraz dostateczną wygodę podczas jazdy. Obecnie buggy są używane w różnych dyscyplinach sportu - np. w wyścigach pustynnych typu Dakar lub wyścigach po torze we wnętrzu budynku. Niektóre modele są zbudowane specjalnie do jazdy po zwykłej drodze.

</doc>
<doc id="467087" url="https://pl.wikipedia.org/wiki?curid=467087" title="Radiografia obrotowa">
Radiografia obrotowa



</doc>
<doc id="467088" url="https://pl.wikipedia.org/wiki?curid=467088" title="Vi-CAP">
Vi-CAP

Violent Criminal Apprehension Program (ang. "Program Ścigania Brutalnych Przestępców") to system komputerowy o zasięgu ogólnokrajowym działający na terenie Stanów Zjednoczonych. Zaimplementowano go w 1985 w akademii FBI mieszczącej się w Quantico w stanie Virginia. Jego zadaniem jest gromadzenie i analizowanie informacji na temat brutalnych przestępstw, w szczególności morderstw. FBI dostarcza oprogramowanie do bazy danych powszechnie używanej przez stanową i lokalną policję.

</doc>
<doc id="467099" url="https://pl.wikipedia.org/wiki?curid=467099" title="Dilution of precision">
Dilution of precision

DOP (ang. Dilution Of Precision) – parametr opisujący wpływ geometrii konstelacji satelitów na wyznaczenie pozycji w systemie GPS.
Można rozróżnić następujące rodzaje DOP:
Wartość któregoś z parametrów równa 0 oznacza, że w danej chwili pomiar pozycji jest niemożliwy ze względu na zakłócenia, słaby sygnał z satelitów, zbyt małą liczbę widocznych satelitów itp. Im mniejsza jest wartość tego parametru (ale większa od zera) tym pomiar jest dokładniejszy. Przyjmuje się następujące umowne opisy jakości sygnału w zależności od wartości DOP:

</doc>
<doc id="467100" url="https://pl.wikipedia.org/wiki?curid=467100" title="Henryk Stuart">
Henryk Stuart



</doc>
<doc id="467115" url="https://pl.wikipedia.org/wiki?curid=467115" title="Kłodzko Główne">
Kłodzko Główne

Kłodzko Główne – największa stacja kolejowa w Kłodzku, tracąca obecnie na znaczeniu jako węzeł linii Wrocław – Międzylesie i Kłodzko Główne – Wałbrzych Miasto (kursują stąd również pociągi do Kudowy-Zdroju i komunikacja zastępcza do Stronia Śląskiego), ze sporym ruchem towarowym. Według klasyfikacji PKP ma kategorię dworca regionalnego. Stacja ta została otwarta 21 września 1874 r., do roku 1993 przy stacji działała lokomotywownia.
W roku 2017 stacja obsługiwała 500–699 pasażerów na dobę.
W latach 2012-2013 przeprowadzono kosztem niespełna 4 mln zł gruntowny remont dworca, inwestycja została sfinansowana z budżetu państwa i środków własnych PKP SA. Uroczyste otwarcie kompleksowo wyremontowanego dworca miało miejsce 25 kwietnia 2013. W sierpniu 2017 podpisano umowę na kompleksową modernizację stacji.

</doc>
<doc id="467117" url="https://pl.wikipedia.org/wiki?curid=467117" title="Klemens Wacław Wettyn">
Klemens Wacław Wettyn

Klemens Wacław Wettyn (łac. "Clemens Wenzeslaus ") (ur. 28 września 1739 w zamku Hubertusburg w Wermsdorf, zm. 27 lipca 1812 w Marktoberdorf, Allgäu, Bawaria) – książę saski i królewicz polski, elektor i arcybiskup Trewiru, arcybiskup Fryzyngi, biskup Ratyzbony, biskup Augsburga.
Urodził się w Saksonii na zamku Hubertusburg. Był najmłodszym z siedmiu synów Augusta III, króla Polski i elektora Saksonii i Marii Józefy. W 1760 wstąpił do armii austriackiej. 17 maja 1761 przyjął święcenia kapłańskie. W 1763 został biskupem Fryzyngi i Ratyzbony. Dzięki połączonemu poparciu dyplomacji Austrii i Francji został 10 lutego 1768 arcybiskupem Trewiru i biskupem Augsburga. Brał udział w działaniach dyplomatycznych konfederacji barskiej, zachęcał oficerów swych wojsk elektorskich do niesienia pomocy konfederatom. W czasie rewolucji francuskiej jego elektorat stał się schronieniem dla emigracji rojalistycznej. W sierpniu 1794, gdy wojska rewolucyjne podeszły pod miasto, wyjechał do Augsburga, gdzie pełnił funkcje biskupie. Na mocy pokoju w Lunéville w 1801 pozbawiony został arcybiskupstwa i tytułu elektora.
W 1740 w kołysce udekorowany Orderem Orła Białego.

</doc>
<doc id="467119" url="https://pl.wikipedia.org/wiki?curid=467119" title="Środki odwoławcze">
Środki odwoławcze



</doc>
<doc id="467120" url="https://pl.wikipedia.org/wiki?curid=467120" title="Gunther von Hagens">
Gunther von Hagens

Gunther von Hagens, właśc. Gunther Liebchen (ur. 10 stycznia 1945 w Skalmierzycach) – niemiecki lekarz, patomorfolog i anatom, wynalazca plastynacji.
Życiorys.
Urodził się na terenie okupowanych ziem polskich, które w latach 1939–1945 zostały włączone administracyjnie do III Rzeszy. Jego ojciec w tym czasie służył jako kucharz w formacji SS. Po zakończeniu wojny, wraz z rodziną opuścił teren Polski i zamieszkał w Niemieckiej Republice Demokratycznej. Studia medyczne rozpoczął w 1965 roku na Uniwersytecie w Jenie. W 1968 roku został aresztowany przez komunistyczne władze NRD za udział w protestach przeciw radzieckiemu atakowi na Czechosłowację oraz próbę ucieczki z terenu Wschodnich Niemiec. Przebywał w więzieniu w Chociebużu (niem. "Cottbus") do 1970 roku, gdy został wykupiony z grupą więźniów politycznych przez władze Republiki Federalnej Niemiec. Wznowił studia medyczne w Lubece, które ukończył w 1973 roku. Doktoryzował się z anestezjologii i medycyny ratunkowej na Uniwersytecie w Heidelbergu. Podjął pracę w Instytucie Anatomii i Patologii. W roku 1977 opracował nowatorską metodę preparowania ludzkich zwłok nazwaną plastynacją.
W 1980 roku stworzył firmę Biodur Products, która zaczęła stosować plastynację na skalę przemysłową do produkcji medycznych pomocy naukowych. W 1993 roku powołał własny Instytut Plastynacji w Heidelbergu. W 1995 roku został powołany do grona wykładowców na Uniwersytecie Medycznym Dalian w Chinach, a w 1999 roku objął kierowanie Instytutem Plastynacji Państwowego Uniwersytetu Medycznego w Biszkeku, w Kirgistanie, gdzie uruchomiono największą produkcję plastynatów na świecie.
W 2005 roku von Hagens podjął próbę wykupienia w miejscowości Sieniawa Żarska w woj. lubuskim nieczynnych obiektów przemysłowych, aby na ich terenie otworzyć kolejny oddział Instytutu Plastynacji z 300 miejscami pracy, w celu składowania plastynatów na potrzeby wystawowe. Na skutek protestów motywowanych względami religijnymi projekt został odrzucony przez polskie władze. W 2006 roku budowę oddziału zatwierdzono do realizacji w niemieckim mieście Guben, oddalonym ok. 60 km od Sieniawy Żarskiej.
17 listopada 2006 von Hagens otworzył stałą wystawę swoich eksponatów – Plastinarium w Guben.
Działalność pozamedyczna.
Von Hagens zainicjował cykl wystaw pod nazwą "Body Worlds" (pol.: „Cielesne światy”), na której całe zwłoki ludzi i zwierząt oraz ich fragmenty, poddane plastynacji, wykorzystywane były jako eksponaty. Wystawy z cyklu „Body Worlds” są prezentowane na całym świecie, wzbudzając równocześnie wielkie zainteresowanie oraz aktywne sprzeciwy.
Von Hagens twierdzi, że pokazywane na wystawach zwłoki po plastynacji pozyskuje drogą darowizn ciał, dokonywanych przez samych dawców jeszcze za ich życia. Przeciwnicy wystawienniczej działalności von Hagensa wysuwali oskarżenia, że część zwłok von Hagens kupił od władz chińskich po wykonaniu wyroków śmierci, głównie na młodych skazańcach.

</doc>
<doc id="467121" url="https://pl.wikipedia.org/wiki?curid=467121" title="Bucaramanga">
Bucaramanga

Bucaramanga – miasto w północnej Kolumbii, położone na zachodnim stoku Kordyliery Wschodniej (Andy Północne). Położone jest na wysokości 959 metrów. Miasto jest ośrodkiem administracyjnym departamentu Santander. Według spisu ludności z 30 czerwca 2018 roku miasto liczyło 570 752 mieszkańców. 
W mieście działa przemysł petrochemiczny, chemiczny i cementowy. Ponadto rozwinięte jest rzemiosło artystyczne. Bucaramanga jest ośrodkiem handlowym i usługowym regionu rolniczego. W mieście znajdują się dwa uniwersytety (założone w 1947 i 1955 roku). W pobliżu funkcjonuje międzynarodowy port lotniczy Palonegro. Ponadto w mieście znajduje się siedziba rzymskokatolickiej archidiecezji Bucaramanga. 
Współpraca.
Miasto Bucaramanga ma międzynarodowe umowy o współpracy z takimi miastami jak: 

</doc>
<doc id="467122" url="https://pl.wikipedia.org/wiki?curid=467122" title="Günther von Hagens">
Günther von Hagens



</doc>
<doc id="467128" url="https://pl.wikipedia.org/wiki?curid=467128" title="Flaga stanowa Ohio">
Flaga stanowa Ohio

Flaga stanowa Ohio jest jedyną niebędącą czworokątem. Jej kształt ma symbolizować wzgórza i doliny tego stanu. Pasy są symbolem dróg lądowych i wodnych w Ohio. Kolory wzięto z flagi państwowej USA. Biały pierścień to inicjał nazwy stanu, a czerwone koło reprezentuje kasztanowiec gładki, od którego pochodzi przydomek "Stan kasztanowca". Kasztanowiec stał się drzewem Ohio w 1953 roku. Siedemnaście gwiazd, oznacza, że był to siedemnasty stan przyjęty do Unii.
Przyjęta 9 maja 1902 roku. Proporcje 8:13.

</doc>
<doc id="467129" url="https://pl.wikipedia.org/wiki?curid=467129" title="Płaszczyzna Niemyckiego">
Płaszczyzna Niemyckiego

Płaszczyzna Niemyckiego – przykład przestrzeni topologicznej szeroko wykorzystywany jako kontrprzykład w wielu pytaniach dotyczących topologii ogólnej. Konstrukcja płaszczyzny Niemcykiego pojawiła się w książce "Topologie I" Pawła Aleksandrowa i Heinza Hopfa z roku 1935. Autorzy sam pomysł przykładu przypisują Wiktorowi Niemyckiemu.
Konstrukcja.
Niech formula_1 będzie górną półpłaszczyzną zawierającą oś odciętych, tzn. niech
W zbiorze formula_1 można wprowadzić topologię formula_4 poprzez określenie bazy otoczeń formula_5 każdego punktu formula_6
Przestrzeń topologiczna formula_16 nazywana jest płaszczyzną Niemyckiego.

</doc>
<doc id="467131" url="https://pl.wikipedia.org/wiki?curid=467131" title="Rezystancja ujemna">
Rezystancja ujemna



</doc>
<doc id="467135" url="https://pl.wikipedia.org/wiki?curid=467135" title="Lalla">
Lalla

Lalla (trl. Lallā, Lalāsa – nazwana tak z powodu nieustającego pragnienia poznania rzeczywistości) (1320–1392) – śiwaicka poetka z Indii. Znana też jako Lal Ded, "Lalla Ded" i Lalleśwari (dewanagari लल्लेश्वरी, ang. Laleshwari).
Życiorys.
Lalla urodziła się w Pandrethan (dawniej Puranadhisthana), miejscowości położonej na południe od Srinagar w Kaszmirze. Zgodnie z obyczajem, została wcześnie wydana za mąż. Opuściła jednak rodzinę mając 24 lata. Pozostały liczne legendy, o jej życiu i niekonwencjonalnych zachowaniach.
Droga duchowa.
Przyjęła inicjację (diksza) od guru z tradycji śiwaizmu kaszmirskiego o imieniu Siddha Srikantha ("Sed Bayu"). Opisywana jest jako "mistrzyni śiwaizmu kaszmirskiego praktykująca lajajogę".
Twórczość.
Pisząc w języku kaszmiri głosiła jedność wszystkich religii
oraz jakościową jedność Najwyższej Istoty i świata.
Lalla jest znana i ceniona również współcześnie.
Tradycją stało się w Kaszmirze, że otwarciom zgromadzeń gnostyków sufickich oraz festiwalom muzyki ludowej, towarzyszą pieśni Lalleśwari.

</doc>
<doc id="467136" url="https://pl.wikipedia.org/wiki?curid=467136" title="Metanowość">
Metanowość

Metanowość, stopień metanowości – ilość metanu wydzielającego się do wyrobisk.
Kategorie zagrożenia metanowego.
Udostępniony pokład lub jego część jest przestrzenią, która w podziemnych zakładach górniczych wydobywających węgiel kamienny podlega zaliczeniu do jednej z czterech kategorii zagrożenia metanowego:
Do I kategorii zagrożenia metanowego zalicza się udostępniony pokład lub jego część, jeżeli objętościowa ilość metanu pochodzenia naturalnego zawarta w jednostce wagowej w głębi calizny węglowej, zwana dalej „metanonośnością”, wynosi od 0,1 do 2,5 m³ /Mg w przeliczeniu na czystą substancję węglową.
Do II kategorii zagrożenia metanowego zalicza się udostępniony pokład lub jego część, jeżeli metanonośność jest większa niż 2,5 m³ /Mg, lecz nie jest większa niż 4,5 m³ /Mg w przeliczeniu na czystą substancję węglową.
Do III kategorii zagrożenia metanowego zalicza się udostępniony pokład lub jego część, jeżeli metanonośność jest większa niż 4,5 m³ /Mg, lecz nie jest większa niż 8 m³ /Mg w przeliczeniu na czystą substancję węglową.
Do IV kategorii zagrożenia metanowego zalicza się udostępniony pokład lub jego część, jeżeli metanonośność jest większa niż 8 m³ /Mg w przeliczeniu na czystą substancję węglową lub zaistniał nagły wypływ metanu albo wyrzut metanu i skał.

</doc>
<doc id="467139" url="https://pl.wikipedia.org/wiki?curid=467139" title="Kotwica (żeglarstwo)">
Kotwica (żeglarstwo)



</doc>
<doc id="467140" url="https://pl.wikipedia.org/wiki?curid=467140" title="Flaga stanowa Tennessee">
Flaga stanowa Tennessee

Barwy flagi stanowej Tennessee, wzięto z flagi państwowej. Symbolizują czystość (biały), wzniosłe cele (niebieski) i sławę Tennessee (czerwony). Trzy gwiazdy reprezentują trzy geograficzne regiony stanu oraz fakt, że był trzecim stanem przyjętym do USA po pierwszych trzynastu koloniach. Krąg jest symbolem jedności.
Przyjęta 17 kwietnia 1905 roku. Proporcje 3:5.

</doc>
<doc id="467141" url="https://pl.wikipedia.org/wiki?curid=467141" title="Szefowie misji dyplomatycznych">
Szefowie misji dyplomatycznych



</doc>
<doc id="467142" url="https://pl.wikipedia.org/wiki?curid=467142" title="Alibabki">
Alibabki

Alibabki – polski żeński zespół wokalny założony w Warszawie zimą 1963 przez Zbigniewa Ciechana i Jana Rysińskiego.
15-krotnie wystąpiły na Krajowym Festiwalu Piosenki Polskiej w Opolu, zdobywając łącznie trzy główne nagrody. Cztery razy wystąpiły na festiwalu w Sopocie, zdobywając nagrodę publiczności.
Grały koncerty w kraju oraz w ośrodkach polonijnych za granicą, m.in. w Stanach Zjednoczonych i Kanadzie. Poza własną twórczością, wspomagały chórkami innych polskich wykonawców, takich jak: Bizony, Budka Suflera, Breakout, Czerwone Gitary, Marek Grechuta, Anna Jantar, Irena Jarocka, Elżbieta Jodłowska, Stenia Kozłowska, Halina Kunicka, Wojciech Młynarski, Czesław Niemen, Jerzy Połomski, Maryla Rodowicz, Skaldowie, Tajfuny, Tadeusz Woźniak i Andrzej Zaucha.
Skład zespołu.
Zadebiutowały w styczniu 1964. Początkowo w skład zespołu weszły wokalistki Reprezentacyjnego Chóru i Orkiestry Symfonicznej Związku Harcerstwa Polskiego, działającego pod kierownictwem Władysława Skoraczewskiego:
Późniejszy skład zespołu ulegał licznym zmianom, co spowodowane było głównie tym, że członkinie podstawowego składu od czasu do czasu przebywały na urlopach macierzyńskich, co powodowało konieczność znalezienia kogoś na zastępstwo. Następnie grupa wracała do podstawowego składu, co jednak powodowało, że na rynku równolegle funkcjonowały dwa zespoły sygnujące się nazwą „Alibabki”.
W zespole śpiewały:
Kariera zespołu.
Zespół zadebiutował jako Sekstet Wokalny na I Krajowym Sympozjum Piosenki Harcerskiej w Przemyślu oraz "Radiowej Giełdzie Piosenki" w 1964. W tym samym roku podczas II Krajowego Festiwalu Piosenki Polskiej w Opolu wokalistki otrzymały nagrodę za interpretację piosenki „Idzie świt”. Również w 1964 dokonały pierwszych nagrań radiowych, a rok później nagrały swój pierwszy album, wydały czwórkę pt. "W rytmach Jamajca Ska" (z grupą Tajfuny) oraz wystąpiły na 3. KFPP w Opolu z utworem „Gdy zmęczeni wracamy z pól”.
W 1968 za utwór „To Ziemia” otrzymały Nagrodę Dziennikarzy na 6. KFPP w Opolu, a dzięki wygranej zostały dopuszczone do udziału na 8. Międzynarodowym Festiwalu Piosenki w Sopocie, na którym wystąpiły ze Stanem Borysem. W 1969 wystąpiły z utworem „Czekam tu” w koncercie „Premier” na 7. KFPP w Opolu, na którym odebrały też Nagrodę Przewodniczącego Komitetu ds. RiTV za piosenkę „Kwiat jednej nocy”. W 1972 wraz z Tadeuszem Woźniakiem otrzymały nagrodę Ministra Kultury i Sztuki za utwór „Zegarmistrz światła” podczas 10. KFPP w Opolu.
W latach 1969–1973 na skutek częstych zmian składu zespołu doszło do powstania konkurencyjnej grupy, również sygnującej się nazwą „Alibabki”. Odbyła się wtedy precedensowa sprawa sądowa w historii polskiej muzyki rozrywkowej o prawo do nazwy; została ona przywrócona założycielkom Alibabek, które wznowiły działalność w 1974.
Jeszcze w trakcie trwania sporu sądowego o nazwę, w 1974 tradycyjny skład zespołu wystąpił – jako Grupa Wokalna Polskich Nagrań – w koncercie z okazji 30–lecia PRL na 12. KFPP w Opolu. Poza tym wystąpiły w "Koncercie przyjaźni" na Festiwalu Piosenki Radzieckiej w Zielonej Górze.
W latach 80. ponownie przerwały działalność, po czym na krótko wznowiły ją w 1987.
12 czerwca 2009 odsłoniły swoją gwiazdę w Alei Gwiazd w Opolu.
W 2015, za namową animatora polskiej sceny reggae i ska, Janusza Kusza, okazjonalnie z okazji 50. rocznicy wydania płyty "W rytmach Jamaica Ska" wystąpiły na "Ostróda Reggae Festival" i pojawiły się na koncercie pod hasłem „Tribute to Alibabki”. W 2016 w sześcioosobowym, tradycyjnym składzie w studiu nagraniowym Radia Łódź wraz z zespołem The Bartenders nagrały nowe wersje tych czterech piosenek w rytmie ska sprzed 50 lat oraz wystąpiły na estradzie w sierpniu 2016 na zakończenie trasy „Męskie granie” w Żywcu.
Charakterystyka muzyczna.
Śpiewały piosenki najpopularniejszych wówczas kompozytorów muzyki popularnej (m.in.: Seweryna Krajewskiego, Juliusza Loranca, Andrzeja Zielińskiego, Ryszarda Poznakowskiego, Katarzyny Gärtner, Andrzeja Kurylewicza, Adama Skorupki, Wojciecha Karolaka, Jana Ptaszyna Wróblewskiego, Jacka Mikuły) do tekstów najbardziej znanych autorów (jak np.: Agnieszka Osiecka, Jonasz Kofta, Marek Dagnan, Magda Czapińska, Jan Tadeusz Stanisławski czy Wojciech Młynarski).
Początkowo śpiewały prawie wyłącznie piosenki harcerskie, jednak później rozwinęły zarówno repertuar, jak i styl wykonywania utworów. W 1968 uniezależniły się od ZHP. Nagrały także kilka piosenek z repertuaru ludowego. Ich album pt. "W rytmie Jamajca Ska" (1965) przez wielu znawców gatunku uznawany jest za pierwszą polską płytę z muzyką ska.
Poza własną działalnością, uczestniczyły w licznych nagraniach innych wykonawców, których ponadto wspierały wokalnie podczas występów np. na festiwalach.
Dyskografia.
Wśród zarejestrowanych nagrań zespołu oprócz płyt długogrających znajdują się liczne single, pocztówki grające oraz nagrania wydane na składankach festiwalowych i okolicznościowych, a także gościnne nagrania na płytach innych polskich artystów z tego okresu.

</doc>
<doc id="467149" url="https://pl.wikipedia.org/wiki?curid=467149" title="Zawciąg">
Zawciąg

Zawciąg ("Armeria" Willd.) – rodzaj roślin z rodziny ołownicowatych. Wyróżnia się od 50 do ok. 100 gatunków występujących na półkuli północnej oraz w Ameryce Południowej, z centrum zróżnicowania w południowej Europie (na samym tylko Półwyspie Iberyjskim stwierdzono 54 gatunki). W Polsce rośnie dziko tylko jeden gatunek – zawciąg pospolity ("Armeria maritima"). Liczba wyróżnianych gatunków zależy od ich definiowania przez autorów klasyfikacji i wynika z dużych problemów taksonomicznych w obrębie rodzaju. Rośliny te rosną najczęściej na terenach skalistych i w formacjach trawiastych w pasie wybrzeży oraz w górach. Niektóre gatunki bywają uprawiane jako ozdobne w ogrodach. 
Systematyka.
"Polyanthemum" Medik., "Statice" L.
Należy do rodziny ołownicowatych ("Plumbaginaceae"), rzędu goździkowców ("Caryophyllales") w obrębie dwuliściennych właściwych. W obrębie ołownicowatych należy do podrodziny "Staticoideae" plemienia "Staticeae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Plumbaginanae" Takht. ex Reveal, rząd ołownicowce ("Plumbaginales" Lindl.), rodzina ołownicowate ("Plumbaginaceae" Juss.), plemię " Armerieae" Dumort., rodzaj zawciąg ("Armeria" Willd.).

</doc>
<doc id="467151" url="https://pl.wikipedia.org/wiki?curid=467151" title="Pokój w Lunéville">
Pokój w Lunéville

Pokój w Lunéville 1801 – traktat pokojowy kończący wojnę Republiki Francuskiej z Austrią. Został podpisany 9 lutego 1801 w Lunéville w Lotaryngii.
Historia.
Pokój oznaczał faktyczny rozpad II koalicji antyfrancuskiej (1798-1802). Armia austriacka po serii porażek (bitwa pod Montebello, bitwa pod Marengo, bitwa pod Höchstädt, bitwa pod Hohenlinden) nie była w stanie stawiać dłużej oporu armii francuskiej. W stanie wojny z Francją pozostała tylko Wielka Brytania. Negocjacje pokojowe ze strony francuskiej prowadził Józef Bonaparte, a ze strony austriackiej Ludwig Cobenzl.
Postanowienia:

</doc>
<doc id="467152" url="https://pl.wikipedia.org/wiki?curid=467152" title="Krypteja">
Krypteja

Krypteja ("κρυπτεία") - z greckiego kryptoi "(κρυπτοι - ukrywający, kryjący się)" lp. kryptos "κρυπτός" - rodzaj próby, której poddawano najlepszych uczniów "agoge" (pełnego wychowania spartańskiego). Obejmował on najlepszych z grupy młodzieńców (tzw. ejreni). Najczęściej pozostawiano ich w lasach lub górach, bez odzienia i żywności, zaopatrzonych tylko w sztylet. Młodzi wojownicy atakowali wioski helotów, dokonywali na nich rzezi i zabierali wszystko, co jest potrzebne do przetrwania. Ci, którym udało się przetrwać, stanowili elitę spartańskiej armii. Była to sztuka przetrwania zaadaptowana do celów zastraszenia.

</doc>
<doc id="467153" url="https://pl.wikipedia.org/wiki?curid=467153" title="Karl Schäfer">
Karl Schäfer

Karl Schäfer (ur. 17 maja 1909 w Wiedniu, zm. 23 kwietnia 1976 tamże) – austriacki łyżwiarz figurowy, startujący w konkurencji solistów. Dwukrotny mistrz olimpijski z Lake Placid (1932) i Garmisch-Partenkirchen (1936), uczestnik igrzysk olimpijskich (1928 – zarówno letnich jak i zimowych), 7-krotny mistrz świata (1930–1936), 8-krotny mistrz Europy (1929–1936) oraz 7-krotny mistrz Austrii (1929–1934, 1936). Po zakończeniu kariery amatorskiej w 1936 roku występował w rewiach łyżwiarskich oraz został trenerem łyżwiarstwa w Stanach Zjednoczonych i Austrii.
W latach 1974–2008 rozgrywane były zawody łyżwiarskie Memoriał Karla Schäfera.
Biografia.
Karl Schäfer naukę jazdy na łyżwach rozpoczął w wieku 11 lat na sztucznym lodowisku w pobliżu swojego wiedeńskiego domu. Właścicielem tego lodowiska był mistrz Europy z lat 1892–1894 Eduard Engelmann. Schäfer ożenił się później z jego córką Christine. Na przełomie lat 20. i 30. zdominował światowe łyżwiarstwo figurowe, zdobywając liczne tytuły mistrzowskie. Jako pierwszy w historii łyżwiarstwa skoczył w 1925 roku podwójnego loopa.
Schäfer był utalentowany muzycznie oraz sportowo. Poza łyżwiarstwem uprawiał również golfa, tenis, piłkę nożną. Schäfer był również pływakiem, kilkakrotnym mistrzem Austrii w stylu klasycznym. Reprezentował Austrię w pływaniu na 200 m stylem klasycznym na Letnich Igrzyskach Olimpijskich 1928 i odpadł w półfinale.
Osiągnięcia.
Łyżwiarstwo figurowe

</doc>
<doc id="467154" url="https://pl.wikipedia.org/wiki?curid=467154" title="Karl Schafer">
Karl Schafer



</doc>
<doc id="467155" url="https://pl.wikipedia.org/wiki?curid=467155" title="Karl Schaefer">
Karl Schaefer



</doc>
<doc id="467156" url="https://pl.wikipedia.org/wiki?curid=467156" title="Agrément">
Agrément

Agrément (fr. 'zgoda, aprobata, przyjęcie' z łac. "grātus" 'miły, przyjemny, atrakcyjny') – w prawie dyplomatycznym wstępna zgoda państwa na przyjęcie określonej osoby w charakterze szefa misji dyplomatycznej obcego państwa. Przed wysłaniem szefa misji państwo wysyłające musi się upewnić, czy zostanie on zaakceptowany przez państwo przyjmujące. W drodze poufnej stosowna prośba o udzielenie "agrément" ("demande d'agréation") jest przekazywana wraz z krótkim życiorysem kandydata do ministerstwa spraw zagranicznych państwa, w którym ta osoba ma być akredytowana. Państwo przyjmujące ma swobodę udzielenia bądź odmowy udzielenia "agrément", co więcej – w przypadku odmowy, nie ma obowiązku jej uzasadnienia, choć z reguły to czyni, aby wyjaśnić motywy swej decyzji. Poufność tej procedury ma zapewniać nieskrępowanie państw oraz ochronę prestiżu samego kandydata, w przypadku gdyby spotkał się z odmową udzielenia "agrément".
Powody odmowy udzielenia "agrément" mogą wiązać się z osobą samego kandydata (np. w przeszłości negatywnie wypowiadał się o kraju, w którym teraz miałby być akredytowany), bądź wynikać ze stanu stosunków między oboma państwami (np. odmowa agrément jako swoista manifestacja ochłodzenia wzajemnych stosunków).
W praktyce procedura uzyskania wcześniejszego "agrément" dotyczy szefów misji dyplomatycznej w pierwszej (ambasador, nuncjusz apostolski) i drugiej klasie (poseł). Nie praktykuje się zapytania o "agrément" w przypadku "chargé d’affaires", czyli szefów misji w trzeciej (ostatniej) klasie.
"Agrément" jest warunkiem koniecznym, ale jeszcze niewystarczającym do objęcia funkcji szefa misji. Rozpoczyna on swoją misję dopiero w momencie akredytacji, czyli przyjęcia jego listów uwierzytelniających przez głowę państwa (w przypadku szefów misji w pierwszej i drugiej klasie) lub listów wprowadzających przez ministra spraw zagranicznych (w przypadku "Chargé d’affaires") państwa przyjmującego.

</doc>
<doc id="467157" url="https://pl.wikipedia.org/wiki?curid=467157" title="Demande d'agréation">
Demande d'agréation



</doc>
<doc id="467158" url="https://pl.wikipedia.org/wiki?curid=467158" title="Nuncjusz">
Nuncjusz



</doc>
<doc id="467159" url="https://pl.wikipedia.org/wiki?curid=467159" title="Pinaceae">
Pinaceae



</doc>
<doc id="467160" url="https://pl.wikipedia.org/wiki?curid=467160" title="Alarm">
Alarm

Alarm (łac. "ad arma" – do broni, wł. "allarme" &lt; "all'arme", niem. "Lärm"), staropolskie larmo, larma, larum – rozkaz do natychmiastowego, pośpiesznego i zorganizowanego działania.

</doc>
<doc id="467161" url="https://pl.wikipedia.org/wiki?curid=467161" title="Sean Kinney">
Sean Kinney

Sean Kinney, właśc. Sean Howard Kinney (ur. 27 maja 1966 w Renton) – amerykański muzyk, kompozytor, perkusista, współzałożyciel oraz członek zespołu muzycznego Alice in Chains. W latach 2001–2002 współtworzył supergrupę Spys4Darwin, składającą się z muzyków Alice in Chains oraz Queensrÿche. Z zespołem zrealizował minialbum "Microfish", którego premiera odbyła się w roku 2001. Kinney wydał także sygnowany własnym imieniem i nazwiskiem model pałeczek perkusyjnych Vater VHSKW. Od 2009 jest współwłaścicielem popularnego klubu muzycznego Crocodile Cafe mieszczącego się w Seattle.
W 2009 Kinney został sklasyfikowany na 100. pozycji w zestawieniu „100 najlepszych perkusistów”, przygotowanym przez dwutygodnik "Rolling Stone". Cztery lata później, sklasyfikowany został na 92. pozycji zestawienia „100 najlepszych perkusistów muzyki alternatywnej”, przygotowanego przez amerykański dwumiesięcznik "Spin".
Życiorys.
Młodość.
Sean Kinney urodził się w miejscowości Renton w stanie Waszyngton 27 maja 1966. Swój pierwszy zestaw perkusyjny otrzymał w wieku 5 lat. Gdy miał 9 lat, występował w zespole swojego dziadka – The Cross Cats – z którym podróżował w różnych miejscach. Kinney dorastał w Renton, gdzie uczęszczał do Liberty High School w Issaquah School District. Jego ojciec był policjantem a matka wchodziła w skład zarządu miasta. Po rozwodzie rodziców, opiekowała się nim jego siostra. W roku 1979 za pośrednictwem ogłoszenia zamieszczonego w gazecie, został perkusistą w amatorskim zespole Cyprus, którego założycielem był Mike Starr. Obaj muzycy musieli w krótkim odstępie czasu opuścić grupę, gdyż byli za młodzi.
Działalność artystyczna.
W pierwszej połowie lat 80. Kinney opuścił rodzinny dom. W roku 1985 spotkał wokalistę Layne’a Staleya, gdy ten wraz ze swoim zespołem grał koncert w miejscu zwanym Alki Beach Park. „Layne i Jerry szukali wówczas kogoś do zespołu. Jerry wiedział, że Mike Starr grał z nim w zespole Gypsy Rose, dostał także mój numer telefonu od Layne’a. Zadzwonił do mnie po jakimś czasie. Poszedłem więc ze swoją dziewczyną do studia, by przesłuchać kilka taśm demo (...) Okazało się, że moja dziewczyna jest siostrą Mike’a Starra, z którym grałem już kiedyś muzykę, gdy mieliśmy 12 lat”. W roku 1986 Kinney został perkusistą w zespole Diamond Lie, który po roku funkcjonowania, został przekształcony w Alice in Chains.
Grupa z dużym powodzeniem zaczęła regularnie koncertować po amerykańskich klubach położonych na północno-zachodnim wybrzeżu. Dziennikarz muzyczny Jeff Gilbert napisał: „Sean Kinney na żywo bardzo przypominał styl Bonhama”. W trakcie sesji nagraniowej do albumu "Facelift", Kinney swoje partie perkusji rejestrował ze złamaną ręką. Ron Champagne, który pełnił rolę inżyniera dźwięku podczas sesji, przyznał w jednej wypowiedzi, że początkowo przeprowadzano próby z innymi muzykami, między innymi Mattem Chamberlinem. Efekty jednak nie były zadowalające. „Naszą wspólną rozmowę podsłuchał Sean, który był w pokoju kontrolnym tuż obok. Wstał, udał się do studia warsztatów, gdzie z pomocą piły ściągnął gips ze swojej ręki, po czym wrócił i powiedział tylko „możemy zaczynać”. Podziwiałem go, bo za każdym razem, kiedy mocniej uderzał, widziałem na jego twarzy ogromny grymas bólu. To było całkowicie szalone” – przyznał Champagne. Aby częściowo uśmierzyć ból, Kinney zanurzał rękę w wiadrze z lodem. Po wydaniu albumu, zespół intensywnie koncertował u boku takich wykonawców jak Extreme, Iggy Pop, Megadeth, Van Halen. W lecie 1991 grupa wzięła udział w amerykańskiej edycji festiwalu muzyki metalowej Clash of the Titans, występując jako support przed zespołami Anthrax, Megadeth oraz Slayer. W trakcie koncertu w Red Rocks Amphitheatre w Morrison 5 czerwca, zespół został obrzucony butelkami. Jedna z nich, trafiła i uszkodziła zestaw perkusyjny Kinneya.
Pod koniec listopada, muzycy zarejestrowali w London Bridge Studio w Seattle minialbum "Sap", utrzymany w klimacie muzyki akustycznej. Jak mówi jedna z historii, powodem jego nagrania oraz nazwy, był sen jaki miał Sean Kinney. Muzykowi przyśniło się, że zespół nagrał kilka utworów i zamieścił je na akustycznym minialbumie, który nazwano "Sap". Następnego dnia perkusista opowiedział o tym pomyśle kolegom z zespołu i materiał został nagrany w przeciągu niespełna tygodnia. Kinney był pomysłodawcą utworu „Love Song”, który znalazł się w formie ukrytej ścieżki na minialbumie. Kompozycja ma charakter wspólnego żartu całego zespołu. Muzycy pozamieniali się instrumentami, a sama muzyka, jak i tekst, są jedynie efektem improwizacji. Jest to jedyny utwór w dorobku zespołu, w którym wokalnie udziela się Kinney.
We wrześniu 1992 grupa wydała album studyjny "Dirt", który okazał się dużym sukcesem. Zespół udał się w ogólnoświatowe tournée Down in Your Hole Tour, występując między innymi u boku Ozzy’ego Osbourne’a. Po występie w Rio de Janeiro w Brazylii 22 stycznia, gdzie zespół koncertował w ramach Hollywood Rock, Mike Starr zmagający się z coraz większym uzależnieniem od heroiny, o mało nie doprowadził do przedawkowania. Po tym incydencie, członkowie grupy zdecydowali się na pierwszą zmianę personalną. Kinney zadzwonił do ówczesnego basisty Osbourne’a, Mike’a Ineza z propozycją współpracy. Po uzupełnieniu składu, kwartet koncertował intensywnie w Stanach Zjednoczonych oraz kontynencie europejskim. Od 20 do 30 października zespół występował w Azji oraz kontynencie australijskim. Trasa została zakończona przedwcześnie po incydencie, jaki miał miejsce w trakcie występu w Festival Hall w Melbourne 30 października. Kinney zmęczony intensywnością trasy, po wykonaniu kompozycji „We Die Young”, zszedł ze sceny, odmawiając dokończenia koncertu. Zastąpił go ówczesny perkusista Suicidal Tendencies, Jimmy DeGrasso.
Grupa w 1994 zagrała jeden koncert. Był to akustyczny występ, który odbył się w Hollywood Palladium 7 stycznia, podczas benefisu Johna Norwooda Fishera z grupy Fishbone. 25 stycznia 1994 zespół opublikował minialbum "Jar of Flies", utrzymany w klimacie muzyki akustycznej, alternatywnej oraz blues-rocka. Okazał się on dużym sukcesem, docierając na szczyt zestawienia Billboard 200, przechodząc tym samym do historii jako pierwszy album wydany w formacie EP, który tego dokonał. Zespół planował w lipcu ruszyć w trasę Shit Hits the Sheds Tour wraz z grupami Danzig, Fight oraz Suicidal Tendencies, występując jako support przed zespołem Metallica, a także wystąpić w sierpniu na Festiwalu w Woodstock, lecz, kiedy Staley przyszedł na jedną z prób zespołu będąc pod wpływem narkotyków, Kinney odmówił dalszej chęci grania z wokalistą. Ostatecznie na jeden dzień przed rozpoczęciem trasy (15 lipca), zespół zmuszony został odwołać swoje występy i postanowił zrobić sobie przerwę w działalności koncertowej. „Nie byliśmy wtedy ze sobą szczerzy. Gdybyśmy dalej to ciągnęli, byłoby spore prawdopodobieństwo, że pożarlibyśmy się na trasie, a zdecydowanie nie chcieliśmy, by coś takiego wydarzyło się publicznie” – podsumował całą sytuację Kinney.
7 listopada ukazał się trzeci studyjny album zespołu, zatytułowany "Alice in Chains". Początkowo miał on ukazać się pod nazwą "Tripod". „Jako dzieciak roznosiłem gazety. I bez przerwy ganiał mnie pies z trzema nogami. Wołano na niego Tripod. Był naprawdę wredny. Chciałem nazwać płytę "Tripod", ale koledzy się nie zgodzili” – wspominał Kinney. Zespół ponownie zrezygnował z trasy koncertowej. Miało to związek z pogłębiającym się uzależnieniem Staleya od heroiny. Kinney udzielał się w projekcie muzycznym będącym hołdem złożonym dla muzyka country Willie Nelsona. W skład zespołu weszli ponadto: Johnny Cash, Kim Thayil oraz Krist Novoselic. Muzycy nagrali wspólnie utwór „Time of the Preacher”, który znalazł się na tribute albumie "Twisted Willie". 10 kwietnia 1996 grupa Alice in Chains zagrała pierwszy występ od 7 stycznia 1994. Miał on miejsce w Majestic Theatre w Brooklyn Academy of Music w Nowym Jorku. Odbył się on w ramach cyklu koncertów MTV Unplugged. Zarejestrowany materiał ukazał się 30 lipca 1996 na albumie "Unplugged". Na przełomie czerwca i lipca, zespół zagrał 4 koncerty, występując jako support dla zespołu Kiss w ramach Alive/Worldwide Tour.
Kinney w roku 1998 wraz z Mike Inezem wystąpił na solowej płycie Cantrella – "Boggy Depot". Muzyk jesienią powrócił wraz z zespołem do studia, by zarejestrować dwa nowe utwory, specjalnie na potrzeby albumu kompilacyjnego. Wówczas nagrane zostały kompozycje „Get Born Again” oraz „Died”. Była to ostatnia wspólna sesja zespołu. W tym samym roku, Kinney wraz z Cantrell wzięli udział w sesji nagraniowej albumu "Garage Inc." grupy Metallica. Muzycy wystąpili między innymi obok Gary’ego Rossingtona oraz Jima Martina w coverze „Tuesday’s Gone” z repertuaru Lynyrd Skynyrd. Następnie muzyk wycofał się z życia publicznego, skupiając się na innych zajęciach i relacjach z przyjaciółmi „To były bardzo trudne czasy dla nas wszystkich, a ja nie wiedziałem jak bardzo chciałem mieć do czynienia publicznie z tym wszystkim” – przyznawał w jednym z późniejszych wywiadów.
W roku 2001 Kinney wraz z byłym gitarzystą Queensrÿche, Chrisem DeGarmo, utworzył supergrupę Spys4Darwin. Skład zespołu uzupełnili basista Mike Inez oraz wokalista Vinnie Dombroski. Grupa nagrała wspólnie minialbum "Microfish" wydany w maju 2001, po czym w 2002 zakończyła działalność.
Pod koniec stycznia 2005 Kinney, zainicjował pomysł charytatywnego koncertu Alice in Chains na rzecz ofiar Tsunami z 2004 roku. „Wszyscy widzieliśmy co się stało. To była ogromna tragedia. Zadzwoniłem więc do Jerry’ego i Mike’a i zdaliśmy sobie sprawę, że naprawdę możemy pomóc niektórym z tych osób” – przyznał muzyk. Występ zespołu odbył się 18 lutego w Premier Nightclub w Seattle. Od tego momentu, wydał z reaktywowanym zespołem Alice in Chains dwa studyjne albumy – "Black Gives Way to Blue" we wrześniu 2009 oraz "The Devil Put Dinosaurs Here" w maju 2013.
30 stycznia 2015 Kinney wziął udział w specjalnym koncercie Mad Season, zatytułowanym „Sonic Evolution”, który odbył się w Benaroya Hall. Wówczas na scenie przy akompaniamencie orkiestry symfonicznej z Seattle, na scenie wystąpili oryginalni, żyjący członkowie supergrupy – Barrett Martin oraz Mike McCready, a także Chris Cornell, Duff McKagan, Jeff Ament, Matt Cameron oraz Stone Gossard. Kinney wystąpił w utworze „All Alone”, gdzie zagrał na kongach, do puszczonego z taśmy głosu Staleya.
Instrumentarium.
Opracowano na podstawie materiału źródłowego:
Drum Workshop:
Talerze perkusyjne Sabian:
Naciągi perkusyjne Remo:
Pałeczki perkusyjne:
Nagrody i wyróżnienia.
Wyróżnienia indywidualne

</doc>
<doc id="467164" url="https://pl.wikipedia.org/wiki?curid=467164" title="Paraliż">
Paraliż



</doc>
<doc id="467165" url="https://pl.wikipedia.org/wiki?curid=467165" title="Sarah Jessica Parker">
Sarah Jessica Parker

Sarah Jessica Parker (ur. 25 marca 1965 w Nelsonville) – amerykańska aktorka i producentka filmowa.
Życiorys.
Wczesne lata.
Urodziła się 25 marca 1965 w Nelsonville. Jest córką Barbary Lillian (z domu Keck) i Stephena J. Parkera. Ojciec Parker, rodem z Brooklynu, był z pochodzenia Żydem ze Wschodniej Europy, a jego rodzinne nazwisko brzmiało „Bar-Kahn” („syn Kohen”). Matka aktorki była pochodzenia angielskiego i niemieckiego. Matka po rozwodzie wyszła za mąż za Paula Forste’a. Sarah ma siedmioro rodzeństwa: brata Timothy’ego Brittena, dwie siostry – Pippen i Rachel oraz dwóch braci przyrodnich Andrew i Aarona D. Forste’ów i dwie siostry przyrodnie – Megan i Allegrę Forste. Dorastała w Cincinnati. 
Sarah, jako dziecko, brała lekcje baletu i skrzypiec. W wieku ośmiu lat debiutowała tytułową rolą w telewizyjnej adaptacji baśni Hansa Christiana Andersena ATV "Dziewczynka z zapałkami" ("The Little Match Girl"). Potem wraz ze starszym bratem została obsadzona w sztuce "Niewinni" ("The Innocents") wystawianej na Broadwayu przez Harolda Pintera. Naukę tańca kontynuowała w American Ballet Theater i Professional Children’s School w New Jersey. Wystąpiła w inscenizacji "Dźwięk muzyki" ("The Sound of Music") razem z czwórką rodzeństwa oraz broadwayowskim przedstawieniu "Annie". Po ukończeniu Dwight Morrow High School, śpiewała w Operze Metropolitan.
Kariera.
Mogła zostać tancerką lub śpiewaczką, ale wszechstronnie uzdolniona nastolatka najszybciej zainteresowała się telewizja. Początkiem kariery na małym ekranie był udział w telewizyjnym dramacie ABC "Moje ciało, moje dziecko" ("My Body, My Child", 1982) u boku Vanessy Redgrave i sitcomie CBS "Square Pegs" (1982-1983). Na dużym ekranie pojawiała się najczęściej w komediowych rolach drugoplanowych. Przez sześć lat jej znakiem rozpoznawalnym były szpilki Manolo Blahnika i czerwona parasolka z Plaza Hotel w serialu HBO "Seks w wielkim mieście" ("Sex and the City", 1998-2004), w którym zagrała elegancką i wyzwoloną Carrie Bradshaw, felietonistkę z Nowego Jorku. Za swoją kreację otrzymała dwukrotnie Emmy, czterokrotnie Złoty Glob oraz trzykrotnie Nagrodę Gildii Aktorów Ekranowych.
Życie prywatne.
19 maja 1997 wyszła za aktora Matthew Brodericka. Mają syna Jamesa Wilke (ur. 2002) oraz córki-bliźniaczki: Marion Lorette Elwell i Tabithe Hodge (ur. 2009).

</doc>
<doc id="467166" url="https://pl.wikipedia.org/wiki?curid=467166" title="Chełmińskie Przedmieście">
Chełmińskie Przedmieście

Chełmińskie Przedmieście (niem. "Culmer Vorstadt") – część urzędowa Torunia zlokalizowana na prawobrzeżu.
Przy podziale miasta dla potrzeb rad okręgów (jednostek pomocniczych gminy), teren Chełmińskiego Przedmieścia współtworzy okręgi "Bydgoskie" i "Chełmińskie".
Lokalizacja.
Chełmińskie Przedmieście zlokalizowane jest w północnej części miasta, od północy graniczy z Wrzosami i Koniuchami, od wschodu z Mokrem, od południa z Bydgoskim Przedmieściem i Starym Miastem, zaś od zachodu z Bielanami.
Ulice.
Do głównych ulic przecinających lub stanowiących granice Chełmińskiego Przedmieścia zaliczyć należy: Czerwoną Drogę, Długą, Legionów, Kraszewskiego, Odrodzenia, Szosę Chełmińską.
Historia.
Rozwijała się od już od XIII wieku, na rozległym obszarze przed nieistniejącą już Bramą Chełmińską. Było to największe przedmieście dawnego Torunia. Osiedlali się tu liczni rzemieślnicy, działały targi, kramy, tu też działał toruński sąd przedmiejski dla wszystkich przedmieść Torunia.
Na Chełmińskim Przedmieściu istniały średniowieczne kościoły: kościół św. Jerzego z leprozorium i cmentarzem, kościół św. Wawrzyńca i kościół św. Krzyża. O randze Przedmieścia świadczy też fakt, że w okolicy kościoła św. Jerzego mieszkali też kupcy, a nawet przedstawiciele patrycjatu Torunia.
Dzisiaj niestety w wyniku wielu dziejowych zawieruch wojennych (zwłaszcza wojen szwedzkich w XVII wieku, XVIII wieku i napoleońskich w XIX wieku) oraz rozbudowy Twierdzy Toruń nie przetrwało zbyt wiele zabytkowego, starszego niż 200-letnie, budownictwa. Najstarsze, które istnieje, datuje się na początek XIX wieku. Poza XIX-wieczną zabudową zachował się także średniowieczny układ ulic dzielnicy.
Nazwa.
Rozwijała się od średniowiecza wzdłuż szlaku handlowego do Chełmna (obecnie Szosa Chełmińska). Osiedle stanowiło niegdyś podmiejskie tereny miasta Torunia, obecnie wtopione i wrośnięte stanowią prawie jego śródmieście. Wjazd na osiedle już od czasów średniowiecza następował od strony Bramy Chełmińskiej (wychodzącej na Chełmno).
Obecnie jest dzielnicą położoną w bezpośrednim sąsiedztwie centrum, jednak ze względów historycznych zachowano w nazwie słowo "Przedmieście".
Charakterystyka.
Dzielnica duża, rozległa, a jej charakter – bardzo zróżnicowany. W przeważającej części zabudowana, zarówno przez budynki wielo- jak i jednorodzinne. Czas budowy budynków także bardzo szeroki. Znaleźć tu można zarówno najnowsze i nowoczesne budownictwo, budynki z okresu PRL, zabudowę z okresu międzywojennego jak i XIX-wieczne budownictwo szachulcowe (tzw. mur pruski), odchodzące już jednak do przeszłości.
Otoczone innymi osiedlami toruńskimi, ma więc niewiele terenów rekreacyjnych i raczej są one niewielkie lub (te większe) – bardziej oddalone.
Duża bliskość zespołu Starówki, a więc knajp, restauracji, muzeów, kin, teatrów, dużej ilości atrakcji turystycznych, dostępnych nawet na piechotę (do Starego Miasta na piechotę od 10 do 30 minut) czyni to osiedle atrakcyjnym dla mieszkańców. Jest bardzo poszukiwana na rynku nieruchomości.
Infrastruktura.
Osiedle posiada kilkanaście szkół, gimnazjów, przedszkoli. Bardzo dobra dostępność placówek handlowych (Polomarket, Netto, Biedronka, Viki, Piotr i Paweł, Filmar, Carrefour Express) oraz największe w województwie Centrum Meblowo-Mieszkaniowe – Galeria Wnętrz AMC (firmy Arpol) tworzące Centrum Handlowe Arpol wraz z supermarketem Stokrotka, Rossmann, halą targową, Apteką "Tak dla Zdrowia", Centralą Banku Spółdzielczego.
Kilka hoteli, kilka stacji benzynowych, placówek medycznych, jeden prywatny szpital (Centrum Chirurgii) oraz Instytut Ireny Eris.
Na terenie osiedla znajdują się Wyższa Szkoła Bankowa oraz pierwsze w kraju Gimnazjum i Liceum dla wybitnie uzdolnionej młodzieży – Uniwersyteckie Liceum Ogólnokształcące wraz z internatem, gdzie uczniów uczą profesorowie toruńskiego uniwersytetu. Ulokowano tu także cel wielu wycieczek religijnych i debat politycznych – katolicką rozgłośnię Radio Maryja i Telewizję Trwam. Znajduje się tu także siedziba Telewizji Toruń.
W południowej części osiedla znajduje się Komenda Miejska Policji oraz dwie toruńskie prokuratury: "Toruń Centrum-Zachód" oraz "Toruń-Wschód". Tutaj także wybudowano największy w województwie multiplex – Cinema City, na 12 sal i ponad 2500 miejsc na widowni.
Zabytki i atrakcje turystyczne.
Obecnie Chełmińskie Przedmieście intensywnie przekształca się w dzielnicę typowo mieszkaniową o nowoczesnej zabudowie (z uwagi na dobrą lokalizację, bliskość centrum), co powoduje zanikanie charakterystycznych budynków.

</doc>
<doc id="467167" url="https://pl.wikipedia.org/wiki?curid=467167" title="Psy rasowe">
Psy rasowe



</doc>
<doc id="467168" url="https://pl.wikipedia.org/wiki?curid=467168" title="Zjawisko naskórkowości">
Zjawisko naskórkowości



</doc>
<doc id="467169" url="https://pl.wikipedia.org/wiki?curid=467169" title="Stela Meszy">
Stela Meszy

Stela Meszy (także Kamień Moabicki, Kamień Moabitów) – bazaltowa stela o wysokości 124 cm, zawierająca starożytną inskrypcję. Z treści inskrypcji zachowały się 34 linie, niektóre fragmentarycznie. Stela została odkryta w sierpniu 1868 roku przez niemieckiego misjonarza F.A. Kleina w miejscowości Dibon w dzisiejszej Jordanii. Zrobiono odbitkę zapisanej powierzchni, ale samą płytę porozbijali na kawałki Beduini, zanim zdołano ją zabrać. Większość fragmentów udało się jednak odzyskać i obecnie stela jest przechowywana w paryskim Luwrze (AO 5066), zaś w Muzeum Brytyjskim w Londynie znajduje się jej kopia. Stela została sporządzona w IX wieku p.n.e. w Dibonie (wówczas na terenie królestwa Moabu) i opisuje punkt widzenia króla Meszy na dzieje jego buntu przeciw Izraelowi.
Treść inskrypcji.
Dokument został spisany w języku moabickim przy pomocy alfabetu paleohebrajskiego, który był oparty na znakach fenickich.
Fragment tłumaczenia Gądeckiego.
Fragment inskrypcji brzmi: „Ja jestem Mesza, syn Kemosz-bone, król Moabu, Dibonita. (...) Omri był królem Izraela i przez długi czas gnębił Moab, ponieważ Kamosz był rozgniewany na swój kraj. Następcą po nim został jego syn. On również powiedział: `Idź, zabierz Nebo od Izraela!` Poszedłem więc nocą i walczyłem przeciw nim od świtu aż do południa, zdobyłem miasto i wybiłem do nogi. (...) I wziąłem stamtąd sprzęty Jahwe, wlokąc je przed Kemosza”.
Stela Meszy a Biblia.
Bunt Meszy przeciwko supremacji izraelskiej został opisany także w Biblii w 2 Księdze Królewskiej.
Znaczenie królestwa Izraela.
Kamień Moabicki wskazuje na istotną rolę, jaką północne królestwo hebrajskie odgrywało w IX wieku przed Chrystusem.
Mesza przyznaje, że Izraelici przez czterdzieści lat panowali nad wieloma miastami w Moabie (po wschodniej stronie Jordanu), z kolei stela z Tel Dan (fragmenty odkryte w latach 1993 i 1994) wskazuje na walki izraelsko-aramejskie w okolicach miasta Dan (bitwa pod Abel?) na północy Izraela. Miasto Atarot wymienione przez Meszę jest oddalone o ok. 200 km od Dan oraz o ok. 100 km od Samarii, stolicy Izraela. Utrzymanie tak rozległego terytorium przez okres kilkudziesięciu lat byłoby niemożliwe bez licznej i dobrze wyszkolonej armii. Salmanasar III na steli z Kurh (BM 118884) twierdził, iż Achab z kraju Sir`ilaa (Isrilaa = Izrael?) wystawił przeciwko niemu 2000 rydwanów oraz 10000 żołnierzy.
Inskrypcja moabicka mówi także o 7000 Izraelitów zamieszkujących Nebo, których Mesza wymordował po zdobyciu miasta. Liczba ta obejmuje niewątpliwie mieszkańców okolicznych wiosek, którzy schronili się w twierdzy przed armią Moabu. Tym niemniej, jeżeli odległe miasto i otaczające je osiedla na pograniczu królestwa zamieszkiwało kilka tysięcy Hebrajczyków, to można przypuszczać, że okolice wielkich miast w głębi Izraela były znacznie bardziej zaludnione.
Imiona.
Wszystkie imiona z inskrypcji Meszy, z wyjątkiem Kemoszmeleka (ojca Meszy) oraz Asztar Kemosza (specyficzne określenie Kemosza różnie interpretowane) pojawiają się w Starym Testamencie.
Nazwy geograficzne.
Większość miejsc i miejscowości wymienionych na steli (poza Kerchoh i Meharot) występuje także w księgach Starego Testamentu. Analiza tekstu pozwala zauważyć, iż w języku moabickim hebrajskim końcówkom liczby mnogiej rodzaju męskiego ימ- odpowiadała końcówka נ- (inaczej ן-). Ponadto użycie znaku ו (waw) było nierzadko opcjonalne w wyrazach, gdzie odpowiadał on głosce "u" lub "o" (cechę tę można zauważyć także w języku hebrajskim na podstawie różnych wariantów tych samych nazw).
Pozostałe nazwy przedstawiono w tabeli.
Legenda tabeli:
Uwagi:
Różnice pomiędzy zapisem moabickim a hebrajskim (najczęściej brakujące litery lub człony) zaznaczono kolorem czerwonym, przy czym:
Linki zewnętrzne.
"Tłumaczenia steli:"

</doc>
<doc id="467170" url="https://pl.wikipedia.org/wiki?curid=467170" title="Muzeum Pergamońskie">
Muzeum Pergamońskie

Muzeum Pergamońskie (niem. "Pergamonmuseum") – muzeum znajdujące się w Berlinie, w którym zrekonstruowano Wielki Ołtarz Zeusa (ołtarz pergamoński). Współtworzy berlińską tzw. Wyspę Muzeów (niem. "Museumsinsel"). Muzeum jest słynne także ze zbiorów starożytnej architektury oraz hellenistycznej rzeźby. Znajduje się tu m.in. brama Isztar.
Historia.
Muzeum wybudowane zostało w latach 1910–1930. Projekt Alfreda Messela powstał w 1906 roku, a budynek został wybudowany przez Ludwiga Hoffmanna. Powstał jako ostatni z pięciu gmachów muzealnych na Wyspie Muzeów. Został zaprojektowany jako budowla trójskrzydłowa. Planowane czwarte skrzydło i portyk przy wejściu nie zostały zrealizowane.
Po otwarciu w 1930 roku w ówczesnym nowym budynku wystawowym umieszczono cztery muzea: Muzeum Niemieckie w północnym skrzydle, Muzeum Pergamońskie w środkowej części oraz Muzeum Bliskiego Wschodu i Islamu w południowym skrzydle. Pod koniec II wojny światowej, w 1945 roku muzeum ucierpiało podczas bombardowania Berlina. Część zbiorów uległa zniszczeniu, a liczne obiekty, w tym Fryz z Ołtarza pergamońskiego został wywieziony do Związku Radzieckiego. W latach 1948 do 1959 roku Muzeum zostało odbudowane. Wtedy też wróciła większość wywiezionych dzieł. Zamiast Muzeum Niemieckiego w północnym skrzydle umieszczono Zbiory Sztuki Starożytnej, Muzeum Sztuki Wschodu i Muzeum Sztuki Islamskiej. W latach 80. XX-wieku został zbudowany pawilon przy wejściu.
Przebudowa.
W 2000 roku ogłoszono konkurs na przebudowę Muzeum. Konkurs wygrała kolońska firma OM Ungers. Po śmierci Oswalda Ungersa w 2007 roku zlecono wykonanie projektu „Werkgemeinschaft Pergamonmuseum”. Przebudowę postanowiono zrealizować bez zamykania Muzeum. W pierwszej fazie budowy zaplanowane zostało odnowienie północnego skrzydła i środkowej części Muzeum. W drugiej fazie budowy zostanie zbudowane czwarte skrzydło i odnowione skrzydło południowe.
W ramach remontu sala z Ołtarzem pergamońskim będzie zamknięta do co najmniej 2023 roku. Zostało również zamknięte skrzydło północne i sala hellenistyczna. Niedostępne są eksponaty z Uruk i Habuba Kabira oraz sale z zabytkami babilońskimi, asyryjskimi i sumeryjskimi. Z powodu prac w Muzeum Pergamońskim niektóre eksponaty w Muzeum Bliskiego Wschodu ze względów bezpieczeństwa nie są eksponowane.
Można zwiedzać południowe skrzydło Muzeum z Bramą Isztar, drogą procesyjną i Muzeum Sztuki Islamskiej, a także salę z rzymską bramą targową z Miletu.
Tymczasowy budynek wystawienniczy.
W 2018 roku Pruska Fundacja Dziedzictwa Kulturowego planuje otwarcie tymczasowego budynku wystawienniczego „Muzeum Pergamonu”, który powstaje naprzeciwko Wyspy Muzeów przy Kupfergraben i obok linii kolejowej. W dwupiętrowym budynku w kształcie rotundy będą sale wystawowe, kawiarnia i sklep. Wystawa „Pergamon” została zaprojektowana przez Antikensammlung ze Staatliche Museen z Berlina. Zostaną na niej pokazane fragmenty Ołtarza Pergamońskiego, w tym Fryz Telephosa, które znajdą się w jej centrum. Projektowana jest też wizualizacja 3D Ołtarza, aby odwiedzający mogli go w tej formie zobaczyć, gdyż będzie niedostępny aż do 2023 roku.
Ekspozycja.
Zbiory Sztuki Starożytnej ("Antikensammlung").
Zbiory Sztuki Starożytnej wywodzą się z kolekcji należącej do elektorów brandenburskich. Uzyskały one status muzealny w 1698. Dzięki pracom wykopaliskowym i podziałowi znalezisk z Grecji i Azji Mniejszej zbiory te urosły do jednych z najbardziej znaczących na świecie.
Główną atrakcją jest niewątpliwie Wielki Ołtarz Zeusa (180–160 p.n.e.). Jego rzeźbiony fryz jest jednym z arcydzieł sztuki hellenistycznej. Przedstawia bogów olimpijskich walczących z Gigantami. Natomiast przykładem rzymskiej architektury jest Brama targowa – rekonstrukcja wejścia na targ w rzymskim mieście Milet w Azji Mniejszej z około 100 n.e.
Muzeum Bliskiego Wschodu ("Vorderasiatisches Museum").
Zbiory muzeum obejmują przede wszystkim obiekty sztuki i architektury sumeryjskiej, babilońskiej i asyryjskiej, odkryte przez niemieckich archeologów w trakcie prac wykopaliskowych finansowanych m.in. przez Niemieckie Towarzystwo Orientalne (niem. "Deutsche Orient-Gesellschaft").
Do najsłynniejszych eksponatów muzeum należą:
Muzeum Sztuki Islamskiej ("Museum für Islamische Kunst").
Zbiory muzeum obejmują dzieła sztuki islamu stworzone na obszarze od Hiszpanii do Indii pomiędzy VIII do XIX w. Większość eksponatów pochodzi z terenów Egiptu, Bliskiego Wschodu oraz Iranu, gdzie niemieccy archeolodzy prowadzili intensywną działalność wykopaliskową. Ponadto muzeum posiada obiekty sztuki kaligraficznej oraz malarstwa miniaturowego z imperium Wielkich Mogołów.
Do najsłynniejszych eksponatów muzeum należą:

</doc>
<doc id="467171" url="https://pl.wikipedia.org/wiki?curid=467171" title="Wybory parlamentarne w Izraelu w 2006 roku">
Wybory parlamentarne w Izraelu w 2006 roku

Wybory parlamentarne w Izraelu odbyły się 28 marca 2006 na terenie Izraela.
4,5 miliona Izraelczyków mogło oddać swoje głosy w godzinach od 7.00 do 22.00. Wyborcy mieli do wyboru kandydatów reprezentujących 31 partii i koalicji wyborczych. Próg wyborczy w izraelskim systemie wyborczym wynosił 2%.
Nad bezpieczeństwem w czasie wyborów czuwało postawionych w stan gotowości 22 tysiące policjantów, ochotników i oddziałów armii. Sondaże przedwyborcze największe szanse na zwycięstwo dawały nowo powstałej (październik 2005) centroprawicowej partii Kadima, która odłączyła się od partii Likud. Założycielem partii był urzędujący premier Izraela Ariel Szaron, który wciąż przebywał w szpitalu w stanie śpiączki. Partia pod obecnym tymczasowym przewodnictwem wicepremiera Ehuda Olmerta zapowiadała wycofanie się z większości terytoriów palestyńskich, ale na własnych warunkach i bez żadnych negocjacji z Autonomią Palestyńską.
Geneza.
Decyzja aby przeprowadzić wcześniejsze wybory parlamentarne ma swoje korzenie w wybraniu Amira Pereca na lidera izraelskiej Partii Pracy. Perec zadecydował o natychmiastowym wyjściu swojego ugrupowania z koalicji rządzącej (m.in. z "Likudem"), w której utrzymywał je poprzedni przewodniczący, Szimon Peres. Kolejnym ważnym wydarzeniem było odejście Ariela Szarona z Likudu i utworzenie przez niego nowej partii, "Kadimy", do której wkrótce potem wstąpił także i Peres.
Perec powiedział m.in. "„Pozwalam mu" [Szaronowi] "wybrać datę w okresie pomiędzy końcem lutego a końcem marca, a jakikolwiek termin wybierze, jest dla mnie do przyjęcia, im wcześniej, tym lepiej.”" Na to Szaron "„Jak tylko okazało się, iż istniejący układ polityczny rozpada się, doszedłem do wniosku, że najlepszą dla kraju rzeczą są nowe wybory tak wcześnie jak tylko to możliwe.”"
Podczas wyborów w 2003 roku, Likud przewodzony przez Szarona odniósł przekonywające zwycięstwo, jak na izraelskie standardy, zdobywając 38 miejsc w 120-osobowym Knesecie (parlamencie). Partia Pracy, pod przewodnictwem Amrama Micny, otrzymała tylko 19 mandatów i początkowo nie weszła w skład koalicji rządzącej.
Po poprzednich wyborach, "Likudem" wstrząsały wewnętrzne problemy – Szaron próbował bowiem zatwierdzić swój plan wycofania osadników i żołnierzy ze Strefy Gazy. Chcąc wesprzeć go w tym i zrównoważyć wewnętrzną opozycję w łonie "Likudu", Peres wprowadził Partię Pracy do koalicji.
20 listopada 2005 r. media doniosły, iż Szaron występuje z "Likudu" i zakłada własną partię, ideologicznie ulokowaną bliżej centrum. Niemal natychmiast na nowego lidera "Likudu" wyrósł Binjamin Netanjahu. Utworzenie "Kadimy" zmieniło wyścig wyborczy, w którym udział brały przede wszystkim dwie największe partie, w konkurencję trzech ugrupowań.
4 stycznia 2006 roku Szaron przeszedł wylew, który spowodował iż zapadł w śpiączkę. Od 31 stycznia 2006 lista wyborcza "Kadimy" nie zawierała osoby nieprzytomnego premiera. Ehud Olmert stał się p.o. premiera, p.o. przewodniczącego "Kadimy" i kandydatem tej partii na szefa rządu. Sondaże wciąż dawały ugrupowaniu Olmerta spore poparcie, o wiele wyższe niż pozostałej dwójki, choć nieznacznie niższe po zapadnięciu Szarona w śpiączkę.
Były szef Partii Pracy, Szimon Peres, którzy przyłączył się do "Kadimy", został obsadzony z numerem 2 na liście wyborczej tego ugrupowania. Minister spraw zagranicznych Cippi Liwni była numerem 3; jako kandydatka na stanowisko wicepremiera, jeżeli "Kadima" wygrałaby w wyborach.
W wewnętrznych wyborach w "Szinui", członek rady miejskiej Tel Awiwu Ron Lewental pokonał Awrahama Poraza, z którym rywalizował o numer 2 na liście wyborczej. Poraz, bliski współpracownik Tommy’ego Lapid, w wyniku tej porażki zrezygnował z członkostwa w partii, podobnie jak większość deputowanych do Knesetu z tego ugrupowania. Utworzyli razem nową partię – "Hetz" ("ha-Miflaga ha-Hilonit Tzionit", czyli Partia Świeckiego Syjonizmu). Tymczasem Lapid zrezygnował z przewodniczenia "Szinui" 25 stycznia 2006, na jego miejsce został wybrany Lewental. Ani "Szinui", ani "Hetz" nie uzyskały wymaganej liczby głosów ażeby otrzymać jakiekolwiek miejsce w parlamencie (w wyborach w 2003 roku "S1zinui" uzyskało 15 mandatów parlamentarnych, będąc trzecią partią w Knesecie).
30 stycznia 2006 prawicowa Unia Narodowa ("Ha-Ichud Ha-Leumi"), koalicja trzech małych partii ("Moledet", "Tekuma" i "Tzionut Datit Leumit Mitchadeshet"), utworzyła wspólną listę z Narodową Partią Religijną ("Mafdal"). Jej numerem 1 był Binjamin Elon. W większości złożona z imigrantów z krajów byłego ZSRR, "Nasz Dom Izrael (Jisra’el Betenu)" oddzieliła się od Unii Narodowej i wystartowała z osobną listą wyborczą. Było to spowodowane tym, iż zgodnie z sondażami, jeżeli te ugrupowania startowałyby osobno, wówczas otrzymałyby razem 20-25 mandatów (w poprzednich wyborach – tylko 7), co okazało się prawdą: Unia zdobyła 9 miejsc, a Nasz Dom Izrael – 11.
Procedura.
W izraelskich wyborach obsadzane jest 120 miejsc w Knesecie, przy pomocy metody D’Hondta (wybory proporcjonalne, głosy oddawane są na listy partyjne). Próg wyborczy wynosi 2% (podwyższono z 1,5% po poprzednich wyborach), co stanowi równowartość średniej liczby głosów, jakie dają nieco ponad 2 mandaty.
Po oficjalnym opublikowaniu wyników głosowania, prezydent Izraela powierza misję utworzenia rządu członkowi Knesetu, który ma największe szanse na to, iż mu się to uda (przeważnie jest to lider największej partii). Ma on do 42 dni na negocjacje z reprezentantami różnych ugrupowań, po czym prezentuje swój gabinet Knesetowi, który udziela mu (lub nie) wotum zaufania. Kiedy rząd zostaje zatwierdzony, mając przynajmniej 61 głosów za, osoba wyznaczona przez prezydenta zostaje premierem.
Lista partii biorących udział w wyborach.
Uwaga: tradycyjny polityczny podział na osi lewica-prawica w Izraelu jest nieco inny niż w większości pozostałych państw, ponieważ zasadza się na różnicach w stosunku do spraw bezpieczeństwa i konfliktu z Palestyńczykami. Np., lewicowy "Merec-Jachad" opowiada się za negocjacjami opartymi na postanowieniach inicjatywy genewskiej, podczas gdy prawicowa Unia Narodowa jest przeciwna wszelkim ustępstwom terytorialnym. Pomimo tego obie partie postulują budowę państwa socjalnego.
Sondaże przedwyborcze.
Liczby w tabeli oznaczają liczbę miejsc, na ogólną liczbę 120, jakie miały stać się udziałem poszczególnych partii politycznych według przedwyborczych sondaży. Jako że próg wyborczy wynosi 2%, tak więc niemożliwe jest otrzymanie tylko jednego miejsca w Knesecie.
Uwaga: większość izraelskich ankietowanych łączy „arabskie” partie razem, tak więc przewidywana liczba mandatów dla ugrupowania arabskiego oznacza liczbę miejsc dla trzech głównych arabskich list ("Ra’am", "Ta’al", "Hadasz").
1 Unia Narodowa i Jisra’el Betenu miały razem 7 miejsc.
2 Dahaf – opublikowane w "Jedi’ot Acharonot" (i na stronie Ynet) z zastrzeżeniem „Głosy niezdecydowanych zostały przyznane poszczególnym partiom po zadaniu dodatkowych pytań”.
Oficjalne wyniki.
Frekwencja w wyborach 2006 roku była najniższa w historii wyborów do izraelskiego parlamentu – wynosiła 63,6% uprawnionych do głosowania. Można to porównać z 68,9% w 2003 roku i 78,9% w 1999 roku. Jednak najniższa była frekwencja 62,5% w 2001 r., w wyborach premiera.
Lista deputowanych.
Posłowie wybrani w wyborach
Rząd.
Trzydziesty pierwszy rząd w historii Izraela utworzył lider zwycięskiej partii, Kadimy, Ehud Olmert. Gabinet złożony z przedstawicieli czterech partii: Kadimy, Partii Pracy, Szas i Gil, otrzymał wotum zaufania od izraelskiego parlamentu, Knesetu 64 głosami za i 49 przeciwko, przy nieobecności 4 deputowanych. Oficjalnie został zaprzysiężony 4 maja 2006 roku. Skład:

</doc>
<doc id="467173" url="https://pl.wikipedia.org/wiki?curid=467173" title="Osiem błogosławieństw">
Osiem błogosławieństw

Osiem błogosławieństw – pierwsze słowa Kazania na górze wygłoszonego przez Jezusa Chrystusa podczas jego działalności publicznej w Galilei, a zapisane w Ewangelii Mateusza (Mt 5,3-10). Cztery z tych „błogosławieństw” powtarza Ewangelia Łukasza (Łk 6,20-21), łącząc je z czterema „napomnieniami” (Biada wam…), których nie umieszcza Mateusz.
Jezus wypowiedział dziewięć zdań zaczynających się od słowa „błogosławieni/szczęśliwi”. Dziewiąte błogosławieństwo (wersety 11 i 12) bywa w tradycji katolickiej pomijane lub łączone z ósmym.
Znaczenie błogosławieństw.
Jako wypełnienie obietnic Bożych, danych narodowi wybranemu od czasów Abrahama, są one sercem nauczania Jezusa. Podczas gdy w Starym Przymierzu obietnice dotyczyły "Ziemi Obiecanej", do której ostatecznie Izrael został wprowadzony (zob. Joz, 1-12), błogosławieństwa dotyczą nie terytorium ziemskiego, lecz Królestwa Niebieskiego.
Greckie słowo μακαριοι ("makarioi") dosłownie znaczy „szczęśliwi”. Takie też było pierwotne znaczenie użytego w Wulgacie łacińskiego „beati”, które w średniowieczu nabrało innego znaczenia – „błogosławieni”. W grece słowu „błogosławiony” odpowiada wyraz: "eulogos".
Błogosławieństwa wskazują na to, jak ma wyglądać życie i postawy uczniów Chrystusa. Ich realizacja rozpoczęła się już w życiu Maryi i apostołów. Błogosławieństwa są doskonałym wypełnieniem Dziesięciu Przykazań. Są powołaniem, które realizuje się przez wiarę, dzięki udziałowi w tajemnicy paschalnej, Męki, Śmierci i Zmartwychwstania Chrystusa. Do wypełnienia programu Ośmiu Błogosławieństw prowadzi Duch Święty, udzielony wszystkim, którzy przyjmują Słowo Boga i stają się dziećmi Boga (por. J 1,12; Rz 8,14-15).

</doc>
<doc id="467176" url="https://pl.wikipedia.org/wiki?curid=467176" title="Zobowiązanie (rachunkowość)">
Zobowiązanie (rachunkowość)

Zobowiązania – wynikający z przeszłych zdarzeń obowiązek wykonania świadczeń o wiarygodnie określonej wartości, które spowodują wykorzystanie już posiadanych lub przyszłych aktywów jednostki.
Zobowiązanie powstaje wówczas, gdy zachodzi różnica pomiędzy momentem zaistnienia obowiązku zapłaty a momentem jego zrealizowania.
Zobowiązania publiczno-prawne – obejmują naliczone, lecz jeszcze niezapłacone podatki, składki ubezpieczeń społecznych, składki ubezpieczenia zdrowotnego itp.
Zobowiązania wobec pracowników – obejmują wynagrodzenia wypłacane z opóźnieniem, a także wynagrodzenia niepodjęte w terminie.
W bilansie jednostki zobowiązania na dzień bilansowy są wykazywane w pasywach w dziale C: Zobowiązania długoterminowe lub w dziale D: Zobowiązania krótkoterminowe i fundusze specjalne.

</doc>
<doc id="467178" url="https://pl.wikipedia.org/wiki?curid=467178" title="Maxwell Fry">
Maxwell Fry

Edwin Maxwell Fry (ur. 2 sierpnia 1899 w Wallasey, zm. 3 września 1987 w Cotherstone) – brytyjski architekt modernistyczny.
Życiorys.
Fry studiował architekturę na uniwersytecie w Liverpoolu. W latach 1934–1936 prowadził wspólne biuro z Walterem Gropiusem. Później (w latach 1946–1973) współpracował z żoną – Dame Jane Beverly Drew (1911–1996) oraz z Denysem Lasdunem w biurze Fry, Drew &amp; Partners. W latach 1951–1954 pracował w Czandigarh przy realizacji projektów Le Corbusiera
Odznaczony Komandorią Orderu Imperium Brytyjskiego (CBE).

</doc>
<doc id="467179" url="https://pl.wikipedia.org/wiki?curid=467179" title="Edwin Maxwell Fry">
Edwin Maxwell Fry



</doc>
<doc id="467183" url="https://pl.wikipedia.org/wiki?curid=467183" title="Siddha">
Siddha

Siddha (dewanagari सिद्ध) – mistrz duchowy, który osiągnął wyzwolenie, oświecenie czy inaczej nazwaną duchową doskonałość. Osiąg ten przejawia się występowaniem cudownych zjawisk (siddhi), nad którymi siddha musi zapanować. Wiele traktatów indyjskich powiada, że mistrz duchowy (guru), może być rozpoznany po tym, że manifestuje moce nadprzyrodzone, siddhi.
Etymologia.
Sanskryckie słowo "siddha" objasniane jest jako: „owocny”, „spełniony”, „mistrz”. Forma żeńska to siddha-angana, „towarzyszka mistrza”.
Hinduizm.
W mitologii indyjskiej "siddha" to przedstawiciel klasy 84 tysięcy świętych i czystych półboskich istot żyjących w świecie Antariksza lub Siddhaśila. Siddhowie dysponują ośmioma niezwykłymi zdolnościami nadprzyrodzonymi (mocami) opisywanymi w jodze i tantrze, a właściwie przynajmniej jedną z ośmiu tychże mocy. Najczęściej przypisuje się żyjącym mistrzom oświeconym zdolność spełniania życzeń wielbicieli.
Trzeci rozdział Jogasutr napisanych przez Patańdźalego omawia sposoby osiągania mniejszych i większych cudownych mocy jogicznych, które czynią siddhą. Podkreśla się, że siddhi – owoce urzeczywistnienia duchowego – mogą być używane jedynie dla dobra wspólnego żyjących stworzeń i nie wolno ich manifestować dla zaspokajania egoistycznych kaprysów czy zachcianek, gdyż wiedzie to do upadku duszy (jaźni) czy utraty wyzwolenia.
Idea siddhów i siddhi szerzej rozwinięta jest w śaktyzmie i śiwaizmie indyjskim.
Siddhanta to zbiór nauk i doktryn filozoficzno-mistycznych przekazywanych przez osoby uznane za siddhów.
Powiada się, że na ziemi pośród ludzi żyje nie więcej niż 84 tysiące doskonałych mistrzów – cudotwórców. Siedziby większości siddhów okryte są tajemnicą, najczęściej są to trudno dostępne miejsca w górach lub puszczach. Miejsca życia dawnych siddhów, o ile znane, okryte są głęboką czcią i często budowane są w nich sanktuaria, świątynie. Przykładem jest mandir uznawanego za siddhę Shirdi Sai Baby, który jest miejscem pielgrzymek i kultu w hinduizmie i islamie.

</doc>
<doc id="467186" url="https://pl.wikipedia.org/wiki?curid=467186" title="Gustaw Konstanty Żebrowski">
Gustaw Konstanty Żebrowski

Gustaw Konstantyn Żebrowski herbu Jasieńczyk, ps. „Czesław”, „Marek”, „Marek Bey” „Jasieńczyk” (ur. 11 marca 1896 w Łomży, zm. 26 marca 1973 w Otwocku) – porucznik sanitarny Wojska Polskiego i Narodowej Organizacji Wojskowej.
Życiorys.
Był synem Gustawa i Otylii z Dąbrowskich. W 1919 jako ochotnik zgłosił się do służby w Wojsku Polskim i przydzielony został do 30 Pułku Piechoty. Następnie przeniesiony na Śląsk Cieszyński. Brał udział w I powstaniu śląskim. 1 października 1919 mianowany podchorążym. W czerwcu 1920 przeniesiony do Kompanii Sztabowej Dowództwa Okręgu Korpusu Nr I w Warszawie na stanowisko dowódcy plutonu i instruktora. W maju 1921 mianowany podporucznikiem i przeniesiony do Departamentu Sanitarnego Ministerstwa Spraw Wojskowych na funkcję referenta personalnego i sekretarza Komisji Weryfikacyjnej Departamentu Sanitarnego. 3 maja 1922 zweryfikowany w stopniu porucznika ze starszeństwem z dniem 1 czerwca 1921 w korpusie oficerów administracji – dział sanitarny. W grudniu 1923 przeniesiony i mianowany dowódcą administracyjnego oddziału sanitarnego 1 Szpitala Okręgowego. W 1931 mianowany adiutantem i oficerem ewidencyjnym 1 Baonu Sanitarnego w Warszawie. W tym samym roku, po przeformowaniu 1 Batalionu Sanitarnego w kadrę zapasową 1 Szpitala Okręgowego objął w niej stanowisko dowódcy kompanii i oficera oświatowego. Z dniem 1 lutego 1934 został wcielony do korpusu oficerów sanitarnych w stopniu porucznika ze starszeństwem z 1 czerwca 1921 i 3. lokatą. 1 października 1935 przeniesiony w stan spoczynku. Począwszy od grudnia 1935 do sierpnia 1939 pracował w prywatnej aptece w Warszawie (dyplom aptekarski w 1919).
Udział w kampanii wrześniowej.
20 sierpnia 1939 powołany do czynnej służby do kadry zapasowej 1 Szpitala Okręgowego na funkcję oficera mobilizacji. 9 września 1939 roku ewakuowany z Warszawy do Brześcia. Wziął czynny udział w obronie twierdzy brzeskiej jako dowódca kompanii. Po zajęciu twierdzy przez Niemców w dniu 17 września 1939 dostał się do niewoli. 22 września 1939 przekazany sowieckim władzom wojskowym. 30 września 1939 wraz z innymi oficerami twierdzy wywieziony do obozu jeńców w Starobielsku. 4 listopada 1939 podając się za cywila udało mu się wraz z innymi cywilami opuścić obóz. 20 listopada tegoż roku przekazany Niemcom. w dniu 28 listopada 1939 zwolniony jako cywil z obozu jeńców w Radomiu – powrócił do Warszawy.
Działalność konspiracyjna.
28 lutego 1940 nawiązał kontakt z Organizacją Orła Białego. Pełnił w niej funkcje dowódcy kompanii, a następnie dowódcy batalionu pod pseudonimem „Gustaw”. Od maja 1941 w szeregach NOW, gdzie pod pseudonimem „Czesław” przez rok pełnił funkcję komendanta IV Dzielnicy Warszawskiej (Stare Miasto, Żoliborz, Powązki, Marymont i Bielany). W maju 1942 Okręg Warszawski NOW podporządkował się Armii Krajowej. W myśl rozkazów por. Żebrowski zdał dzielnicę AK, a sam wstąpił do grupy dywersyjnej pod nazwą „Wachlarz”. Po przejściu przeszkolenia mianowany na z-cę dowódcy 1. odcinka „Podole” i wysłany w teren celem zorganizowania go. Po wykonaniu zadania powrócił do Warszawy. Na skutek tarć i nieporozumień w organizacji został zdekonspirowany i aresztowany przez gestapo – udało mu się zbiec. W wyniku tej sytuacji zmuszony był opuścić szeregi „Wachlarza”. Wstąpił do organizacji Konfederacja Narodu i przez 2 miesiące pełnił funkcję szefa Wydziału IV Sztabu grupy Mazowieckiej (warszawskiej). W grudniu 1942 grupa ta podporządkowała się NSZ, w wyniku czego został mianowany komendantem 2 Dzielnicy Warszawskiej. Organizował dzielnicę i funkcję komendanta pełnił przez 10 miesięcy pod pseudonimem „Marek”. W październiku 1943 wyznaczony został na z-cę szefa Oddziału III Sztabu Okręgu Warszawskiego NSZ, pełnił funkcję referenta operacyjnego i komendanta Szkoły Podchorążych NSZ. W marcu 1944 po scaleniu NSZ z AK, został mianowany szefem Oddziału I Sztabu Okręgu Warszawskiego NSZ. 2 lipca 1944 awansowany do stopnia kapitana i odznaczony Krzyżem Walecznych.
Udział w powstaniu warszawskim.
W czasie powstania warszawskiego walczył w oddziale „Topora” – płk. Koiszewskiego, przyjmując pseudonim „Jasieńczyk”. 20 sierpnia 1944 awansowany do stopnia majora i odznaczony po raz drugi Krzyżem Walecznych. Od 5 września 1944 po likwidacji Sztabu Okręgu Warszawskiego NSZ w ramach AK wyznaczony na z-cę dowódcy Zgrupowania „Barry”. Pełnił funkcję dowódcy batalionu i walczył w okolicach ul. Marszałkowskiej. . Po upadku powstania niewola niemiecka i pobyt w Oflagu II C Woldenberg. 31 stycznia 1945 uwolniony przez wojska sowieckie – powraca do Warszawy.
Po wojnie.
W Warszawie nie meldował się w WKU i nie ujawnił się. Pod nazwiskiem Katański Bolesław organizował grupę ok. 300 osób z byłych swych podwładnych i nawiązał łączność z komendantem Okręgu AK. Po utracie kontaktu i wpadkach oraz niemożności dalszego ukrywania się, zmuszony został wyznaczyć swego następcę. Postanowił przedostać się do WP na Zachodzie. W drodze aresztowany przez UB. Po 2 tygodniach za łapówkę zwolniony. Zatrudnił się jako urzędnik Państwowego Urzędu Repatriacyjnego i wyjechał na Pomorze, następnie przeniesiony został na Dolny Śląsk. W czasie rutynowego objazdu przekroczył granicę 10 października 1945 i przez Czechosłowację 9 listopada 1945 przybył do 112 Oficerskiego Ośrodka Wojskowego w Delmenhorst w Niemczech. Następnie udał się do Londynu i tam do roku 1966 pracował i mieszkał.
W marcu 1966 powrócił do Warszawy, po 21 latach miał możliwość spotkania z żoną i rodziną. Zmarł 26 marca 1973 w Otwocku.

</doc>
<doc id="467187" url="https://pl.wikipedia.org/wiki?curid=467187" title="Kazimierz Alchimowicz">
Kazimierz Alchimowicz

Kazimierz Alchimowicz (ur. 20 grudnia 1840 w Dziembrowie, zm. 31 grudnia 1916 w Warszawie) – polski malarz. Był starszym bratem malarza Hiacynta Alchimowicza (1841–1897).
Życiorys.
Wychowywał się i ukończył szkołę w Wilnie, a następnie pracował jako zarządca majątku ziemskiego pod Kijowem. W 1863 walczył w powstaniu styczniowym na Litwie, za co został zesłany za Ural do Wierchutorii, gdzie zaczął rysować. 
Około roku 1869 wrócił do Warszawy. Uczył się w Klasie Rysunkowej Wojciecha Gersona pod patronatem Akademii Petersburskiej. Jego prace szkolne były dwukrotnie nagradzane przez Akademię srebrnym medalem. W latach 1873–1875 studiował w Monachium pod kierunkiem Alexandra Wagnera (w połowie października 1873 r. zgłosił się do Akademii Sztuk Pięknych - Malklasse). Od 1876 do 1877 przebywał we Francji, wystawiając swoje prace w Salonie Paryskim, a także w Gandawie. W 1877 przez krótki czas pełnił funkcję kierownika pracowni ozdób artystycznych w Fontainebleau, ale zrezygnował i w tym samym roku zamieszkał na stałe w Warszawie. W 1880 otworzył tam swoją pracownię. Od 1890 uczył rysunku w prywatnej szkole malarstwa i rzeźby Bronisławy Poświkowej.
Zmarł 31 grudnia 1916 w Szpitalu Dzieciątka Jezus w Warszawie, spoczywa na cmentarzu Powązkowskim w Warszawie (kw. 172-3-24).
Twórczość.
Alchimowicz malował obrazy o wątkach historycznych i legendarnych, pejzaże Wileńszczyzny, Tatr i Pieniny, sceny rodzajowe, a także religijne (m.in. "Najświętsza Maria Panna" dla kościoła w Zakopanem, "Święta Trójca" dla katedry w Lublinie). Swoje prace wystawiał w Warszawie (1874–1912), Krakowie (1873–1902), Wiedniu, Odessie i Monachium. Został dwukrotnie nagrodzony za obraz Pogrzeb Gedymina (1888, Kraków, Muzeum Narodowe). 
Jego prace cieszyły się ogromną popularnością zarówno w kraju, jak i za granicą. Duży zbiór prac Alchimowicza znajduje się w Muzeum Narodowym w Warszawie. Poza malarstwem sztalugowym tworzył malowidła na porcelanie i fajansie oraz próbował sił w rzeźbie (drewno). Zajmował się też malarstwem sakralnym – w latach 1908–1910 stworzył polichromię zdobiącą wnętrze kościoła w sanktuarium Matki Bożej Pocieszenia w Starej Błotnicy.

</doc>
<doc id="467189" url="https://pl.wikipedia.org/wiki?curid=467189" title="Grzegorz Opala">
Grzegorz Opala

Grzegorz Maciej Opala (ur. 5 listopada 1942 w Częstochowie) – polski lekarz, neurolog, profesor nauk medycznych, kierownik Katedry i Kliniki Neurologii Śląskiego Uniwersytetu Medycznego w Katowicach, w latach 2000–2001 minister zdrowia, poseł na Sejm III kadencji.
Życiorys.
W 1968 ukończył studia na Wydziale Lekarskim Śląskiej Akademii Medycznej, specjalizował się w neurologii i zdrowiu publicznym. Obronił doktorat, a w 1994 habilitację na podstawie pracy pt. "Zaburzenia jakościowe i ilościowe karnityny u chorych na padaczkę, przewlekle leczonych kwasem waiproinowam i innymi lekami przeciwpadaczkowymi oraz ocena przydatności podawania karnityny w przypadku jej niedoboru". 31 października 2007 został profesorem nauk medycznych. Wykładał w Śląskim Uniwersytecie Medycznym, a także na Akademii Wychowania Fizycznego im. Jerzego Kukuczki w Katowicach. Został prezesem Polskiego Towarzystwa Neurologicznego, zasiadł także w Komitecie Nauk Neurologicznych Polskiej Akademii Nauk.
Po studiach od 1968 do 1974 pracował w Państwowym Szpitalu Klinicznym Nr 1 w Zabrzu. Następnie do 1988 był zatrudniony w Centralnym Szpitalu Klinicznym w Katowicach. Powrócił do tej placówki w 1991 po kilkuletnim stażu naukowym w USA, kierował w niej Katedrą i Kliniką Neurologii Wieku Podeszłego. Zasiadł w Naczelnej Radzie Lekarskiej i władzach Polskiego Towarzystwa Neurologicznego. W pracy naukowej zajął się wczesną diagnostyką otępienia, chorobami naczyniowymi ośrodkowego układu nerwowego, a także chorobą Parkinsona.
Od 1980 działał w „Solidarności”, był m.in. delegatem na I Krajowy Zjazd Delegatów związku w Gdańsku. W okresie stanu wojennego organizował pomoc m.in. dla strajkujących górników z KWK Wujek i ich rodzin. Działał w duszpasterstwie akademickim w Katowicach.
Należał do współtwórców Ruchu Społecznego AWS, był członkiem rady politycznej oraz przewodniczącym katowickiego zarządu regionalnego tej partii. 8 listopada 2000 zastąpił zmarłą Franciszkę Cegielską na stanowisku ministra zdrowia w rządzie Jerzego Buzka. Pełnił tę funkcję do 19 października 2001. Po rezygnacji Mirosława Sekuły objął 25 lipca 2001 na okres około trzech miesięcy mandat posła na Sejm III kadencji. W wyborach parlamentarnych w tym samym roku bez powodzenia ubiegał się o mandat senatora z ramienia Bloku Senat 2001. Później wycofał się z polityki.
Był członkiem Śląskiego Społecznego Komitetu Poparcia Jarosława Kaczyńskiego w wyborach prezydenckich w 2010. W 2015 został członkiem zarządu Akademickiego Klubu Obywatelskiego im. Prezydenta Lecha Kaczyńskiego w Katowicach.
Odznaczenia.
Odznaczony Krzyżem Kawalerskim (2004) i Oficerskim (2007) Orderu Odrodzenia Polski oraz Krzyżem Wolności i Solidarności (2015).

</doc>
<doc id="467191" url="https://pl.wikipedia.org/wiki?curid=467191" title="Villarreal">
Villarreal



</doc>
<doc id="467192" url="https://pl.wikipedia.org/wiki?curid=467192" title="Nefilim">
Nefilim

Nefilim (hebr. נפלים lub נפילים – giganci lub upadli) – termin, który najczęściej tłumaczy się jako „upadli” albo „giganci”. Z reguły oznacza istoty o ogromnych rozmiarach, urodzone w rezultacie obcowania synów Bożych – na ogół utożsamianych z aniołami – z ziemskimi kobietami.
Etymologia.
Słowo "nefilim" w języku hebrajskim (oraz analogiczny termin "nefilin" w języku aramejskim) jest derywatem rdzenia "nafal" (hebr. נפל, "nafal") oznaczającego „upadać”, „spadać” ale także „oddać hołd”, „upuścić”, „zginąć”, „ponieść porażkę”, „posmutnieć”. Końcówka "-im" określa liczbę mnogą czasownika, zaś masorecka wokalizacja wskazuje na schemat "pa‘il" (tutaj: "nafil") analogicznie do takich słów, jak "kadisz", "‘aric" i "bahir". Forma ta używana jest rzeczownikowo w znaczeniu biernym do opisywania długotrwałych stanów, dlatego "nefilim" oznacza „ci, którzy upadli i w tym stanie trwają”. Sama etymologia słowa wyjaśnia jednak niewiele a konkretne znaczenie terminu "nefilim" należy rozpatrywać w danym kontekście zastosowania.
Nefilim w Starym Testamencie.
Termin "nefilim" pojawia się trzykrotnie w hebrajskim tekście Starego Testamentu: raz w Rdz 6,4 oraz dwukrotnie w Lb 13,33. Oprócz tych dwóch miejsc, istnieje jeszcze ustęp w Ez 32,22-27, gdzie występuje analogiczne słowo "nofelim", które z kolei można potraktować jako powiązane z "nefilim". Księgi deuterokanoniczne Starego Testamentu (spisane z reguły po grecku) zawierają odniesienia do "nefilim" z hebrajskich jego części.
Nefilim w Rdz 6,4.
Nefilim pojawiają się w Księdze Rodzaju bezpośrednio przed opisem potopu a po wypędzeniu Adama i Ewy z raju, kiedy ludzkość zaczęła się mnożyć. We fragmencie Rdz 6,1-6 można przeczytać:(1) A kiedy ludzie zaczęli się mnożyć na ziemi, rodziły im się córki. (2) Synowie Boga, widząc, że córki człowiecze są piękne, brali je sobie za żony, wszystkie, jakie im się tylko podobały. (3) Wtedy Bóg rzekł: Nie może pozostawać duch mój w człowieku na zawsze, gdyż człowiek jest istotą cielesną; niechaj więc żyje tylko sto dwadzieścia lat. (4) A w owych czasach byli na ziemi giganci; a także później, gdy synowie Boga zbliżali się do córek człowieczych, te im rodziły. Byli to więc owi mocarze, mający sławę w owych dawnych czasach. (5) Kiedy zaś Pan widział, że wielka jest niegodziwość ludzi na ziemi i że usposobienie ich jest wciąż złe, (6) żałował, że stworzył ludzi na ziemi, i zasmucił się. (7) Wreszcie Pan rzekł: Zgładzę ludzi, których stworzyłem, z powierzchni ziemi: ludzi, bydło, zwierzęta pełzające i ptaki powietrzne, bo żal mi, że ich stworzyłem.Słowo "nefilim" pojawia się na początku wersetu 4 i w większości współczesnych polskich przekładów oddawane jest jako „giganci” lub „olbrzymi”. Z kontekstu tego ustępu natomiast wynika, że są to potomkowie „Synów Boga” i „córek człowieczych”. Interpretacja terminu "nefilim" zależy więc od tego, jak będzie się rozumieć ich „rodziców”. O ile bowiem „córki człowiecze” nie stanowią tutaj większego problemu egzegetycznego, tak istnieją różne interpretacje pojęcia terminu „synowie Boga”. Zdaniem niektórych synami Boga byli potomkowie Seta, trzeciego syna Adama i Ewy. Niektórzy upatrują w nich wszystkich żyjących wówczas mężczyzn. Kobiety, które poślubiali, pochodziły z linii Kaina. Sądzi się również, że mogli być to czciciele Jahwe, którzy żenili się z pogańskimi kobietami z powodu ich urody. Niektórzy twierdzą też, że opis wskazuje na złamanie Bożego porządku.
Tożsamość „synów Boga” bądź „synów bogów” (hebr. בני האלהים, "bnej ha-elohim") jest niejasna. Fraza ta pojawia się tylko kilka razy w tekście Starego Testamentu, co utrudnia jej interpretację. Szczególny problem przedstawia słowo "elohim", które może oznaczać imię własne jednego z bogów Starego Testamentu jak i całą kategorię bóstw. Tak też z perspektywy wieloznaczności terminu "elohim" w hebrajszczyźnie biblijnej, przekładem bardziej adekwatnym w tak niejasnym fragmencie jak Rdz 6,1-6 byłoby określenie „synowie boży” (na co zdecydowano się np. w przekładzie Biblii Warszawskiej), ponieważ nie przesądza ono, czy chodzi tutaj o synów jednego Boga czy też o synów różnych bóstw. Zważywszy na kontekst Rdz 6,1-6 obie te interpretacje są uzasadnione. Z pewnością jednak, jeśli spojrzeć na rzeczony fragment z perspektywy strukturalnej, zawiera on dwie opozycje binarne: mężczyzn i kobiety, oraz bogów i ludzi.
Nefilim w Lb 13,33.
Natomiast Księga Liczb podaje, że w Kanaanie żyli potomkowie "nefilim". Po wyjściu z Egiptu Hebrajczycy dotarli do Kanaanu. Do miasta Hebron zostali wysłani zwiadowcy. Po powrocie z misji do obozu Hebrajczyków na pustyni, szpiedzy relacjonują w Lb 13,27-33:(27) I tak im opowiedzieli: Udaliśmy się do kraju, do którego nas posłałeś. Jest to kraj rzeczywiście opływający w mleko i miód, a oto jego owoce. (28) Jednakże lud, który w nim mieszka, jest silny, a miasta są obwarowane i bardzo wielkie. Widzieliśmy tam również Anakitów. (29) Amalekici zajmują okolice Negebu; w górach mieszkają Chetyci, Jebusyci i Amoryci, Kananejczycy wreszcie mieszkają nad morzem i nad brzegami Jordanu. (30) Wtedy próbował Kaleb uspokoić lud, [który zaczął się burzyć] przeciw Mojżeszowi, i rzekł: Trzeba ruszyć i zdobyć kraj - na pewno zdołamy go zająć. (31) Lecz mężowie, którzy razem z nim byli, rzekli: Nie możemy wyruszyć przeciw temu ludowi, bo jest silniejszy od nas. (32) I rozgłaszali złe wiadomości o kraju, który zbadali, mówiąc do Izraelitów: Kraj, któryśmy przeszli, aby go zbadać, jest krajem, który pożera swoich mieszkańców. Wszyscy zaś ludzie, których tam widzieliśmy, są wysokiego wzrostu. (33) Widzieliśmy tam nawet olbrzymów - Anakici pochodzą od olbrzymów - a w porównaniu z nimi wydaliśmy się sobie jak szarańcza i takimi byliśmy w ich oczach.Termin "nefilim" pojawia się dwukrotnie w wersecie 33 i w większości polskich przekładów zostaje oddany jako „olbrzymi”. Z kontekstu natomiast wynika, że w opowieści hebrajskich zwiadowców lokalni mieszkańcy są przedstawieni jako potomkowie nefilim. Niektórzy badacze twierdzą, że tekst Biblii w tym miejscu nawiązuje do opowieści z Rdz 6,1-6 a szpiedzy są przedstawieni jako chcący wprowadzić zamęt wśród pozostałych Hebrajczyków przez odwołanie do legendy o nefilim.
Nefilim w Ez 32,22-27.
Oprócz wskazanych powyżej przypadków, przywołać tutaj trzeba również trzeci fragment, który zawiera wizję zaświatów zaprezentowana w Ez 32,17-32:(17) W roku dwunastym miesiącu pierwszym, piętnastego dnia miesiąca, Pan skierował do mnie te słowa: (18) Synu człowieczy, biadaj nad ludnością Egiptu i każ jej zstąpić do świata podziemnego, jej i córkom potężnych ludów, do tych, którzy zstąpili do dołu. (19) Kogóż przewyższyłaś zaletami? Zstąp i połóż się wśród nieobrzezanych. (20) Polegną wśród pobitych mieczem; miecz został wydany: bierzcie go i całą jego ludność. (21) Wtedy powiedzą do niego mocarni bohaterowie ze środka Szeolu: razem ze swymi pomocnikami zstępują do dołu i będą leżeć wśród nieobrzezanych, razem z tymi, których miecz pobije. (22) Tam jest Aszszur i wszystkie jego hufce, wokół jego grobu - to wszyscy pobici, polegli od miecza. (23) Ich groby położone są w najgłębszym dole, a jego hufce są wokół jego grobu - to wszyscy pobici polegli od miecza, ci, którzy szerzyli postrach w kraju żyjących. (24) Tam jest Elam i całe jego mnóstwo wokół jego grobu - to wszyscy pobici, polegli od miecza, którzy zstąpili nieobrzezani do świata podziemnego, oni, którzy postrach szerzyli w kraju żyjących, hańbę cierpią z tymi, którzy zstąpili do dołu.(25) Pośród pobitych zgotowano mu leże i całe jego mnóstwo jest wokół jego grobu. Wszyscy ci są nieobrzezani, pobici mieczem, albowiem strach przed nimi szerzył się w kraju żyjących, a teraz cierpią swą hańbę z tymi, którzy zstąpili do dołu; pośród pobitych zostali umieszczeni. (26) Tam jest Meszek, Tubal i całe ich mnóstwo wokół ich grobu, wszyscy nieobrzezani, mieczem pobici, albowiem postrach szerzyli w kraju żyjących. (27) A leżą oni nie przy bohaterach, którzy padli w czasach pradawnych, którzy w pełnej zbroi bojowej zstąpili do Szeolu, którym podłożono ich miecze pod głowy, a ich tarcze na ich kości, gdyż byli postrachem dla bohaterów w kraju żyjących. (28) A ty będziesz rzucony pośród nieobrzezanych i będziesz musiał leżeć wśród tych, co mieczem zostali pobici. (29) Tam jest Edom, jego królowie i wszyscy jego książęta, których pomimo ich bohaterskich czynów położono wśród tych, co mieczem zostali pobici, spoczywają oni przy nieobrzezanych, przy tych, którzy zstąpili do dołu. (30) Tam są wszyscy władcy Północy i wszyscy Sydończycy, którzy zstąpili wraz z pobitymi, okryci hańbą pomimo strachu, jaki szerzyły ich bohaterskie czyny; teraz leżą nieobrzezani przy tych, co mieczem zostali pobici, i cierpią swą hańbę z tymi, którzy zstąpili do dołu. (31) Zobaczy ich faraon i pocieszać się będzie całym swym mnóstwem. Faraon i całe jego wojsko polegnie od miecza - wyrocznia Pana Boga. (32) Ponieważ strach szerzył on w kraju żyjących, dlatego rzucą go, by leżał pośród nieobrzezanych, przy tych, co od miecza polegli: faraon i całe jego mnóstwo - wyrocznia Pana Boga.Jest to jeden z niewielu tak rozbudowanych i szczegółowych opisów Szeolu w Starym Testamencie. Znaczące jest też, że tak dużo miejsca poświęcono tutaj jego mieszkańcom. Tekst w wersetach 22-27 kilkukrotnie wykorzystuje termin „upadli” (hebr. "nofelim", imiesłów czynny rdzenia נפל, "nafal") obok takich określeń jak „nieobrzezani” (hebr. "arelim"), „przeszyci (mieczem)” (hebr. "chalalim" lub "chalelej cherew"), oraz „potężni” lub „bohaterowie” (hebr. "gibborim"). Niniejszy ustęp buduje więc obraz mocarzy z obcych krain, pokonanych i strąconych do świata podziemnego, w którym jednak wyznaczono im specjalne kwatery, jak gdyby w uznaniu ich zasług. W rezultacie fragment pozostaje zbieżny z obrazem "nefilim" w Rdz 6,4 oraz prezentacją Anakitów w Kanaanie w Lb 13,32–33.
Nefilim a giganci.
Większość współczesnych polskich (jak i angielskich) przekładów zacytowanych powyżej Rdz 6,4 oraz Lb 13,33 oddaje występujące w nich słowo "nefilim" jako „giganci” lub „olbrzymi”. Tłumaczenia te podążają ścieżką wytyczoną już przez starożytny grecki przekład hebrajskiego tekstu Biblii znany jako Septuaginta. W Septuagincie bowiem tłumacze wielokrotnie posłużyli się terminem "gigantes", żeby oddać kłopotliwe i nie w każdym kontekście niezrozumiałe słowa hebrajskie, m.in. "nefilim", "gibborim", "refaim". W przypadku "nefilim" wydaje się, że powodów, dla których starożytni tłumacze zdecydowali się na przetłumaczenie "nefilim" jako "gigantes", było kilka:
Nawiązania do nefilim w księgach deuterokanonicznych Starego Testamentu.
Księgi deuterokanoniczne Starego Testamentu zawierają kilka fragmentów, które czasem interpretuje się jako nawiązania do nefilim obecnych w hebrajskich jego częściach. I tak np. Syr 16,7-12 zawiera wzmiankę o tym, że zbuntowani olbrzymi zostali ukarani:(7) Nie przepuścił {Pan} dawnym olbrzymom, którzy się zbuntowali ufni w swą siłę. (8) Nie darował współmieszkańcom Lota, których zatracił z powodu ich pychy. (9) Nie miał miłosierdzia nad narodem zatracenia, co został zgładzony z powodu swych grzechów. (10) Podobnie postąpił z sześciuset tysiącami pieszych, którzy zebrali się w twardości swego serca. (11) I chociażby był tylko jeden twardego karku, byłoby dziwne, gdyby został bez kary. Ma Pan miłosierdzie, ale i zapalczywość, hojny w zmiłowania, ale i gniew wylewa.(12) Jak wielkie miłosierdzie, tak wielka i Jego surowość, sądzi człowieka według jego uczynków.Tekst grecki Syr 16:7 zawiera słowo "giganton" i wielu badaczy uznało to za nawiązanie do opowieści z Rdz 6,1-6. Problem jednak w tym, że odnaleziony wśród zwojów znad Morza Martwego hebrajski manuskrypt Księgi Mądrości zawiera w tym miejscu frazę "nasichej kedem" (hebr. נסיכי קדם), co można oddać jako „władcy z przeszłości”. Termin "nasich" występuje w hebrajskim Starym Testamencie rzadko, zawsze jednak odnosi się do ludzi. Z tego też względu należy przypuszczać, że owa wzmianka nie odnosi się do nefilim.
Podobne wzmianki o nieposłusznych istotach zamieszkujących ziemię przed potopem można odnaleźć m.in. w Ba 3, 26–28, Mdr 14, 5–6, 3 i Mch 2, 4.
W Starym Testamencie kilkadziesiąt razy pojawia się również termin "refaim" oznaczający, w zależności od kontekstu, jedno z plemion zamieszkujących Kanaan lub mieszkańców Szeolu. "Refaim" interpretuje się jako gigantów, należy jednak pamiętać, że hebrajski oryginał Starego Testamentu posługuje się innym terminem.
Nawiązania w Nowym Testamencie.
W Nowym Testamencie istnieje kilka fragmentów, które często interpretuje się jako nawiązania do opowieści o nefilim ze Starego Testamentu. Rozpowszechniona jest interpretacja, według której fragment Jud 6–7 stanowi nawiązanie do opisu powstania nefilim i jest argumentem za pozaziemskim pochodzeniem „synów Boga”. Wypowiedź Jezusa o naturze aniołów (Mt 22,30) zdaje się jednak przeczyć możliwości związku anioła z człowiekiem. Analogicznie interpretuje się wzmianki o aniołach strąconych do Tartaru takie jak 1 P 2,4; Łk 10,18; lub 2 P 2,4. Wydaje się jednak, że powyższe ustępy stanowią nawiązanie w pierwszej kolejności do henochicznego mitu o buncie i upadku aniołów obecnego m.in. w 1 Hen 1-6 oraz Jub 4.
Nawiązania w apokryfach i pseudoepigrafach.
Literatura apokryficzna i pseudoepigraficzna bardzo chętnie wykorzystywała motyw mityczny obecny w Rdz 6,1-6 i opowiadała go na nowo, wprowadzając kolejne szczegóły. Charakterystyczne jest jednak to, że na tym etapie słowo "nefilim" się już nie pojawia a w użyciu są jedynie „giganci”. Nawiązania można odnaleźć wśród różnych pism apokryficznych i pseudoepigraficznych zarówno Starego jak i Nowego Testamentu. 
1 Hen 6.
Apokryficzna etiopska Księga Henocha, której część pierwsza, zwana "Księgą czuwających", rozwija przekaz Księgi Rodzaju 6, 1-4, traktuje o łączeniu się synów Bożych, tutaj utożsamionych z aniołami, z córkami ludzkimi (Hen 6-36). Z tych związków poczęci zostali giganci, którym przypisywano czynienie zła na Ziemi, za co na ludzkość został sprowadzony potop. 
Aniołowie ujrzeli kobiety ziemskie i za namową ich dowódcy, Szemihaza, złożyli przysięgę, że spłodzą z nimi dzieci. Dwustu aniołów zstąpiło na Ziemię, każdy wybrał sobie kobietę, którą nauczył czarów i zaklęć. Ze związków tych narodzili się giganci, wysocy na trzy tysiące łokci. Ponieważ ludzie nie mogli ich utrzymać, giganci obrócili się przeciwko nim. Księga Henocha przedstawia gigantów jako istoty niegodziwe, niszczące ziemię, zabijające ludzi i praktykujące kanibalizm. Jako potomkowie aniołów duchy gigantów nie mogły umrzeć tak jak ludzie podczas potopu, została im odebrana tylko ich ziemska powłoka, sami natomiast pozostali na Ziemi w postaci bezcielesnych demonów. Odtąd nękają ludzkość tak, jak robili to w czasach przed potopem, zazdroszcząc śmiertelnikom ciał i możliwości zbawienia.
Jub 4.
Analogiczną legendę o pochodzeniu gigantów ze związków upadłych aniołów ze śmiertelnymi kobietami podaje Księga Jubileuszów. Według tego apokryfu Bóg w akcie gniewu za ich niegodziwości zesłał na nich szał i giganci pozabijali się nawzajem.
Nefilim w tradycji hebrajskiej.
Nefilim w literaturze rabinicznej.
W literaturze rabinicznej termin "nefilim" pojawia się dość rzadko, znaczące jest jednak to, że różne derywaty rdzenia "nafal" przybierają szereg znaczeń. Na przykład wyrażenie "ben nefilim" występuje w midraszu Szemot r. 15:28 oraz w Talmudzie babilońskim w traktacie Chullin 127a, w którym najprawdopodobniej oznacza gatunek gada lub płaza; w traktacie Bechorot 44b wyrażenie "ruach ben nefilim" odnosi się do złego ducha astmy a w midraszu Rut r. 4:3 można przeczytać, że ze związku "nafil" i "nefila’" powstaje "gibbor". Najbardziej rozpowszechnionym znaczeniem są jednak „poronione płody” (hebr. "nefalim"), wspomniane np. w traktatach Bawa batra 101b, 102b oraz Pesachim 9a–b.
Nefilim w mitologii hebrajskiej.
Według niektórych opracowań legend hebrajskich nefilim nosili także inne imiona plemienne: "Emim" (potworności), "Refa'im" (osłabiający), "Gibborim" (wielcy bohaterowie), "Zamzummim" (dokonujący wyczynów), "Anakim" (o długich szyjach, "vel" noszący naszyjniki), "Awwim" (niszczyciele "vel" węże). Według legend hebrajskich "nefilim" Arba założył miasto Hebron, nazywane także Kiriat-Arba, „miastem czterech” na pamiątkę czterech szczepów, którym dał początek Arba. Arba był ojcem Anaka. Synowie Anaka, Szeszaj, Achiman, Talmaj, zostali wygnani z Hebronu przez towarzyszy Jozuego. Z kananejskimi olbrzymami także walczył Kedorlaomer. Przez Moabitów olbrzymi byli nazywani "Emim" (postrachy), przez Ammonitów – "Zumzummim vel Zuzim" (krzątający się), przez Gileadytów zaś "Refaim" (osłabiający). W mitologii ugaryckiej występowali pod postacią upiorów. Według różnych opracowań agad talmudycznych aniołowie zstąpili na Ziemię z polecenia Boga. Wkrótce potem ożenili się ze śmiertelnymi kobietami, a z tych związków zrodzili się giganci. Dwaj synowie upadłego anioła ("grigori") Simchaziego, Hamija i Haja, mieli prorocze sny, iż wkrótce na Ziemię zostanie zesłany potop. Gdy już nastąpił, jeden z gigantów, Og, król Baszanu, uratował swoje życie, bowiem uprosił Noego o wpuszczenie go do Arki. 
Kultura popularna.
Film.
W filmie z 2014 roku "" a także w komiksie na podstawie którego powstał pojawiają się istoty luźno inspirowane tekstem o Nefilimach. Ich rola w stosunku do biblijnego pierwowzoru została jednak znacznie rozszerzona. Przede wszystkim w filmie są oni prześladowani przez ludzi, później natomiast pomagają Noemu w budowie arki. Również scena ich zagłady znacznie odbiega od biblijnego opisu, bowiem giną oni w walce z ludźmi.
Muzyka.
Nazwa brytyjskiego zespołu gotyckiego "Fields of the Nephilim" zawiera nawiązanie do biblijnych nefilim.
"The Nephilim Rising" to tytuł jednego z utworów z płyty "Demigod" zespołu Behemoth.
"Nephilim" to tytuł utworu z płyty "Night Is the New Day" zespołu Katatonia.
Gry komputerowe.
"Nephilim" to nazwa jednej z postaci występującej w wydanej na przełomie 2009 i 2010 r. grze komputerowej "Undead Knights" na konsolę Playstation Portable. Gra zawiera liczne nawiązania do mitologii judeochrześcijańskiej, m.in. do upadku aniołów oraz drzewa poznania dobra i zła.
Powieść.
Nefilim pojawiają się w serii książek "Dary anioła" autorstwa Cassandra Clare oraz Szeptem (seria) autorstwa Becca Fitzpatrick. Zostali tam przedstawieni jako potomkowie aniołów i ludzi.

</doc>
