<doc id="467195" url="https://pl.wikipedia.org/wiki?curid=467195" title="Adam Freytag">
Adam Freytag

Adam Freytag (ur. 1608 w Toruniu, zm. 1650 w Kiejdanach) – matematyk i inżynier wojskowy.
Jego ojciec, również Adam, był profesorem toruńskiego Gimnazjum Akademickiego. Dzieciństwo i lata wczesnej młodości A. Freytag spędził w Toruniu. Już w wieku 10 lat ujawnił niezwykły talent matematyczny, jako jedenastolatek biegle pisał łacińskie wiersze. Otrzymał stypendium Rady Miejskiej Torunia i wyjechał na studia do Niemiec, zapewne studiował w Lipsku, na pewno zapisał się w 1625 na uniwersytet we Frankfurcie nad Odrą. Po studiach nie od razu powrócił do Torunia. Zaciągnął się na służbę do wojska Republiki Zjednoczonych Prowincji pod dowództwem Fryderyka Henryka Orańskiego. Brał udział w oblężeniu twierdzy ’s-Hertogenbosch w 1629 r. W tym samym roku rozpoczął studia na wydziale medycznym Uniwersytetu w Lejdzie, dyplom doktora medycyny uzyskując 1 kwietnia 1632 r. W 1630 wydał podręczny kalendarzyk "Neu und alter Schreib Calender", zapewne dla pieniędzy.
Dziełem życia Adama Freytaga pozostaje jednak podręcznik fortyfikacji "Architectura militaris nova et aucta oder newe vermehrte Fortification von Regular – Vestungen, von Irregular – Vestungen und Aussenwercken, von Praxi offensiva und devensiva, auff die neweste niederländische Praxin gerichte und beschreben durch Adamum Freitag der Mathematum Liebhaber. Zu Leyden bey Bonaventura und Abraham Elzeviers, a(nn)o 1631." Książka ta bardzo szybko stała się klasycznym podręcznikiem fortyfikacji tzw. staroholenderskiej, kilkakrotnie wznawianym i uznawanym powszechnie za znakomity i podstawowy.
Dzieło to przyniosło Freytagowi sławę, ale nie przyniosło dochodów, zatem w 1633 zaciągnął się na służbę u księcia Janusza Radziwiłła, późniejszego wojewody wileńskiego i hetmana wielkiego litewskiego, jako inżynier wojskowy, fortyfikator i lekarz. Wziął udział w wyprawie wojennej na Smoleńsk. Po jej zakończeniu, w 1634 wrócił na kilka lat do Torunia. Był doradcą przy rozbudowie umocnień miejskich. Ponownie w latach czterdziestych wyjechał na Litwę do księcia Janusza Radziwiłła, stał się jego przybocznym medykiem, ponadto wykładał w szkole kiejdańskiej matematykę, fortyfikował Birże i Kiejdany.
Zmarł stosunkowo młodo, mając 42 lata w 1650 w Kiejdanach, tamże pochowany, zachowało się jego barokowe epitafium (w zbiorach Muzeum w Kiejdanach), barokowe popiersie Freytaga znajduje się w zbiorach Muzeum im. Čiurlonisa w Kownie.
24 czerwca 2004 na budynku znajdującym się obecnie w miejscu domu rodzinnego Adama Freytaga przy ul. Mostowej 34 w Toruniu wmurowano tablicę pamiątkową.
Adam Freytag jest patronem Oddziału Północnego Towarzystwa Przyjaciół Fortyfikacji w Toruniu.

</doc>
<doc id="467197" url="https://pl.wikipedia.org/wiki?curid=467197" title="Św. Szymon Słupnik">
Św. Szymon Słupnik



</doc>
<doc id="467201" url="https://pl.wikipedia.org/wiki?curid=467201" title="Ćajtanja">
Ćajtanja

Ćajtanja (dosłownie. „światłość, inteligencja”) – w filozofii indyjskiej pojęcie określające wyższy, oświecony stan świadomości, superinteligencję lub samą esencję jaźni, atmana. Jest to stan duchowo obudzonej świadomości, którą cechuje większa zdolność kojarzenia faktów i uświadamiania rzeczywistości, zdarzeń czy zjawisk.
Ćajtanja jest wskazywana jako ćitta w formie w udoskonalonej procesem rozwoju duchowego. Tak ją objaśnia Swami Muktananda Paramahansa.
Kutasthaćajtanja.
Termin "kutasthaćajtanja" występuje jako równoważny pojęciu puruszottama w nauczaniu swamiego Śri Jukteśwara Giri.
Ćajtanja Mahaprabhu.
Ćajtanja odnosi się także do Ćajtanji Mahaprabhu – świętego i przywódcy duchowego wisznuizmu.

</doc>
<doc id="467217" url="https://pl.wikipedia.org/wiki?curid=467217" title="Tomisław Chorwacki">
Tomisław Chorwacki

Tomisław Chorwacki (zm. 928) – książę Dalmatyńskiej Chorwacji 910–925, król Chorwacji 925–928 z dynastii Trpimirowiczów.
Był synem Mutimira (Męcimira). Był wnukiem Trpimira, choć możliwe jest, że był wnukiem Świętopełka morawskiego. Walczył z Węgrami, przyłączając w rezultacie obszary Slawonii. Jako sojusznik Bizancjum prowadził w 926 wojnę przeciwko Bułgarii zakończoną zawarciem pokoju za pośrednictwem papieża Jana X.
Zjednoczył panońskie i dalmatyńskie księstwa chorwackie, tworząc jedno królestwo. Przyłączył do swojego kraju Chorwację Posawską. W 925 r. został koronowany przez papieża Jana X.

</doc>
<doc id="467220" url="https://pl.wikipedia.org/wiki?curid=467220" title="Ćandra">
Ćandra

Ćandra (dewanagari चंद्र, "księżyc") – w hinduizmie spersonifikowane bóstwo Księżyca. Pojęcie ma wiele ezoterycznych konotacji w tantryzmie i w jodze. 
W kulturze wedyjskiej każdej planecie oraz Księżycowi i gwiazdom przypisuje się posiadanie boskiej Duszy (Jaźni) uważając, że są to byty duchowe mające materialne ciała. Stąd personifikowanie planet, Księżyca i Słońca oraz ważniejszych gwiazd. Skutkiem takiego pojmowania przyrody i kosmosu jest pogląd, iż cała planeta jest żyjącą istotą, duszą, a wszystkie formy życia są ze sobą powiązane jako żyjące w świadomości Logosu planety, duszy czy ducha planety. Następstwem jest bogata mistyka i mitologia istot planetarnych i kosmicznych.
W ezoteryce tantrycznej, w tak zwanej jodze planet, także w astrologii wedyjskiej, wykonuje się pewne formuły modlitewne i mantry z użyciem hinduistycznego różańca modlitewnego (mali), dla przezwyciężenia niekorzystnych wpływów bóstwa księżycowego na los człowieka.

</doc>
<doc id="467222" url="https://pl.wikipedia.org/wiki?curid=467222" title="Herb gminy Sędziszów Małopolski">
Herb gminy Sędziszów Małopolski



</doc>
<doc id="467225" url="https://pl.wikipedia.org/wiki?curid=467225" title="Ćela">
Ćela

Ćela („uczeń”, „sługa”) – w sanskrycie adept wiernie uczący się od swojego mistrza. Status ćela wymaga pełnego zaufania jakim zarówno uczeń obdarza mistrza, jak i mistrz ucznia. Należy podkreślić, że ćela oznacza dużo więcej niźli pojęcie ucznia w ezoteryce zachodniej. Ćela to uczeń-służebnik zaangażowany trójpłaszczyznowo: poprzez naukę, praktykę duchową oraz służbę oddania dla guru i jego aśramu. Tradycyjnie powiada się, że mistrzowie jogi czy tantry miewają wielu zwolenników czy sympatyków, ale uczniami w sensie ćela bywają tylko nieliczni.

</doc>
<doc id="467227" url="https://pl.wikipedia.org/wiki?curid=467227" title="Caspar Weinberger">
Caspar Weinberger

Caspar Willard Weinberger (ur. 18 sierpnia 1917 w San Francisco, zm. 28 marca 2006 w Mount Desert Island w stanie Maine) – amerykański polityk, sekretarz obrony Stanów Zjednoczonych w administracji prezydenta Ronalda Reagana w latach 1981–1987. Znany ze swojej aktywności nad programem Inicjatywy Obrony Strategicznej (popularnie zwanym "Programem Star Wars") oraz z afery Iran-Contras.
Życiorys.
Jego rodzice Herman Weinberger i Cerise Carpenter Hampson byli emigrantami z Anglii. Dziadek ze strony ojca, Nathan Weinberger, był czeskim Żydem.
Caspar Weinberger był absolwentem Wydziału Prawa Uniwersytetu Harvarda. W czasie II wojny światowej służył w piechocie, po czym pracował w wywiadzie wojskowym, za co otrzymał najwyższe odznaczenia państwowe od rządów Stanów Zjednoczonych Ameryki, Wielkiej Brytanii i Japonii: Prezydencki Medal Wolności, GBE i Orderem Wschodzącego Słońca klasy I.
W 1952 został deputowanym do Zgromadzenia Stanowego Kalifornii, ponownie został wybrany w 1954 i 1956. W 1962 został wybrany przewodniczącym Partii Republikańskiej w stanie Kalifornia. W 1967 ówczesny gubernator Kalifornii Ronald Reagan mianował go przewodniczącym Kalifornijskiej Komisji Organizacji Rządowej i Ekonomicznej, a w 1968 stanowym dyrektorem ds. finansów. W styczniu 1970 Weinberger przeniósł się do Waszyngtonu, aby objąć stanowisko przewodniczącego Federalnej Komisji Handlu, jednocześnie sprawując stanowisko wicedyrektora (1970–1972) i dyrektora (1972–1973) Biura ds. Zarządzania i Budżetu oraz sekretarza ds. zdrowia, edukacji i spraw socjalnych (1973–1975). W 1981 został mianowany przez prezydenta Reagana sekretarzem obrony, funkcję sprawował do 1987, kiedy zmuszony został do ustąpienia na skutek zamieszania w tzw. aferę Iran-Contras (został później ułaskawiony przez Busha seniora). Po 1987 roku wycofał się z życia politycznego. W latach 2001–2006 pracował jako prezes domu prasowego wydającego czasopismo ekonomiczne „Forbes”. Zmarł w swoim domu w Mount Desert Island w stanie Maine.

</doc>
<doc id="467228" url="https://pl.wikipedia.org/wiki?curid=467228" title="P.o. prezydenta USA">
P.o. prezydenta USA



</doc>
<doc id="467229" url="https://pl.wikipedia.org/wiki?curid=467229" title="Zbieżność z prawdopodobieństwem 1">
Zbieżność z prawdopodobieństwem 1



</doc>
<doc id="467233" url="https://pl.wikipedia.org/wiki?curid=467233" title="Jaroslava Moserová">
Jaroslava Moserová

Jaroslava Moserová (ur. 17 stycznia 1930 w Pradze, zm. 24 marca 2006 tamże) – czeska działaczka polityczna, lekarka, tłumaczka z języka angielskiego, scenarzystka.
Życiorys.
Była absolwentką High School Warren Wilson College w Swannanoa w stanie Karolina Północna (1947–1948) oraz Wydziału Medycyny na Uniwersytecie Karola w Pradze (studiowała w latach 1949–1955). Przez ponad 40 lat pracowała jako lekarz chirurg, specjalizowała się w leczeniu oparzeń. Opiekowała się m.in. Janem Palachem, który 16 stycznia 1969 dokonał aktu samospalenia w proteście przeciwko agresji wojsk Układu Warszawskiego na Czechosłowację.
W latach 1990–1991 sprawowała funkcję wiceprzewodniczącej Czeskiej Rady Narodowej. Od 1991 do 1993 była ambasadorem Czechosłowacji, a następnie Czech w Australii i Nowej Zelandii. Od 1993 pracowała dla Organizacji Narodów Zjednoczonych do Spraw Oświaty, Nauki i Kultury (od 1996 była przewodniczącą Czeskiej Narodowej Komisji UNESCO). Od 1996 do 1998 była wiceprzewodniczącą czeskiego Senatu. Pełniła mandat senatora z dystryktu 23 do Senatu Czech w latach 1998–2004. W 2003 startowała w wyborach na stanowisko prezydenta Czech, w których zdobyła 65 głosów.
Przetłumaczyła z angielskiego na czeski ponad 40 powieści kryminalnych Dicka Francisa. Jest autorką słuchowisk radiowych, sztuki teatralnej „List do Wollongongu” i scenariusza do filmu „Właściwie nic się nie stało”.

</doc>
<doc id="467234" url="https://pl.wikipedia.org/wiki?curid=467234" title="Jaroslava Moserova">
Jaroslava Moserova



</doc>
<doc id="467235" url="https://pl.wikipedia.org/wiki?curid=467235" title="Papilla Vateri">
Papilla Vateri



</doc>
<doc id="467236" url="https://pl.wikipedia.org/wiki?curid=467236" title="Papilla duodeni major">
Papilla duodeni major



</doc>
<doc id="467239" url="https://pl.wikipedia.org/wiki?curid=467239" title="Hymen">
Hymen



</doc>
<doc id="467244" url="https://pl.wikipedia.org/wiki?curid=467244" title="Urethra">
Urethra



</doc>
<doc id="467245" url="https://pl.wikipedia.org/wiki?curid=467245" title="Cartilago thyroidea">
Cartilago thyroidea



</doc>
<doc id="467246" url="https://pl.wikipedia.org/wiki?curid=467246" title="Akumulator niklowo-kadmowy">
Akumulator niklowo-kadmowy

Akumulator niklowo-kadmowy ("NiCd" lub "Ni-Cd") – rodzaj akumulatora, w którym elektrody wykonane są z zasadowego tlenku niklu(III) NiO(OH) (katoda) i metalicznego kadmu (anoda).
Akumulatory Ni-Cd cechują się dość dużą wydajnością prądową, ale występuje w nich uciążliwy efekt pamięci. Powinny być rozładowywane i ładowane w pełnych cyklach, tj. zaleca się pełne rozładowanie, a po rozładowaniu należy akumulator niezwłocznie naładować, nie pozostawiając go na dłużej w stanie rozładowanym. Efekt pamięci można naprawić ładowarką z funkcją "refresh".
Akumulatory te były do niedawna stosowane na szeroką skalę w różnych urządzeniach przenośnych (między innymi w modelach zdalnie sterowanych (RC), modelarstwie, krótkofalarstwie i innych dziedzinach). Obecnie są prawie całkowicie wyparte przez ogniwa Ni-MH i litowo-polimerowe. Mają mniejszą pojemność na jednostkę objętości niż podobne ogniwa Ni-MH.
Pierwsze ogniwa (akumulatorki Ni-Cd w postaci paluszków AA (R6)) miały pojemność 500 mAh. Obecnie najnowsze ogniwa o technologii innej niż Ni-Cd w AA mają pojemności większe niż 2000 mAh, a napięcie znamionowe wynosi ok. 1,2 V.
Dla ogniwa AA KR6 pojemność standardowa powinna wynosić do około 800 mAh – zbyt duża pojemność zmniejsza trwałość i wydajność prądową akumulatora.
Akumulator Ni-Cd jest do dziś najtrwalszym ogniwem miniaturowym (przy poprawnym użytkowaniu – częste doładowywanie powoduje występowanie efektu pamięci i tym samym szybkiego zużycia ogniwa), ma też niską cenę. Jednakże niższa pojemność i większa masa w stosunku do przechowywanej energii powodują, że są wypierane przez nowsze typy akumulatorów – Ni-MH w formie baterii o standardowych rozmiarach (R6, R14 i podobne). Charakteryzują się niemal identycznym napięciem ogniwa, bardzo dużą wydajnością prądową, oraz podobną ceną w stosunku do ogniw litowo-jonowych, bądź litowo-polimerowych w zastosowaniach takich jak akumulatory telefonów, laptopów, bądź zasilanie modeli zdalnie sterowanych. Te ostatnie jednak wymagają wielu układów zabezpieczających i mają ograniczoną trwałość oraz są droższe Mimo tego zyskują na popularności dzięki niezwykle małej masie i znacznej pojemności.
Akumulator Ni-Cd wytrzymuje około 1000 cykli ładowania i rozładowania. Ładowanie takich ogniw nie jest łatwe, gdyż w trakcie ładowania napięcie na ogniwie praktycznie nie rośnie. Zaleca się ładowanie przez 16 godzin prądem o wartości będącej ilorazem ładunku akumulatora w mAh przez 10 (C/10). Można stosować też procedury szybkiego ładowania, w których natężenie prądu ładującego jest zależne od czasu ładowania i temperatury ogniwa.
Konsumenckie akumulatory są wycofywane z użycia z trzech powodów – zużyte są niebezpieczne dla środowiska, a liczba odpowiednich zakładów utylizacji i miejsc składowania takich akumulatorów jest niewystarczająca. Drugi powód to zbyt mały zysk dla firm produkujących takie ogniwa – akumulator jest bardzo trwały, a cena nie jest wysoka. Poza tym ogniwa Ni-Cd mają niższą pojemność i większą masę od nowocześniejszych ogniw. Obecnie prowadzi się zbiórkę, a nawet skup akumulatorów niklowo-kadmowych przez firmy produkujące akumulatory w wersji przemysłowej w celu ochrony środowiska i powtórnego wykorzystania surowców wtórnych znajdujących się w starych akumulatorach niklowo-kadmowych.
Wiele firm jednak nadal produkuje przemysłowe akumulatory niklowo-kadmowe w postaci pojedynczych cel 1,2 V lub baterii akumulatorów: od 2 do 10 cel (przy pojemności do 10 Ah na celę) do narzędzi przenośnych wymagających bardzo dużych prądów typu odkurzacze, wkrętarki, wiertarki lub zamontowanych na drewnianych stelażach i pojemności od 10 do 1250 Ah na celę, wykorzystywanych w przemyśle energetycznym, kolejnictwie, telekomunikacji i innych wymagających dużej niezawodności.
Akumulatory te dodatkowo oferują:
Płyty niklowo-kadmowe są całkowicie niezawodne, bez ryzyka rozbiegania termicznego czy nagłej śmierci: struktura wspierająca płyt dodatnich i ujemnych jest wykonana ze stali, co oznacza że nie występuje korozja w przeciwieństwie do akumulatorów kwasowych.
Do niedawna wydawało się, że ogniwa te nie znikną zupełnie z rynku przez wiele lat, gdyż w przeciwieństwie do ogniw niklowo-metalowo-wodorkowych mają znacznie mniejsze samorozładowanie, co umożliwia ich przechowywanie w stanie naładowanym. Niedawno jednak pojawiły się ogniwa niklowo-wodorkowe nowej generacji ze zmienionym separatorem, które wykazują się znikomym samorozładowaniem. Te nowoczesne ogniwa mają jednak mniejsze pojemności oraz są droższe od standardowych. W przeciwieństwie do nich akumulatorki niklowo-kadmowe są stosunkowo tanie, a wiele osób w domach ma ładowarki niezdolne ładować akumulatorów Ni-MH.
Akumulatory tego typu są nadal stosowane w najcięższych warunkach pracy, a także w środowiskach zagrożonych wybuchem. Są one odporne na złe warunki pracy, czyli wysoką temperaturę (40 °C) i przeładowania. Nie mają tendencji do eksplozji przy wysokiej temperaturze. Dzięki temu są one dobrym źródłem energii w trudnych warunkach eksploatacji.
Spotykane oznaczenia: KR3, KR6, KR14 itd. (analogicznie do R3, R6, R14 itd.); KR11/45 (rozmiar R3), KR15/51 (rozmiar R6).
Procesy elektrodowe.
Reakcje zachodzące podczas rozładowania ogniwa:
Sumarycznie:
W trakcie ładowania kierunek reakcji jest odwrotny.

</doc>
<doc id="467248" url="https://pl.wikipedia.org/wiki?curid=467248" title="Ciało jamiste">
Ciało jamiste



</doc>
<doc id="467249" url="https://pl.wikipedia.org/wiki?curid=467249" title="Akumulator NiCd">
Akumulator NiCd



</doc>
<doc id="467250" url="https://pl.wikipedia.org/wiki?curid=467250" title="Duodenum">
Duodenum



</doc>
<doc id="467251" url="https://pl.wikipedia.org/wiki?curid=467251" title="Palma manus">
Palma manus



</doc>
<doc id="467252" url="https://pl.wikipedia.org/wiki?curid=467252" title="Błona śluzowa macicy">
Błona śluzowa macicy



</doc>
<doc id="467253" url="https://pl.wikipedia.org/wiki?curid=467253" title="Sigmoideum">
Sigmoideum



</doc>
<doc id="467255" url="https://pl.wikipedia.org/wiki?curid=467255" title="Plica mongolica">
Plica mongolica



</doc>
<doc id="467256" url="https://pl.wikipedia.org/wiki?curid=467256" title="Rami bronchiales">
Rami bronchiales



</doc>
<doc id="467257" url="https://pl.wikipedia.org/wiki?curid=467257" title="Ni-Cd">
Ni-Cd



</doc>
<doc id="467258" url="https://pl.wikipedia.org/wiki?curid=467258" title="Gruczoły potowe">
Gruczoły potowe



</doc>
<doc id="467259" url="https://pl.wikipedia.org/wiki?curid=467259" title="Glandulae sudoriferae">
Glandulae sudoriferae



</doc>
<doc id="467260" url="https://pl.wikipedia.org/wiki?curid=467260" title="Glandula sudorifera">
Glandula sudorifera



</doc>
<doc id="467261" url="https://pl.wikipedia.org/wiki?curid=467261" title="Glandulae sebaceae">
Glandulae sebaceae



</doc>
<doc id="467262" url="https://pl.wikipedia.org/wiki?curid=467262" title="Gruczoły łojowe">
Gruczoły łojowe



</doc>
<doc id="467263" url="https://pl.wikipedia.org/wiki?curid=467263" title="Glandula sebacea">
Glandula sebacea



</doc>
<doc id="467266" url="https://pl.wikipedia.org/wiki?curid=467266" title="Glottis">
Glottis



</doc>
<doc id="467267" url="https://pl.wikipedia.org/wiki?curid=467267" title="Pomum Adami">
Pomum Adami



</doc>
<doc id="467268" url="https://pl.wikipedia.org/wiki?curid=467268" title="Tuba uterina">
Tuba uterina



</doc>
<doc id="467270" url="https://pl.wikipedia.org/wiki?curid=467270" title="Oviductus">
Oviductus



</doc>
<doc id="467271" url="https://pl.wikipedia.org/wiki?curid=467271" title="Salpinx">
Salpinx



</doc>
<doc id="467272" url="https://pl.wikipedia.org/wiki?curid=467272" title="Cavum nasi">
Cavum nasi



</doc>
<doc id="467273" url="https://pl.wikipedia.org/wiki?curid=467273" title="Os penis">
Os penis



</doc>
<doc id="467274" url="https://pl.wikipedia.org/wiki?curid=467274" title="João Bernardo Vieira">
João Bernardo Vieira

João Bernardo („Nino”) Vieira (ur. 27 kwietnia 1939 w Bissau, zm. 2 marca 2009 w Bissau) – polityk Gwinei Bissau. Przywódca kraju w latach 1980–1994, prezydent w latach 1994–1999. Objął władzę i został obalony w wyniku zamachu stanu. Wybrany po raz drugi na prezydenta w demokratycznych wyborach w 2005. Zginął w zamachu w 2009.
Działalność wojskowa.
João Bernardo Vieira urodził się w 1939 w Bissau w ówczesnej Gwinei Portugalskiej. Z wykształcenia elektryk, w 1960 dołączył do uformowanej cztery lata wcześniej Afrykańskiej Partii Niepodległości Gwinei i Zielonego Przylądka (PAIGC, "Partido Africano da Independência da Guiné e Cabo Verde"), organizacji dowodzonej przez Amílcara Cabrala i dążącej do uzyskania niepodległości przez Gwineę Portugalską i Wyspy Zielonego Przylądka od Portugalii. 
W latach 1963-1974 PAIGC prowadziła wojnę partyzancką z Portugalią. Vieira odgrywał w trakcie jej trwania kluczową rolę. Zyskał sobie pseudonim wojenny "Nino". W 1964 został dowódcą frontu południowego. Od 1965 do 1967 był wiceprzewodniczącym Rady Wojennej PAIGC. Następnie delegatem Biura Politycznego na froncie południowym (1967-1970). W 1973 został zastępcą sekretarza generalnego PAIGC. We wrześniu 1973 PAIGC ogłosił niepodległość nowego państwa Gwinei Bissau, która we wrześniu 1974 została uznana przez Portugalię. Pierwszym prezydentem został brat zamordowanego Amilcara Cabrala, Luís Cabral. W latach 1973-1978 Vieira pełnił funkcję przewodniczącego Ludowego Zgromadzenia Narodowego. Od 28 września 1978 do 14 listopada 1980 był premierem Gwinei Bissau.
Zamach stanu i objęcie władzy.
Młode państwo od początku swego istnienia znajdowało się w trudnej sytuacji gospodarczej. Pozbawione surowców, było najbardziej zacofaną kolonią portugalską w Afryce, co wzbudzało nastroje antyrządowe. Dodatkowo w szeregach PAIGC dochodziło do konfliktów między Gwinejczykami z kontynentu a Kabowerdyjczykami z wysp, stanowiącymi elitę polityczną. João Bernardo Vieira, który w odróżnieniu od prezydenta Cabrala był Gwinejczykiem, wykorzystał niechęć do Kabowerdyjczyków i społeczne niezadowolenie z polityki rządu i 14 listopada 1980 dokonał w Bissau bezkrwawego zamachu stanu. Prezydent Cabral został zatrzymany na 13 miesięcy, a następnie wygnany. Vieira przejął władzę i stanął na czele 9-osobowej Rady Rewolucyjnej. Zamach stanu Vieiry doprowadził do ostatecznego podziału PAIGC na część gwinejską i kabowerdyjską oraz położył kres planom stworzenia wspólnego państwa.
W 1984 w kraju przyjęta została nowa konstytucja, która przywracała rządy cywilne. Na trzy dni, od 14 do 16 maja 1984, jako tymczasowy prezydent władzę w kraju przejęła przewodnicząca Ludowego Zgromadzenia Narodowego, Carmen Pereira. 16 maja 1984 Joao Bernardo Vieira objął nową funkcję przewodniczącego Rady Państwa (szef państwa). W 1985 Vieira brutalnie spacyfikował próbę przeprowadzenia w kraju zamachu stanu.
Na początku lat 90. w Gwinei Bissau rozpoczął się okres demokratyzacji życia politycznego. W 1991 Vieira zniósł zakaz funkcjonowania partii politycznych. Została opracowana nowa konstytucja, ustanawiająca demokratyczne wybory i stanowisko prezydenta jako szefa państwa. W 1994 odbyły się pierwsze w historii wybory prezydenckie. W pierwszej turze wyborów 3 lipca 1994 Vieira zdobył 46,2% głosów. Ponieważ żaden z ośmiu kandydatów nie zdobył większości 50% głosów, 9 sierpnia 1994 odbyła się druga tura wyborów. Vieira pokonał w niej Kumbę Ialę, byłego członka PAIGC i przywódcę Partii na rzecz Odnowy Społecznej (PRS), zdobywając 52% głosów poparcia. Wybory uznane zostały za wolne i demokratyczne. 29 września 1994 Vieira został zaprzysiężony na stanowisku prezydenta Gwinei Bissau.
W czasie swej prezydentury Vieira zdołał utrzymać wpływy i pozycję w partii. W maju 1998 został wybrany przewodniczącym PAIGC na kolejną kadencję.
Zamach stanu i utrata władzy.
6 czerwca 1998 Joao Bernanrdo Vieira odwołał ze stanowiska szefa sztabu generała Ansumane Mané. Został on bowiem oskarżony o niedopełnienie swoich obowiązków i przymykanie oczu na szmuglowanie broni z Gwinei Bissau do rebeliantów w senegalskiej prowincji Casamance. 7 czerwca gen. Mane zbuntował się i dokonał w Bissau zamachu stanu. Wraz ze swoimi oddziałami zajął koszary i najważniejsze miejsca stolicy, w tym lotnisko. W kraju rozpoczęła się walka wojsk lojalnych prezydentowi z siłami rebeliantów. Poparcia prezydentowi Vieirze udzielił sąsiedni Senegal oraz Gwinea, którzy przysłali swoje wojska. Walki rozlały się na cały kraj, powodując duże zniszczenia i wojnę domową. 1 listopada 1998 obie strony podpisały porozumienie w Abudży w Nigerii, zgadzając się na powołanie rządu jedności narodowej, zastąpienie senegalskich i gwinejskich wojsk siłami pokojowymi ECOWAS oraz na przeprowadzenie wyborów parlamentarnych do marca 1999.
Jednakże wycofywanie obcych wojsk i organizacja wyborów oddalały się w czasie. W maju 1999 prezydent Vieira ogłosił przesunięcie wyborów z marca na koniec grudnia 1999. Spowodowało to wybuch nowych walk w Bissau 6 maja 1999. Już następnego dnia wojska prezydenckie poddały się, a Vieira szukał schronienia w ambasadzie portugalskiej. Tymczasowym prezydentem został przewodniczący parlamentu, Malam Bacai Sanhá.
12 maja 1999 Joao Bernardo Vieira został pozbawiony funkcji przewodniczącego PAIGC. W czerwcu 1999 opuścił Gwineę Bissau i wyjechał do Portugalii celem podjęcia leczenia. Obiecywał swój powrót, jednak już na miejscu poprosił o azyl i pozostał zagranicą. We wrześniu 1999 Vieira został wydalony z PAIGC za "zdradzieckie przestępstwa, popieranie i podburzanie do wojny oraz praktyki niezgodne ze statutem partii".
Powrót do kraju i do prezydentury.
7 kwietnia 2005 Joao Bernardo Vieira powrócił do Gwinei Bissau, po niespełna 6 latach nieobecności. Na stadionie w stolicy witało go 5 tysięcy osób. 16 kwietnia 2005 ogłosił swój start w wyborach prezydenckich w czerwcu 2005 jako kandydat niezależny.
W pierwszej turze wyborów 19 czerwca 2005 Vieira z wynikiem 28,9% głosów zajął drugie miejsce, za Malamem Bacia Sanhą (35,5%), kandydatem jego dawnej partii PAIGC. 2 lipca 2005 Kumba Ialá z Partii na rzecz Odnowy Społecznej (PRS), który zajął trzecie miejsce udzielił poparcia Vieirze, uznając go za symbol niepodległości i jedności kraju. W drugiej turze wyborów 24 lipca 2005 Vieira zdobył 53,35% głosów i z przewagą niespełna 20 tysięcy głosów pokonał kandydata PAIGC. 1 października 2005 został zaprzysiężony na stanowisku prezydenta Gwinei Bissau, po ponad 6 latach od utraty władzy.
28 października 2005 prezydent Vieira zdymisjonował rząd premiera Carlosa Gomesa Júniora z PAIGC, uzasadniając to potrzebą utrzymania stabilności w rządzeniu krajem. 2 listopada 2005 nowym szefem rządu mianował swojego politycznego współpracownika, Aristidesa Gomesa.
W marcu 2007 PAIGC zawarła sojusz z Partią na rzecz Odnowy Społecznej (PRS) oraz Zjednoczoną Partią Socjaldemokratyczną (PUSD) i wspólnie z nimi przegłosowała wotum nieufności wobec rządu Gomesa. 9 kwietnia 2007 nowym szefem rządu został Martinho Ndafa Kabiz PAIGC.
5 sierpnia 2008, po wycofaniu się PAIGC z koalicji rządzącej prezydent Vieira rozwiązał parlament i rozpisał nowe wybory parlamentarne na listopad 2008, które wygrała PAIGC.
23 listopada 2008 Vieira przeżył nocny atak zamachowców na swój dom. Zamachowcy po trzygodzinnej walce ze strażą prezydencką, w której zginął jeden żołnierz, zdołali wtargnąć do posiadłości prezydenta. Vieira zdołał jednak opuścić dom, a zamachowcy zostali ostatecznie schwytani. W swoim przemówieniu telewizyjnym Vieira stwierdził, że celem zamachowców była fizyczna eliminacja jego osoby. Zapewnił jednak o przejęciu kontroli nad sytuacją.
Zamach wojskowy i śmierć.
2 marca 2009 prezydent João Bernardo Vieira zginął w czasie ataku wojskowego na pałac prezydencki. Posiadłość prezydenta została zaatakowana przez grupę zbuntowanych żołnierzy obwiniających Vieirę o zaplanowanie zamachu na szefa sztabu sił zbrojnych generała Tagne Na Waie. Gen. Tagne Na Waie zginął dzień wcześniej w zamachu na siedzibę sztabu wojskowego w wyniku wybuchu bomby na klatce schodowej, prowadzącej do jego gabinetu. Ponieważ generał i prezydent Vieira byli od pewnego czasu ze sobą skonfliktowani, część wojskowych uznała prezydenta za współwinnego tego zamachu.
Wczesnym rankiem żołnierze związani z zabitym generałem Na Waie wtargnęli do posiadłości prezydenta i otworzyli ogień. W trakcie ucieczki prezydent Vieira został śmiertelnie ranny. Rzecznik armii komandor Zamora Induta oficjalnie poinformował o śmierci prezydenta, stwierdzając jednak przy tym, że w kraju nie doszło do zamachu stanu. Zaprzeczył również, że atak był zemstą i odwetem za zamach na szefa sztabu. Poinformował, że armia nie zamierza przejmować władzy i respektuje porządek konstytucyjny. Zgodnie z konstytucją funkcja pełniącego obowiązki szefa państwa przypadła przewodniczącemu parlamentu Raimundo Pereirze .
10 marca 2009 w Bissau odbył się pogrzeb prezydenta. W uroczystościach poza prezydentem Senegalu Abdoulayem Wade, nie uczestniczył żaden inny szef państwa. Było to wyrazem dezaprobaty dla zabójstwa.

</doc>
<doc id="467275" url="https://pl.wikipedia.org/wiki?curid=467275" title="Unguis">
Unguis



</doc>
<doc id="467277" url="https://pl.wikipedia.org/wiki?curid=467277" title="Yahya Jammeh">
Yahya Jammeh

Yahya Abdul-Azziz Jemus Junkung Jammeh (ur. 25 maja 1965 w Kanilai) – gambijski polityk i wojskowy, prezydent Gambii od 22 lipca 1994 do 21 stycznia 2017. Władzę przejął w wyniku bezkrwawego przewrotu wojskowego.
Yahya Jammeh, zaraz po zakończeniu edukacji, rozpoczął karierę w wojsku, w szeregach którego awansował do stopnia pułkownika. W lipcu 1994 jako porucznik stanął na czele zamachu stanu przeciw pierwszemu prezydentowi Gambii, Dawdzie Jawarze. W latach 1994–1996 rządził krajem jako przywódca junty wojskowej. W 1996 ogłosił wybory powszechne, w wyniku których został oficjalnie prezydentem Gambii. Sukces wyborczy powtórzył w 2001, 2006 oraz w 2011.
Yahya Jammeh, jako prezydent, był oskarżany o nadużywanie władzy, ograniczanie swobód obywatelskich i łamanie praw człowieka. W czasie jego prezydentury kilkakrotnie dochodziło do prób przewrotu wojskowego. W 2007 wsławił się opracowaniem własnej metody leczenia AIDS, która została potępiona przez społeczność międzynarodową.
W grudniu 2016 przegrał wybory prezydenckie z Adamą Barrowem, jednakże odmówił uznania ich wyniku i przekazania władzy. Z urzędu zrezygnował dopiero 21 stycznia 2017 pod naciskiem międzynarodowym i w obliczu interwencji zbrojnej państw ECOWAS.
Młodość.
Yahya Jammeh urodził się 25 maja 1965 w miejscowości Kanilai, w dystrykcie Foni Kansala w zachodniej części Gambii. W latach 1972-1978 uczęszczał do szkół podstawowych w Kanilai ("Kanilai Primary") oraz Bwiam ("Saint Edwards Primary School Bwiam"). Od 1978 do 1983 kształcił się w szkole "Gambia High School". W 1983 zakończył edukację, uzyskując Generalny Certyfikat Edukacji (GCE, "General Certificate of Education"), z wyróżnieniem w dziedzinie geografii, biologii, fizyki oraz języka angielskiego i francuskiego.
Kariera wojskowa.
Po zakończeniu nauki Jammeh związał swoją przyszłość z wojskiem. 1 kwietnia 1984 wstąpił do Żandarmerii Narodowej. Przez kolejne 12 lat pełnił różne funkcje w siłach zbrojnych i piął się w górę po drabinie wojskowych stanowisk. Od kwietnia 1984 do sierpnia 1986 służył w Specjalnej Jednostce Interwencyjnej. W kwietniu 1986 awansował ze stopnia szeregowego na stopień sierżanta. Następnie, od kwietnia 1986 do 1987 służył w Specjalnej Jednostce Straży Żandarmerii Mobilnej. W grudniu 1987 został awansowany na stopień podchorążego. Od grudnia 1987 do sierpnia 1989 stacjonował w szkole żandarmerii, w której przeszedł szkolenie dla eskorty prezydenckiej. We wrześniu 1989 uzyskał awans na oficerski stopień podporucznika. Od stycznia do czerwca 1991 dowodził jednostką Żandarmerii Mobilnej, a następnie od czerwca do sierpnia tego samego roku Wojskową Jednostką Policji Żandarmerii Narodowej. W okresie od sierpnia 1991 do lipca 1994 stał na czele oddziału Policji Wojskowej Narodowej Armii Gambii w Yundum.
W czasie służby w wojsku Jammeh jako oficer kierował specjalnymi operacjami państwowymi. W 1990 był odpowiedzialny za ochronę szczytu szefów państw ECOWAS i Konferencji na temat Liberii w "Kairaba Beach Hotel" w Bandżulu. W 1993 kierował ochroną spotkania dowódców Grupy Monitorującej ECOWAS (ECOMOG). W lutym 1992 dowodził jednostkami, odpowiedzialnymi za osobistą ochronę papieża Jana Pawła II, w czasie jego pielgrzymki do Gambii.
W lutym 1992 Jammeh uzyskał stopień porucznika, a w listopadzie 1994 stopień kapitana. Od września 1993 do stycznia 1994 odbywał specjalne szkolenie wojskowe w Forcie McClellan w Alabamie w USA, po którym uzyskał dyplom z dziedziny operacji wojskowych. Już po objęciu władzy w Gambii, w sierpniu 1996 Jammeh został awansowany do stopnia pułkownika. 8 września 1996 oficjalnie przeszedł na wojskową emeryturę, tuż przed wyborami prezydenckimi.
Zamach stanu i przejęcie władzy 1994–1996.
Gambią, państwem, które od czasu uzyskania niepodległości w 1965 nie doświadczyło żadnego przewrotu wojskowego, rządził nieprzerwanie prezydent Dawda Jawara (początkowo jako premier). Został on pozbawiony władzy dopiero w 1994 na skutek zamachu stanu, na którego czele stanął porucznik Yahya Jammeh, cieszący się dużym autorytetem wśród żołnierzy.
21 lipca 1994 prezydent Jawara powrócił do Bandżulu ze swojej rezydencji w Londynie. Następnego dnia w stolicy doszło do wybuchu buntu wojskowego, na czele którego stanął porucznik Jammeh. Żołnierze domagali się od władz wypłacenia zaległego żołdu za udział w misji pokojowej w Liberii. 23 lipca bunt przybrał formę bezkrwawego zamachu stanu, a wojsko pod dowództwem Jammeha udało się do pałacu prezydenta Jawary i pozbawiło go władzy. Prezydent Jawara 24 lipca, z obawy o swoje bezpieczeństwo, uciekł wraz z rodziną amerykańskim okrętem wojennym do sąsiedniego Senegalu, gdzie uzyskał azyl polityczny. Wedle relacji świadków i brytyjskiego dyplomaty, na ulicach Bandżulu w dniach przewrotu nie było oznak paniki i nie dochodziło do aktów przemocy. Wojsko jednakże wprowadziło godzinę policyjną i zamknęło stołeczne lotnisko. Rząd brytyjski w odpowiedzi na wydarzenia „ostro potępił” bunt wojska i stwierdził, że zamach stanu stanowi tragedię dla tego kraju.
Yahya Jammeh stanął na czele Tymczasowej Rady Rządzącej Sił Zbrojnych (AFPRC, "Armed Forces Provisional Ruling Council"), wojskowej junty, składającej z wysokich rangą oficerów i przez dwa lata rządził niepodzielnie krajem. Zamach stanu został upamiętniony budową monumentalnego Łuku 22 Lipca w Bandżulu. W budowli tej mieści się także małe muzeum. AFPRC zawiesiła konstytucję z 1970, która ustanawiała trójpodział władz.
Dopiero pod presją zagranicy Jammeh zdecydował się stworzyć w Gambii nowy system polityczny, oparty na zapisach konstytucyjnych. Pierwsze kroki poczynił w marcu 1995, kiedy na mocy dekretu powołał Komisję Rewizji Konstytucji, celem opracowania nowej ustawy zasadniczej. Jednocześnie AFPRC przekształciła się w partię polityczną, Sojusz na rzecz Reorientacji Patriotycznej i Budowy (APRC, "Alliance for Patriotic Reorientation and Construction"). W sierpniu 1996 w kraju odbyło się referendum w sprawie wprowadzenia nowej konstytucji i ustanowienia Drugiej Republiki. W głosowaniu 70% obywateli poparło projekt konstytucji oraz ustrój republikański. Przyjęta konstytucja ustanawiała silny rząd prezydencki, jednoizbowy parlament i niezależne sądownictwo. Nie przewidywała także limitu kadencji prezydenta.
We wrześniu 1996 odbyły się wybory prezydenckie, a w styczniu 1997 wybory parlamentarne. W tych pierwszych, 26 września 1996, Jammeh zdobył niecałe 55,8% głosów, pokonując kandydata opozycyjnej Zjednoczonej Partii Demokratycznej, Ousainou Darboe (35,8% głosów). W wyborach parlamentarnych z 2 stycznia 1997 APRC zdobył 33 spośród 45 miejsc w Zgromadzeniu Narodowym. Wybory nie były do końca wolne, gdyż część establishmentu politycznego (np. prezydent Jawara) została objęta zakazem kandydowania. Również zagraniczni obserwatorzy w swoim raporcie nie uznali wyborów za wolne i sprawiedliwe. 18 października 1996 Jammeh oficjalnie objął stanowisko pierwszego prezydenta Drugiej Republiki.
Prezydent Gambii – pierwsza kadencja 1996–2001.
Gambia rządów Yahyi Jammeha formalnie została państwem z konstytucją przyjętą w powszechnym referendum i odbywającymi się regularnie wyborami. Jednak pod adresem prezydenta pojawiały się wielokrotnie zarzuty nadużywania władzy, ograniczania swobód obywatelskich i łamania praw człowieka. Krajem kilkakrotnie wstrząsały także próby przejęcia władzy na drodze przewrotu.
Do pierwszej siłowej próby zmiany władzy doszło 15 stycznia 2000. W kraju miał wówczas miejsce zamach stanu przeciw prezydentowi Jammehowi. W pałacu prezydenckim miało dojść do strzelaniny. Spiskowcami okazali się dwaj oficerowie prezydenckiej ochrony, którzy próbowali strzelać do głowy państwa. Jeden z nich został zabity, a cały zamach został udaremniony przez ochronę prezydenta. W kolejnych dniach aresztowano pozostałych wojskowych, zaangażowanych w spisek.
W kwietniu 2000 prezydent i jego administracja zostali oskarżeni o łamanie praw człowieka i spowodowanie śmierci 12 studentów. 10 kwietnia 2000 w stolicy kraju doszło do protestu studentów przeciw torturowaniu przez siły bezpieczeństwa jednego z ich kolegów. Protest przerodził się w zamieszki z policją, która otrzymała od rządu rozkaz strzelania. Po śmierci demonstrantów przez Gambię przetoczyła się fala protestów przeciw brutalnym metodom sił policyjnych. Konsekwencją sprzeciwu wobec władzy były liczne aresztowania wśród studentów, oskarżanych o niszczenie mienia, oraz zamknięcie wszystkich szkół i college’ów. Prezydent Jammeh, komentując sytuację, stwierdził, że zamieszki zostały wszczęte przez Stowarzyszenie Studentów Gambii oraz przez "pewne złe żywioły i bandytów, którzy wykorzystali sytuację i udając studentów zachęcili tak zwanych demonstrantów do wyrządzenia zniszczeń".
Druga kadencja 2001-2006.
18 października 2001 w Gambii odbyły się wybory prezydenckie, które w opinii społeczności międzynarodowej miały być testem rzeczywistego poziomu wolności i demokracji w tym kraju. W lipcu 2001 prezydent Jammeh, ubiegający się o reelekcję, zniósł zakaz działalności partii politycznych rządzących krajem przed 1994. Kampania wyborcza nie przebiegała jednak w pokojowy sposób. Przed wyborami dochodziło do wielu walk ulicznych i zamieszek, w których rannymi zostawali protestujący zwolennicy opozycji. W październikowych wyborach Jammeh uzyskał prawie 53% głosów poparcia, wobec niecałych 33% dla kandydata opozycji Ousainou Darboe ze Zjednoczonej Partii Demokratycznej. Ostatecznie zagraniczni obserwatorzy uznali wybory za generalnie wolne i demokratyczne, dopatrując się jednak kilku nieprawidłowości.
W 2005 prezydent i jego administracja po raz kolejny zostali oskarżeni o łamanie praw człowieka po tym, jak w Gambii doszło do brutalnego mordu, który wywołał skandal na międzynarodową skalę. 44 ghańskich imigrantów i 10 obywateli z innych państw ECOWAS zostało z zimną krwią zastrzelonych przez gambijską żandarmerię w oczekiwaniu na statek do Europy. Rozkaz strzelania miał wydać sam prezydent Jammeh. Był on bowiem przekonany, że cudzoziemcy planowali zamach stanu i obalenie jego władzy.
Poważnym zarzutem wysuwanym pod adresem prezydenta było łamanie i ograniczanie wolności prasy. Organizacje międzynarodowe (w tym UE) wielokrotnie potępiały wywieranie ciągłej presji na krajowe media poprzez oskarżenia czy to o działalność wywrotową, czy o zniesławienie organów władzy. Równie często dochodziło do udanych prób zamykania organów niezależnej i opozycyjnej prasy. Zdarzały się także przypadki fizycznych ataków na dziennikarzy, które nie były należycie badane przez prokuraturę. Działalność prywatnych mediów została obłożona ścisłymi restrykcjami i wysokimi opłatami licencyjnymi. W 2002 w Gambii wprowadzono ustawę, ustanawiającą specjalną komisję ds. mediów o bardzo szerokim zakresie uprawnień. Zdaniem krytyków prawo to zagroziło wolności prasy. Dalsze zmiany w prawie z 2004 wprowadziły karę więzienia dla dziennikarzy za działalność wywrotową lub zniesławienie władzy.
16 grudnia 2004 doszło do zabójstwa dziennikarza gazety "The Pont", Deydy Hydary, krytykującego w swoich artykułach politykę prezydenta. Dziennikarz ostro sprzeciwiał się również uchwaleniu nowego prawa medialnego. Hydara został zastrzelony przez nieznanego sprawcę w czasie przejazdu samochodem. Jego śmierć doprowadziła do krytyki polityki władz i demonstracji w obronie wolności mediów. Okoliczności tego morderstwa nie zostały wyjaśnione, sprawców zabójstwa nigdy nie ujęto, a środowisko dziennikarzy zarzuciło władzom spowalnianie dochodzenia w tej sprawie. Oliwy do ognia, poprzez swoje wypowiedzi, dolewał również sam prezydent Jammeh. W kwietniu 2004 wezwał dziennikarzy, by byli posłuszni jego rządowi lub „poszli do piekła”, a w czerwcu 2005 oznajmił, że dopuścił do "zbyt dużej wolności środków przekazu w kraju". Według raportu organizacji Reporterzy bez Granic z 2008, w Gambii "panowała absolutna nietolerancja dla wszelkich form krytyki władz".
Po sześciu latach od pierwszej wojskowej próby przejęcia rządów, 21 marca 2006, w Gambii miał miejsce drugi nieudany zamach stanu przeciw władzy prezydenta. Jammeh, przebywający z wizytą w Mauretanii, na wieść o próbie zamachu szybko powrócił do kraju. Inicjatorem zamachu był szef sztabu armii, pułkownik Ndure Cham. Pomimo wysiłków, nie został on schwytany i uciekł do Senegalu. Rebelia została opanowana przez siły bezpieczeństwa. W kwietniu 2007 dziesięciu oficerów uczestniczących w zamachu, zostało skazanych pod zarzutem zdrady stanu, a czworo z nich otrzymało karę dożywotniego więzienia.
Trzecia kadencja 2006-2011.
22 września 2006 prezydent Jammeh po raz trzeci wziął udział w wyborach prezydenckich. W głosowaniu uczestniczyło tylko 58% uprawnionych obywateli, co było propagandową porażką władz. Jammeh wygrał wybory kolejny raz z rzędu z wynikiem 67,3% głosów, po raz trzeci pokonując Ousainou Darboe z opozycyjnej Zjednoczonej Partii Demokratycznej (26,7% głosów). Tak jak w poprzednich wyborach, obywatele z powodu niskiego poziomu piśmienności używali do głosowania specjalnych kamieni, które wrzucali do odpowiednich dzwonów, przyporządkowanych każdemu kandydatowi. Opozycja nie uznała wyników głosowania, oskarżając władzę o liczne fałszerstwa. Prezydent Jammeh odrzucił krytykę, stwierdzając, że "cały świat może iść do diabła". Zaprzeczył jednocześnie ograniczaniu wolności mediów, mówiąc:
Odniósł się również do oskarżeń w związku ze śmiercią dziennikarza Deydy Hydary w 2004:
15 grudnia 2006 Yahya Jammeh został zaprzysiężony na stanowisku prezydenta Gambii na trzecią pięcioletnią kadencję.
Leczenie AIDS.
Prezydent Jammeh w wielu oficjalnych komunikatach deklarował posiadanie rozległej wiedzy z zakresu tradycyjnych terapii ziołowych, dotyczących zwłaszcza leczenia astmy i epilepsji.
W styczniu 2007 ogłosił znalezienie nowej, w jego własnej ocenie skutecznej metody leczenia AIDS. Podobną kurację zalecał też osobom cierpiącym na astmę i nadciśnienie tętnicze. Jego terapia miała polegać na aplikacji mieszanki siedmiu ziół i odprawieniu modlitw nad chorym. Postulował podawanie wraz z ziołami bananów i orzeszków ziemnych. Wedle zasad kuracji, zioła miały być wcierane w skórę chorego, jak również podawane doustnie i w efekcie powodować wyciągnięcie wirusa z ciała zarażonego. Cały cykl leczenia miał trwać trzy dni. W styczniu 2007 Jammeh poinformował o rozpoczęciu terapii u dziesięciu pacjentów. Gambijski minister zdrowia oświadczył zaś, że leczone osoby przybrały na wadze, a ich stan fizyczny uległ poprawie. Metodę leczenia AIDS autorstwa prezydenta Jammeha stanowczo odradziło i potępiło Ministerstwo Zdrowia RPA. Światowa Organizacja Zdrowia odmówiła natomiast wypowiedzi na ten temat.
Gambijskie ministerstwo zdrowia bardzo gwałtownie reagowało na głosy potępiające zaprezentowaną metodę leczenia. Nie spełniło również próśb organizacji międzynarodowych o przekazanie dowodów, poświadczających jej skuteczność, w celu poddania ich niezależnym badaniom. W lutym 2007 władze Gambii posunęły się jeszcze dalej i dały przedstawicielowi ONZ 48 godzin na opuszczenie kraju, za podawanie w wątpliwość skuteczności leczenia. Prezydencka terapia lecznicza była kontynuowana w kolejnych miesiącach. W lipcu 2007 służby medyczne Gambii ogłosiły, że do podjęcia leczenia zgłosili się pierwsi obcokrajowcy z Afryki Zachodniej i Europy. W sierpniu 2008 prezydent ogłosił pozbycie się wirusa HIV z organizmów 23 mieszkańców ze swojej rodzinnej miejscowości Kanilai.
Stanowisko wobec homoseksualistów.
W maju 2008 Yahya Jammeh ponownie wzbudził kontrowersje, wypowiadając się na temat homoseksualistów. 15 maja 2008 prezydent zapowiedział zaostrzenie wobec nich przepisów prawa. Stwierdził, że „obetnie głowę” każdemu homoseksualiście w kraju. Zapowiedział zamykanie hoteli, goszczących homoseksualistów i konsekwencje wobec ich właścicieli. Jammeh stwierdził, że "Gambia jest krajem osób wierzących", stąd "grzeszne i niemoralne praktyki, takie jak homoseksualizm, nie będą w nim tolerowane". Prezydent zapowiedział wprowadzenie wobec homoseksualistów prawa „surowszego niż w Iranie”. Ostrzegł homoseksualistów i dał im czas na opuszczenie kraju.
Czwarta kadencja (2011–2017).
24 listopada 2011 prezydent Jammeh zwyciężył po raz czwarty w wyborach prezydenckich zdobywając oficjalnie 71,5% głosów poparcia. Jego opozycyjni rywale: Ousainou Darboe oraz Hamat Bah, zdobyli odpowiednio 17,4% i 11,1% głosów. Wybory skrytykowała m.in. ECOWAS, zarzucając rządzącym zastraszanie i represje wobec opozycji i społeczeństwa w czasie procesu wyborczego.
W kolejnych wyborach prezydenckich 1 grudnia 2016 Jammeh zajął drugie miejsce z wynikiem 39,6%. Przegrał z kandydatem zjednoczonej opozycji Adamą Barrowem, który uzyskał 43,3% głosów poparcia, trzeci był Mamma Kandeh (17,1%). Następnego dnia uznał swoją porażkę i zapowiedział przekazanie władzy zwycięzcy. Jednakże 9 grudnia 2016 Jammeh w przemówieniu telewizyjnym ogłosił, że z powodu rzekomych nieprawidłowości nie uzna wyników wyborów i nakazał ich powtórne przeprowadzenie.
Decyzję Jammeha o nieuznaniu wyników wyborów skrytykowała ONZ, Unia Afrykańska, ECOWAS oraz Unia Europejska, wzywając go do pokojowego oddania władzy. 13 grudnia 2016 prezydencki Sojusz na rzecz Reorientacji Patriotycznej i Budowy (APRC) zaskarżył wyniki wyborów do Sądu Najwyższego, pomimo tego że brakowało w nim kworum do orzekania z powodu wakatu 6 z 7 sędziów. Wojsko zajęło natomiast siedzibę komisji wyborczej, uniemożliwiając jej pracę. Tego samego dnia do Gambii przybyła delegacja ECOWAS, złożona z prezydentów: Liberii Ellen Johnson-Sirleaf, Nigerii Muhammadu Buhariego, Sierra Leone Ernesta Bai Koromy i Ghany Johna Dramani Mahamę. Spotkała się ona z Jammehem w celu przekonania go do pokojowego transferu władzy, jednak nie osiągnęła zamierzonego rezultatu. Pod koniec grudnia 2016 przedstawiciele ECOWAS ostrzegli Jammeha o możliwości interwencji wojsk Senegalu w przypadku nieoddania władzy w konstytucyjnym terminie 19 stycznia 2017. 10 stycznia 2017 prezydent ogłosił zamiar pozostania u władzy do czasu rozpatrzenia jego skargi przez Sąd Najwyższy, co możliwe byłoby dopiero w maju 2017 z powodu istniejących w nim wakatów sędziowskich. Podkreślił również bezprawie jakiejkolwiek zewnętrznej interwencji w sprawy wewnętrzne Gambii.
12 stycznia 2017 Zgromadzenie Narodowe podjęło uchwałę, w której wezwało do zagwarantowania Jammehowi azylu po opuszczeniu urzędu prezydenta oraz bezpiecznego pobytu w Nigerii. 13 stycznia 2017 Unia Afrykańska zapowiedziała wycofanie poparcia międzynarodowego dla Jammeha po 19 stycznia 2017 oraz ostrzegła przed poważnymi konsekwencjami w przypadku podejmowania przez niego działań skutkujących naruszeniem porządku politycznego i społecznego. Tego samego dnia na rozmowy do Gambii z prezydentem Jammehem przybył prezydent Nigerii, Muhammadu Buhari. Spotkanie nie przyniosło rozstrzygnięcia, a kraj opuścił prezydent elekt Adama Barrrow, udając się do Mali, a następnie do Senegalu. Jednocześnie tysiące mieszkańców Gambii w obawie przed wybuchem walk zaczęło przekraczać granicę z Senegalem oraz wyjeżdżać do Gwinei Bissau.
17 stycznia 2017 Jammeh ogłosił w kraju 90-dniowy stan wyjątkowy, a następnego dnia parlament wydłużył jego kadencję o 90 dni. W tym samym czasie członkowie ECOWAS podjęli pierwsze kroki, potwierdzające możliwość przeprowadzenia interwencji zbrojnej w Gambii. Na granicy gambijsko-senegalskiej doszło do przegrupowań wojsk Senegalu, a z Nigerii wypłynął w stronę Gambii okręt wojskowy. Nigeria zapowiedziała również wysłanie do Gambii 200-osobowego oddziału wojskowego oraz jednostek lotniczych. Wsparcie wojskowe dla interwencji ogłosiła również Ghana. Jammeh oznajmił, że służby bezpieczeństwa oraz licząca 2,5 tys. żołnierzy armia, gotowe są do utrzymania w kraju porządku i pokoju. Jednakże dowódca armii, gen. Ousman Badjie zapowiedział, że w przypadku interwencji ECOWAS, jego wojska nie podejmą walk, uznając kryzys na kwestię polityczną, a nie militarną.
19 stycznia 2017, w dniu zakończenia kadencji Jammeha, Adama Barrow został zaprzysiężony na prezydenta w ambasadzie Gambii w Dakarze, wzywając wojsko do pozostania w koszarach i pokojowego transferu władzy. Wskutek odmowy ze strony Jammeha, 19 stycznia 2017 granice z Gambią przekroczyły wojska Senegalu, rozpoczynając interwencję zbrojną ECOWAS. Została ona poparta rezolucją Rady Bezpieczeństwa ONZ. 20 stycznia 2017 na kolejne negocjacje z Jammehem przybyli prezydenci: Mauretanii Muhammad uld Abd al-Aziz oraz Gwinei Alpha Condé, dając mu czas na rezygnację z urzędu do końca dnia. W tym czasie wojska ECOWAS wstrzymały swoje ruchy, a dowódca gambijskiej armii gen. Ousman Badje, uznał Barrowa za zwierzchnika sił zbrojnych. W wyniku rozmów, 21 stycznia 2017 Jammeh ogłosił swoją rezygnację z urzędu prezydenta i tego samego dnia odleciał wraz z rodziną do Gwinei, a następnie do Gwinei Równikowej. Przedstawiciele ECOWAS ogłosili zakończenie interwencji zbrojnej, jednak zapowiedzieli pozostawianie 4 tys. wojsk przebywających w Gambii do czasu uspokojenia sytuacji. W wyniku kryzysu i obaw przed walkami, granice z Senegalem przekroczyło w sumie ok. 45 tys. mieszkańców Gambii. 22 stycznia 2017 wojska ECOWAS wkroczyły do Bandżulu. 26 stycznia 2017 prezydent Barrow powrócił do kraju, zwracając się do ECOWAS o pozostawienie kontyngentu zbrojnego w Gambii przez kolejne 6 miesięcy.
Polityka zagraniczna.
Polityka zagraniczna Yahyi Jammeha charakteryzowała się zmianą kierunków w porównaniu ze strategią jego poprzednika, który prowadził politykę niezaangażowania, utrzymując dobre relacje ze światem Zachodu oraz Senegalem. Za rządów Jammeha ochłodzeniu uległy stosunki z Europą Zachodnią, w tym z Wielką Brytanią. Pogorszyły się również relacje ze Stanami Zjednoczonymi, które po zamachu stanu z 1994 zawiesiły swoją całą pozahumanitarną pomoc dla Gambii. Sytuacja taka trwała do roku 2002. Także stosunki z Senegalem, jedynym sąsiadem Gambii, były skomplikowane. Zaostrzyły się zwłaszcza po próbie zamachu stanu w marcu 2006, o przygotowanie którego prezydent Jammeh oskarżył władze tego państwa.
Prezydent Jammeh musiał podporządkować politykę zagraniczną nowej sytuacji, w jakiej znalazł się jego kraj po dokonaniu zamachu stanu. Gambia znalazła się wówczas pod wpływem sankcji i w politycznej izolacji ze strony zachodnich demokracji. Celem polityki prezydenta było umocnienie swojej pozycji na arenie międzynarodowej oraz zdobycie szerokiego wsparcia dla powołanych instytucji i organów. W tym celu w 1995 Jammeh nawiązał oficjalne stosunki dyplomatyczne z Tajwanem, początkowo bez jednoczesnego ich zrywania z Chinami. Dzięki prowadzeniu przez Tajwan tzw. "dyplomacji dolarowej" czy też "dyplomacji czekowej" ("check book diplomacy"), mógł uzyskać, liczoną w milionach dolarów, pomoc finansową w zamian za wspieranie niepodległościowych dążeń tego państwa. Gambia wielokrotnie opowiadała się za uznaniem suwerenności wyspy w czasie wystąpień na forum Zgromadzenia Ogólnego ONZ. Skutkowało to licznymi inwestycjami tajwańskimi, m.in. budową nowych szkół, lotnisk i dróg.
Po wstrzymaniu pomocy ze strony Zachodu, Jammeh zacieśnił współpracę z Libią, Sudanem i Iranem. Libijski dyktator Mu’ammar al-Kaddafi, który zerwał stosunki dyplomatyczne z Gambią w 1981, po nieudanej próbie zamachu stanu przeciw władzy prezydenta Jawary pod wodzą wyszkolonych w Libii najemników, już kilka miesięcy po przewrocie wojskowym z 1994, zdecydował się na przywrócenie wzajemnych kontaktów. Państwa rozpoczęły współpracę wojskową, a między ich przedstawicielami dochodziło do wielu spotkań. Przed wyborami prezydenckimi w 1996 specjalne jednostki gambijskich żołnierzy przeszły nawet na terenie Libii specjalne „szkolenie rewolucyjne”. Libia przekazała Gambii znaczącą pomoc w dziedzinie bezpieczeństwa, edukacji i rolnictwa. Jammeh natomiast ogłosił amnestię dla gambijskich dysydentów, zbiegłych do Libii po nieudanym zamachu stanu w 1981.
Zdecydowanej poprawie uległy również stosunki Gambii z Iranem i Wenezuelą. W czasie pierwszych dni po zamachu stanu z 1994 w Bandżulu wylądował samolot z irańską bronią. Chociaż niektórzy analitycy sądzili, że broń ta miała być początkowo przeznaczona dla bojowników w sudańskiej wojnie domowej, stanowiła ona niemałe wsparcie dla porucznika Jammeha na wypadek prób przywrócenia władzy prezydenta Jawary. W późniejszym czasie Iran zapewnił wsparcie rozwojowe w dziedzinie bezpieczeństwa, rolnictwa i służb specjalnych. Wenezuela zaś wsparła administrację Jammeha w zakresie rozwoju rolnictwa, transportu i sektora prywatnego. W zamian gambijski przywódca zadeklarował poparcie dla polityki obu państw w czasie szczytu Unii Afrykańskiej w Gambii w czerwcu 2006, na który Iran i Wenezuela zostali zaproszeni jako goście specjalni. W grudniu 2006 prezydent Jammeh udał się z wizytą do Iranu, gdzie spotkał się z prezydentem Iranu Mahmudem Ahmadineżadem oraz ajatollahem Alim Chameneim. Ahmadineżad zapewnił wówczas o wsparciu Gambii w jej rozwoju.
W 1995 Gambia nawiązała stosunki dyplomatyczne z Kubą. Od tego czasu kluczowe pozostawało wsparcie tego kraju w sektorze zdrowia, rolnictwa i edukacji, zwłaszcza działalność przysyłanych do Afryki kubańskich zespołów medycznych.
Życie prywatne.
, urodzoną w 1977 w Rabacie i pochodzącą ze znanej gwinejskiej rodziny Soumahów. Zineb Jammeh, z wykształcenia absolwentka zarządzania i systemów międzynarodowych, jako "pierwsza dama" kieruje Fundacją ds. Rozwoju Socjoekonomicznego Kobiet w ramach Fundacji Jammeha ds. Pokoju. Oprócz tego wchodzi w skład innych organizacji charytatywnych, zajmujących się m.in. pomocą nowo narodzonym dzieciom, pomocą medyczną, pomocą naukową dla najmłodszych i walką z analfabetyzmem wśród dorosłych. Jest również członkinią " African First Ladies Peace Mission" (Misja Pokojowa Afrykańskich Pierwszych Dam).
Prezydent Jammeh ma córkę Maryam (ur. 1999) oraz syna Muhammeda Yahyę (ur. 2007). Do jego hobby należy gra w tenisa i piłkę nożną, polowanie w lasach, jazda na motocyklach, czytanie książek i oglądanie filmów muzycznych.

</doc>
<doc id="467278" url="https://pl.wikipedia.org/wiki?curid=467278" title="Tajemnice prawdy">
Tajemnice prawdy

Tajemnice Prawdy – cykl 10 filmów grozy znanych w Stanach Zjednoczonych pod nazwą "Power Thirillers" emitowanych od 30 marca 2006 przez telewizyjną Jedynkę.
10 filmów trzymających w napięciu, z zaskakującymi puentami łączy to, że głównymi bahaterkami wszystkich są kobiety. Seria wyprodukowana przez Cypress Point Productions i Power emitowana była w amerykańskim kanale Lifetime i odniosła w USA bardzo duży sukces.

</doc>
<doc id="467280" url="https://pl.wikipedia.org/wiki?curid=467280" title="Kościół Chrześcijański „Jezus Żyje”">
Kościół Chrześcijański „Jezus Żyje”

Kościół Chrześcijański „Jezus Żyje” – został zarejestrowany w 1997 roku. Założony przez Jerzego Przeradowskiego, jest ewangeliczno-charyzmatyczną chrześcijańską denominacją, bazującą na Biblii. Ten niewielki Kościół prowadzi działalność ewangelizacyjną, społeczną i charytatywną.
W 2011 roku kościół posiadał 6 zborów w: Kutnie, Połczynie Zdroju, Świebodzinie, Puławach, Krośniewicach i w Turku; dwie placówki w: Aleksandrowie Łódzkim i Sieradzu; ponadto punkty misyjne w: Zgierzu, Łasku, Łęczycy i Garwolinie. W 2011 roku kościół liczył 95 wyznawców. Kościół wydaje dwumiesięcznik „Głos Uzdrawiania”, prowadzi własną szkołę biblijną.

</doc>
<doc id="467286" url="https://pl.wikipedia.org/wiki?curid=467286" title="Utada Hikaru">
Utada Hikaru



</doc>
<doc id="467287" url="https://pl.wikipedia.org/wiki?curid=467287" title="Sultan ibn Abd al-Aziz Al Su’ud">
Sultan ibn Abd al-Aziz Al Su’ud

Sultan ibn Abd al-Aziz Al Su’ud (ur. 5 stycznia 1928 w Rijadzie, zm. 22 października 2011 w Nowym Jorku) – saudyjski książę, minister obrony i lotnictwa od 1962 do 2011 roku, drugi wicepremier od 1982 do 2005 roku, pierwszy wicepremier oraz następca tronu od 2005 do 2011 roku.
Życiorys.
W 1947 r. został gubernatorem Rijadu, w 1953 r. ministrem rolnictwa, a w 1955 r. ministrem komunikacji. Nadzorował budowę trasy kolejowej pomiędzy Ad-Dammam i Rijadem oraz budowę dróg i innych połączeń komunikacyjnych. W 1962 roku został ministrem obrony i lotnictwa i zajął się tworzeniem armii saudyjskiej, zapewniając królestwu nowoczesne i dobrze wyposażone siły obronne. W 1982 roku jego brat, król Fahd, powołał go na stanowisko drugiego wicepremiera rządu – urząd, funkcję tę królowie Fahd i Abd Allah sprawowali tuż przed otrzymaniem tytułu następcy tronu. Tytuł ten otrzymał 1 sierpnia 2005 roku, po śmierci króla Fahda, pomimo pogłosek o jego konflikcie z nowym królem Abd Allahem.
Książę Sultan był także inspektorem generalnym królestwa oraz prezesem rady nadzorczej saudyjskich linii lotniczych Saudi Arabian Airlines. Spośród jego synów, książę Bandar ibn Sultan jest byłym ambasadorem Arabii Saudyjskiej w USA, byłym prezesem saudyjskich służb specjalnych w latach 2012-2014 i od 2005 do 2015, do czasu zlikwidowania przez króla Salmana był sekretarzem generalnym saudyjskiej Krajowej Rady Bezpieczeństwa, a książę Chalid ibn Sultan był jednym z kluczowych saudyjskich dowódców podczas I wojny w Zatoce Perskiej w roku 1991 i wiceministrem obrony w rządzie byłego ministra obrony, obecnego króla Salmana od 5 listopada 2011 roku do 20 kwietnia 2013 r..
Był jednym z siedmiorga synów, których urodziła królowi Abd al-Azizowi ibn Su’udowi jedna z jego żon, Hasa bint Ahmad as-Sudajri. Wśród jego rodzonych braci byli minister spraw wewnętrznych książę Najif, który zmarł 18 czerwca 2012 roku w Genewie oraz obecny król, a wcześniej były gubernator prowincji Rijad oraz minister obrony Salman.
Książę Sultan zabronił armii Stanów Zjednoczonych użycia baz saudyjskich jako baz wypadowych do ataków na Afganistan po zamachach 11 września 2001, oświadczając, że jego rząd "nie zaakceptuje w Arabii Saudyjskiej nawet jednego żołnierza, który miałby atakować muzułmanów czy Arabów".
Śmierć.
Sultan ibn Abd al-Aziz Al Su’ud zmarł 22 października 2011 roku w Nowym Jorku. Oficjalnie nie podano bezpośredniej przyczyny jego śmierci, jednak według doniesień medialnych książę walczył z chorobą nowotworową odkąd w 2004 zdiagnozowano u niego raka jelita grubego. Pogrzeb odbył się 25 października 2011 r. w Rijadzie. 27 października 2011 r. nowym następcą tronu został oficjalnie mianowany jego brat, książę Najif.

</doc>
<doc id="467290" url="https://pl.wikipedia.org/wiki?curid=467290" title="Illuminati">
Illuminati



</doc>
<doc id="467291" url="https://pl.wikipedia.org/wiki?curid=467291" title="Człowiek z Tollund">
Człowiek z Tollund

Człowiek z Tollund – zmumifikowane zwłoki mieszkańca Półwyspu Jutlandzkiego pochodzące z epoki żelaza (IV wieku p.n.e.). Zostały one odnalezione 6 maja 1950 r. na torfowisku nieopodal Silkeborg w Danii.
Ciało mężczyzny ułożone było w pozycji embrionalnej na głębokości dwóch metrów pod powierzchnią bagna. Głowa okryta była spiczastą czapką z rzemieniem pod brodą. Nie licząc przepasania ciało było nagie. Mężczyzna miał krótkie włosy i jednodniowy zarost. Był niskiego wzrostu, ok. 161 cm. Wiek w chwili śmierci szacuje się na 20-40 lat. W przewodzie pokarmowym odnaleziono ślady ok. 30 różnych gatunków ziaren zbóż uprawnych i rosnących dziko.
Przyczyną śmierci było najprawdopodobniej powieszenie. Wskazują na to rzemienie zaciśnięte wokół szyi i ślady na skórze. Podejrzewa się, iż mężczyzna stanowił ofiarę dla bogów torfowiska lub był przestępcą. Pierwszą hipotezę zdaje się uwiarygadniać fakt, iż mężczyznę pochowano z czcią: ułożono go delikatnie, zamknięto mu oczy i usta. 
W tym samym torfowisku 12 lat wcześniej odnaleziono zwłoki kobiety – kobietę z Elling.
Człowiek z Tollund w kulturze.
Do wykopaliska nawiązuje wiersz Seamusa Heaneya z tomu "North" (1979) pod tytułem "The Tollund Man" (w Polsce wiersz ukazał się m.in. w tomie "44 wiersze", wyd. ZNAK 1994, tł. Stanisław Barańczak).

</doc>
<doc id="467292" url="https://pl.wikipedia.org/wiki?curid=467292" title="Mgła">
Mgła

Mgła – naturalny, widoczny aerozol składający się z drobnych kropelek wody lub kryształków lodu zawieszonych w powietrzu w pobliżu powierzchni Ziemi, które powoduje w przyziemnej warstwie powietrza zmniejszenie widzialności poniżej 1000 m. Gdy widzialność wynosi od 1000 do 2000 m mówi się potocznie, że jest mglisto. Gdy widzialność wynosi ponad 2000 m, zjawisko nazywa się zamgleniem.
Geneza.
Mgła może występować zarówno przy temperaturze dodatniej, jak i ujemnej. Gdy temperatura jest dodatnia, mgła składa się z drobnych kropelek wody, w temperaturze poniżej 0 °C mgła może składać się z drobnych kropelek przechłodzonej wody lub kryształków lodu, ewentualnie z mieszaniny przechłodzonych kropelek wody i kryształów lodu.
1 m³ mgły zawiera od 0,05 g do 1 g wody. Przy silnej mgle (widzialność do 200 m) w 1 m³ jest 200-600 kropelek wody. Promień tychże kropelek wynosi od 0,1 do 50–60 μm. Kropelki mgły tworzą się najczęściej na jądrach kondensacyjnych produktów spalania 50%, kryształków soli 40% i cząsteczek ziemi 10%. W 80% jądra kondensacyjne mgły mają średnicę 1 μm.
Mgła różni się od chmur stratus tym, że jej podstawa styka się z powierzchnią ziemi, podczas gdy podstawa chmur jest ponad powierzchnią ziemi. Gdy kropelki mgły rosną, mgła może przekształcić się w drobny opad atmosferyczny typu mżawka. Woda zawarta we mgle może osiadać na różnych przedmiotach, tworząc osad atmosferyczny. Szczególnie groźnym zjawiskiem jest oblodzenie.
Podział mgieł.
Ze względu na warunki powstawania.
Zanieczyszczona mgła to smog.
Symbole wykorzystywane do opisu mgły.
Pozostałe symbole można znaleźć na stronie Mapa synoptyczna.
Wpływ mgły na przyrodę.
Mgła powoduje zmniejszenie ilości promieniowania i wypromieniowywania energii oraz wpływa na zmniejszenie parowania.

</doc>
<doc id="467295" url="https://pl.wikipedia.org/wiki?curid=467295" title="Nicolas Massu">
Nicolas Massu



</doc>
<doc id="467296" url="https://pl.wikipedia.org/wiki?curid=467296" title="Jagoda kamczacka">
Jagoda kamczacka

Jagoda kamczacka – zwyczajowa nazwa owoców wiciokrzewu sinego, odmian uprawnych tego gatunku lub tego gatunku jako całości. Ze względu na dużą zmienność wiciokrzewu sinego nazwa bywa odnoszona do wybranych odmian lub drobnych gatunków wyróżnianych w jego obrębie (np. "L. edulis", "L. altaica", "L. kamtschatica"). 
Niezależnie od ujęcia chodzi o rośliny o jadalnych owocach pochodzące z północno-wschodniej Azji. Są one uprawiane w wielu krajach świata, również w Polsce.
Zastosowanie.
Roślina uprawna, uprawiana dla owoców. Jej zaletą są bardzo duże wartości odżywcze oraz fakt, że są to jedne z najwcześniej dojrzewających u nas w naturalnych warunkach owoców. Nie nadaje się do uprawy towarowej ze względu na małą wydajność owoców i trudny ich zbiór.
Owoce mogą być również wykorzystywane do produkcji wina, głównie przez amatorów, jednak w Polsce są już pierwsze wyspecjalizowane winiarnie.

</doc>
<doc id="467300" url="https://pl.wikipedia.org/wiki?curid=467300" title="Rainer Schuettler">
Rainer Schuettler



</doc>
<doc id="467302" url="https://pl.wikipedia.org/wiki?curid=467302" title="Gary (Indiana)">
Gary (Indiana)

Gary – miasto w Lake County, Indiana, Stany Zjednoczone, 25 mil (40 km) od centrum Chicago, Illinois.
Historia.
Gary przylega do Parku Narodowego Indiana Dunes i graniczy z południowym jeziorem Michigan. Gary został nazwany imieniem prawnika Elberta Henry'ego Gary'ego, który był prezesem założycielem United States Steel Corporation. Miasto znane jest z dużych hut oraz jako miejsce narodzin zespołu muzycznego Jackson 5.
Kiedyś drugie co do wielkości miasto w Indianie, w spisie powszechnym w 2010 roku miasto liczyło 80 294 mieszkańców, co czyniło go dziewiątym co do wielkości miastem w stanie Indiana. Miasto od lat dwudziestych do połowy lat sześćdziesiątych XX wieku dobrze prosperowało ze względu na kwitnący przemysł stalowy, ale zagraniczna konkurencja i restrukturyzacja przemysłu stalowego spowodowały jego upadek i poważną utratę miejsc pracy. 
Od końca lat 60. XX wieku Gary doświadczył drastycznego spadku liczby ludności. Według raportu Business Insider z 2019 roku liczba ludności spadła do 75 000 z czego tylko połowa pracuje, a 36% żyje w ubóstwie. Miasto boryka się z trudnościami, w tym z bezrobociem, rozpadającą się infrastrukturą oraz niskim poziomem umiejętności czytania i pisania i wykształcenia. Szacuje się, że prawie jedna trzecia wszystkich domów w mieście jest niezamieszkała lub opuszczona.
Gospodarka.
W mieście rozwinął się przemysł maszynowy, metalowy, chemiczny oraz hutniczy.

</doc>
<doc id="467303" url="https://pl.wikipedia.org/wiki?curid=467303" title="Warkala">
Warkala

Warkala (arab. ورقلة, fr. "Ouargla") – miasto oaza w północno-wschodniej Algierii, na Saharze, w obniżeniu między Wielkim Ergiem Zachodnim i Wielkim Ergiem Wschodnim, na wysokości 128 metrów, ośrodek administracyjny prowincji Warkala. Około 129,4 tys. mieszkańców. W mieście znajduje się linia tramwajowa.

</doc>
<doc id="467310" url="https://pl.wikipedia.org/wiki?curid=467310" title="Garbarstwo">
Garbarstwo

Garbarstwo – dziedzina rzemiosła, przemysłu zajmująca się wyprawianiem skór. Garbarstwo zajmuje się zarówno chemiczną, jak i fizyczną obróbką skór.

</doc>
<doc id="467311" url="https://pl.wikipedia.org/wiki?curid=467311" title="Garbarz">
Garbarz



</doc>
<doc id="467312" url="https://pl.wikipedia.org/wiki?curid=467312" title="Łagiewnictwo">
Łagiewnictwo



</doc>
<doc id="467313" url="https://pl.wikipedia.org/wiki?curid=467313" title="Jubiler">
Jubiler



</doc>
<doc id="467315" url="https://pl.wikipedia.org/wiki?curid=467315" title="Tarta Tatin">
Tarta Tatin

Tarta Tatin – rodzaj francuskiej tarty, której nadzienie stanowią jabłka. 
Tarta powstała w 1898 roku w Lamotte-Beuvron. Za jej twórczynię uważa się Stéphanie Tatin, która wraz z siostrą Caroline prowadziła hotel i restaurację, istniejącą do dziś. Pewnego razu, przygotowując zwykłą tartę z jabłkami, najpierw wyłożyła formę jabłkami, a dopiero potem przykryła je ciastem. Efekt okazał się zaskakujący, zwłaszcza że Stéphanie tartę podała na gorąco.
Tarta szybko stała się popisowym daniem Hotelu Tatin, a przepis rozprzestrzenił się po całym regionie Sologne. Swoją międzynarodową sławę zawdzięcza prawdopodobnie Louisowi Vaudable – restauratorowi z Paryża, który spróbował tarty podczas swojego pobytu w Lamotte-Beuvron, a następnie dodał ją do menu prowadzonej przez siebie restauracji Maxim's.
Mieszkańcy Lamotte-Beuvron założyli stowarzyszenie "La Confrérie des Lichonneux de Tarte Tatin", które ma promować i bronić prawdziwej tarty Tatin. Jego członkowie noszą specjalne stroje, podobne do tych, które dawniej odświętnie noszono na wsiach – niebieskie bluzy, czerwone chusty i czarne kapelusze. Co roku organizowane jest święto i targ, podczas których można dokonać degustacji tarty.

</doc>
<doc id="467317" url="https://pl.wikipedia.org/wiki?curid=467317" title="Hodon">
Hodon



</doc>
<doc id="467324" url="https://pl.wikipedia.org/wiki?curid=467324" title="Gero (margrabia Marchii Wschodniej)">
Gero (margrabia Marchii Wschodniej)

Gero, "Geron" (zm. 20 maja 965) – margrabia Marchii Wschodniej w latach 937-965, wcześniej również aktywnie działający na rzecz niemieckiego podboju Połabia. Opanował m.in. tereny słowiańskie między Soławą a Odrą, podporządkowując je wpływom króla niemieckiego Ottona Wielkiego.
Podboje Gerona.
Wolne Połabie stało się problemem dla państwa niemieckiego w obliczu najazdów węgierskich w początkach X wieku. Wieleci i Obodryci sprzymierzali się bowiem z Węgrami dokonując skoordynowanych napaści na Saksonię. Stąd pierwszy saski król niemiecki, Henryk I Ptasznik, za jeden ze swoich priorytetów uważał poskromienie Połabia. Głównymi wykonawcami jego woli byli możnowładcy sascy, między innymi Gero. W 928 namówił on pieniędzmi syna księcia stodorańskiego, Tęgomira, do zdrady własnego plemienia. Tęgomir, udając niemieckiego zbiega, został przyjęty przez swoich rodaków i ogłoszony księciem, po czym zamordował jedynego poza nim członka dynastii i oddał swe księstwo ze stolicą w Brennie pod władzę niemiecką. Ułatwiło to znacznie zaplanowany przez króla Henryka pierwszy etap podboju Połabia. W 939 Gero zorganizował ucztę, na którą zaprosił 30 naczelników plemion łużyckich i serbskich, a następnie otruł ich. Zdrada Gerona oczywiście wywołała odzew zbrojny Słowian. Jednak po kampanii zakończonej zwycięską dla Sasów bitwą pod Łączynem zarówno Wieleci, jak i Obodryci uznali niemieckie zwierzchnictwo, zachowując jednak znaczną autonomię. Był to początek niemieckiej kolonizacji Połabia.
Kolejny akt militarny podboju Połabia nastąpił w 955 roku po wielkim i ostatecznym zwycięstwie armii cesarza Ottona I nad Węgrami nad rzeką Lech. W czasie działań wojennych (955) Gero zorganizował wsparcie Ranów dla sił niemieckich w bitwie nad Raksą (Rzeknicą). W tym celu udał się do sanktuarium Świętowita w Arkonie udając przed kapłanami porzucenie chrześcijaństwa na rzecz miejscowego kultu. Oszustwo i łatwowierność Ranów zapewniło stronie niemieckiej zwycięstwo, choć nie bez znaczenia była tu na pewno ich silna rywalizacja handlowa (handel niewolnikami i piractwo) z Obodrytami i Wolinianami oraz religijna – z redarskimi kapłanami Swarożyca z Radogoszczy. Celem dalszego skłócenia Połabian, Gero następnie w "podziękowaniu" ofiarował duże nadania ziemskie Ranom kosztem pokonanych Wieletów, co wywołało kolejne bratobójcze walki. Po kilku latach Gero wkroczył z własnymi wojskami między walczące strony, tym razem eksterminując Ranów. Tym sposobem osłabił obie strony konfliktu. 
W 962 Gero na krótko gościł Wichmana. Według jednej z hipotez, to on wysłał Wichmana do Wieletów, żeby namówić ich do wojny z Polanami podczas, gdy Gero uderzy na Łużyczan. W 963 roku zorganizował wyprawę na Łużyczan, poddając ich władzy cesarza, w tym samym czasie Wichman z powodzeniem atakował państwo Polan.
W trakcie tej wyprawy nastąpiło pierwsze odnotowane źródłowo zetknięcie się sił niemieckich z państwem Mieszka, efektem czego ten miał zacząć "płacić cesarzowi trybut z kraju aż po rzekę Wartę". Historycy nie są pewni interpretacji tego zapisu. Najbardziej prawdopodobna wersja to ta, że Mieszko w obliczu zagrożenia wieleckiego rzeczywiście zgodził się płacić trybut z ziemi lubuskiej, której stolica, Lubusz, leżała po zachodniej, łużyckiej, a więc podległej Geronowi stronie Odry. To był ostatni sukces Gerona. Prawdopodobnie od odniesionej w wyprawie rany zmarł w 965.
Geron a Marchia Wschodnia.
O Geronie wspomina parokrotnie Thietmar z Merseburga w swojej "Kronice". Wyczytać tam możemy o konflikcie towarzyszącym nadaniu Geronowi tytułu grafa po śmierci jego poprzednika, Zygfryda, w 937 roku:
"Rozłam wielki powstał w kraju, który pobudził do buntu Tammona, syna króla Henryka [I Ptasznika] i Ludgardy, z tego powodu mianowicie, że legacja po grafie merseburskim Zygfrydzie, o którą on zabiegał, została nadana margrabiemu Geronowi."
Daje to pogląd na znaczenie, jakie już wtedy miała Marchia Wschodnia. Nie da się też ukryć, że za Gerona właśnie zauważalna jest zmiana charakteru jednostki administracyjnej, którą dowodził. W przeciwieństwie do swego poprzednika, grafa Zygfryda (łac. "Comes"), Gero zwany jest już margrabią (łac. "Marchio"). Natomiast podległa mu ziemia ze zwykłej legacji (łac. "legatio") staje się właśnie Marchią Wschodnią (łac. "Marchia Orientalis"). Z tym nowym nazewnictwem występuje Gero w kolejnej zapisce u Thietmara spod 963 roku:
"Margrabia Marchii Wschodniej Gero podporządkował zwierzchnictwu cesarza Łużyczan, Słupian, a także Mieszka wraz z jego poddanymi."
Wynika z tego, że Gero w tamtym czasie mógł być nadzwyczaj ważną osobą o dużych wpływach: miał pierwszeństwo przed królewskim bratem, zyskał nowy tytuł z ziemią (mogło to być efektem "kupowania" sobie sojuszników; w 937 Otton I dopiero raczkował jako nowy król). Co znamienne, po jego śmierci Marchia została podzielona (być może cesarz chciał ją osłabić już wcześniej, lecz dopiero po śmierci Gerona właśnie odważył się na taki krok). O znaczeniu Gerona świadczyć może ostatnia poświęcona mu zapiska Thietmara:
"Gero, ojczyzny obrońca, ciężko doświadczony śmiercią jedynego syna, sławnego Zygfryda, podążył do Rzymu i tu ten wysłużony w boju starzec złożył swą broń zwycięską przed ołtarzem pierwszego z apostołów, św. Piotra. Otrzymawszy następnie od władcy apostolskiego [tj. papieża] ramię świętego Cyriaka [jeden z tzw. 14 wspomożycieli], oddał się w służbę Bogu wraz z całym majątkiem. Po powrocie do kraju wybudował klasztor w gaju noszącym nazwę od jego imienia [tj. Gernrode w Harzu, k. Kwedlinburga] i ustanowił jego ksienią wdowę po swoim synu, Jadwigę, która poprzednio przywdziała welon zakonny, a teraz otrzymała sakrę od biskupa [halbersztadzkiego] Bernarda. Gdy tak wszystkich zaopatrzył, wyprzedził ich szczęśliwą śmiercią 20 maja [965]."

</doc>
<doc id="467328" url="https://pl.wikipedia.org/wiki?curid=467328" title="Pindos">
Pindos

Pindos – góry w południowo-wschodniej Europie na terenie Grecji i południowej Albanii, stanowiące oś południowej części Półwyspu Bałkańskiego. Długość ok. 200 km, szerokość do 50 km. Najwyższym szczytem jest Smolikas (2637 m n.p.m.). Jest to drugi co do wysokości masyw Grecji, ustępuje tylko masywowi Olimpu.
Góry Pindos stanowią część systemu górskiego ciągnącego się od Alp przez Góry Dynarskie, pasmo Szar Płanina, Korab, przez Pindos dalej na południe do pasm Parnas, Tajget i Aroania. Ten system górski ciągnie się dalej przez greckie wyspy: Kíthira ("Κύθηρα"), Andikíthira ("Αντικύθηρα"), Kreta ("Κρήτη"), Karpathos ("Κάρπαθος"), Rodos ("Ρόδος") i wiele mniejszych aż do gór Taurus w Azji Mniejszej.
W latach 1941–1944 na terenie gór Pindos leżało Księstwo Pindosu.
Środowisko naturalne.
Na obszarze gór Pindos znajdują się zarówno bardzo wysokie szczyty górskie, jak i głębokie wąwozy jak np. Wikos. Duże różnice wysokości zaowocowały wykształceniem się dwóch stref roślinności:
Znajdują się tu również kolonie lęgowe czapli, warzęchy oraz pelikana. W lasach występują wilki, szakale i niedźwiedzie.
Ekologia.
Lasy od wieków zagrożone były wycinką drzew i wylesianiem. Największym zagrożeniem jest rozwój ośrodków narciarskich i turystyki górskiej. Niestabilność gruntu na zboczach gór połączona z wycinaniem drzew i budową nowych dróg doprowadziła do niebezpiecznych osunięć zboczy. Wydobywanie boksytu oraz nadmierne wypasanie zwierząt zagrażają różnorodności roślinnej regionu.
Parki narodowe.
W greckiej części pasma stworzono dwa parki narodowe:

</doc>
<doc id="467329" url="https://pl.wikipedia.org/wiki?curid=467329" title="Dobór próby">
Dobór próby

Dobór próby – część badania statystycznego. Polega na wybraniu pewnych indywidualnych obserwacji, które tworząc tzw. próbę statystyczną pozwolą uzyskać pewną wiedzę o całej populacji.
Każda obserwacja może obejmować jedną lub większą liczbę konkretnych wartości tzw. cech statystycznych dotyczących jednego konkretnego obiektu badań, lub (w przypadku analiz zmian jakiegoś zjawiska w czasie) jednej chwili czasowej.
Błędy doboru próby powodują brak odzwierciedlenia rozkładu cech populacji w próbie. Rzutują na całe badanie: błędnie dobrana próba skutkuje nieprzydatnością badania do opisu zjawisk i prawidłowości w populacji. Hipotezy sformułowane wstępnie pozostają nierozstrzygnięte. Skutki są podobne do przekłamań w zebranych danych.
Wykrycie błędu doboru próby jest trudne i wymaga prześledzenia metodologii badań oraz znajomości realiów tematu badania.
Dobór próby można podzielić na siedem etapów:
Definiowanie szerokiej populacji.
Właściwa praktyka statystyczna opiera się na poprawnym zdefiniowaniu problemu. Przede wszystkim musimy wiedzieć, jakie obiekty badamy. Populacja statystyczna to hipotetyczny zbiór wszelkich możliwych obiektów, o których chcemy uzyskać informacje, np.:
Niekiedy badamy tzw. szeregi czasowe, czyli zmiany pewnych wielkości w czasie. Wówczas populacja może obejmować np. obserwacje badanych wielkości w kolejnych chwilach czasowych, np.
Zwykle metody statystyczne służą zdobyciu danych o dużej populacji przez badanie jedynie jej wycinka.
Operat losowania.
W najprostszym przypadku istnieje teoretyczna możliwość zbadania całej populacji statystycznej, np. całej partii żarówek. Często jednak takiej możliwości nie ma, np. nigdy nie zbadamy reakcji wszystkich żyjących muszek owocówek na dany bodziec, nie miałoby to zresztą sensu.
Z zasady więc ograniczamy wstępnie populację do obiektów które jesteśmy w stanie zidentyfikować i włączyć dowolny z nich do próby. Zbiór ten zwany jest operatem losowania.
W przedwyborczym sondażu opinii możliwe zawężenia populacji obejmują np.:
Wszystkie powyższe zakresy obejmują pewnych ludzi, którzy nie wezmą udziału w wyborach i nie obejmują części ludzi, którzy udział wezmą. Ważne jest, aby takie zawężenie było reprezentatywne. Na przykład wybierając ludzi wyłącznie z książki telefonicznej ograniczamy się do posiadaczy telefonu, którzy mogą się różnić od ogółu wyborców (np. częściej mieszkają w mieście).
Aby wyłoniona próba była reprezentatywna, operat musi być aktualny i kompletny.
Metody doboru.
Z operatu dobierane są obserwacje do próby statystycznej. Można tego dokonać na wiele sposobów.
Prosta próba losowa.
W prostej próbie losowej o pewnej liczności, każdy element z operatu ma jednakową szansę znalezienia się w próbie. Przy właściwym doborze operatu próba taka jest reprezentatywna dla populacji.
Jeśli jednak interesuje nas zjawisko rzadkie w populacji, np. nietypowa odmiana badanej choroby, może okazać się, że prosta próba losowa albo nie będzie obejmowała wystarczającej liczby tych nietypowych przypadków, albo jej liczność będzie musiała być bardzo duża i badania będą zbyt kosztowne. Lepiej wówczas użyć próby warstwowej.
Próba kwotowa.
W próbie kwotowej operat jest najpierw dzielony na rozłączne podgrupy. Następnie eksperymentator lub ankieter wybiera z każdej podgrupy przypadki w odpowiedniej proporcji. Na przykład ankieter ma za zadanie przepytać 200 kobiet i 300 mężczyzn w wieku od 45 do 60 lat.
Ten drugi krok sprawia, że próby uzyskane tą techniką mogą być niereprezentatywne. Na przykład jest prawdopodobne, że ankieter (nawet nieświadomie) będzie wybierał osoby w dobrym humorze, gdyż z doświadczenia wie, że chętniej odpowiadają one na pytania.
Próba warstwowa.
Próba warstwowa (lub: próba warstwowana) tak jak w przypadku kwotowej wymaga podzielenia operatu na podgrupy (klasy, warstwy), jednak z każdej grupy obiekty do próby wybierane są losowo. Główne przyczyny stosowania prób warstwowych to:
Jeśli w populacji 99% obiektów jest z klasy A i 1% z klasy B (cokolwiek oznacza to w danym przypadku), a do badań potrzebujemy co najmniej 300 obiektów z każdej klasy, to przy prostej próbie losowej musielibyśmy mieć ponad 30000 obiektów w próbie. W przypadku próby warstwowej losujemy 300 obiektów z klasy A, 300 z klasy B i we wszystkich analizach nadajemy obiektom w klasie A wagę 0,99 a obiektom w B wagę 0,01. W ten sposób podobną istotność statystyczną wyników zapewnia pięćdziesięciokrotnie mniejsza próba. Z drugiej strony utrudnia to analizę i sprawia, że wariancja w małych klasach mocno wpływa na wariancję wyniku.
Próba grupowa.
Inna nazwa: próba zespołowa. W tej wersji operat jest dzielony na grupy, a następnie losowane są do próby nie pojedyncze jednostki, lecz całe grupy.
Takie losowanie upraszcza badania. Istnieje jednak zagrożenie, że niektóre z pominiętych grup różnią się rozkładami cech i w ten sposób próba będzie niereprezentatywna. Ponadto wymaga to wprowadzenia pewnych korekt do testów statystycznych.
Losowanie dwustopniowe.
Podobnie jak w próbie zespołowej losowane są najpierw grupy, jednak nie wchodzą one w całości do próby, lecz przeprowadzane jest z nich kolejne losowanie.
Próba losowo-kwotowa.
Losowanie dwustopniowe, w którym najpierw losuje się miejscowości (wiejskie i miejskie), a następnie wykonuje próbę kwotową. Ma wszystkie wady próby zespołowej i próby kwotowej, choć efekt jest nieco lepszy dzięki zapewnieniu właściwych proporcji miast i wsi.
Próba systematyczna.
Wybór badanych w jakikolwiek systematyczny sposób np. co 10 nazwiska z książki telefonicznej. Jeśli zmienna według której wybieramy (czyli tu: pozycja w książce telefonicznej) jest niezależna od wszystkich zmiennych badanych, to próba jest reprezentatywna. Istnieje jednak ryzyko, że nie uwzględniamy jakiegoś czynnika, który wpływa na badania (np. konkurencyjna firma badawcza nadużywała próby systematycznej i dokładnie ci badani, którzy znajdują się na co 10 miejscu w książce są teraz wrogo nastawieni do ankiet i podają nieprawdziwe dane).
Próba ekspercka / dobór celowy.
W tym schemacie losowania grupy badanych są dobierani do próby przez ekspertów, np. aby przewidzieć wynik wyborów, bierze się pod uwagę miejscowości, gdzie wyniki w poprzednich wyborach były najbardziej zbliżone do wyników w skali kraju.
Dobór celowy jest tani, jednak trudno ocenić, czy próba jest reprezentatywna.
Rozmiar próby.
Rozmiar próby powinien być taki, aby zapewnić istotność statystyczną wyników. Potrzeba do tego jednak pewnych danych o populacji. Można więc w pierwszym rzucie zdecydować się na małą próbę, a w razie potrzeby ją poszerzać. Do badania istotności służą testy istotności statystycznej.

</doc>
<doc id="467334" url="https://pl.wikipedia.org/wiki?curid=467334" title="Dokowanie">
Dokowanie

Dokowanie – wprowadzenie i prawidłowe ustawienie jednostki pływającej w doku. 
Rozpoczyna się od przygotowania doku. Na dnie doku ustawia się, na podstawie planów statku kilbloki w taki sposób, aby zapewniały równomierne podparcie statku i jednocześnie zapewniały dostęp do elementów wyposażenia takich jak kingstony, czujniki logu, echosondy, korki zbiorników dennych. Po przygotowaniu następuje zalanie lub zatopienie doku i wprowadzenie statku. Ze względu na wymaganą dużą dokładność (do kilkunastu centymetrów) statek ustawia się za pomocą jego własnych wind lub wciągarek doku.
W zależności od typu doku, następnymi czynnościami dokowania są: wypompowanie wody z doku suchego lub podniesienie doku pływającego (przez opróżnianie jego zbiorników balastowych). Ponieważ agregaty prądotwórcze większości statków są chłodzone z użyciem wody zaburtowej, w czasie osuszania doku muszą być zatrzymane a statek musi być podłączony do zasilania z lądu. W zależności od potrzeb, przepisów i możliwości podłącza się też wodę do celów pożarowych i ewentualnie sanitarnych, telefon, instalacje gazów technicznych itp. Ponieważ trap statku nie jest przystosowany do użycia w doku, montuje się specjalne trapy będące na wyposażeniu doku.
Dokowanie kończy się zabezpieczeniem statku według potrzeb np. przez założenie belek rozporowych.
Jeżeli zakres prac tego wymaga, można usunąć (wybić) niektóre kilbloki.

</doc>
<doc id="467336" url="https://pl.wikipedia.org/wiki?curid=467336" title="Arthur Bliss Lane">
Arthur Bliss Lane

Arthur Bliss Lane (ur. 16 czerwca 1894 w Brooklynie, zm. 12 sierpnia 1956 w Nowym Jorku lub Waszyngtonie) – amerykański dyplomata (1917–1947), ambasador USA w Polsce (1945–1947).
Życiorys.
W latach 1917–1919 – sekretarz ambasady USA w Rzymie, w roku 1919 – sekretarz placówki amerykańskiej w Warszawie, kierowanej przez Hugh S. Gibsona, w 1920 – w Londynie, gdzie pracował jako sekretarz kolejno pod kierownictwem ambasadorów: J.W. Davisa, a później G.B. Horneya. Z Londynu miał zostać przeniesiony do Buenos Aires, lecz stan zdrowia jego małżonki (Cornelia Thayer Baldwin) spowodował, iż przeniesiono go do Berna w Szwajcarii, gdzie A. Bliss Lane pracował u boku Josepha C. Grewa. Wraz z awansem Grew na stanowisko Sekretarza Stanu w 1923 roku również A. Bliss Lane wrócił do Waszyngtonu.
Zarówno Sumner Welles, z którym Bliss Lane prowadził ożywioną korespondencję, jak i sam Franklin Delano Roosevelt nazywali młodego dyplomatę, jakim był wówczas Bliss Lane, po prostu: „Arthurem”. Jego późniejsza droga szybkiego awansu po szczeblach dyplomatycznej kariery obejmowała placówki w Europie oraz w Ameryce Południowej. W roku 1933 A. Bliss Lane został mianowany posłem amerykańskim w Nikaragui, gdzie zaangażował się przeciwko zamiarom obalenia rządu Juana Bautisty Sacasy. Trzy lata później, w roku 1936, z tym samym tytułem reprezentował USA w krajach bałtyckich: Litwie, Łotwie i Estonii. Rok później znalazł się już w Jugosławii. W roku 1941 pod jego opiekę przeszła placówka w Kostaryce, zaś w 1942 Lane został mianowany ambasadorem USA w Kolumbii.
W 1949 roku wraz z amerykańskim dziennikarzem Juliusem Epsteinem założył Amerykański Komitet do Zbadania Zbrodni Katyńskiej.
Ambasador USA w Polsce.
Został mianowany przez Roosevelta ambasadorem USA przy Rządzie RP na uchodźstwie w Londynie 21 września 1944 roku, jednak wobec wkroczenia Armii Czerwonej na teren Polski nigdy w tej roli do Londynu nie pojechał, zgodnie z zaleceniem przełożonych oczekując na dalszy rozwój sytuacji w Waszyngtonie.
Ambasador bez ambasady starał się pozyskać jak najwięcej informacji nie tylko o Polsce, ale i o amerykańskich planach jej dotyczących. Gdy 7 czerwca 1944 roku z amerykańskim prezydentem o sprawach polskich rozmawiał Stanisław Mikołajczyk, 20 listopada swoje 5 minut (dosłownie) otrzymał również Bliss Lane. Tak później wspominał przebieg tej rozmowy:
„Powiedziałem, że w mojej opinii bardzo istotnym byłoby wywieranie nacisku na rząd sowiecki, by podtrzymać niezależność Polski i dodałem, że jeśli nie zademonstrujemy naszej siły w chwili, gdy mamy największą armię, marynarkę i siły powietrzne na świecie, a prezydent otrzymał właśnie kolejny mandat od swojego społeczeństwa – nie wiem czy kiedykolwiek będziemy silniejsi. Na co prezydent odpowiedział ostro i z nutą sarkazmu – „Czy chcesz bym poszedł na wojnę z Rosją?” Odpowiedziałem, że nie to miałem na myśli, lecz to, by przyjąć ostrą linię i z niej nie schodzić, wówczas, miałem tego pewność, osiągnęlibyśmy nasze cele. Jednak prezydent miał inną wizję wolnej Polski. Powiedział, że ma pełne zaufanie do słów Stalina i ma pewność, iż ten się z nich nie wycofa”.
13 lutego, a więc tuż po zakończeniu obrad konferencji jałtańskiej, podsekretarz stanu Joseph C. Grew wydał oświadczenie oznajmiające, że Arthur Bliss Lane w dalszym ciągu pozostanie w Waszyngtonie, oczekując na dalszy rozwój sytuacji. 5 kwietnia 1945 roku Bliss Lane wystosował memorandum do Edwarda Stettiniusa, w którym rekomendował informowanie amerykańskiej opinii publicznej o pogorszeniu się stosunków amerykańsko-sowieckich, zwłaszcza w kwestii polskiej. Po śmierci Roosevelta, jego następca potwierdził nominację Blissa Lane’a na stanowisko ambasadora USA w Polsce. 4 lipca Bliss Lane, który usilnie zabiegał o spotkanie z nowym sekretarzem stanu – Jamesem F. Byrnesem, został przez niego przyjęty. Bliss Lane wyszedł ze spotkania rozczarowany, jako że nie otrzymał sposobności omówienia z własnym przełożonym „jednego z najbardziej drażliwych tematów stojących przed USA”, i to w przededniu konferencji poczdamskiej. Jeszcze bardziej upokarzające dla Blissa Lane’a okazało się kolejne spotkanie z J. Byrnesem w Paryżu 6 lipca 1945 roku. Zaczepiony przed hotelem przez ambasadora sekretarz stanu miał mu odpowiedzieć zniecierpliwiony, zamykając drzwi samochodu: „Słuchaj Arthur, te rzeczy po prostu mnie nie interesują. Nie chcę, by zawracano mi nimi głowę”.
Do Warszawy amerykański dyplomata przybył dopiero 1 sierpnia 1945 roku, po drodze z własnej inicjatywy zatrzymując się na nocleg w Poczdamie, gdzie trwały obrady konferencji Wielkiej trójki. Lane przebywał w Polsce od 1 sierpnia 1945 do 24 lutego 1947 roku, przez cały ten okres kierując pracami ambasady ulokowanej w pokojach warszawskiego hotelu Polonia. Szczegółowy opis tego okresu znajduje się w publikowanych wspomnieniach ambasadora "I saw Poland betrayed: An American ambassador reports to the American people", wydanych w 1948 r., które zostały przetłumaczone i wydane nakładem wydawnictwa "Krąg" w 1984 roku pt. "Widziałem Polskę zdradzoną".
Spośród zagadnień podejmowanych przez ambasadora, które stanowiły także o charakterze relacji dwustronnych amerykańsko-polskich najistotniejszymi były: wybory parlamentarne, które zgodnie z zapisami Jałty i Poczdamu miało cechować „wolne i nieskrępowane” głosowanie, problem udzielenia Tymczasowemu Rządowi Jedności Narodowej kredytów w wysokości 90 milionów dolarów, rekompensata za znacjonalizowane mienie amerykańskie, zwolnienie z więzień osób deklarujących amerykańskie obywatelstwo, a także swoboda relacjonowania wydarzeń w Polsce przez amerykańskich dziennikarzy.
W dniu 19 stycznia 1947 roku, wspólnie z ambasadorem brytyjskim Victorem Cavendish-Bentinckiem, Bliss Lane zorganizował 16 zespołów obserwujących przebieg głosowania na obszarze Polski. W wyniku tej akcji do Waszyngtonu i Londynu trafiły obszerne raporty, w oparciu o które bez cienia wątpliwości uznano, iż wybory w Polsce były pogwałceniem postanowień z Jałty i Poczdamu, gdyż cechowały je „przemoc i oszustwo”.
Na własną prośbę.
Po powrocie do USA (sam poprosił o dymisję) Bliss Lane odszedł ze służby dyplomatycznej i zajął się publicystyką, podejmując głównie zagadnienia dotyczące losu Polski. W latach 1947–1956 Arthur Bliss Lane był członkiem, a nierzadko honorowym przewodniczącym takich organizacji o charakterze antykomunistycznym jak np.:
Brał również udział w pracach Republican National Committee’s Foreign Language Groups. Był jednym ze sponsorów pisma "The Polish Review". W archiwum dyplomaty znajduje się duża liczba artykułów prasowych świadczących o jego niemalejącym zainteresowaniu Polską aż do śmierci w 1956 roku.

</doc>
<doc id="467338" url="https://pl.wikipedia.org/wiki?curid=467338" title="Badanie całościowe">
Badanie całościowe



</doc>
<doc id="467339" url="https://pl.wikipedia.org/wiki?curid=467339" title="Plitnica">
Plitnica

Plitnica (pot. Płytnica) – rzeka, prawy dopływ Gwdy, o długości 59 km. Swój bieg zaczyna w miejscowości Dziki. Przepływa przez jeziora Remierzewo, Przełęg i Kniewo. Dalej rzeka przepływa przez wsie: Sypniewo, Sypniewko-Folwark, Budy-Folwark oraz Budy. Uchodzi do Gwdy w okolicach miejscowości Płytnica.
Na polskiej mapie wojskowej z 1936 r. przy oznaczeniu rzeki podano polski egzonim "Plitnica". W 1949 r. ustalono urzędowo polską nazwę "Plitnica", zastępując poprzednią niemiecką nazwę "Plietnitz". W 2006 r. Komisja Nazw Miejscowości i Obiektów Fizjograficznych wskazała nazwę "Plitnica".

</doc>
<doc id="467341" url="https://pl.wikipedia.org/wiki?curid=467341" title="Stroboskop">
Stroboskop



</doc>
<doc id="467343" url="https://pl.wikipedia.org/wiki?curid=467343" title="Mała grupa społeczna">
Mała grupa społeczna

Mała grupa społeczna (ang. "small group") – w naukach społecznych, niewielka grupa osób "zaangażowanych w interakcje między sobą w ramach pojedynczych spotkań twarzą w twarz lub ciągów spotkań, w czasie których każdy członek otrzymuje pewną ilość wrażeń lub spostrzeżeń na temat innych członków w sposób wystarczająco wyraźny by umożliwić mu – w danym momencie czy też później, gdy odpowiada na pytania – traktowanie każdego z nich jako indywidualną osobę, nawet jeśli będzie to tylko wspomnienie jego obecności". Zdaniem m.in. Znanieckiego, członkowie małej grupy uznają wspólne cele i mają podobne oczekiwania dotyczące zachowania się innych. 
Małe grupy służą często jako modele grup większych; wielokrotnie jednak wykazują one charakterystyki, które niespotykane są w dużych grupach.

</doc>
<doc id="467347" url="https://pl.wikipedia.org/wiki?curid=467347" title="Rokitnica (dopływ Utraty)">
Rokitnica (dopływ Utraty)

Rokitnica – rzeka przepływająca przez Błonie i Rokitno w województwie mazowieckim. Lewy dopływ Utraty, do której wpada w Passie w gminie Błonie. 
Odcinek przepływający przez Błonie nosi nazwę Rokitnica Stara i jest połączony śluzą z rzeką Rokitnicą w miejscowości Czubin.
Rzeka przepływa zachodnim skrajem Milanówka, tworząc podmokły obszar - użytek ekologiczny Łęgi na Skraju.
Dolina rzeki Rokitnicy na odcinku Marynin - Żuków, stawy, olsy i zarośla z szuwarami są ostoją wielu gatunków roślin i zwierząt. 
Rokitnica swoje źródła posiada w lesie w okolicach Władysławowa w powiecie grodziskim.
Stan czystości rzeki.
Na zanieczyszczenie Rokitnicy wpływa odprowadzanie ścieków z oczyszczalni w Grodzisku Mazowieckim, ścieki z Zakładów
Farmaceutycznych „POLFA” (obecnie Gedeon-Richter) oraz innych zakładów w Grodzisku Mazowieckim oraz w Milanówku (dawniej głównie MIFAM). Do Rokitnicy odprowadzane są także oczyszczone ścieki z miejskiej oczyszczalni ścieków w Błoniu.
W sezonie letnim z powodu niskiego stanu wody i braku opadów zanika w górnym biegu. 
W latach 2007- 2011 gmina Błonie przeprowadzała w granicach miasta rewitalizację cieku, w tym oczyszczenie koryta i regulację terenów przyległych.

</doc>
<doc id="467349" url="https://pl.wikipedia.org/wiki?curid=467349" title="V jak vendetta (film)">
V jak vendetta (film)

V jak Vendetta – amerykański film fabularny z 2005 roku, którego akcja rozgrywa się w Londynie w dystopicznym społeczeństwie przyszłości. Przedstawia historię tajemniczej, zamaskowanej postaci występującej pod pseudonimem V – powstaniec, który chce doprowadzić do przewrotu społeczno-politycznego w kraju, jednocześnie dążąc do własnej zemsty.
Film jest adaptacją komiksu "V jak vendetta" Alana Moore’a i Davida Lloyda. "V jak vendetta" został wyreżyserowany przez Jamesa McTeigue'a i wyprodukowany przez Joela Silvera oraz Larry’ego i Andy’ego Wachowskich, autorów scenariusza.
W rolach głównych wystąpili: Natalie Portman jako "Evey Hammond", Hugo Weaving jako "V", Stephen Rea jako "Inspektor Finch" i John Hurt jako "Kanclerz Sutler".
Film miał początkowo wejść na ekrany kin w piątek, 4 listopada 2005 roku – dzień przed 400. rocznicą nocy Guya Fawkesa, ale premiera została przesunięta na 17 marca 2006 r. Został dobrze przyjęty zarówno przez widownię jak i krytyków. Po porażce "Ligi Niezwykłych Dżentelmenów" i "Z piekła rodem" Alan Moore odmówił jego obejrzenia. Twórcy filmu usunęli niektóre anarchistyczne wątki i wzmianki o narkotykach, które występowały w oryginalnym komiksie oraz zmienili morał, dostosowując go do aktualnej sytuacji politycznej. Ponieważ w "V jak vendetta" polityka jest drażliwym tematem, film przyciągnął widzów o różnych poglądach i otrzymał zarówno przychylne, jak i szorstkie recenzje.
Fabuła.
Tytułowy bohater filmu to anonimowy człowiek, który rzekomo zmarł dawno temu w pożarze tajnego laboratorium, gdzie wraz z innymi był poddawany okrutnym badaniom. Dwadzieścia lat po tym wydarzeniu przebrany w czarny płaszcz oraz maskę Guya Fawkesa pragnie zemsty na ludziach, którzy stali za mordem tysięcy osób.
Po początkowych napisach następuje prolog, pokazujący aresztowanie i egzekucję Guya Fawkesa. Akcja filmu jest osadzona w futurystycznym Londynie, stolicy totalitarnej Wielkiej Brytanii, rządzonej przez partię o nazwie „Norsefire”. Evey Hammond zostaje uratowana przed tajną policją – the Finger – w momencie próby gwałtu. Jej obrońca nosi maskę Guya Fawkesa i przedstawia się jako „V”. Po uratowaniu Evey zabiera ją na dach, aby była świadkiem przeprowadzonego przezeń spektakularnego zniszczenia gmachu sądu Old Bailey. Reżim tłumaczy to społeczeństwu jako planowane wyburzenie, lecz po przejęciu przez V kontroli nad państwową stacją telewizyjną okazuje się to kłamstwem. Zamaskowany mężczyzna emituje orędzie wzywające obywateli Brytanii, aby powstali i zebrali się wraz z nim przed budynkiem Parlamentu 5 listopada za rok, sugerując, że go wysadzi.
Pracująca w British Television Network Evey pomaga V w ucieczce z gmachu telewizji, a on zabiera ją do swojej kryjówki, Galerii Cieni, i mówi, że powinna pozostać w ukryciu dla własnego bezpieczeństwa. Po odkryciu morderstw V na urzędnikach rządowych, Evey, przerażona i pełna obrzydzenia do jego postępowania, postanawia uciec. Próbując się wydostać z Galerii Cieni, pokrótce opowiada V o swej rodzinie i przeszłości oraz dopytuje się, czy w jakikolwiek sposób mogłaby mu pomóc. Wtedy V wymyśla plan dostania się do sypialni Anthony’ego Lillimana, skorumpowanego biskupa-pedofila, który pomógł Norsefire dojść do potęgi, jednak, aby tego dokonać, potrzebuje udziału Evey. Dziewczyna próbuje ostrzec biskupa przed niebezpieczeństwem, ale on jej nie wierzy. Po tym, jak pojawia się V i zabija Lillimana, Evey ucieka i ukrywa się w domu swego szefa z BTN, Gordona Deitricha. On okazuje się skrytym homoseksualistą i kolekcjonerem zakazanych dzieł sztuki oraz literatury. Gdy Gordon w ostatniej chwili zmienia treść swojego programu telewizyjnego, parodiując Wielkiego Kanclerza, tajna policja Finger robi nalot na jego dom, aresztując go. Evey zostaje pojmana, uwięziona i torturowana przez wiele dni (m.in. zgolono jej głowę), znajdując pocieszenie jedynie w zapiskach pozostawionych przez byłą więźniarkę o imieniu Valerie, prześladowaną, ponieważ była lesbijką. W więzieniu grożą Evey śmiercią, jeżeli nie ujawni miejsca pobytu lub tożsamości V; dziewczyna oświadcza, że woli raczej umrzeć i wtedy zostaje uwolniona. Odkrywa, że cały czas była w Galerii Cieni, a jej uwięzienie zostało wyreżyserowane przez V. Zmuszając Evey, by wycierpiała to, co on przeszedł w karcerze Larkhill, V liczył, że zrozumie ona, że „nieskazitelność”, „ta ostatnia cząstka nas”, jest ważniejsza niż nasze życie. Evey początkowo nienawidzi V za to, co jej zrobił, ale później dochodzi do wniosku, że te doświadczenia pozwoliły jej wyzbyć się strachu i powrócić do normalnego życia w Londynie. Opuszcza Galerię Cieni, obiecując wrócić przed 5 listopada.
Tymczasem Inspektor Eric Finch, szef policji Norsefire, zostaje przydzielony do sprawy V. Podczas obławy na przestępcę, dowiaduje się jak Norsefire doszła do władzy oraz o początkach V. Przed czternastoma laty, Brytania prawie upadła w następstwie wojny i terroryzmu. Ultra-konserwatywna partia Norsefire przeprowadziła reakcyjną czystkę polityczną, przywracając porządek; tak zwani „wrogowie publiczni” – każdy, kto nie był chrześcijaninem i heteroseksualistą – znikał nocą w niewyjaśnionych okolicznościach. Kraj, głęboko podzielony przez utratę wolności, zjednoczył się w obliczu ataku bioterrorystycznego, który zabił 80000 ludzi. Strach wywołany atakiem pozwolił Norsefire uciszyć opozycję oraz wygrać następne wybory miażdżącą większością głosów. Niebawem lekarstwo przeciw wirusowi, użytemu podczas ataku, zostało wynalezione. Dzięki cichemu przyzwoleniu społeczeństwa, Norsefire przekształciła Brytanię w państwo totalitarne, ze swoim przywódcą Adamem Sutlerem jako Wielkim Kanclerzem. Mimo to, Finch wkrótce odkrywa, że katastrofa była akcją przeprowadzoną przez Norsefire w celu przejęcia władzy. Wirus otrzymano w wyniku barbarzyńskich doświadczeń na „społecznych zboczeńcach” i przeciwnikach politycznych w karcerze Larkhill. V – więźnia Larkhill – także poddawano eksperymentom, ale nie zmarł jak inni; tortury nadały mu prawie nadludzkie zdolności fizyczne i intelektualne za cenę strasznego oszpecenia twarzy. V przeżył jako jedyny z 48 „obiektów badań”. Ostatecznie udało mu się uciec z karceru przez wysadzenie w powietrze swojej celi, poprzysiągł wtedy zemstę reżimowi Norsefire.
Im bliżej 5 listopada, tym bardziej orędzie V zaczyna niszczyć potęgę rządu. Społeczeństwo coraz odważniej utożsamia się z bohaterem w masce, dorastając do pytań o ucisk, w jakim dotychczas żyli. W przeddzień 5 listopada Evey ponownie odwiedza V, który pokazuje jej pociąg wypełniony materiałami wybuchowymi. Ma on wysadzić budynek Parlamentu, przejeżdżając przez opuszczone londyńskie metro. V zleca jego uruchomienie Evey, wierząc, że ostateczną decyzję powinien podjąć ktoś ze społeczeństwa, które chce wyzwolić. Sam idzie na spotkanie z szefem tajnej policji Peterem Creedy'im, który zgodził się wydać mu Kanclerza w zamian za jego poddanie się. V zręcznie pokierował Finchem, aby ten objął Creedy'ego specjalnym nadzorem policyjnym, a później przekonał lidera partii, że był to rozkaz Sutlera, który przygotowywał się do zrzucenia odpowiedzialności na Creedy'ego w razie ewentualnego upadku reżimu. Creedy strzela w głowę biadolącego Kanclerza w obecności V, ale on, zamiast poddać się, zabija Creedy'ego i jego ludzi. Śmiertelnie postrzelony wraca do Evey. Przed śmiercią dziękuje i wyznaje jej swoją miłość. Evey umieszcza jego ciało w pociągu z materiałami wybuchowymi, nawiązując do tradycyjnego pogrzebu wikingów.
Evey ma właśnie uruchomić pociąg, gdy zostaje odkryta przez Inspektora Fincha. Dowiedziawszy się wiele o korupcji reżimu Norsefire, Finch pozwala jej działać. W tym samym czasie, setki tysięcy londyńczyków, w maskach Guya Fawkesa, maszeruje w kierunku parlamentu, żeby zobaczyć eksplozję. Wśród tłumu są postacie, które pojawiły się w czasie filmu (nawet te, które zabito). Ta ogromna manifestacja jest odpowiedzią społeczeństwa na śmierć dziewczynki, która nosiła maskę Guya Fawkesa po tym, jak Kanclerz Sutler uznał to za akt przestępczy. Zabójcą okazał się nadgorliwy oficer tajnej policji Finger, zawiadomiony przez sąsiadów, prawdopodobnie zabitych w odwecie. Ponieważ Creedy i Kanclerz nie żyją, wojsko nie interweniuje w obliczu rewolty. Budynek Parlamentu, jak Old Bailey, zostaje zniszczony przez serię wybuchów, podczas gdy z ulicznych megafonów słychać finał "Uwertury 1812" Czajkowskiego. Na pobliskim dachu, Evey i Finch wspólnie oglądają całe zajście, mając nadzieję na lepszą przyszłość.
Produkcja.
"V jak Vendetta" został zrealizowany przez, w większości tych samych, filmowców zaangażowanych w produkcję trylogii "Matrix". W 1988 producent Joel Silver otrzymał prawa do dwóch prac Alana Moore’a: "V jak vendetta" oraz "Watchmen". Bracia Wachowscy byli miłośnikami "V jak vendetta" i w latach 90., jeszcze przed pracą nad "The Matrix", napisali szkic scenariusza wiernego treści powieści graficznej. W czasie postprodukcji drugiej i trzeciej części "Matrixa", bracia Wachowscy powrócili do scenariusza "V jak vendetta" i zaproponowali Jamesowi McTeigue reżyserowanie filmu. Wszyscy trzej byli zaintrygowani wątkami oryginalnej powieści, dochodząc do wniosku, że trafnie odnoszą się one do obecnej sytuacji politycznej. Rewidując scenariusz, Wachowscy zabrali się do wprowadzania poprawek streszczających i "unowocześniających" historię, próbując równocześnie zachować jej integralność i wątki. James McTeigue wymienia film "Bitwa o Algier" jako mający główny wpływ podczas przygotowań do filmu "V jak vendetta".
Moore dosłownie odciął się od filmu z powodu niezaangażowania w scenariusz czy reżyserię, jak również przez trwające dyskusje nad adaptacjami filmowymi jego prac. Zakończył współpracę ze swoim wydawcą, DC Comics, po tym, jak zarządzająca korporacją firma Warner Bros. nie zdementowała plotek o poparciu Moore’a dla filmu. Oświadczył, że scenariusz ma "dziurawą" fabułę, która toczy się niezgodnie z wątkami jego pracy, gdzie przeciwstawił sobie dwie polityczne skrajności (faszyzm i anarchizm). Uważa, że jego dzieło zostało zamienione w historię „współczesny amerykański neokonserwatyzm kontra amerykański liberalizm”. Zgodnie z jego życzeniem, nazwisko Moore’a nie pojawia się w napisach końcowych filmu. Współautor i ilustrator komiksu David Lloyd popiera film, komentując, że scenariusz jest bardzo dobry, a Moore jest zadowolony wyłącznie w razie wiernego przenoszenia jego komiksów na ekran.
"V jak Vendetta" nakręcono w Londynie i Poczdamie (Niemcy) w Babelsberg. Znaczna część filmu powstała w studiach filmowych, zaś scenografię poza studiem wykonano w Berlinie dla: wspomnienia zjazdu Norsefire, Larkhill oraz sypialni biskupa Lillimana. Sceny w opuszczonym londyńskim metrze nagrywano na nieużywanej stacji metra Aldwych. Zdjęcia do filmu trwały od marca do czerwca 2005. Ich ostateczną wersję wykonał operator filmowy Adrian Biddle, który zmarł na zawał mięśnia sercowego 7 grudnia 2005.
Film zrealizowano w stylu future-retro, z mocnym zastosowaniem szarych odcieni nadających totalitarnemu Londynowi ponury, zastały wygląd. Największe dekoracje stworzone dla "V jak vendetta" to Galeria Cieni, zaprojektowana jako skrzyżowanie podziemi z kryptą. Galeria jest domem V jak również miejscem, w którym przechowuje różne artefakty zakazane przez rząd. Niektóre z dzieł sztuki, wystawionych w galerii, to: "Portret małżonków Arnolfini" Jana van Eycka, "Bachus i Ariadna" Tycjana, plakat z filmu "Mildred Pierce", "Św. Sebastian" Andrea Mantegna, "Pani z Shalott" Johna Williama Waterhouse’a.
Jednym z głównych wyzwań dla filmowców było "przywrócenie" V "do życia" spod maski bez wyrazu. Poczyniono znaczny wysiłek, próbując zgrać oświetlenie, grę aktora i jego głos, aby stworzyć właściwy nastrój dla danej sceny. Żeby zapobiec tłumieniu głosu Weavinga przez maskę, w jego włosach nad czołem umieszczono mikrofon w celu ułatwienia postprodukcji, kiedy cały dialog jest ponownie nagrywany.
Do końcowej sceny w Westminster, obszar od Trafalgar Square i Whitehall aż do Parlamentu i Big Bena zamknięto na 3 noce od północy do godziny 5 nad ranem. Był to pierwszy raz, kiedy ten szczególnie chroniony teren (obejmujący 10 Downing Street oraz Ministerstwo Obrony Wielkiej Brytanii) został w ogóle zamknięty, by przystosować go do kręcenia filmu. Syn premiera Tony’ego Blaira – Euan Blair uczestniczył w produkcji "V jak vendetta", co (według wywiadu ze Stephenem Fry'em) miało pomóc filmowcom uzyskać to precedensowe pozwolenie dostępu. Wywołało to krytykę Blaira ze strony parlamentarzysty Davida Davisa spowodowaną kontekstem filmu. Jednak twórcy filmu zaprzeczają, jakoby Euan Blair angażował się w sprawę pozwolenia, twierdząc, że otrzymali dostęp dzięki 9-miesięcznym negocjacjom z 14 różnymi ministerstwami i agencjami rządowymi.
Ścieżka dźwiękowa.
Ścieżka dźwiękowa filmu "V jak Vendetta" została wydana przez Astralwerks Records 21 marca 2006. Większość materiału na płycie została stworzona przez kompozytora Dario Marianelliego. Ważną rolę odgrywają 3 piosenki, które można usłyszeć w czasie filmu: "Cry Me a River" Julie London, cover piosenki The Velvet Underground – "I Found a Reason" wykonany przez Cat Power oraz "Bird Gerhl" Antony and the Johnsons. Jak wspomniano w filmie, te piosenki pochodzą z listy 872 zakazanych utworów z należącej do V szafy grającej Wurlitzer, które „odzyskał” z Ministerstwa Materiałów Niepożądanych. Punkt kulminacyjny uwertury "Rok 1812" Piotra Czajkowskiego występuje w końcówce "Knives and Bullets (and Cannons too)". Uwertura pojawia się także w kluczowych momentach na początku i na końcu filmu.
Podczas napisów końcowych odtworzono 3 utwory nie zawarte w ścieżce dźwiękowej "V jak vendetta". Pierwsza z nich to "Street Fighting Man" The Rolling Stones. Druga jest specjalną wersją "BKAB" Ethana Stollera. Trzymając się rewolucyjnej wymowy filmu, do piosenki dodano fragmenty "On Black Power" czarnoskórego lidera nacjonalistycznego Malcolma X oraz "Address to the Women of America" feministki Glorii Steinem. Ostatnia piosenka to "Out of Sight" zespołu Spiritualized.
W czasie filmu pojawiły się również fragmenty dwóch klasycznych piosenek bossa nova Antonia Carlosa Jobima: "The Girl From Ipanema" i "Quiet Nights of Quiet Stars". Utwory te zabrzmiały podczas sceny śniadania V i Deitricha, będąc jednym ze sposobów powiązania ze sobą tych postaci. V symfonia Beethovena również odgrywa ważną rolę w filmie, jej pierwsze 4 nuty oznaczają literę „V” w alfabecie Morse’a. Komediowy skecz Gordona Deitricha stylizowany na Benny’ego Hilla parodiujący Kanclerza Sutlera zawiera motyw z utworu "Yakety Sax". Budzik inspektora Fincha wydzwania rankiem 4 listopada piosenkę "Long Black Train" Richarda Hawleya, zawierającą linijkę: "Ride the long black train... take me home black train."
Promocja filmu i premiera.
Obsada i filmowcy uczestniczyli w kilku konferencjach prasowych, podczas których odnosili się do kwestii związanych z filmem, m.in. jego autentyczności, reakcji Alana Moore’a na film oraz do jego zamierzonego przesłania politycznego. Wyjaśniano, że film miał być odejściem od niektórych oryginalnych wątków Moore’a. Cytując Hugo Weavinga: „Alan Moore pisał o czymś, co działo się kilka lat temu. Komiks był odpowiedzią na życie w Anglii z czasów Margaret Thatcher... Film jest odpowiedzią na świat, w którym żyjemy dziś. Dlatego uważam, że film i powieść graficzna to dwie różne rzeczy.” W związku z kontrowersyjnym kontekstem politycznym producenci filmu mówią, że „"V jak vendetta" ma raczej stawiać pytania i włączyć się do dyskusji już obecnej w społeczeństwie niż dostarczać widzom gotowych odpowiedzi czy też sposobów myślenia”.
Film czerpie obszernie z ducha wydarzeń spisku prochowego z roku 1605, kiedy to grupa katolickich konspiratorów spiskowała w celu zniszczenia budynku Parlamentu i wzniecenia rewolucji w Anglii. Premierę filmu planowano pierwotnie na weekend 5 listopada 2005, 400. rocznicę Spisku, z dopiskiem „Pamiętaj, pamiętaj 5 Listopada”, pochodzącym z tradycyjnej brytyjskiej rymowanki upamiętniającej wydarzenie. Jednak marketingowy chwyt stracił wiele na wartości, gdy datę premiery przesunięto na 17 marca 2006. Spekulowano, że opóźnienie było spowodowane zamachami w Londynie 7 lipca 2005 oraz nieudanym zamachem 21 lipca 2005. Filmowcy zaprzeczali temu, tłumacząc opóźnienia potrzebą czasu na wykończenie wizualnych efektów produkcji. "V jak vendetta" miało pierwszą poważną premierę 13 lutego na Berlińskim Festiwalu Filmowym. To wydarzenie poprzedziło światową premierę 17 marca 2006 w 3365 kinach w Stanach Zjednoczonych, Wielkiej Brytanii oraz 6 innych państwach.
Motywy.
Fabuła "V jak Vendetta" może być odbierana w tradycji innych ostrzegających, antyutopijnych powieści takich jak "Opowieść podręcznej" czy "Rok 1984". "V jak vendetta" przedstawia spisek prochowy jako historyczną inspirację V, przyczyniającą się do jego wyboru czasu, języka i wyglądu. (Przykładowo, nazwiska Rokewood, Percy i Keyes użyte w filmie są także nazwiskami 3 z konspiratorów Spisku). Film zawiera aluzje do książki Aleksandra Dumasa "Hrabia Monte Christo", kreśląc wyraźne porównania między V a Edmundem Dantès. (W obu powieściach, bohater ucieka z więzienia, niesprawiedliwie i dramatycznie zasądzonego, latami przygotowując zemstę swoim oprawcom już jako inna osoba). Film wyraźnie ukazuje V raczej jako ucieleśnienie idei niż osobę przez dialogi V oraz przedstawiając go bez przeszłości, tożsamości czy twarzy. Zgodnie z oficjalną stroną internetową: „Użyte przez V maska i postać Guya Fawkesa pełnią zarówno praktyczną i symboliczną funkcję w historii. Nosi maskę, aby ukryć blizny oraz własną tożsamość, przez co staje się kimś więcej niż tylko człowiekiem z rewolucyjną ideą – jako człowiek stanowi ideę”:
Wielu komentatorów i krytyków zauważa podobieństwo między fabułą i stylem filmu a motywami z "Upiora w Operze" Gastona Lerouxa. Zarówno V i Upiór noszą maski, by ukryć swe zeszpecenie, używają róż, kontrolują innych przez siłę wpływu swej wyobraźni, mają tragiczną przeszłość, a ich motywem działania jest zemsta. Związek V i Evey także ma wiele wspólnego z romantycznym wątkiem Upiora w Operze, kiedy zamaskowany Upiór zabiera Christine Daaé do swej podziemnej kryjówki, aby przekonać ją do zmiany sposobu myślenia.
Jako film o konflikcie między wolnością i państwem, "V jak vendetta" czerpie scenerię z wielu ikon totalitaryzmu, zarówno rzeczywistych – nazistowskie Niemcy – jak i literackich – orwellowski "Rok 1984". Przykładowo, Adam Sutler (którego imię i nazwisko ma brzmienie podobne do Adolf Hitler) głównie pojawia się na wielkich telebimach oraz na portretach w mieszkaniach ludzi, przypominając Wielkiego Brata. Kolejną aluzją do powieści Orwella jest slogan „Siła przez Jedność. Jedność przez Wiarę” wyświetlany w znanych miejscach Londynu, podobnie do „Wojna to pokój. Wolność to Niewola. Niewiedza to Siła” w orwellowskiej Oceanii. Pojawia się także zaczerpnięta od Orwella państwowa masowa inwigilacja obywateli, m.in. przez monitoring. (Wielka Brytania ma obecnie najwyższy na świecie stopień koncentracji systemów monitoringu.) Valerie, jako lesbijka, zostaje umieszczona w karcerze, stając się obiektem eksperymentów medycznych przypomina eksterminację gejów przez nazistów podczas Holocaustu. Podobny do aryjskiego reżim Norsefire używa, jak partia nazistowska, czerwieni i czerni jako barw partyjnych. Norsefire zastępuje również krzyż św. Jerzego lotaryńskim jako ich symbolem narodowym w stylu nordyckim. Używała go Wolna Francja podczas II wojny światowej, jako tradycyjnego symbolu patriotyzmu, który był odpowiedzią na nazistowską swastykę. Media przedstawiono jako służalcze wobec rządowej propagandy, co charakteryzuje każdy totalitarny reżim.
Współczesne obawy przed totalitaryzmem.
W celu uwspółcześnienia filmu, jego twórcy nawiązali do aktualnych spraw, bliskich widzom roku 2006. Według Los Angeles Times: „Stając wobec bogactwa zaczerpniętych z życia przykładów z obszarów rządowej inwigilacji, tortur, kampanii strachu i manipulacji mediami, nie wspominając nawet korupcji oraz hipokryzji religijnej, nie możemy winić filmowców za to, że mieli pole do porównań z bieżącymi wydarzeniami.” Odnajdziemy również wzmianki o pandemii ptasiej grypy, podobnie jak powszechne stosowanie przez reżim identyfikacji biometrycznej, sieci wywiadu elektronicznego oraz psychoanalizy.
Wielu krytyków filmowych, politycznych komentatorów i dziennikarzy dostrzegło w filmie także kilka aluzji do wydarzeń wokół obecnej administracji prezydenta George’a W. Busha. Zaliczają się do nich „czarne worki” na głowach więźniów Larkhill nawiązujące do upokarzającego torturowania więźniów przez amerykańskich żołnierzy w Abu Ghraib w Iraku oraz Guantanamo na Kubie, jakkolwiek szkic scenariusza „sprzed” Matrixa zawierał już motyw „czarnych worków”. W Londynie ogłoszono również „żółty poziom” alarmu, podobny do amerykańskiego rządowego Systemu Ostrzegania Przed Zagrożeniem Atakami Terrorystycznymi, gdzie poziomy zagrożenia oznaczone są kolorami od zielonego, przez niebieski, żółty, pomarańczowy, aż do czerwonego. Jednym z zakazanych przedmiotów w tajemnej piwnicy Gordona jest plakat-protest, przedstawiający połączenie amerykańskiej i brytyjskiej flagi ze swastyką i tytułem „Koalicja Woli, Ku Mocy.” Prawdopodobnie nawiązuje on do wielonarodowych sił w Iraku („koalicja woli”). (Jednocześnie, można to odczytać jako aluzję do koncepcji woli mocy Fryderyka Nietzsche). W filmie używa się także terminu „rendition”, w odniesieniu do sposobu, w jaki reżim usuwa ze społeczeństwa niepożądane jednostki. Jest nawet krótka scena (wspomnienie Valerie), zawierająca autentyczny materiał z demonstracji przeciwko wojnie w Iraku, ze wzmianką o Prezydencie George’u Bushu. W końcu, w filmie wielokrotnie pojawiają się określenia „wojna Ameryki” oraz „wojna, którą rozpoczęła Ameryka” jak również prawdziwe relacje z wojny w Iraku.
Współczesny obraz Stanów Zjednoczonych ucieleśnia postać Lewisa Prothero. Jego akta wojskowe wydają się być aluzją do wojny w Iraku oraz innych częściach Bliskiego Wschodu politycznie niestabilnych („Irak, Kurdystan, Syria: przed i po, Sudan”). Jako gospodarz talk show „Głos Londynu”, Prothero przywołuje postaci konserwatywnych amerykańskich komentatorów takich jak Bill O’Reilly i Rush Limbaugh, (Prothero jak i Limbaugh zażywał narkotyki). Co więcej, przez swoje wypowiedzi o Bogu, gejach i muzułmanach, Prothero jest karykaturą religijnych prawicowych komentatorów (np. Pat Robertson). (Prothero wspomina, że Stany Zjednoczone upadły przez „bezbożność”.)
Mimo specyficznych amerykańskich odniesień, w filmie poruszono szereg problemów znacznie wykraczających poza amerykańską administrację. Zapytany czy BTN bazowała, czy też nie, na kontrowersjach i zarzutach o stronniczość wobec Fox News Channel James McTeigue odpowiedział: „Tak. Ale nie tylko Fox. Każdy jest zamieszany w tego rodzaju rzeczy. To mógł być równie dobrze brytyjski Sky News Channel, także część News Corp”.
Przyjęcie filmu.
Box office.
W grudniu 2006 "V jak vendetta" zarobił 70 511 035 dolarów w Stanach Zjednoczonych oraz 62 000 000 dolarów w innych państwach. W dniu premiery film miał największe wpływy kasowe w całych Stanach, średnio 8 742 504 USD, przez weekend pozostał numerem jeden, zarabiając ok. 25 642 340 USD. Jego największy rywal, "Miłość na zamówienie", osiągnął wpływy w wysokości 15 604 892 USD. "V jak vendetta" debiutował jako numer jeden na Filipinach, w Singapurze, Korei Południowej, Szwecji i na Tajwanie. Mimo że akcja filmu rozgrywa się w Wielkiej Brytanii, nie zdobył on brytyjskich kin podczas pierwszego weekendu; na ekranach królowała wtedy "Różowa Pantera". "V jak vendetta" wyświetlano także w 56 kinach IMAX w Ameryce Północnej, gdzie zarobił 1,36 mln USD w czasie pierwszych 3 dni.
Reakcje krytyków.
Film spotkał się z pozytywną reakcją krytyków. 72% z 248 recenzji zebranych przez Rotten Tomatoes zostało przez redaktorów serwisu uznane za pozytywne, a średnia ważona ocen wystawionych na ich podstawie wyniosła 6,78 / 10.
W serwisie Metacritic średnia ważona ocen wystawionych na podstawie 39 recenzji wyniosła 62 na 100
"Ebert &amp; Roeper" dają filmowi 2 pozytywne oceny, a Roger Ebert uważa, że w "V jak vendetta" „prawie zawsze dzieje się coś właściwie interesującego, zachęcając nas do odszyfrowania postaci i wątków, aby zobaczyć, najbliżej których się znajdziemy”. Margaret Pomeranz i David Stratton z "At the Movies" twierdzą, że pomimo ukrytej przez cały film twarzy Hugo, mamy do czynienia z dobrą grą aktorów i interesującą fabułą, dodając, że film jest również kłopotliwy, ze scenami przypominającymi nazistowskie Niemcy. Jonathan Ross z BBC to jeden z ostrych krytyków filmu, nazywa go „bolesną, dołującą porażką” oraz twierdzi, że „obsada znanych, znakomitych talentów takich jak John Hurt czy Stephen Rea ma małą szansę pomóc wrakowi scenariusza braci Wachowskich, szczególnie z jego ubogimi dialogami”. Z kolei Harry Guerin z irlandzkiej stacji telewizyjnej RTÉ uważa, że film „funkcjonuje jako polityczny thriller, przygodowy i społeczny komentarz i zasługuje na widownię, w przeciwnym razie przegapiłaby ona któryś/wszystkie z 3 gatunków”, dodając, że stanie się on „kultowym, a jego ocena będzie rosła z upływem czasu”.
W numerze "Filmu" z kwietnia 2006 jako główną recenzję filmu zamieszczono tekst Barbary Koseckiej, w którym recenzentka nazywa "V jak vendetta" „gatunkowym Frankensteinem”, w którym „zabrakło iskry”, zaś jedyną rzeczą, która ją zaintrygowała, była ewentualna nieobecność Weavinga na planie, podczas której mógł być zastąpiony innym aktorem. Od tejże recenzentki film otrzymał ocenę 2 (w skali szkolnej). W rubryce "9 gniewnych ludzi" w numerze czerwcowym "V jak vendetta" otrzymało – również w skali szkolnej – średnią ocen 3,25 (dwie czwórki, sześć trójek, jeden krytyk nie ocenił filmu). Cieplej przyjęto film w e-zinie "Esensja", gdzie uzyskał średnią ocen 7,00 (w skali 1-10).
Komentarze polityczne.
"V jak vendetta" porusza problemy rasy, seksualności, religii, totalitaryzmu oraz terroryzmu. Kontrowersyjna fabuła i wątki filmu uczyniły go obiektem zarówno krytyki jak i pochwał ze strony różnych grup społecznych i politycznych.
„Anarchia wydaje się tworzyć społeczności i podejmować demokratyczne decyzje.”
Niektóre grupy anarchistów odrzuciły film, wykorzystując go równocześnie do promowania anarchizmu jako politycznej filozofii. 17 kwietnia 2006 New York Metro Alliance of Anarchists (NYMAA) oskarżyło DC Comics i Time Warner o "rozmywanie" oryginalnego przesłania powieści na korzyść przemocy i efektów specjalnych. David Graeber, anarchistyczny naukowiec i profesor Uniwersytetu Yale, nie był zdenerwowany filmem. „Myślałem, że anarchistyczne przesłanie zniknęło w przeciwieństwie do hollywoodzkiego.” Niemniej jednak, Graeber nadal twierdził: „Anarchia wydaje się tworzyć społeczności i podejmować demokratyczne decyzje. To to, czego brakuje hollywoodzkiej interpretacji”. Odwrotnie natomiast wypowiedział się Chris Spannos, anarchistyczny komentator: „V różni się od standardowego bohatera komiksu tym, że jego celem jest właściwie zniknięcie, by "upełnomocnić" zwykłych ludzi”, i bardzo pozytywnie odniósł się do filmu.
Pomimo braku akceptacji ze strony niektórych anarchistów, film przyniósł nowe zainteresowanie oryginalną powieścią Alana Moore’a, jej sprzedaż gwałtownie wzrosła w Stanach Zjednoczonych. Zgodnie z Publishers Weekly, do końca marca 2006 "V jak vendetta" była pierwszą powieścią graficzną i czwartą miękko okładkową powieścią fiction w Barnes &amp; Noble oraz stała się numerem jeden wśród powieści graficznych i numerem trzy wśród książek na liście bestsellerów według Amazon.com.
Libertarianie, głównie czytelnicy LewRockwell.com związanego z Instytutem Misesa, widzą film jako pozytywny obraz wolnego społeczeństwa z ograniczonym rządem i wolnym rynkiem, określając państwowy terroryzm jako większe zło oraz usprawnienie machinacji politycznych, podczas gdy działania V nazywane są „terrorystycznymi”, dlatego że dokonuje ich jednostka. Justin Raimondo, libertariański redaktor Antiwar.com, pochwalił film za jego socjopolityczną samoświadomość i odczytał jego sukces za „pomoc w zwalczaniu kulturalnych bzdur, jakimi karmi się Partia Wojny”.
Niektóre prawicowo-chrześcijańskie grupy w Stanach Zjednoczonych krytykowały negatywny obraz chrześcijaństwa oraz życzliwe przedstawienie homoseksualistów i islamu w filmie. Ted Baehr, członek Christian Film and Television Commission, nazwał "V jak vendetta" „podłym, proterrorystycznym utworem neomarksistowskiej, lewicowej propagandy pełnej radykalnych poglądów seksualnych oraz przykrych ataków na religię i chrześcijaństwo”. Don Feder, konserwatywny felietonista, określił "V jak vendetta" „dotychczas najbardziej antychrześcijańskim filmem,” który „łączy w sobie cały celuloid lewicowych paranoidalnych fantazji”. Jednocześnie, komentatorzy LGBT chwalą film za jego pozytywny obraz gejów, a pisarz Michael Jensen nazywa go „jednym z najbardziej progejowskich”.
Dave Saldana z lewicowej grupy medialnej Z Communications (ZNet) mówi, że akty terroryzmu państwowego Norsefire mogłyby „pochodzić z dzisiejszej gazety: tajne sądy, tajne więzienia, polityczne kozły ofiarne "nagle znikające" i torturowane, zbyt bliskie powiązania między wielkim biznesem a rządem, zarozumiałe osobowości telewizyjne i zdeprawowani przywódcy religijni pomagający rządowi w "brudnej robocie", oraz bezlitośni polityczni zwolennicy pociągający za sznurki”. Natomiast krytyk filmowy David Walsh z World Socialist Web Site krytykuje postępowanie V jako „antydemokratyczne” oraz wskazuje film jako przykład „upadku ideologii anarcho-terrorystycznej” twierdząc, że ponieważ ludzie nie odegrali w rewolucji żadnej roli (chociaż pogląd ten zdementowano później w filmie, gdy ludzie zgromadzili się przed budynkiem parlamentu, by wesprzeć V i upomnieć się o swe prawa), nie będą oni zdolni stworzyć „nowego wolnego społeczeństwa”.
Różnice pomiędzy filmem a komiksem.
Fabuła filmu jest adaptacją komiksu Alana Moore’a pierwotnie wydawanego w latach 1982-1985 w angielskiej antologii komiksu "Warrior", wznowionego i skompletowanego przez DC Comics. Później opublikowano je w formie powieści graficznej, wydając je ponownie w Stanach Zjednoczonych nakładem Vertigo DC, a w Wielkiej Brytanii – Titan Books.
Istnieje kilka zasadniczych różnic między adaptacją filmową a źródłowym komiksem. M.in., powieść Alana Moore’a została stworzona jako odpowiedź na brytyjski thatcheryzm we wczesnych latach '80, przedstawiając konflikt między faszystowskim państwem a anarchią, podczas gdy fabuła filmu została zmieniona przez Wachowskich, by pasowała do współczesnego kontekstu politycznego. Alan Moore zarzuca producentom, że przez takie działania opowieść przeistoczyła się w amerykańsko centryczny konflikt między liberalizmem a neokonserwatyzmem, rezygnując z oryginalnych anarchistyczno-faszystowskich wątków. Moore twierdzi: „Na tyle, na ile zauważyłem, nie wspomniano o anarchii. Kompletnie złagodzono faszyzm. Mam na myśli to, że jakiekolwiek nawiązania do czystości rasowej zostały wycięte, podczas gdy w rzeczywistości faszyści byli w tej sprawie bezlitośni”. (Mimo usunięcia rasowych elementów reżimu w filmie pozostał aryjski superbohater Storm Saxon.) Co więcej, w oryginalnej powieści, Moore starał się zachować moralną dwuznaczność, przedstawiając faszystów nie jako karykatury, ale jako realistyczne nakreślone postaci. Natomiast czasowe ograniczenia filmu sprawiły, że fabuła musiała pominąć niektóre postaci, szczegóły czy wątki z oryginalnej powieści.
Wiele postaci z powieści graficznej przeszło w filmie znaczące zmiany. V ucharakteryzowano na romantycznego wojownika o wolność, zatroskanego śmiercią niewinnych osób, a nawet śniadaniem („egg in the basket”) dla Evey. Natomiast w powieści graficznej, to bezlitosny anarchista, żądny zabić "każdego", kto wejdzie mu w drogę. Przemiana Evey Hammond jako protegowanej V jest również znacznie bardziej drastyczna w powieści. Od początku filmu jest już ona kobietą pewną siebie z zaczątkiem buntu, podczas gdy w komiksie "zaczyna" jako niepewna, zdesperowana dziewczyna zmuszana do prostytucji. Na koniec, Evey nie tylko doprowadza do skutku plany V, jak pokazano w filmie, ale także przyjmuje jego tożsamość. Inspektor Finch, w przeciwieństwie do swego filmowego odpowiednika solidaryzującego się z V, jest zdeterminowany powstrzymać przestępcę tak bardzo, że posuwa się nawet do zażywania LSD, aby osiągnąć jego stan umysłu. Postaci, które całkowicie pominięto w filmie lub zmarginalizowano ich role, to m.in. Rose Almond, Alistair Harper oraz Pan i Pani Heyer.
Czarne charaktery powieści graficznej także zmieniono na potrzeby adaptacji filmowej. Kanclerz z tekstu Moore’a jest brutalnym dyktatorem, ale także samotnym, nieudacznikiem społecznym, który szczerze wierzy w faszyzm oraz ostatecznie pragnie jedynie być akceptowanym i kochanym przez ludzi (film pomija wszystkie te cechy charakteru). Tymczasem Creedy ewoluuje z relatywnie drugorzędnej postaci w powieści graficznej w jednego z głównych bohaterów w adaptacji filmowej; okazuje się tam być mózgiem ataku bioterrorystycznego, który Norsefire używa jako pretekstu do rozszerzenia swej władzy. Osobowość Creedy'ego także nieco zmieniono w filmie; w powieści graficznej jest on grubiańskim, małostkowym oportunistą, natomiast w filmie zimnym, wyrachowanym socjopatą, którego V nazywa „człowiekiem bez sumienia, dla którego cel uświęca środki."
Tło i fabuła filmu również różnią się od pierwotnej historii. Podczas gdy film tylko wspomina wojnę cywilną i upadek Ameryki, w powieści graficznej powiedziane jest, że światowa wojna atomowa zniszczyła większość obszarów poza Brytanią. Przez zimę nuklearną, która spowodowała głód i masowe powodzie, panuje realna obawa, że upadek rządu Norsefire doprowadziłby do katastrofy. Film kończy się raczej pokojowym przewrotem, zaś w komiksie następuje gwałtowne obalenie władzy państwowej. Kolejną różnicę stanowi system komputerowy „Fate”, pominięty w filmie. (W oryginalnej powieści Fate przypomina komputer Wielkiego Brata, służący Norsefire jako "oczy i uszy" oraz pomocny w wyjaśnieniu, jak V mógł widzieć i słyszeć to, co robił.) Także cele ataków V są inne w komiksie, gdzie na początku niszczy on Parlament i Old Bailey, a na końcu burzy 10 Downing Street. Ważnym wątkiem w filmie jest wirus 'St Mary', opracowany i uwolniony przez partię Norsefire jako sposób przejęcia kontroli nad własnym krajem, nieobecny w całej powieści.
DVD i inne publikacje.
"V jak vendetta" zostało wydane w USA 1 sierpnia 2006 na DVD w trzech formatach: pojedynczy dysk – forma panoramiczna, pojedynczy dysk – forma pełnoekranowa, oraz specjalna edycja panoramiczna na dwóch płytach. Pojedynczy dysk zawiera krótki dodatek zza kulis ekranu i reklamę filmu. Podwójny dysk zawiera trzy dodatkowe filmy dokumentalne nt. filmu, i kilkanaście dodatków dla kolekcjonerów. Na drugiej płycie specjalnej edycji można zobaczyć krótki klip "Easter egg" Natalie Portman z "Saturday Night Live". Film został także wydany w formacie HD DVD.
Odniesienia.
Fragmenty wypowiedzi z filmu zostały użyte na albumie holenderskiej grupy muzycznej Born From Pain pt. "Dance With The Devil" z 2014 (w utworze pojawił się cytat "Good evening London").

</doc>
<doc id="467351" url="https://pl.wikipedia.org/wiki?curid=467351" title="Efekt stroboskopowy">
Efekt stroboskopowy

Efekt stroboskopowy występuje, gdy poruszające się ciało oświetlane jest migającym światłem. W przypadku ruchu obrotowego ciała lub ruchu o powtarzającym się wzorze następuje nieprawidłowe wrażenie zwolnienia, pozornego zatrzymania, a nawet odwrócenia kierunku ruchu. Jest wykorzystywany celowo do obserwacji i fotografowania ruchu ciał szybko poruszających się.
Zazwyczaj miganie (szybkie włączanie i wyłączenie) jest odpowiednio synchronizowane, tak aby wykorzystać efekt zwolnienia lub nawet zatrzymania ruchu (zobacz animacja po prawej stronie).
Zsynchronizowane miganie jest wytwarzane przez specjalne lampy zwane stroboskopowymi. Całe urządzenie nazywa się stroboskopem.
Efekt stroboskopowy powstaje na przykład w sytuacji oglądania wirującego wału lub części maszyny napędzanej silnikiem elektrycznym przy świetle ze świetlówki. Gdy świetlówka miga 100 razy podczas 1 sekundy i przedmiot, który oświetlamy również pracuje z taką częstotliwością, wtedy nie zauważymy ruchu.
Efekt stroboskopowy, czyli pozorny bezruch lub nieprawidłowe wrażenie prędkości części wirujących maszyny oświetlanych lampami wyładowczymi, stwarza wysokie ryzyko wypadków.
Wrażenie bezruchu przy migającym świetle jest też często wykorzystywane w teatrze – tworzy efekt skokowego poruszania się np. postaci.
Światło migające tworzące efekt stroboskopowy może być też wytworzone przez specjalny ładunek pirotechniczny, np. warstwy mieszanin wytwarzających mało światła, sprasowane przemiennie z warstwami emitującymi intensywne błyski. Jest on często nazywany mieszaniną stroboskopową.
Stroboskopy są bardzo często spotykanymi elementami oświetlenia dyskotekowego. Najprostszy stroboskop dyskotekowy można wykonać w warunkach domowych, wykorzystując powszechnie dostępne tanie elementy elektroniczne.
Pierwszy stroboskop w 1832 skonstruował matematyk austriacki Simon von Stampfer, aczkolwiek już w 1815 koncepcję takiego urządzenia przedstawił Anglik William Horner. On też w 1834 opisał własny mechanizm związany z efektem stroboskopowym, znany jako "Deadeleum" lub "Zootrope Horner". Również belgijski fizyk Joseph Pleteau w 1839 stworzył podobne narzędzie, nazwane "Phenakistoscope". 

</doc>
<doc id="467354" url="https://pl.wikipedia.org/wiki?curid=467354" title="TM-Semic">
TM-Semic

TM-Semic – polski wydawca pism i komiksów (pierwotnie jako TM-System Supergruppen Codem) stanowiący początkowo odnogę międzynarodowego koncernu Semic, specjalizujący się w amerykańskich komiksach o superbohaterach. W toku działalności wydał 930 publikacji, przede wszystkim komiksów dotyczących uniwersum Marvela.
Historia wydawnictwa.
TM-Semic powstał późną wiosną 1990 r., publikując w czerwcu tegoż roku pierwszy zeszyt przedruku amerykańskiego magazynu "The Amazing Spider-Man" (jako "The Amazing Spider-Man, Człowiek Pająk"; łącznie opublikowano 102 numery) i "The Punisher" (jako "Punisher, Pogromca" – 54 numery) firmy Marvel. W grudniu 1990 oferta wydawnictwa została wzbogacona o tytuły "Superman" i "Batman" z DC Comics (po 82 zeszyty; w październiku 1997 roku połączone w jeden magazyn „Batman &amp; Superman”, którego publikacji zaprzestano wraz z końcem następnego roku). Funkcję prezesa wydawnictwa pełnił przybyły ze Szwecji Waldemar Posmyk-Tevnell (początkowo we współpracy ze Stanisławem Dudzikiem), redaktorem naczelnym był grafik Marcin Rustecki. Prowadzenie stron klubowych, a z czasem i niektórych tłumaczeń powierzono Arkadiuszowi Wróblewskiemu. Przekładem zajmowali się także Katarzyna Rustecka, Dariusz Matusik i Michał Zdrojewski. W kolejnych latach TM-Semic wydawał na polski rynek coraz więcej tytułów (m.in. w 1992 r. "X-men", "Green Lantern", kwartalnik "Mega Marvel", z założenia dwumiesięczne "Wydania Specjalne") "Tom i Jerry", "Czarodziejka z Księżyca", "Barbie" i "Muminki". W latach 1991–1996 wydawnictwo dominowało na polskim rynku komiksowym.
Pierwsze symptomy zachwiania tegoż statusu stały się widoczne w 1997 r., kiedy to zakończono publikację swego czasu bardzo popularnego "X-Men", nowe zaś serie ("Star Wars: Dark Empire", "Z Archiwum X") nie przyjęły się. Usiłowano ratować sytuacje poprzez publikacje okolicznościowych albumów z naklejkami (na licencji koncernu Panini) oraz czasopism o tematyce sportowej ("ProBasket") i ezoterycznej ("Czwarty Wymiar"). Z przychylnością przyjęto opublikowane wówczas dwa tytuły z wydawnictwa Image Comics – "Spawn" (premiera w marcu wspomnianego roku; ukazało się 24 zeszyty) i "WildC.A.T.s" (sierpień; łącznie 6 odcinków). Pomimo że Arkadiusz Wróblewski zapewniał o zainteresowaniu takimi tytułami jak "Witchblade" i "Darkness", ostatecznie nie podjęto próby ich wydania w języku polskim. Starano się zaprezentować komiksy japońskie czemu miał służyć magazyn "Top Manga"; na jego łamach wydano m.in. "Drakuun" i "Appleseed". Przejawem tej tendencji był także miesięcznik "Czarodziejka z Księżyca" (po numerze 12/99 został wycofany z rynku z powodu niskiej sprzedaży), oraz czasopismo "Pokemon" zawierające streszczenia odcinków serialu. W styczniu 2002 roku wydawnictwo TM-Semic zmieniło nazwę na Fun Media usiłując wskrzesić zainteresowanie komiksami z udziałem Spider-Mana ("Ultimate Spider-Man" Briana Michaela Bendisa, "The Amazing Spider-Man" według Michaela Straczynskiego).
Pomimo interesujących zapowiedzi ("The Authority" i "Planetary" Warrena Ellisa oraz "Daredevil" Kevina Smitha) TM-Semic zakończył działalność w czerwcu 2003 r. Jak wynika z wyjaśnień Marcina Rusteckiego w wywiadzie na łamach Alei Komiksu, podstawową przyczyną zakończenia działalności były problemy organizacyjne, natomiast Arkadiusz Wróblewski w felietonie opublikowanym w Magazynie KZ wskazywał na zmiany na rynku wydawniczym i brak odpowiednich środków finansowych. Sebastian Frąckiewicz w opracowaniu na temat polskiego rynku komiksowego zauważył, że przyczyną kryzysu jakiego doświadczyło wydawnictwo po 1998 r. mogła być zbyt mała liczba czytelników komiksu masowego, brak krytyki komiksowej, nieobecność komiksu w mediach, a także nie przywiązywanie przez TM-Semic należytej wagi do strony edytorskiej wydań.

</doc>
<doc id="467358" url="https://pl.wikipedia.org/wiki?curid=467358" title="Ponton (pływająca konstrukcja wodoszczelna)">
Ponton (pływająca konstrukcja wodoszczelna)

Ponton – urządzenie pływające w kształcie szczelnej zamkniętej skrzyni służące do ustawiania na nim dźwigów (portowych), rusztowań stoczniowych, baraków, mostów, itp.
Terminem tym określa się też cylindryczne zatapialne zbiorniki używane w ratownictwie morskim do podnoszenia wraków z dna morskiego. Zatopione pontony umieszcza się wokół wraku i mocuje do niego linami, następnie wtłacza się do ich wnętrza sprężone powietrze w celu uzyskania siły wyporu pozwalającej na oderwanie i uniesienie go z dna morskiego.

</doc>
<doc id="467360" url="https://pl.wikipedia.org/wiki?curid=467360" title="Ustrój polityczny Meksyku">
Ustrój polityczny Meksyku

Meksyk jest wielopartyjną republiką związkową. Przez 71 lat od 1929 do 2000 r. Partia Rewolucyjno-Instytucjonalna (PRI) nieprzerwanie rządziła krajem, wygrywając wybory 14 razy z rzędu. Ostatecznie w 2000 r. wybory prezydenckie wygrał kandydat opozycyjnej Partii Akcji Narodowej (PAN) – Vicente Fox, uzyskując 43% głosów. Konstytucja Meksyku została przyjęta w 1917 r.
Prezydent Meksyku – władza wykonawcza.
Jest on wybierany w głosowaniu powszechnym na sześcioletnią kadencję (od 1934 r., wcześniej na kadencję czteroletnią), bez możliwości reelekcji. Kandydat na to stanowisko musi mieć co najmniej 35 lat, być obywatelem Meksyku od urodzenia i zamieszkiwać jego terytorium przez co najmniej 20 lat przed wyborem.
Prezydent:
Obecnie (od 1 grudnia 2018 r.) prezydentem jest Andrés Manuel López Obrador.
Kongres – władza ustawodawcza.
Parlament Meksyku – Kongres – jest dwuizbowy. Składa się z 500-osobowej Izby Deputowanych, wybieranej na trzyletnią kadencję (równocześnie z prezydentem i Senatem lub w połowie kadencji któregoś z tych organów) oraz z Senatu, składającego się ze 128 senatorów o kadencji sześcioletniej i wybieranego równocześnie z prezydentem.
Sąd Najwyższy – władza sądownicza.
Jest najwyższym sądem w Meksyku. Składa się z 10 sędziów, mianowanych przez prezydenta i zatwierdzanych przez Senat na piętnastoletnią kadencję (bez możliwości reelekcji) i przewodniczącego, wybieranego na kadencję czteroletnią. Kandydat na sędziego SN musi ukończyć 35 lat.

</doc>
<doc id="467361" url="https://pl.wikipedia.org/wiki?curid=467361" title="Hubert Védrine">
Hubert Védrine

Hubert Védrine (ur. 31 lipca 1947 w Saint-Silvain-Bellegarde w departamencie Creuse) – francuski historyk i polityk, były minister spraw zagranicznych.
Życiorys.
Kształcił się w zakresie historii, następnie ukończył Instytut Nauk Politycznych w Paryżu oraz (w 1974) szkołę administracji "École nationale d'administration".
Pracował jako urzędnik w Ministerstwie Kultury, następnie w Ministerstwie Spraw Zagranicznych. Od 1977 do 1995 był radnym Saint-Léger-des-Vignes. W latach 1981–1988 pełnił funkcję doradcy ds. dyplomatycznych przy prezydencie François Mitterrandzie. Przez następne trzy lata był jego rzecznikiem, później do 1995 zajmował stanowisko sekretarza generalnego administracji prezydenckiej.
W latach 1997–2002 sprawował urząd ministra spraw zagranicznych w rządzie Lionela Jospina. Pełniąc tę funkcję, użył i następnie spopularyzował określenie hipermocarstwo ("l'hyperpuissance") dla opisania współczesnej pozycji Stanów Zjednoczonych. Po dymisji wycofał się z działalności politycznej, powracając do pracy akademickiej.
Odznaczony m.in. Krzyżem Komandorskim z Gwiazdą Orderu Zasługi Rzeczypospolitej Polskiej (2000).

</doc>
<doc id="467362" url="https://pl.wikipedia.org/wiki?curid=467362" title="Dmitrij Czwykow">
Dmitrij Czwykow

Dmitrij Aleksandrowicz Czwykow (ros. Дмитрий Александрович Чвыков; ur. 14 października 1974 w Ałmaty) – kazachski, następnie kirgiski skoczek narciarski, dwukrotny złoty medalista Zimowych Igrzysk Azjatyckich 1996, dwukrotny olimpijczyk, wiceprezydent Kazachskiej Federacji Skoków Narciarskich i Kombinacji Norweskiej. Mistrz sportu klasy międzynarodowej.
Podczas Zimowych Igrzysk Azjatyckich 1996 w Harbinie, Dmitrij Czwykow zdobył dwa złote medale zarówno w konkursie indywidualnym, jak i drużynowym. Na igrzyskach olimpijskich w 1998 w Nagano (jako skoczek kazachski) zajął 30. miejsce na skoczni normalnej, 49. na skoczni dużej oraz 11. w konkursie drużynowym. Cztery lata później w Salt Lake City (jako reprezentant Kirgistanu) był 41. na obiekcie normalnym i 39. na dużym. W Pucharze Świata zadebiutował podczas konkursu w Oberstdorfie w sezonie 1995/1996, jednak nigdy nie zdołał awansować do finałowej trzydziestki konkursu PŚ. Najwyższe miejsce w zawodach tej rangi osiągnął w 2001 w Engelbergu, zajmując 31. lokatę. W kwalifikacjach do drugiego konkursu Turnieju Czterech Skoczni w Garmisch-Partenkirchen w sezonie 2000/2001 zajął drugie miejsce. W samym konkursie zajął miejsce pod koniec stawki.
Jest jedynym w historii kirgiskim skoczkiem narciarskim, a tym samym rekordzistą tego kraju w długości skoku. W 2002 podczas treningu w Innsbrucku skoczył 124 metry. W 2003 roku zakończył sportową karierę. Jego osobistym trenerem był Pawieł Wasiljew.
Przebieg kariery.
Kazachstan.
Początki.
Jednym z jego pierwszych międzynarodowych startów był konkurs z cyklu Pucharu Europy w skokach narciarskich w sezonie 1992/1993. 27 lutego 1993 (kiedy miał nieco ponad 18 lat i 4 miesiące) wystąpił w zawodach w niemieckim Titisee-Neustadt, w którym oddał skok na odległość 68 metrów. Otrzymał za ten występ 29 punktów i zajął 77. miejsce (nieznacznie wyprzedził trzech zawodników). Następnego dnia w Schönwaldzie zajął 67. miejsce po skoku na 70 metrów.
W sezonie 1993/1994 zanotował kilka występów. W styczniu wystąpił w zawodach Pucharu Kontynentalnego w Willingen, w których zajmował 50. i 48. miejsce. Pierwszą dużą imprezą, w której Czwykow brał udział, były mistrzostwa świata juniorów w austriackim Breitenwang. 27 stycznia w konkursie drużynowym zajął 11. miejsce (startowało 17 ekip) po skokach na 73,5 i 64,5 m. Był drugim najlepszym zawodnikiem w swojej drużynie. W konkursie indywidualnym zajął 29. miejsce. W połowie lutego wystąpił jeszcze w dwóch konkursach Pucharu Kontynentalnego, jednak zajął w nich dalsze miejsca.
W następnym sezonie zanotował sześć startów w Pucharze Kontynentalnym. Najwyższe miejsca zajął w Zakopanem, gdzie był 43., oraz w Lahti, gdzie uplasował się na 49. miejscu. 20 lutego 1995 wystąpił w indywidualnym konkursie uniwersjady w Hiszpanii, w którym zajął 13. miejsce. We wrześniu tego samego roku odpadł w kwalifikacjach do Letniej Grand Prix.
Od 1995 do 1998.
Kolejny sezon przyniósł Kazachowi pierwsze sukcesy. W pierwszym międzynarodowym starcie zajął 43. pozycję w Pucharze Kontynentalnym w Lauschy, jednak już następnego dnia (10 grudnia 1995) na Inselbergschanze zdobył swoje pierwsze punkty PK, zajął bowiem 28. miejsce i zdobył trzy punkty do klasyfikacji tego cyklu. W drugi dzień Świąt Bożego Narodzenia zajął wysokie szóste miejsce w PK w Sankt Moritz. Występy te dały mu możliwość startu podczas 44. Turnieju Czterech Skoczni.
Przeszedł przez kwalifikacje w Oberstdorfie. W swoim debiucie zarówno w TCS jak i Pucharze Świata, zajął 45. miejsce po skoku na 95,5 m. Na tym turnieju wystąpił jeszcze w konkursie w Bischofshofen, w którym zajął 47. miejsce (do poprzednich dwóch nie zdołał się zakwalifikować). W końcowej klasyfikacji TCS zajął 63. miejsce z notą łączną 147,1 pkt. Po tych startach wystąpił w czterech kolejnych konkursach PK, w których trzykrotnie punktował. Największy sukces odniósł jednak w Willingen, w którym po skokach na 122 i 109 metrów uplasował się na trzecim miejscu. Było to jego pierwsze i ostatnie podium zawodów z tego cyklu.
Na początku lutego 1996 wystąpił w drużynie na zimowych igrzyskach azjatyckich w Harbinie w Chinach. W nieoficjalnych konkursach skoków narciarskich (skoki były dyscypliną pokazową) Czwykow zdobył dwa złote medale: indywidualnie (po skokach na 83,5 i 79,5 m) oraz drużynowo. Po niemal miesięcznej przerwie wystartował w kolejnych pięciu konkursach PK, we wszystkich zdobywając punkty. W Schönwaldzie był bliski kolejnego podium, jednak zajął czwarte miejsce ze stratą 2,5 pkt. do trzeciego Dirka Else. Ponadto zajął szóste miejsce w Titisee-Neustadt. Z dorobkiem 264 punktów zajął 30. miejsce w łącznej klasyfikacji tego cyklu.
W tym samym roku w periodzie letnim dwukrotnie wystąpił w kwalifikacjach do konkursów Letniej Grand Prix, jednak w obu nie awansował do konkursu głównego. W sezonie 1996/1997 nie wystąpił w żadnych zawodach FIS. Kolejne starty zanotował w sierpniu 1997 roku w zawodach PK w Zakopanem. W obu konkursach zdobył punkty (w pierwszym był dwunasty, zaś w drugim szósty). W swoich kolejnych pięciu startach poszło mu nieco gorzej, gdyż w każdych zawodach odpadał w kwalifikacjach (raz w LGP, dwukrotnie w PK i trzykrotnie w PŚ). 21 grudnia zajął 41. miejsce w zawodach Pucharu Świata w Engelbergu. Na przełomie lat 1997/1998 wystąpił w swoim drugim już Turnieju Czterech Skoczni. Trzykrotnie zakwalifikował się do konkursów głównych, jednak za każdym razem zajmował lokaty pod koniec stawki. Zgromadził łącznie 190,9 pkt., co dało mu 54. miejsce w klasyfikacji generalnej. 11 stycznia 1998 roku osiągnął najlepszy dotychczasowy wynik w PŚ; zajął 37. miejsce w Ramsau. Ponadto zakwalifikował się na Zimowe Igrzyska Olimpijskie 1998 w Nagano.
W indywidualnym konkursie na skoczni normalnej zajął 30. miejsce po skokach na 79 i 75 metrów. Na dużej skoczni zajął dalsze, 49. miejsce (skoczył 101,5 metra). W konkursie drużynowym na dużej skoczni zajął 11. miejsce. Były to jego ostatnie starty w tym sezonie.
Ostatni sezon w barwach kazachskich.
Na przełomie lipca i sierpnia 1998 wystąpił w czterech konkursach PK. Punkty zdobył tylko raz, a miało to miejsce w Oberstdorfie, gdzie zajął 24. miejsce. W zawodach LGP startował czterokrotnie, w tym trzykrotnie występując w konkursach głównych. Najbliżej zdobycia punktów był w Hinterzarten, gdzie zajął 33. miejsce. Był to jego najlepszy wynik w karierze w zawodach z tego cyklu.
W październiku zwyciężył w zawodach o Puchar Ministra Obrony Kazachstanu, skacząc 70 metrów (wyprzedził Maksima Połunina i Stanisława Filimonowa).
Od początku sezonu zimowego startował w Pucharze Świata, jednak sześciokrotnie odpadał w kwalifikacjach (zawody odbywały się od 5 do 20 grudnia). W drugi dzień świąt skakał w PK w Sankt Moritz, w którym zajął 16. miejsce. Wystąpił też kolejnym Turnieju Czterech Skoczni.
Dwukrotnie zakwalifikował się do konkursów głównych, jednak zajmował miejsca pod koniec stawki. W łącznej klasyfikacji tego prestiżowego turnieju zajął 53. miejsce. Po TCS wystąpił w Pucharze Świata w Engelbergu, w którym odpadł w kwalifikacjach.
Swoje ostatnie starty w barwach Kazachstanu zanotował podczas mistrzostw świata w 1999 w Ramsau. Na skoczni normalnej zajął 62. miejsce, a na skoczni dużej był na 54. pozycji. W konkursie drużynowym Kazachowie zajęli ostatnie, 12. miejsce.
Kirgistan (od 1999).
W 1999 roku w wyniku konfliktu z trenerem kadry narodowej (był nim wówczas Andriej Wierwiejkin) postanowił opuścić kadrę narodową, przyjął niebawem kirgiskie obywatelstwo i zaczął reprezentować ten kraj na arenie międzynarodowej.
Pierwszym startem w barwach Kirgistanu był Puchar Świata w Villach 12 grudnia 1999. Czwykow nie przeszedł jednak kwalifikacji. Podobnie było w trzech konkursach Turnieju Czterech Skoczni. Po nieudanych występach w TCS zdobył dla Kirgistanu pierwsze punkty w Pucharze Kontynentalnym. 6 stycznia 2000 zajął 22. miejsce w Engelbergu. Trzy dni później uzyskał 40. miejsce w zawodach Pucharu Świata w tej samej miejscowości.
12 sierpnia 2000 w Villach zajął 39. miejsce w zawodach Letniej Grand Prix. 27 sierpnia odniósł jeden ze swoich największych sukcesów w barwach Kirgistanu, zajął bowiem szóste miejsce w zawodach PK w Winterbergu. W pierwszym zimowym starcie w sezonie 2000/2001, uplasował się na 29. miejscu w PK w Sankt Moritz.
W kwalifikacjach do czterech konkursów TCS 2000/2001 odpadał aż trzykrotnie. Największy sukces odniósł jednak w Garmisch-Partenkirchen. W kwalifikacjach zajął wysokie, drugie miejsce i w rozgrywce KO trafił na Tommy’ego Ingebrigtsena z Norwegii. Kirgiz skoczył jednak tylko 99 metrów, przegrał z Norwegiem i zajął 41. miejsce.
W tym samym sezonie wystąpił na mistrzostwach świata w Lahti. Nie przeszedł kwalifikacji na dużym obiekcie, na normalnym zajął 34. miejsce po skoku na 75,5 m.
Po zakończeniu sezonu Czwykow wyjechał na trzy miesiące do Stanów Zjednoczonych. Jego celem było uzyskanie środków finansowych, dzięki którym mógł startować w zawodach w sezonie 2001/2002. Pracował tam jako kierowca limuzyny.
Swój ostatni sezon w karierze rozpoczął w lipcu 2001 w Villach. Zajmował jednak 40. i 41. miejsca w zawodach PK. Lepiej spisał się 11 sierpnia w Hinterzarten, w którym zajął 34. miejsce w zawodach Letniej Grand Prix (dzień wcześniej wygrał pierwszy z trzech oficjalnych treningów). W pozostałych konkursach poszło mu gorzej.
Period zimowy rozpoczął od 41. miejsca w zawodach Pucharu Świata w Villach. 15 i 16 grudnia osiągnął swoje życiowe wyniki w konkursach PŚ. W pierwszych zawodach uplasował się na 35. miejscu, zaś dzień później zajął 31. miejsce. Uzyskał jeszcze 44. miejsce w PŚ w Val di Fiemme i 39. miejsce w PK w Sankt Moritz.
W 50. TCS tylko raz przeszedł kwalifikacje. W kwalifikacjach zajął wysokie, 14. miejsce i trafił na Roara Ljøkelsøya. W pierwszej serii konkursowej uzyskał jednak 109,5 m i zajął 42. miejsce.
Zakwalifikował się na Zimowe Igrzyska Olimpijskie 2002. Na normalnej skoczni zajął 41. miejsce po skoku na 85 metrów, a na dużym obiekcie zajął nieco lepszą, 39. lokatę (skoczył 113 metrów). Niecały rok później Czwykow po raz ostatni wystąpił w międzynarodowych zawodach. Na Zimowych Igrzyskach Azjatyckich 2003 zajął 10. miejsce na skoczni normalnej (skakał 78,5 oraz 85 metrów). Kirgiz był również zgłoszony do mistrzostw świata w 2003, jednak nie wystąpił w żadnym konkursie.
Po zakończeniu kariery.
Pod koniec 2003 został wybrany wiceprezydentem Kazachskiej Federacji Skoków Narciarskich i Kombinacji Norweskiej. W Kazachstanie został wyróżniony tytułem mistrza sportu klasy międzynarodowej.
Osiągnięcia.
"Źródło: Wyniki Zawodnika"
Puchar Europy.
Miejsca w poszczególnych konkursach Pucharu Europy.
W zawodach Pucharu Europy, podobnie jak w zawodach Pucharu Świata, obowiązywała inna punktacja.

</doc>
<doc id="467366" url="https://pl.wikipedia.org/wiki?curid=467366" title="Duża prowincja magmatyczna">
Duża prowincja magmatyczna

Duża prowincja magmatyczna (ang. "large igneous province" – "LIP"), także: wielka pokrywa lawowa – bardzo rozległy obszar występowania wylewnych skał magmowych, głównie bazaltu. Pokrywa taka może rozciągać się na powierzchni kilku milionów kilometrów kwadratowych i mieć objętość rzędu milionów kilometrów sześciennych, a odpowiadające jej pogrubienie skorupy ziemskiej może wynieść nawet 35 kilometrów.
Formowanie wielkich pokryw lawowych było, w geologicznej skali czasu, zjawiskiem gwałtownym – w większości przypadków największa objętościowo część pokrywy wylewała się krócej niż milion lat, choć formowanie całych dużych prowincji magmatycznych trwa zwykle łącznie do 100 milionów lat. Szacuje się, że mniej więcej 10% masy i energii cieplnej wydobywa się z wnętrza Ziemi za pośrednictwem DPM, przez co zjawiska te należy traktować jako istotne dla dynamiki wnętrza ziemi. W przeciwieństwie do stabilnych procesów wulkanicznych zachodzących w grzbietach śródoceanicznych i strefach subdukcji powstawanie DPM jest procesem ściśle epizodycznym.
Geneza.
Istnieje kilka hipotez tłumaczących istnienie dużych prowincji magmatycznych:
Teoria pióropuszy płaszcza przewiduje, że w płaszczu Ziemi występują prądy konwekcyjne wynoszące gorącą magmę ku górze, aż do spodniej warstwy litosfery. Tam tworzą plamy gorąca (ang. "hotspots") przejawiające się na powierzchni intensywnym wulkanizmem. W okresie trwającej ok. miliona lat największej fali aktywności formują one większą część wielkich pokryw lawowych, podczas gdy następujący później etap powolnego sączenia się magmy i uzupełniania powstałego tworu może trwać z grubsza od 10 do 100 milionów lat. Te dwie fazy interpretowane są w myśl hipotezy pióropuszowej jako ślady dwóch podstawowych elementów morfologicznych pióropusza: "głowy" i "ogona". W wielu symulacjach komputerowych i eksperymentach laboratoryjnych wznosząca się w objętości cieczy niestabilność termiczna (czyli masa gorętsza od otoczenia, która z tego powodu, jako lżejsza, wypychana jest ku górze) przybiera kształt "grzyba". Najpierw formuje się wybrzuszenie, które potem przybiera kształt płynącej do góry meduzy ("głowy"), za którą ciągnie się węższy strumień gorącej materii ("ogon"). Badania geochronologiczne pokazują, że wiele DPM powstało w opisany powyżej sposób (nagły epizod intensywnego wulkanizmu i dłuższa faza o niższej intensywności), co odpowiada strukturze modelowego pióropusza – warto jednak pamiętać, że w rzeczywistości pióropusze płaszcza nie muszą mieć tak schematycznej budowy, a ruchy materii w płaszczu Ziemi nie są jeszcze poznane z wystarczającą dokładnością, by z całą pewnością przesądzać samo istnienie pióropuszy płaszcza.
Część naukowców tłumaczy powstanie DPM ruchami tektonicznymi, przede wszystkim rozstępowaniem się płyt tektonicznych, jakie zachodzi np. w grzbietach śródoceanicznych i ryftach kontynentalnych. W regionie, gdzie litosfera ziemska jest relatywnie cienka (np. na dnie oceanu lub w tych regionach kontynentów, gdzie występują ruchy rozciągające), wylew magmy jest bardziej prawdopodobny. Pocienienie litosfery sprawia, że materiał skalny astenosfery może wznieść się bliżej powierzchni Ziemi – podczas gdy temperatura magmy nie zmniejsza się, spada ciśnienie, jakiemu jest ona poddana. Przy niższym ciśnieniu spada z kolei temperatura topnienia skały, co prowadzi do jej intensywniejszego topnienia. Proces ten, w którym topnienie skał spowodowane jest ich wzniesieniem się i tym samym obniżeniem ciśnienia, nazywany jest topnieniem dekompresyjnym (ang. "decompression melting").
Hipoteza meteorytowa przypisuje natomiast genezę DPM uderzeniom meteorytów na tyle dużych, że były w stanie uszkodzić miejscowo skorupę ziemską, tak by utorować drogę znajdującej się pod nią magmie. Samo osłabienie struktury skalnej lub uformowanie sieci pęknięć (podobnej do "pajęczynki" powstającej na nadtłuczonym szkle) wystarczy, aby litosfera stała się bardziej podatna na intruzje magmowe. Ze zrozumiałych względów hipoteza dotyczy w mniejszym stopniu DPM znajdujących się na dnie oceanów. Istnieją natomiast powody, by przypuszczać, że odkryte na Księżycu prowincje bazaltowe skorelowane są z miejscami uderzeń meteorytów. Jest więc możliwe, że różne hipotezy lepiej nadają się do tłumaczenia zjawisk geologicznych na różnych ciałach Układu Słonecznego.
Warto podkreślić, że powyższe hipotezy nie muszą się wzajemnie wykluczać i w większości proponowanych modeli wykorzystywane są elementy każdej z nich. Ponadto nie wszystkie DPM muszą powstawać w jednakowy sposób, możliwe są więc dowolne kombinacje dopuszczalnych czynników. Dana prowincja magmowa mogła więc powstać, gdy lokalnie podwyższona temperatura płaszcza spotkała się z osłabioną litosferą – czy to ze względu na ruchy tektoniczne, czy to na uderzenie meteorytu.
Struktura klasycznej DPM.
Wielkie prowincje magmatyczne są to lokalne zgrubienia litosfery, będące śladem po intensywnym epizodzie skoncentrowanej aktywności magmatycznej. Bez względu na to, czy powstają one na lądzie, czy w głębinach morza, mogą one dodać do istniejącej grubości litosfery nawet 20 kilometrów. Płaskowyż Ontong Jawa na Oceanie Spokojnym ma więc miąższość ok. 35 km w porównaniu z typową wartością dla skorupy oceanicznej nie przekraczającą 10 km. Oprócz wylewów lawy ponad powierzchnię litosfery następuje też przypuszczalnie podklejanie jej od spodu, przez co DPM ma kształt dwuwypukłej soczewy. Dolną część DPM określa się w literaturze anglojęzycznej jako "Lower Crustal Body", górną zaś jako "Extrusive Cover" (odpowiednio "ciało dolnej skorupy" oraz "pokrywa ekstruzywna" – pojęcia te są nieobecne w polskiej literaturze i podane tu jedynie dla wyjaśnienia).
Słowo "ekstruzja" oznacza zwykle wypływ magmy o znacznej gęstości, który tworzy ciała skalne grube, lecz o relatywnie małej długości. W przypadku DPM ilość lawy jest jednak tak znaczna (w przypadku pojedynczego wypływu nawet do 100 tysięcy km³!), że ekstruzje te mogą osiągać długość nawet wielu setek kilometrów przy grubości do kilkudziesięciu lub kilkuset metrów. Tego typu wypływy następują jednocześnie lub jeden po drugim w pierwszym okresie gwałtownego magmatyzmu, tworząc warstwowe struktury skał bazaltowych charakterystyczne dla DPM. W późniejszym etapie następuje bardziej łagodne doklejanie nowych bloków skalnych, przecinanie nowo powstałych struktur przez kolejne pokolenia dajek, batolitów i innych intruzji. Ostatecznie warstwa ekstruzywna może mieć nawet 10 kilometrów grubości.
Pod pokrywą ekstruzywną znajduje się znacznie przeobrażona warstwa pierwotnej litosfery, która uległa wtórnemu przeobrażeniu i pocięciu przez niezliczone intruzje w stopniu nierzadko uniemożliwiającym jej łatwą identyfikację. Pod nią znajduje się zaś zgrubienie powstałe z materii podklejonej od spodu pod płytę. Poniżej samej DPM, zwłaszcza w przypadku prowincji młodych, często wykrywa się ponadto ciągnący się aż do głębokości przynajmniej 500-600 ślad w materii płaszcza, który interpretuje się jako pozostałość po pióropuszu: chemiczną lub termiczną. (Z punktu widzenia badacza ślad ten wykrywa się wyłącznie jako lokalne obniżenie szybkości rozchodzenia się fal sejsmicznych, trudno więc jednoznacznie zidentyfikować jego charakter: różnica w składzie chemicznym i temperaturze może dać identyczną sygnaturę na sejsmogramach.)
Rozmieszczenie i odmiany DPM.
Duże prowincje magmatyczne odnajduje się we wszystkich możliwych środowiskach tektonicznych: pośrodku płyt oceanicznych (Płaskowyż Kergueleński) i kontynentalnych (trapy syberyjskie), na granicach przesuwczych (Grzbiet Wschodnioindyjski) czy grzbietach śródoceanicznych (Islandia). Encyklopedia Geologiczna Elsevier wymienia ogółem 112 rozpoznanych DPM:
"Liczby nie sumują się do 112, ponieważ w niektórych przypadkach daną DPM określono jako typ mieszany."
Góry podmorskie to niezależne, ułożone liniowo lub rozrzucone chaotycznie wzniesienia na dnie oceanu. Płaskowyże oceaniczne to pojedyncze, olbrzymie wzniesienia zwykle oddalone od kontynentów, podniesione 2000 metrów lub więcej nad okoliczne dno oceanu, mogące lokalnie wystawać ponad powierzchnię wody jako wyspy. Brzeg wulkaniczny to określenie na mniej więcej liniową strukturę magmatyczną, powstającą, gdy kontynent rozrywany jest w procesie ryftowania: występuje więc na tzw. pasywnych krawędziach kontynentów. Grzbiet oceaniczny jest strukturą podobną do łańcucha gór podmorskich, jednak o bardzo wyraźnej liniowości i zwykle bardziej stromych stokach. Kontynentalne i oceaniczne bazalty wylewne to DPM najbliżej odpowiadające opisanemu wyżej "archetypowi": o znacznej powierzchni, budujące wyraźne, wielokilometrowe wybrzuszenie w litosferze.
Dodajmy, że nie ma zgodności co do zakresu struktur geologicznych, które powinno obejmować się pojęciem "dużej prowincji magmatycznej". Są np. autorzy, którzy nie zaliczyliby w ich poczet struktur typu gór i wulkanów podmorskich oraz grzbietów oceanicznych. Stąd podana klasyfikacja, a tym bardziej podane liczby, mają charakter raczej orientacyjny.
Występowanie w czasie.
Z badań geochronologicznych wynika, że częstotliwość pojawiania się DPM powoli maleje w okresie ostatnich 150 milionów lat. Nie jest jasne, czy jest to efekt chwilowy, czy też dowód postępującego uspokajania się dynamiki cieplnej płaszcza Ziemi.
Co charakterystyczne, czas powstania kilku dużych prowincji magmatycznych zbiega się z czasem wystąpienia masowych wymierań i oceanicznych zdarzeń beztlenowych. Przykładowo, liczne dowody wskazują na korelację pomiędzy powstaniem Trapów Syberyjskich – szczególnie dużej DPM w Centralnej Syberii – oraz tzw. wymierania permskiego, najbardziej dramatycznego ze znanych epizodów wielkich wymierań. Obydwa te historyczne zjawiska datuje się na mniej więcej 245-250 milionów lat temu, co oczywiście samo w sobie nie stanowi dowodu występowania zależności przyczynowej, jednak skłoniło wielu naukowców do poszukiwania możliwych długofalowych skutków powstania DPM na klimat i biosferę. Okazuje się, że wielkoskalowym wylewom magmy towarzyszy uwalnianie się znacznych ilości gazów, w tym związków chloru, fluoru, siarki oraz dwutlenku węgla. Związki te same w sobie mogą być toksyczne dla organizmów żywych, jednak w połączeniu z potężną emisją pyłów i okruchów skalnych i uwięzieniem ich w górnych warstwach atmosfery stwarza możliwość wywołania długofalowych zmian klimatycznych.
Największe prowincje magmatyczne na Ziemi.
Powstawanie DPM miało miejsce na przestrzeni całej historii geologicznej Ziemi – najmłodsza, prowincja Afar w Afryce, pochodzi sprzed 30 mln lat, najstarsze datuje się na 3,8 mld lat. Najlepiej zachowały się pokrywy pochodzące z er mezozoicznej i kenozoicznej. Starsze pokrywy są zazwyczaj w różnym stopniu zniszczone i przez to gorzej rozpoznane.
Poniższa tabela przedstawia największe (co do objętości i powierzchni) prowincje magmatyczne.
Pozaziemskie prowincje magmatyczne.
Duże prowincje magmatyczne rozpoznano również na Marsie i Wenus. Dokładny sposób ich powstania jest mniej znany niż pokryw ziemskich – nie tylko z powodu niedostępności materiału do badań, ale także dlatego, że planety te nie mają współcześnie tektoniki ruchomych płyt. Nie wszystkie ziemskie hipotezy mają więc zastosowanie i przypuszczalnie struktury analogiczne do ziemskich DPM mogą powstawać w najróżniejszych środowiskach i warunkach.

</doc>
<doc id="467369" url="https://pl.wikipedia.org/wiki?curid=467369" title="Nance (ujednoznacznienie)">
Nance (ujednoznacznienie)

Miejscowości we Francji:
Gminy w USA:
Hrabstwa w USA:
Osoby o nazwisku "Nance"

</doc>
<doc id="467373" url="https://pl.wikipedia.org/wiki?curid=467373" title="Etroplus">
Etroplus

Etroplus - rodzaj słodkowodnych ryb z rodziny pielęgnicowatych. Spotykane również w wodach słonawych.
Występowanie.
Półwysep Indyjski, Cejlon, Sri Lanka.
Klasyfikacja.
Gatunki zaliczane do tego rodzaju :

</doc>
<doc id="467374" url="https://pl.wikipedia.org/wiki?curid=467374" title="Geophagus">
Geophagus

Geophagus – rodzaj ryb słodkowodnych z rodziny pielęgnicowatych zaliczany do grupy ziemiojadów (ryb przesiewających osady denne w poszukiwaniu pożywienia).
Występowanie: Ameryka Południowa.
Klasyfikacja.
Gatunki zaliczane do tego rodzaju:

</doc>
<doc id="467375" url="https://pl.wikipedia.org/wiki?curid=467375" title="Gymnogeophagus">
Gymnogeophagus

Gymnogeophagus – rodzaj słodkowodnych ryb z rodziny pielęgnicowatych (Cichlidae) zaliczany do grupy „ziemiojadów” – ryb przesiewających ziemię w poszukiwaniu pożywienia.
Występują w Ameryce Południowej. Pojawiły się w eocenie ("Gymnogeophagus eocenicus").
Klasyfikacja.
Gatunki zaliczane do tego rodzaju :
Gatunkiem typowym rodzaju jest "Gymnogeophagus cyanopterus" (="Gymnogeophagus balzanii").

</doc>
<doc id="467376" url="https://pl.wikipedia.org/wiki?curid=467376" title="Sotheby’s">
Sotheby’s

Sotheby’s – dom aukcyjny założony w Londynie w połowie XVIII wieku, z siedzibą przy New Bond Street, mający obecnie swoją siedzibę w Nowym Jorku przy York Avenue na Manhattanie.
Pierwsza aukcja przeprowadzona przez założyciela firmy, Samuela Bakera, odbyła się 11 marca 1744 i dotyczyła sprzedaży kilkuset książek. Obecnie Sotheby’s osiąga roczne obroty w wysokości 2 miliardów dolarów. Jego najwięksi rywale to domy aukcyjne Christie’s i Bonhams.

</doc>
<doc id="467377" url="https://pl.wikipedia.org/wiki?curid=467377" title="Nanochromis">
Nanochromis

Nanochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Afryka Zachodnia i Środkowa – dorzecze dolnego Kongo.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Pseudoplesiops nudiceps".
Kilka nowo odkrytych gatunków nie zostało jeszcze opisanych naukowo.

</doc>
<doc id="467378" url="https://pl.wikipedia.org/wiki?curid=467378" title="Nimbochromis">
Nimbochromis

Nimbochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Hemichromis livingstonii".

</doc>
<doc id="467380" url="https://pl.wikipedia.org/wiki?curid=467380" title="Ophthalmotilapia">
Ophthalmotilapia

Ophthalmotilapia – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Tanganika w Afryce Wschodniej.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Tilapia boops".

</doc>
<doc id="467381" url="https://pl.wikipedia.org/wiki?curid=467381" title="Sarotherodon">
Sarotherodon

Sarotherodon – rodzaj słodkowodnych ryb okoniokształtnych z rodziny pielęgnicowatych (Cichlidae). 
Wszystkie ryby z tego rodzaju są pyszczakami – inkubują ikrę w pysku, przy czym opieką nad potomstwem zajmuje się samiec lub oboje rodzice. Wraz z rodzajami "Oreochromis", "Iranocichla" i "Tristramella" tworzą takson monofiletyczny.
Występowanie.
Afryka, niektóre gatunki są endemitami.
Klasyfikacja.
Gatunki zaliczane do tego rodzaju :
Gatunkiem typowym rodzaju jest "Sarotherodon melanotheron".
Badania Julii Schwarzer i jej zespołu wykazały, że "Sarotherodon" jest taksonem parafiletycznym, obejmującym endemiczne rodzaje jeziora Barombi Mbo ("Konia", "Myaka", "Pungu" i "Stomatepia"). Autorzy przyznają, że nie udało się im wykazać głębszych relacji filogenetycznych.

</doc>
<doc id="467386" url="https://pl.wikipedia.org/wiki?curid=467386" title="Julian Beever">
Julian Beever

Julian Beever – brytyjski artysta specjalizujący się w malunkach na chodnikach. 
Jego prace sprawiają wrażenie trójwymiarowości, kiedy są oglądane lub fotografowane z odpowiedniego miejsca.

</doc>
<doc id="467387" url="https://pl.wikipedia.org/wiki?curid=467387" title="Tajmień">
Tajmień

Tajmień, tajmen ("Hucho taimen") – gatunek słodkowodnej ryby łososiokształtnej, największej i ewolucyjnie najstarszej w rodzinie łososiowatych (Salmonidae). Jest blisko spokrewniona z głowacicą (była klasyfikowane jako jej podgatunek "H. h. taimen").
Występowanie.
Tajmień występuje w Europie i Azji – dorzecze górnej Wołgi, Uralu i Peczory. Licznie pojawia się także w rzekach Syberii oraz w rzece i dorzeczu Amuru. Historyczny, naturalny zasięg tego gatunku sięgał po Chiny, Kazachstan i Mongolię.
Opis.
Od głowacicy różni się liczbą wyrostków skrzelowych na pierwszym łuku skrzelowym (głowacica ma 16, a tajmień 11 bądź 12), osiąga również większe rozmiary (może dorastać do 2 metrów i ważyć 100 kg). Samce przed tarłem stają się bardziej jaskrawe, a dolna część płetwy grzbietowej i płetwa odbytowa stają się pomarańczowo czerwone.
Ochrona.
Na podstawie badań populacji w Ussuri (2002, 2003) w Chinach uznana za gatunek zagrożony. Gatunek zagrożony na całym terytorium swojego występowania ze względu na smaczne mięso i tradycję połowów.
Tajmień czy tajmen?
W języku polskim "Hucho taimen" spotykana jest pod dwiema nazwami – tajmień i tajmen. Tajmen jest odzwierciedleniem łacińskiej nazwy, a dokładniej epitetu gatunkowego "taimen", w kręgach zoologów i językoznawców uważanym za właściwą nazwę zwyczajową. Natomiast w powszechnym użyciu, również w literaturze – zarówno wędkarskiej, popularnonaukowej jak i specjalistycznej – stosowana jest nazwa tajmień wywodząca się z jęz. rosyjskiego (таймень).
Wędkarstwo.
Wysoko ceniona w wędkarstwie sportowym.

</doc>
<doc id="467390" url="https://pl.wikipedia.org/wiki?curid=467390" title="Liczba zmierzchowa">
Liczba zmierzchowa

Liczba zmierzchowa (sprawność zmierzchowa) - to parametr sprzętu optycznego (lornetek, celowników) wskazujący na przydatność urządzenia do pracy w słabych warunkach oświetlenia. 
Określa zdolność dostrzegania celu. Liczbowo wyraża się przez pierwiastek kwadratowy z iloczynu powiększenia i średnicy obiektywu. Im większa liczba, tym sprzęt optyczny jest "jaśniejszy" - bardziej nadaje się do pracy w trudnych warunkach oświetleniowych.

</doc>
<doc id="467393" url="https://pl.wikipedia.org/wiki?curid=467393" title="Hubert Vedrine">
Hubert Vedrine



</doc>
<doc id="467401" url="https://pl.wikipedia.org/wiki?curid=467401" title="Hucho">
Hucho

Hucho – rodzaj ryb łososiokształtnych z rodziny łososiowatych (Salmonidae).
Występowanie.
"Hucho hucho" w Europie, pozostałe gatunki w Azji.
Klasyfikacja.
Gatunki zaliczane do tego rodzaju:
Gatunkiem typowym jest "Salmo hucho" ("H. hucho").

</doc>
<doc id="467402" url="https://pl.wikipedia.org/wiki?curid=467402" title="Kadima">
Kadima

Kadima (hebr. קדימה; pol. "Naprzód") – centrowa i liberalna partia polityczna działająca w Izraelu, założona 21 listopada 2005 roku przez Ariela Szarona.
Początkowo do partii należeli najbliżsi współpracownicy Szarona z partii Likud. Następnie dołączyli do niej niektórzy posłowie z Partii Pracy. W latach 2006–2013 była największym ugrupowaniem w izraelskim parlamencie – Knesecie (w wyborach w 2006 roku uzyskała 29, a w wyborach w 2009 roku 28 mandatów na 120 deputowanych). W wyborach parlamentarnych w 2013 roku członkowie Kadimy zdobyli zaledwie 2 mandaty parlamentarne (79 081 głosów i 2,09% poparcia).
Historia.
Kadima została założona przez premiera Ariela Szarona, tuż po tym, jak opuścił on prawicową partię Likud 21 listopada 2005 roku, w celu utworzenia nowej partii politycznej, która umożliwiłaby mu zrealizowanie planu zapewnienia pokoju na Bliskim Wschodzie za pomocą jednostronnych posunięć – m.in. zlikwidowania izraelskiego osadnictwa w Autonomii Palestyńskiej i zarysowania przyszłych granic państwa palestyńskiego.
Nazwa "Kadima", która oznacza „Naprzód” lub „Do przodu”, pojawiła się w pierwszych dniach po wyjściu Szarona z Likudu i spodobała się premierowi. Jednakże nie została ona od razu nadana nowemu tworowi politycznemu, a partia początkowo nazywała się „Narodowa Odpowiedzialność” (hebr. אחריות לאומית, "Ahrayaut Leumit"), nazwa ta została zaproponowana przez minister sprawiedliwości Cippi Liwni i entuzjastycznie przyjęta m.in. przez Re’uwena Adlera, bliskiego współpracownika Szarona. Miało to być tylko tymczasowym rozwiązaniem, ale sondaże wykazywały, że taka partia będzie bardziej rozpoznawalna niż Kadima. Ugrupowanie Szarona miało więc stać się „Narodową Odpowiedzialnością” na stałe. Niespodziewanie jednak, 24 listopada 2005 roku obwieszczono, że partia została ostatecznie zarejestrowana pod nazwą Kadima. Uznano, że może ona mieć znaczenie dla wielu Izraelczyków, ponieważ związana jest z bojowym okrzykiem oficerów armii izraelskiej. Dodatkowo przyjęcie takiej nazwy może oznaczać chęć podkreślenia przez Szarona jego wojskowej przeszłości, w perspektywie wyborów parlamentarnych w marcu 2006 roku. „Kadima” jest ponadto słowem nie określającym jakiejkolwiek politycznej orientacji (może więc się z nim identyfikować wiele różnych osób), choć było ono używane już przez wczesnych syjonistycznych liderów, takich jak Natan Birnbaum. Pomimo tego, takie nazwanie nowej partii zostało skrytykowane przez przywódcę Szinui, Tommy’ego Lapida, który stwierdził, że jest ono zbyt podobne do gazety Benito Mussoliniego, "Avanti" (wł. "Naprzód").
Jak twierdzą zwolennicy Szarona, pierwszego dnia po założeniu Kadimy, nowa partia miała prawie 150 członków, większość z nich stanowili rozłamowcy z Likudu. Kilku członków Knesetu z Partii Pracy, Likudu i innych ugrupowań natychmiast przyłączyło się do Kadimy, włączając w to ministrów Ehuda Olmerta, Cipi Liwni, Me’ira Szitrita, Gideona Ezrę i Awrahama Hirszsona. Wiceministrowie Ruchama Awraham, Madżalli Wahbi, Eli Aflalo, Marina Solodkin, Ze’ew Bojm i Ja’akow Edri również weszli do partii Szarona, wraz deputowanymi Likudu Roni Bar-Onem i Omrim Szaronem. Były szef Histadrutu Chajjim Ramon z Partii Pracy także zdecydował się dołączyć do nowego podmiotu na izraelskiej scenie politycznej.
30 listopada 2005 roku, Szimon Peres opuścił Partię Pracy po trwającym ponad 60 lat członkostwie w tej organizacji i oświadczył, że pomoże premierowi Arielowi Szaronowi osiągnąć pokój z Palestyńczykami. Tuż po nagłym ataku, w wyniku którego Szaron zapadł w śpiączkę, pojawiły się spekulacje, czy Peres zostanie wybrany na nowego lidera Kadimy. Jeden z sondaży wskazywał, że partia otrzyma 42 mandaty w nadchodzących wyborach z Peresem na czele, a tylko 40 pod przywództwem Ehuda Olmerta. Większość prominentnych członków Kadimy pochodziła jednak z Likudu, poparła więc Olmerta na stanowisko następcy Szarona.
Wybory 2006 i koalicja rządowa.
Partia wygrała wybory parlamentarne w Izraelu 2006 roku. Zdobyła 29 mandatów. 4 maja Ehud Olmert został premierem, a Kadima stała się partią inicjującą tworzenie koalicji rządowej. W jej skład weszły ugrupowania: Partia Pracy, Szas i Gil.
Podczas swej wizyty w USA i wystąpienia przed połączonymi izbami amerykańskiego Kongresu, Olmert obiecał, że w przypadku nie osiągnięcia porozumienia z Palestyńczykami, jego rząd będzie kontynuował realizację planu Szarona.
Po wojnie w Libanie (12 lipca – 14 sierpnia 2006), rząd Olmerta (jak również osoba samego premiera) stał się bardzo niepopularny w izraelskim społeczeństwie. Sondaże wskazywały na możliwe zwycięstwo Likudu w przypadku, gdyby wybory odbyły się pod koniec 2006 roku. 23 października 2006 roku skrajnie prawicowe ugrupowanie Nasz Dom Izrael weszło do koalicji rządowej. W maju 2007 roku Ehud Olmert cieszył się poparciem jedynie 3% ankietowanych Izraelczyków. 17 stycznia 2008 roku Nasz Dom Izrael wyszedł z rządu Ehuda Olmerta, w proteście przeciwko rozmowom pokojowym z Autonomią Palestyńską. Szef Jisra’el Betenu oświadczył, że jego partia opuściła gabinet, ponieważ Kadima ma zamiar oddać Palestyńczykom ziemie zajęte w 1967 roku.
30 lipca 2008 roku oskarżony o korupcję premier Olmert zakomunikował, że nie będzie się ubiegał o kolejną kadencję na stanowisku przewodniczącego partii. Swoje kandydatury w wewnątrzpartyjnych wyborach, zgłosili za to: Cipi Liwni, Sza’ul Mofaz, Awi Dichter i Me’ir Szitrit. 17 września 2008 nową przewodniczącą partii została wybrana Cipi Liwni, która otrzymała 43,1% głosów. Drugi Sza’ul Mofaz, zapewnił sobie 42% głosów. W wewnątrzpatyyjnych wyborach wzięło udział 55% członków partii, a Liwni zwyciężyła przewagą tylko 431 głosów (1,1%). Nowy lider rozpocznie negocjacje z partiami wchodzącymi dotąd w skład koalicji rządowej i zastąpi najprawdopodobniej Ehuda Olmerta na stanowisku premiera Izraela.
21 września 2008 Ehud Olmert złożył oficjalną rezygnację ze stanowiska premiera na ręce prezydenta Szimona Peresa. Ten przekazał misję uformowania nowego rządu Liwni. Zgodnie z ustawami zasadniczymi Izraela, w przypadku braku sukcesu po upływie 42 dni od uzyskania nominacji, rozpisywane są nowe wybory. 13 października Kadima i Partia Pracy doszły do porozumienia w sprawie nowej umowy koalicyjnej. Dla osiągnięcia większości parlamentarnej (minimum 61 mandatów) niezbędne stało się pozyskanie także Szas. Ugrupowanie znajdowało się pod presją Likudu. Binjamin Netanjahu przekonywał liderów partii religijnej, że Liwni pragnie negocjować z Palestyńczykami status Jerozolimy. Liwni ostatecznie nie udało się utworzyć nowej koalicji. Prezydent Peres rozpisał wybory do Knesetu na 10 lutego 2009 roku. Do czasu sformowania nowego rządu po wyborach w 2009 r., premierem pozostał Ehud Olmert.
17 grudnia odbyły się wewnątrzpartyjne wybory, w których członkowie Kadimy po raz pierwszy w historii decydowali o układzie nazwisk na liście partyjnej, którą ugrupowanie wystawi podczas wyborów parlamentarnych w lutym 2009 r. Wydarzenie to miało także inny wymiar – miało dać odpowiedź na pytanie, czy rywalizujący z Liwni Sza’ul Mofaz będzie w stanie zebrać swoich zwolenników i zagrozić przywództwu w partii. W prawyborach w Kadimie wzięło udział ok. 45% członków tej partii, a w pierwszej dziesiątce wyłonionej listy partyjnej znaleźli się: Liwni, Mofaz (ich pozycje były z góry ustalone jeszcze przed głosowaniem), Dalja Icik, Cachi Hanegbi, Roni Bar-On, Ze’ew Bojm, Me’ir Szitrit, Ruchama Awraham, Awi Dichter i Marina Solodkin. Większość z nich to zwolennicy Liwni. Partia Pracy ostrzegła jednak wyborców, że podczas głosowania parlamentarnego powinni zwrócić uwagę na fakt, że 80% postaci na liście partyjnej Kadimy to politycy wywodzący się z Likudu.
Według wyników sondażu z 19 grudnia 2008 r. pod względem popularności, partia zrównała się w tym okresie z Likudem. Badania preferencji wyborczych przeprowadzone dla dziennika Ma’ariw wykazały, że oba ugrupowania uzyskałyby 30 mandatów parlamentarnych, gdyby wybory zostały przeprowadzone właśnie 19 grudnia.
Wybory w 2009 roku i Kadima w opozycji.
W wyborach przedterminowych do Knesetu z 10 lutego 2009 Kadima wygrała wybory uzyskując 28 miejsc w parlamencie. Pomimo tego zwycięstwa, pod znakiem zapytania stanęło to, czy kolejny premier Izraela będzie członkiem Kadimy. Stało się tak, ponieważ druga pod względem wielkości partia – Likud, otrzymała tylko o jeden mandat mniej. Trzecie miejsca zajął prawicowy, nacjonalistyczny Jisra’el Betenu, któremu pod względem ideologicznym o wiele bliżej do Likudu, niż do Kadimy. Jeden z liderów tego drugiego ugrupowania, Me’ir Szitrit, oświadczył, że jego partia nie wejdzie w skład skrajnie prawicowego rządu pod kierownictwem Netanjahu, nie wykluczając jednocześnie udziału w gabinecie, jeśli nie znajdzie się w nim Jisra’el Betenu.
Ostatecznie Netanjahu utworzył gabinet, w skład którego 31 marca 2009 roku weszli przedstawiciele Likudu, Szasu, Partii Pracy, Jisra’el Betenu, Zjednoczonego Judaizmu Tory oraz Żydowskiego Domu. Cipi Liwni stała się liderem opozycji, ostro krytykując m.in. Ehuda Baraka za wejście do prawicowego rządu.
Rozłam i klęska wyborcza w 2013.
W marcu 2012 Liwni przegrała w wewnątrzpartyjnych wyborach z Sza’ulem Mofazem, który uzyskał 61,7 proc. głosów. W listopadzie tego roku Liwni opuściła Kadimę, wraz z siedmioma dotychczasowymi parlamentarzystami tego ugrupowania. Wspólnie stworzyli nową centrową partię polityczną, Ruch (Ha-Tenu’a).
W wyniku wyborów parlamentarnych z 22 stycznia 2013, Kadima utraciła niemal 90 proc. miejsc w Knesecie w porównaniu do swego stanu posiadania po wyborach w 2009 r. Partii z trudnością udało się pokonać 2-procentowy próg wyborczy, przekraczając go kilkuset głosami. W Knesecie zasiadło jedynie 2 deputowanych Kadimy (Mofaz i Hasson), przez co ugrupowanie to stało się najmniejszą frakcją spośród 12 reprezentowanych w izbie. W 2013 Hasson opuścił Knesset, obejmując stanowisko prezesa Izraelskiego Zarządu Zabytków.
Przed wyborami w 2015 Mofaz ogłosił, że odejdzie z polityki. Na jego decyzji zaważył fakt, że kierownictwo partii postanowiło o nie przyłączaniu się do Unii Syjonistycznej – zjednoczenia Partii Pracy i Ha-Tenu’a. Po odejściu Mofaza, nowym liderem ugrupowania został Akram Chason, stając się pierwszym w historii Druzem, który został szefem partii izraelskiej skupiającej przede wszystkim Żydów. Wkrótce potem jednak złożył on rezygnację, a następnie wstąpił do ugrupowania My Wszyscy, otrzymując 12. miejsce na liście wyborczej tej partii. Pod wpływem tych wydarzeń, kierownictwo Kadimy zadecydowało o nie startowaniu w wyborach parlamentarnych z 17 marca 2015.
Program.
Program Kadimy został po raz pierwszy publicznie przedstawiony 28 listopada 2005 roku przez ówczesną minister sprawiedliwości Cipi Liwni, która w swoim oświadczeniu zawarła m.in. główne punkty platformy programowej nowego ugrupowania:
Polityczne cele i postulaty.
Początkowo program Kadimy był wiernym odbiciem poglądów Ariela Szarona i jego politycznych zamierzeń i decyzji. Wczesne doniesienia z obozu Szarona, tworzącego nową partię, mówiły o stworzeniu ugrupowania prawdziwie „centrowego” i „liberalnego”. Wydawało się, że Szaron pragnął w ten sposób przyciągnąć do Kadimy deputowanych do Knesetu z innych partii, często o bardzo znanych w Izraelu nazwiskach, którzy byliby w stanie zaakceptować przywództwo premiera, pragnąc implementacji „umiarkowanego” programu politycznego. Szaron wierzył w możliwość realizacji tzw. mapy drogowej, w związku z bliskimi relacjami z prezydentem USA, George’em W. Bushem.
W sprawach wewnętrznych, Szaron pokazał, że pragnie dojść do porozumienia ze swoim byłym koalicyjnym partnerem, antyklerykalną Szinui (uczestniczyła ona w drugim rządzie Szarona w 2003 roku), która promowała swój program, skierowany przeciwko wpływowym ugrupowaniom reprezentującym wyznawców judaizmu ortodoksyjnego ("Haredim"). Jedna z takich partii, Zjednoczony Judaizm Tory, przyłączyła się do rządu Szarona w tym samym czasie, co i Partia Pracy, po opuszczeniu koalicji gabinetowej przez Szinui. W przeszłości, również Szinui nazywało się partią „centrową”, ponieważ odrzucało zarówno socjalizm Partii Pracy (propagując zamiast tego ekonomię wolnorynkową), jak również sprzeciw Likudu przeciwko powstaniu palestyńskiego państwa.
Ówczesna minister sprawiedliwości Cipi Liwni, uważana za osobę nr 2 po Szaronie na początku funkcjonowania partii, powiedziała mediom, iż Kadima ma zamiar wspomóc realizację planów utworzenia oddzielnego palestyńskiego państwa, co spotkało się z poparciem znanego izraelskiego lewicowca Josiego Belina. Pomimo tego, Szaron był głównym „architektem” konstrukcji tzw. muru bezpieczeństwa, oddzielającego Zachodni Brzeg od Izraela. Koncepcja ta została skrytykowana przez lewą stronę izraelskiej sceny partyjnej. Pomimo tego, przez wielu plany te uznane zostały za pierwszy krok na drodze do końcowego ustalenia stałych granic państwa żydowskiego.
22 listopada 2005 roku, na konferencji prasowej, Szaron wspomniał iż jest za wycofaniem się z osiedli żydowskich na Zachodnim Brzegu. Odmówił jednak podania terminu oraz innych bliższych szczegółów takiej akcji.
Przywódcy partyjni.
Przewodniczący partii od 2005 roku:
Ponadto Szimon Peres został wybrany 9. prezydentem Izraela jako kandydat Kadimy.

</doc>
<doc id="467410" url="https://pl.wikipedia.org/wiki?curid=467410" title="Fleuta">
Fleuta



</doc>
<doc id="467417" url="https://pl.wikipedia.org/wiki?curid=467417" title="Furta (statek wodny)">
Furta (statek wodny)

Furta – wrota w kadłubie statku, znajdujące się przeważnie na wysokości nabrzeża, służące do załadunku towarów i pasażerów lub bunkru. W zależności od położenia w kadłubie statku nazywane są: furtą dziobową, rufową lub burtową.
Małe furty burtowe powierzchni kilku m² stosowane czasem na chłodniowcach, mają wymiary pozwalające na wstawienie taśmociągu. Statki Ro-Ro wyposażone są w furty o wysokości rzędu 4-8 m i szerokości nawet 30 m. Zamknięciem takich furt jest najczęściej rampa, która na czas przeładunku jest opuszczana (jak most zwodzony) i stanowi drogę dla przeładowywanych pojazdów. Furta dziobowa jest dodatkowo osłonięta podnoszonym dziobem statku.
Wprowadzenie technologii poziomego przeładunku Ro-Ro i furt na statkach spowodowało znaczne przyspieszenie prac przeładunkowych, a zatem skrócenie czasu postoju w portach. Jednak furty mają znaczną powierzchnię i umieszczone są blisko linii wodnej statku, a przeładunki typu Ro-Ro praktycznie uniemożliwiają podział kadłuba na przedziały wodoszczelne. Powoduje to istotne pogorszenie standardu wodoszczelności, niezatapialności i stateczności statku. Przypuszcza się, że uszkodzenie furty dziobowej było przyczyną zatonięcia promu Estonia w roku 1994 (852 ofiary śmiertelne). W 1987, zaniedbania procedur bezpieczeństwa (prom wypłynął z otwartą furtą) doprowadziły do katastrofy promu Herald of Free Enterprise koło Zeebrugge (193 ofiary).

</doc>
<doc id="467424" url="https://pl.wikipedia.org/wiki?curid=467424" title="Furta burtowa">
Furta burtowa



</doc>
<doc id="467438" url="https://pl.wikipedia.org/wiki?curid=467438" title="Johann Gambolputty">
Johann Gambolputty



</doc>
<doc id="467444" url="https://pl.wikipedia.org/wiki?curid=467444" title="Niebieski pokój">
Niebieski pokój

Niebieski pokój, inaczej pokój przesłuchań lub przyjazny pokój przesłuchań – pomieszczenie przystosowane i przeznaczone do przesłuchań dzieci.
Idea.
Pomysł przyjaznego pokoju przesłuchań poza salą rozpraw narodził się z inicjatywy Fundacji Dzieci Niczyje. Gorącym orędownikiem stworzenia takiego pokoju była łódzka sędzia Anna Maria Wesołowska i to za jej sprawą po raz pierwszy w historii polskiego wymiaru sprawiedliwości zastosowano w trakcie rozprawy nagrane wcześniej przesłuchanie. Miało to miejsce 4 czerwca 2004 roku w łódzkim Sądzie Okręgowym.
Materiały dowodowe uzyskane jednorazowo z przesłuchań w niebieskim (przyjaznym) pokoju mają taką samą moc prawną jak zeznania uzyskane podczas przesłuchania w sądowej sali rozpraw. Pozwala to unikać kilkakrotnych przesłuchań dzieci w tej samej sprawie.
Charakterystyka pokoju.
Pokoje do przesłuchań dzieci znajdują się poza budynkami sądu, względnie prokuratury. Taka lokalizacja ma sprawić, by dziecko czuło się bezpiecznie, a samo przesłuchanie odbywało się w przyjaznych warunkach. W pokoju znajdują się zabawki, by dziecko mogło czuć się bardziej komfortowo. Niezbędnymi elementami w wyposażeniu niebieskiego (przyjaznego) pokoju jest lustro weneckie i sprzęt audiowizualny do rejestracji dźwięku i obrazu z całego przesłuchania. Jednakże najczęściej znajdują się one w sądach, względnie fundacjach, np. Fundacja Pomocy Rodzinie "Opoka" w Łodzi. Przesłuchanie dziecka ma formę rozmowy z sędzią, w której uczestniczy psycholog. W pomieszczeniu znajdującym się obok przyjaznego pokoju przesłuchań podczas trwania przesłuchania przebywa prokurator, względnie obrońca oskarżonego, protokolant i technik, dbający o przebieg przesłuchania oraz właściwą jakość nagrania z rozmowy z dzieckiem. Przesłuchanie jest nagrywane najczęściej na płytę DVD, taśmę VHS i dołączane do materiału dowodowego sprawy.
Lokalizacja pokoi.
Wzorcowe przyjazne pokoje znajdują się w Warszawie, w Centrum Pomocy Dzieciom "Mazowiecka", w Zielonej Górze, w Zakładzie Poradnictwa Młodzieżowego i Edukacji Seksualnej Uniwersytetu Zielonogórskiego, także w Łodzi w Sądzie Rejonowym Łódź-Śródmieście, który powstał jako jeden z pierwszych w Polsce.

</doc>
<doc id="467446" url="https://pl.wikipedia.org/wiki?curid=467446" title="Immunohistochemia">
Immunohistochemia

Immunohistochemia – jest to metoda wykrywania rozmaitych substancji antygenowych w skrawkach mikroskopowych, stosowana w histopatologii i histologii. Polega na zastosowaniu przeciwciała skierowanego przeciwko poszukiwanym składnikom preparatu a następnie systemu detekcji, tworzącego barwną, nierozpuszczalną substancję, widoczną w mikroskopie. Do związków chemicznych stosowanych do lokalizacji stosowanych w tej metodzie przeciwciał należą:
Metoda ta znajduje zastosowanie w diagnostyce różnicowej chorób, szczególnie nowotworów złośliwych.
Zobacz też:

</doc>
<doc id="467448" url="https://pl.wikipedia.org/wiki?curid=467448" title="Peene">
Peene



</doc>
<doc id="467449" url="https://pl.wikipedia.org/wiki?curid=467449" title="Gwizdek ratunkowy">
Gwizdek ratunkowy

Gwizdek ratunkowy – standardowe wyposażenie morskiej kamizelki ratunkowej lub kombinezonu ratunkowego, które służy do zwrócenia na siebie uwagi (zasygnalizowania swojego położenia) w trakcie akcji ratowniczej.
Wykonany jest zazwyczaj z tworzywa sztucznego, przymocowany do kamizelki ratunkowej za pomocą linki i umieszczony w osobnej kieszonce.

</doc>
<doc id="467453" url="https://pl.wikipedia.org/wiki?curid=467453" title="Uecker">
Uecker

Niemcy:
Osoby:
Zobacz też:

</doc>
<doc id="467454" url="https://pl.wikipedia.org/wiki?curid=467454" title="Berthold Lubetkin">
Berthold Lubetkin

Berthold Lubetkin (właśc. Biertold Romanowicz Lubietkin, ros. Бертольд Романович Любеткин, ur. 14 grudnia 1901 w Tbilisi, zm. 23 października 1990 w Bristolu) – brytyjski architekt pochodzenia rosyjskiego, uznawany za najwybitniejszego brytyjskiego przedstawiciela modernizmu przed II wojną światową.
Życiorys.
Studiował architekturę w latach 1920-1922 w Moskwie i w Leningradzie, gdzie zapoznał się z konstruktywizmem, a następnie w Berlinie i w Warszawie. W latach 1926-1927 pracował u Auguste Perreta w Paryżu, a potem prowadził tam pracownię z Jeanem Ginsburgiem. W 1930 przeniósł się do Wielkiej Brytanii, a w 1932 założył w Londynie biuro architektoniczne "Tecton". Współpracował z Ove Arupem i Marcelem Breuerem. Architektura Lubetkina stanowiła syntezę radzieckiej architektury konstruktywistycznej z ideami propagowanymi przez Le Corbusiera, wprowadził do brytyjskiej architektury motywy pilotis i tarasu dachowego.
W 1948 został architektem miejskim w Peterlee, jednym z "new towns", jednak w 1950 zrezygnował z posady ze względu na nieprzyjęcie jego projektu. Wkrótce wycofał się na kilka lat z życia zawodowego. W połowie lat 50. na krótko powrócił do pracy, po czym przeszedł na emeryturę i zamieszkał w na farmie w Gloucestershire, niekiedy zabierając głos w debatach na temat architektury. W 1982 otrzymał Złoty Medal RIBA.

</doc>
<doc id="467460" url="https://pl.wikipedia.org/wiki?curid=467460" title="Andrzej Ryś">
Andrzej Ryś

Andrzej Ryś (ur. 16 kwietnia 1960 w Limanowej) – polski lekarz i urzędnik państwowy, w latach 1999–2001 podsekretarz stanu w Ministerstwie Zdrowia, od 2006 dyrektor Komisji Europejskiej.
Życiorys.
Jest absolwentem Wydziału Lekarskiego Akademii Medycznej im. Mikołaja Kopernika w Krakowie. W latach 1990–1997 sprawował funkcję dyrektora Szkoły Zdrowia Publicznego Collegium Medicum Uniwersytetu Jagiellońskiego. Od 1997 do 1999 roku był dyrektorem Wydziału Zdrowia Urzędu Miasta Krakowa. Od 24 czerwca 1999 do 22 października 2001 roku był wiceministrem zdrowia w rządzie Jerzego Buzka. Zajmował się współpracą międzynarodową i integracją Polski z Unią Europejską. Był członkiem Zespołu Negocjacyjnego pod przewodnictwem Jana Kułakowskiego, odpowiedzialny był za przystosowanie polskiego prawa do przepisów unijnych. Od 2005 do 2006 roku był dyrektorem zarządzającym Ogólnopolskiego Związku Pracodawców Prywatnej Służby Zdrowia. 29 marca 2006 został mianowany na stanowisko jednego z dyrektorów w departamencie dyrekcji generalnej zdrowia i ochrony konsumentów w Komisji Europejskiej, odpowiedzialnego za sprawy zdrowia publicznego.
Jest również konsultantem Światowej Organizacji Zdrowia oraz Banku Światowego oraz członkiem Rady Wszechnicy Uniwersytetu Jagiellońskiego.

</doc>
<doc id="467469" url="https://pl.wikipedia.org/wiki?curid=467469" title="Frederick Fleet">
Frederick Fleet

Frederick Fleet (ur. 15 października 1887, zm. 10 stycznia 1965) – obserwator na "RMS Titanic"; pełnił służbę w dniu 14 kwietnia 1912 w chwili kolizji statku z górą lodową.
Fleet był sierotą. Wychowywał się w sierocińcach, przybranych rodzinach i u dalszych krewnych. W wieku 12 lat rozpoczął pracę na morzu i w 1903 został chłopcem okrętowym, stopniowo awansując na wykwalifikowanego marynarza. Przed zaciągnięciem się na "Titanica" przez cztery lata pracował jako obserwator na liniowcu "RMS Olympic". W kwietniu 1912 zameldował się na pokładzie "Titanica".
14 kwietnia 1912, o godzinie 22:00, Fleet, razem z Reginaldem Lee, objął wachtę na bocianim gnieździe. Prowadzenie obserwacji było utrudnione ze względu na brak lornetek i pęd mroźnego powietrza wywołany prędkością poruszającego się statku. Przystosowanie wzroku do widzenia w nocy w takich warunkach mogło zająć nawet 20 minut. Wkrótce, z odległości 450–500 metrów, dostrzeżono górę lodową na kursie statku i poinformowano mostek kapitański. Prawdopodobnie to Lee pierwszy zauważył niebezpieczeństwo. Obserwatorzy pozostawali na stanowisku przez 20 minut po zderzeniu, zanim zostali zwolnieni ze służby.
Fleet udał się na pokład łodziowy, gdzie został skierowany do pomocy przy załadunku i opuszczaniu szalupy numer 7. Była to pierwsza szalupa, która opuściła tonący statek z 28 kobietami i dziećmi. Fleet został przydzielony do jej obsługi. Rankiem, 15 kwietnia, rozbitkowie zostali podjęci przez "RMS Carpathia".
Od lipca do sierpnia 1912 pracował na należącym do White Star Line "Olympicu". Wobec niechęci przełożonych do członków załogi, którzy przeżyli katastrofę, zaczął pracować dla linii Union-Castle Line. Karierę na morzu zakończył w 1936. W późniejszym okresie pracował w stoczni, a następnie sprzedawał gazety na ulicy w Southampton.
Po śmierci żony, 28 grudnia 1964, Fleet popadł w depresję. Dwa tygodnie później, w styczniu 1965, popełnił samobójstwo poprzez powieszenie. Jego ciało zostało odnalezione 10 stycznia 1965. Został pochowany w bezimiennym grobie na cmentarzu Hollybrook Cemetery w Southampton. W 1993 z inicjatywy stowarzyszenia Titanic Historical Society na grobie Fredericka Fleeta ustawiono kamień pamiątkowy ku jego pamięci.

</doc>
<doc id="467475" url="https://pl.wikipedia.org/wiki?curid=467475" title="Karel Koželuh">
Karel Koželuh

Karel Koželuh (ur. 7 marca 1895 w Pradze, zm. 27 kwietnia 1950 w Klánovicach) – wszechstronny sportowiec czeski, tenisista, piłkarz, hokeista.
Kariera zawodowa.
W 1923 Koželuh występował na środku ataku w reprezentacji piłkarskiej Czechosłowacji. Grał także w ataku kadry hokejowej, wraz z którą zdobył mistrzostwo Europy (1925) i brązowy medal mistrzostw Europy (1923). W finale mistrzostw Europy w 1925 przeciwko Szwajcarii strzelił decydującą o tytule bramkę.
Największą sławę zyskał jako tenisista. Praworęczny gracz nie osiągał sukcesów jako amator, natomiast przeszedł do historii jako jeden z pierwszych zawodowców. W 1925 sięgnął po tytuł mistrza świata zawodowców, w latach 1925–1932 (z przerwą w 1931) wygrywał zawodowe międzynarodowe mistrzostwa Francji. Miał również na koncie tytuły mistrza Europy zawodowców (wygrał "European Professional Tour" w 1932) oraz mistrza USA zawodowców (1929, 1932, 1937). W finale mistrzostw USA był ponadto w 1928, 1930, 1934 i 1935, ale mecze te przegrywał. Pokonał w pojedynku zawodowym m.in. znanego Amerykanina Williama Tildena.
Od połowy lat 20. przebywał na stałe w USA, oprócz gry zajmując się pracą trenerską. Po II wojnie światowej powrócił do Czechosłowacji. W 1950 zginął w wypadku samochodowym koło Pragi. Był starszym bratem Jana Koželuha, przedwojennego reprezentanta Czechosłowacji w Pucharze Davisa. Sam w Pucharze Davisa rywalizować nie mógł ze względu na status profesjonalny, z tego samego powodu ominęły go ewentualne sukcesy w turniejach wielkoszlemowych.
Dysponował zarówno dobrymi, regularnymi uderzeniami z głębi kortu, jak i umiejętnościami gry wolejowej. Nosił przydomek „Freda Astaire’a kortów”. W 2006 jego nazwisko zostało wpisane do Międzynarodowej Tenisowej Galerii Sławy.

</doc>
<doc id="467476" url="https://pl.wikipedia.org/wiki?curid=467476" title="Karel Kozeluh">
Karel Kozeluh



</doc>
<doc id="467484" url="https://pl.wikipedia.org/wiki?curid=467484" title="Refa’el Etan">
Refa’el Etan



</doc>
<doc id="467489" url="https://pl.wikipedia.org/wiki?curid=467489" title="Julie Halard-Decugis">
Julie Halard-Decugis

Julie Halard-Decugis, z domu Halard (ur. 10 września 1970 w Wersalu) – francuska tenisistka, występująca na światowych kortach od 1986 do 2000 roku, mistrzyni US Open 2000 w grze podwójnej, ćwierćfinalistka Australian Open 1993, French Open 1994 i Australian Open 2000 w grze pojedynczej, uczestniczka Mistrzostw WTA w grze pojedynczej i podwójnej, klasyfikowana w rankingu WTA na 7. miejscu w grze pojedynczej (2000) i na 1. miejscu w grze podwójnej (2000), reprezentantka Francji w Pucharze Federacji, Pucharze Hopmana i na letnich igrzyskach olimpijskich. Tenisistka praworęczna z oburęcznym backhandem.
Kariera tenisowa.
Julie Halard rozpoczęła treningi tenisowe w wieku siedmiu lat. Zadebiutowała w rozgrywkach juniorskich Międzynarodowej Federacji Tenisowej w czerwcu 1986 podczas French Open i dotarła tam do ćwierćfinału. W czerwcu 1987 została wicemistrzynią Wimbledonu w singlu dziewcząt, przegrywając walkę o puchar z Natallą Zwierawą. W 1988 wygrała French Open, a w grze podwójnej doszła do finału w parze z rodaczką Maider Laval.
Status profesjonalnej tenisistki otrzymała w 1986 roku.
Gra pojedyncza.
Julie Halard-Decugis wygrała dwanaście turniejów WTA w grze pojedynczej. W rankingu światowym klasyfikowana była najwyżej na siódmym miejscu, działo się to dnia 21 lutego 2000 roku.
Debiut w profesjonalnym cyklu rozgrywkowym odnotowała Francuzka przed własną publicznością w ramach French Open 1987. W pierwszym oficjalnym meczu pokonała Czeszkę Hanę Fukarkovą 5:7, 7:6(5), 6:2, ale w drugiej rundzie uległa rozstawionej z dziesiątym numerem Kathy Rinaldi. Miesiąc później wygrała swoje pierwsze kobiece zawody ITF w Erlangen. We wrześniu po przejściu eliminacji awansowała do trzeciej rundy US Open, pokonana w dwóch setach przez Janę Novotną. W październiku osiągnęła swój pierwszy finał imprezy WTA w Atenach. Triumfowała nad Kathleen Horvath i Isabel Cueto, ale musiała uznać wyższość Kateriny Maleewej. Po tym występie została sklasyfikowana w gronie stu najlepszych tenisistek świata.
Słabsze wyniki w zawodach WTA spowodowały, że wróciła do drugiej setki rankingu. W październiku 1989 przedostała się do ćwierćfinału w Moskwie, wygrywając po drodze z Pam Shriver (11 WTA). Awans do ćwierćfinału w Sydney w styczniu 1990 znów poprawił jej pozycję w ogólnej klasyfikacji. Odnotowała tam cenne zwycięstwo nad Łarysą Sawczenko. W drugiej rundzie w Miami okazała się lepsza od Ziny Garrison (4 WTA), a we wrześniu w Paryżu doszła do półfinału. Wiosną 1991 pokonała Magdalenę Maleewą (31 WTA) w Rzymie, Nathalie Tauziat (15 WTA) i Mary Joe Fernández (5 WTA) w Berlinie, a w sierpniu zagrała w drugim finale WTA w swojej karierze. Miało to miejsce w Albuquerque, jednak w decydującym starciu lepsza okazała się Gigi Fernández.
Swój pierwszy tytuł wywalczyła Halard w portorykańskim Dorado. Ograła tam Barbarę Rittner, Mary Pierce i w finale Amandę Coetzer. Dzięki temu awansowała do grona dwudziestu najlepszych zawodniczek świata. Po raz pierwszy zyskała prawo występu w Mistrzostwach WTA, ale zdołała ugrać zaledwie jednego gema w konfrontacji z liderką rankingu Monicą Seles. W kwietniu 1992 dodała do swojej kolekcji tytuł z Tarentu, a w drodze do czwartej rundy Wimbledonu wyeliminowała Arantxę Sánchez Vicario i Helenę Sukovą.
W styczniu 1993 osiągnęła największy sukces w karierze, awansując do ćwierćfinału turnieju wielkoszlemowego. W Melbourne była lepsza od Ziny Garrison i Conchity Martínez, uległa dopiero w trzech setach Monice Seles. W Toronto wygrała z Gabrielą Sabatini (6 WTA), a w lutym 1994 została wicemistrzynią w zawodach WTA w Paryżu (przegrała z Martiną Navrátilovą). Wiosną ponownie triumfowała w Tarentu, a dwa tygodnie później rozgromiła Mary Pierce (12 WTA) w Berlinie. W czerwcu ponownie dostała się do ćwierćfinału Wielkiego Szlema; pokonując na kortach Rolanda Garrosa Lindsay Davenport (11 WTA) i Natallę Zwierawą (9 WTA). Wspomniana Amerykanka zrewanżowała się jednak Halard już w pierwszej rundzie Wimbledonu. Francuzka wystąpiła w Mistrzostwach WTA na koniec sezonu i odniosła nieoczekiwane zwycięstwo nad Arantxą Sanchez Vicario 6:2, 1:6, 7:6(2), po czym została w trzech setach odprawiona przez Gabrielę Sabatini.
W 1995 roku poślubiła swojego trenera, Arnaud Decugis, który jest spokrewniony z dawną legendą francuskiego tenisa, Maxem Décugisem. Od tego czasu występowała pod podwójnym nazwiskiem Halard-Decugis. W maju wygrała turniej w Pradze po finale z Ludmiłą Richterovą. Kolejne trofeum przywiozła w styczniu 1996 z Hobartu. Miesiąc później triumfowała w dobrze obsadzonych zawodach w Paryżu, zamykając dalszą drogę w drabince Helenie Sukovej, Sabine Appelmans, Anke Huber (5 WTA), Silvii Farinie Elii i Ivie Majoli (4 WTA). Sezon ten zakończyła już w lipcu z powodu kontuzji nadgarstka. Ta znacznie ograniczyła jej plany startowe także w następnym roku.
Powróciła na światowe korty w styczniu 1998, osiągając ćwierćfinał w Auckland. W maju doszła do finału w Strasburgu, gdzie przegrała z Iriną Spîrleą, a wcześniej ograła najwyżej rozstawioną Amandę Coetzer. Ponownie została sklasyfikowana w czołowej setce rankingu WTA. W czerwcu triumfowała w ’s-Hertogenbosch i została dwudziestą tenisistką w historii, która wygrywała turnieje na wszystkich nawierzchniach kortów w erze open. W listopadzie zdobyła kolejny tytuł, tym razem w Pattaya.
Zwycięstwo odniosła także w Auckland w styczniu 1999, a w kwietniu została pokonana w finale w Bol przez Corinę Morariu. W maju zdobyła jeden z największych sukcesów w swojej karierze – przedostała się do finału w Berlinie, ogrywając w ćwierćfinale samą Steffi Graf. Jest ostatnią osobą, które pokonały Niemkę w jej ojczyźnie. W decydującym meczu nie sprostała Martinie Hingis, zdobywając zaledwie jednego gema. Najlepsza okazała się również w czerwcu w Birmingham, a w sierpniu pokonała Pierce i Davenport w Los Angeles. W finale przegrała z rozstawioną z szóstym numerem Sereną Williams. Na koniec roku wzięła udział w Mistrzostwach WTA; w pierwszym meczu została wyeliminowana przez Anke Huber.
W ostatnim roku swojej zawodowej kariery odniosła Halard-Decugis największe sukcesy. W Australian Open 2000 po raz trzeci (i ostatni) zagrała w wielkoszlemowym ćwierćfinale; jej dalszą drogę po puchar zakończyła Lindsay Davenport. Awansowała na najwyższe, siódme miejsce w notowaniach WTA. W czerwcu wygrała turniej w Eastbourne po finale z Dominique Monami. Popis swojej gry dała podczas dwóch z rzędu turniejów w Tokio w październiku. W pierwszym zadowoliła się finałem i zwycięstwami nad Monicą Seles oraz Kristiną Brandi, w drugim pozostała niepokonana, jako najwyżej rozstawiona – po obronie trzech piłek meczowych – sięgnęła po dwunasty, ostatni w karierze tytuł.
Ostatni wygrany pojedynek rozegrała Julie Halard-Decugis z Jennifer Capriati w drugiej rundzie w Filadelfii, ostatni mecz w ogóle miał miejsce podczas Mistrzostw WTA w listopadzie 2000; przegrała go 2:6, 3:6 z Martiną Hingis.
Halard należała do grona czołowych tenisistek francuskich, w tym od 1996 była pierwszą rakietą swojego kraju. Pomiędzy 15 listopada 1999 a 9 stycznia 2000 po raz pierwszy w dziejach cztery Francuzki były klasyfikowane w gronie dziesięciu najlepszych rakiet świata (Tauziat, Mauresmo i Pierce).
Gra podwójna.
Julie Halard-Decugis wygrała w swojej karierze piętnaście profesjonalnych turniejów w grze podwójnej, w tym jako ostatni wielkoszlemowy US Open 2000. W rankingu WTA klasyfikowana na pierwszym miejscu (jako jedyna Francuzka w dziejach) dwukrotnie: od 11 września do 22 października 2000 i od 30 października do 24 grudnia 2000, łącznie przez czternaście tygodni. Za każdym razem na pozycji liderki zmieniała ją jej deblowa partnerka, Ai Sugiyama.
We wrześniu 1987 zadebiutowała w imprezie WTA Tour w Paryżu i w parze z Virginie Paquet wygrały jedno spotkanie, ulegając potem rozstawionym z trzecim numerem Virginii Ruzici i Catherine Tanvier. W grudniu 1990 zdobyła tytuł w rozgrywkach ITf w Le Havre, partnerując Agnes Zugasti. Pierwszy znaczący wynik osiągnęła w maju 1991, awansując z Camille Banjamin do ćwierćfinału w Berlinie, a potem z Anke Huber do trzeciej rundy French Open. We wrześniu zagrała w swoim pierwszym finale, na hali w Paryżu razem z Dechaume-Baller. Zostały pokonane w decydującym pojedynku przez Petrę Langrovą i Radkę Zrubákovą.
Kolejny finał osiągnęła w parze z Nathalie Tauziat w kwietniu 1994 w Barcelonie, gdzie musiały uznać wyższość Larysy Sawczenko i Arantxy Sánchez Vicario. Z tą samą partnerką awansowała po raz pierwszy do wielkoszlemowy półfinału w ramach French Open, przegrały z Gigi Fernández i Natallą Zwierawą, ale w trzeciej rundzie wyeliminowały Manon Bollegraf i Martinę Navrátilovą. W sierpniu zdobyła pierwszy tytuł WTA w Los Angeles po finale z Janą Novotną i Lisą Raymond; w ćwierćfinale odprawiły z Tauziat Fernandez i Sawczenko. Drugi tytuł wywalczyła u boku Sanchez Vicario w Tokio, gdzie były rozstawione z pierwszym numerem i w ostatnim pojedynku były lepsze od Amy Frazier i Riki Hiraki.
W 1995 zagrała w ćwierćfinałach French Open i US Open (obydwa z Tauziat). W styczniu 1996 razem z Els Callens zwyciężyła w Auckland, a w lutym ponownie z Tauziat doszła do finału w Paryżu. W marcu odniosła jeden z największych sukcesów w karierze, dostając się do finałowej rozgrywki w Indian Wells, którą Francuzki przegrały z Chandą Rubin i Brendą Schultz; sezon ten zakończyła jednak przedwcześnie z powodu kontuzji nadgarstka.
W 1997 w jedynym swoim występie w WTA Tour we wrześniu doszła do finału w Tokio z Rubin, gdzie uległy Monice Seles i Ai Sugiyamie. W styczniu 1998 osiągnęła finały w Auckland i Hobart (z Janette Husárovą). Latem ustanowiła swój najlepszy dotychczasowy wynik na kortach Wimbledonu, awansując do ćwierćfinału (z Els Callens, wcześniej triumfowały w Birmingham po finale nad najwyżej rozstawionymi Lisą Raymond i Rennae Stubbs). W listopadzie razem z Belgijką wygrała w Pattaya, w finale ograły Rikę Hiraki i Aleksandrę Olszę. W październiku 1999 z Anke Huber została wicemistrzynią w Moskwie.
Ostatni sezon w swojej karierze rozpoczęła triumfami w Gold Coast (z Anną Kurnikową) i Sydney (z Ai Sugiyamą). Następnie doszła do ćwierćfinału Australian Open i zwyciężyła przed własną publicznością w Paryżu (z Sandrine Testud). W kwietniu została mistrzynią w Miami (z Sugiyamą), a w maju w Bol. W czerwcu była w półfinale French Open. Na kilka miesięcy przed zakończeniem kariery, w Wimbledonie osiągnęła swój pierwszy wielkoszlemowy finał w parze z Sugiyamą. W półfinale wyeliminowały Lisę Raymond i Rennae Stubbs, a w finale musiały uznać wyższość sióstr Williams. Na amerykańskich kortach zagrała w finałach w New Haven (wygrany) i Montrealu (przegrany).
W sierpniu 2000 w swoim ostatnim występie wielkoszlemowym zdobyła pierwsze mistrzostwo. W parze z Ai Sugiyamą ograły w finale Carę Black i Jelenę Lichowcewą 6:1, 1:6, 6:1. Wcześniej pokonały też Els Callens, Dominique Monami, Anke Huber i Barbarę Schett. Jesienią wygrała trzy turnieje z rzędu w Tokio (dwa razy) i Moskwie. Awansowała na pozycję liderki światowej klasyfikacji deblowej. W listopadzie wzięła udział w Mistrzostwach WTA, ale w ostatnim meczu w karierze razem z Sugiyamą nie sprostały Els Callens i Dominique Monami. Wynik tego spotkania to 6:2, 3:6, 4:6.
Gra mieszana.
Julie Halard kilkakrotnie próbowała swoich sił w rozgrywkach gry mieszanej w ramach turniejów wielkoszlemowych. Poza trzema, wszystkie pozostałe zakończyła już na pierwszych rundach. Największy sukces odniosła podczas Australian Open 1996, dochodząc do ćwierćfinału w parze z Michaelem Tebbuttem. We French Open 1995 razem z Olivierem Delaître awansowała do trzeciej rundy, podobnie w Wimbledonie 2000 w parze z Michaëlem Llodrą.
Występy reprezentacyjne.
Od 1990 do 2000 roku regularnie reprezentowała Francję w turnieju o Puchar Federacji. Zadebiutowała w konfrontacji pierwszej rundy Grupy Światowej w Atlancie z Tajwanem; pokonała wówczas Lai Su-Lin 6:2, 6:1. Ze swoją drużyną awansowała najdalej do półfinału tej rywalizacji. W 1993 Francuzki przegrały z Hiszpankami (Halard została pokonana przez Conchitę Martinez), w 1994 z Amerykankami (przegrała z Mary Joe Fernandez oraz mecz deblowy w parze z Tauziat przeciwko Gigi Fernandez i Zinie Garrison), w 1995 ponownie z Amerykankami (Halard zdobyła jeden punkt, pokonując Arantxę Sanchez Vicario) i w 1998 ze Szwajcarkami (Decugis uległą zarówno Martinie Hingis, jak i Patty Schnyder).
W 1992 roku zadebiutowała w letnich igrzyskach olimpijskich w Barcelonie i po pierwszorundowym zwycięstwie nad Katarzyną Nowak została pokonana przez Nicole Jagerman. Powróciła na igrzyska w 2000 roku w Sydney; doszła do trzeciej rundy gry pojedynczej, gdzie nie sprostała Barbarze Schett, a także do ćwierćfinału gry podwójnej w parze z rodaczką Amélie Mauresmo. Przegrały walkę o miejsce w strefie medalowej z późniejszymi mistrzyniami olimpijskimi, siostrami Williams.
Dwukrotnie reprezentowała Francję w Pucharze Hopmana. W 1992 roku jej partnerem był Henri Leconte. W pierwszej rundzie rozprawili się ze Szwedami: Catariną Lindqvist i Peterem Lundgrenem; w ćwierćfinale trafili jednak na Niemców, Steffi Graf i Boris Becker, zostali przez nich pokonani już po dwóch meczach. W 1995 Decugis wystąpiła w parze z Jeanem-Philippe Fleurian. Awansowali do półfinału po zwycięstwach nad Holendrami i Hiszpanami; w jednej drugiej na ich drodze ponownie stanęli Niemcy (Becker w duecie z Anke Huber) i ponownie Francuzi przegrali obydwa pojedynki singlowe.
Zakończenie kariery.
Julie Halard-Decugis zakończyła karierę tenisową 15 listopada 2000 roku w wieku trzydziestu lat. W czasie kilkunastu lat spędzonych na kortach wygrała dwanaście turniejów indywidualnych WTA i piętnaście deblowych. Była liderką klasyfikacji deblistek przez czternaście tygodni i jest jedyną Francuzką w historii, która zajmowała tę pozycję. Rok 1999 zakończyła na dziewiątym miejscu listy singlowej. Zarobiła na kortach ponad trzy miliony dolarów i wygrała 386 spośród 619 rozegranych meczów (singiel, 62%) oraz 253 z 409 (debel, 62%). Wygrała jeden tytuł wielkoszlemowy, US Open 2000 w grze podwójnej, a w Wimbledonie 2000 zagrała w finale.

</doc>
<doc id="467491" url="https://pl.wikipedia.org/wiki?curid=467491" title="Przedział wodoszczelny">
Przedział wodoszczelny

Przedział wodoszczelny - wodoszczelna komora w kadłubie statku (okrętu) utworzona przez grodzie poprzeczne (wzdłużne), podwójne dno (zęza) oraz pokład(y).
Poprzez podział wnętrza kadłuba statku uzyskuje się jego niezatapialność.

</doc>
<doc id="467495" url="https://pl.wikipedia.org/wiki?curid=467495" title="Cała Polska czyta dzieciom">
Cała Polska czyta dzieciom

Cała Polska czyta dzieciom – kampania społeczna, rozpoczęta w czerwcu 2001 przez Fundację „ABCXXI – Cała Polska czyta dzieciom” (do roku 2005 działającą jako: Fundacja „ABCXXI – Program Zdrowia Emocjonalnego”), mająca na celu propagowanie codziennego czytania dzieciom jako skuteczną, tanią i przyjazną metodę wspomagania ich wszechstronnego rozwoju – psychicznego, umysłowego, społecznego i moralnego – oraz budowania zasobów wewnętrznych dziecka: kompetencji emocjonalnych i intelektualnych. Poprzez nadawanie spotów reklamowych w mediach i inne działania promocyjne, edukacyjne i organizacyjne, Fundacja przekonuje, że czytanie dziecku dla przyjemności – 20 minut dziennie. Codziennie! – jest mądrym sposobem spędzania czasu z dzieckiem i najlepszą inwestycją w jego przyszłość.
Cele kampanii.
Kampania „Cała Polska czyta dzieciom” (CPCD) zachęca rodziców, wychowawców i innych dorosłych, do codziennego, co najmniej 20-minutowego czytania dzieciom. Jednocześnie, Fundacja przypomina o potrzebie kontrolowania ilości i jakości programów telewizyjnych oraz gier komputerowych, które w życiu przeciętnego współczesnego dziecka zajmują więcej czasu niż szkoła.
Organizatorzy kampanii.
Inicjatorką kampanii społecznej „Cała Polska czyta dzieciom”(CPCD) była Irena Koźmińska, założycielka i prezes Fundacji ABCXXI – Cała Polska czyta dzieciom, której misją jest wspieranie zdrowia psychicznego, umysłowego i moralnego dzieci i młodzieży poprzez działania oświatowe, edukacyjne, organizacyjne, promocyjne oraz lobbingowe. Kampania prowadzona jest obecnie w całym kraju przez 6376 wolontariuszy – Liderów i Koordynatorów (dane z lipca 2011 roku). Do ogłoszonych przez Fundację programów: „Czytające Szkoły” oraz „Czytające Przedszkola” przystąpiło ponad 2350 szkół i ponad 2300 przedszkoli (dane z lipca 2011 roku). 
Placówki, które wprowadziły codzienne głośne czytanie dzieciom obserwują wzrost zrozumienia tekstów i poleceń, poprawę koncentracji, łatwość wypowiedzi ustnych i pisemnych, wzrost motywacji do nauki i chęci do współpracy, powstawanie więzi pomiędzy uczniami oraz pomiędzy uczniami i czytającym nauczycielem, wzrost czytelnictwa wśród dzieci, a także znaczną poprawę zachowania.
Historia kampanii.
Kampania rozpoczęła się w czerwcu 2001 reklamowym spotem nadawanym w TVP, w którym wystąpił Krzysztof Stelmaszyk. Humorystyczna scena, w której dziecko podchodzi do oglądającego telewizję ojca i pyta: „"Tato, a czy ty umiesz czytać"”, odniosła zamierzony skutek i do kampanii CPCD zaczęli się zgłaszać liczni wolontariusze – nauczyciele, bibliotekarze, rodzice. Kampanię wsparli także entuzjastycznie artyści, dziennikarze, wydawcy, księgarze, sportowcy, politycy.
W czerwcu 2002 Fundacja zorganizowała I Ogólnopolski Tydzień Czytania Dzieciom (OTCD), w którym wzięło udział ponad 150 miejscowości. Rok później w II OTCD uczestniczyło 300, w roku 2004 – ponad 1000, zaś w VIII OTCD w 2010 roku – ponad 2500 miejscowości. W 2003 r. Fundacja rozpoczęła dwa nowe programy edukacyjne: „Czytające szkoły” i „Czytające przedszkola”, z sukcesem promujące wprowadzenie głośnego czytania dzieciom w szkołach i przedszkolach.
Wkrótce pojawili się koordynatorzy na poszczególne województwa, miasta, gminy, a także liderzy – w szkołach, przedszkolach, bibliotekach oraz innych placówkach i instytucjach współpracujących z Fundacją.
Do kampanii CPCD dołączyły się m.in. instytucje z Wrocławia pod hasłem „Cały Wrocław czyta dzieciom”. Organizatorami i koordynatorami tej akcji byli metodycy Wrocławskiego Centrum Doskonalenia Nauczycieli. Akcja została rozpisana jako konkurs dla szkół podstawowych i gimnazjalnych oraz dla przedszkoli.
Aby dotrzeć do szerokiej rzeszy odbiorców, Fundacja wyprodukowała reklamy telewizyjne (wspomniane już „Tato, czy ty umiesz czytać?”, „Męskie Rozmowy”, „Czy jest Harry Potter?”, „Rodzinka”, „Strychostrachy”), krótkie filmy ze znanymi osobistościami czytającymi swoim dzieciom, 11 filmików z aktorami seriali telewizyjnych czytających swoim serialowym dzieciom i teledyski: „Wspomnienia są blisko” w wykonaniu Natalii Kukulskiej, „Cała Polska czyta dzieciom” (w wykonaniu Maryli Rodowicz, Eweliny Flinty, Majki Jeżowskiej, Zbigniewa Zamachowskiego, Piotra Fronczewskiego, Mateusza Damięckiego).
Nagrody i wyróżnienia.
Za swą działalność Fundacja otrzymała wiele nagród, m.in. w 2003 r. Grand Prix na Festiwalu Komunikacji Społecznej, Nominację do Nagrody Prezydenta RP za Działalność Kulturalną na rzecz Dzieci i Młodzieży, w 2004 r. Kryształowe Zwierciadło, w 2005 r. Medal „Zasłużony Kulturze Gloria Artis” przyznany przez Ministra Kultury, Honorową Nagrodę Pro Publico Bono oraz Nagrodę Roku za działalność humanitarną Optimus Hominum nadaną przez Polski Komitet Pomocy Społecznej, w 2006 r. Małego Pegaza, nagrodę Targów Książki Dziecięcej oraz prestiżową międzynarodową nagrodę IBBY – Asahi Reading Promotion Award, którą przedstawicielki fundacji odebrały podczas 30. Kongresu IBBY w Makau. W 2006 r. oraz 2011 r. Fundacja otrzymała nagrody Rzecznika Praw Dziecka, w 2007 r. – medal nadany przez Stowarzyszenie Wydawców Polskich, w 2008 r. Nagrodę Ars Polony, w 2011 r. – Medal Komisji Edukacji Narodowej oraz tytuł Organizacji Pozarządowej Roku nadany przez Radę Forum Ekonomicznego w Krynicy.

</doc>
<doc id="467500" url="https://pl.wikipedia.org/wiki?curid=467500" title="Winnemuca">
Winnemuca



</doc>
<doc id="467501" url="https://pl.wikipedia.org/wiki?curid=467501" title="Aerojet General X-8">
Aerojet General X-8

Aerojet General X-8 — niekierowana, stabilizowana obrotowo, amerykańska rakieta badawcza zaprojektowana do wynoszenia ładunku aparatury badawczej o masie 68 kg na pułap 61 km. W późniejszych rakietach "X-8" zrezygnowano ze stabilizacji obrotowej dla celów projektu rakiety Aerobee.
Historia.
Po zakończeniu II wojny światowej przechwycone przez wojska amerykańskie pociski rakietowe V-2 posłużyły do badań i rozwoju rodzimej technologii rakietowej. Użycie rakiet dawało także nowe możliwości badawcze, pozwalające badać warunki na dużych wysokościach. W odpowiedzi na rakietę, lub jak często ją nazywano, sondę badawczą zbudowano jednostopniowy pocisk RTV-8 Aerobee.
Start pocisku odbywał się przy pomocy silnika rakietowego na stały materiał pędny o ciągu 80 kN, który pracował przez 2,5 sekundy. Ze względu na niskie przyspieszenie początkowe rakiety, start odbywał się ze specjalnych wyrzutni w postaci długich pionowych szyn stabilizujących pocisk w pierwszej fazie lotu.
Po odstrzeleniu silnika startowego rozpoczynał pracę silnik marszowy "RTC-N10" o ciągu 12 kN, zasilany paliwem płynnym, którego maksymalny czas pracy wynosił 40 sekund w zależności od żądanej wysokości lotu badawczego. Ładunek rakiety w postaci aparatury badawczej powracał na powierzchnie na spadochronie, a sama rakieta spadała po krzywej balistycznej.
Zbudowano ponad 900 egzemplarzy tych pocisków, których głównym zastosowaniem było badanie promieniowania słonecznego, wiatrów wiejących na bardzo dużych wysokościach, aerodynamiki pocisków rakietowych, testów biologicznych i pola magnetycznego Ziemi. "X-8" przenosiła także aparaturę fotograficzną.
Wersje pocisku X-8 (RTV-8).
W 1955 roku zmieniono oznaczenia pocisków zgodnie z nową nomenklaturą przemianowano je odpowiednio:

</doc>
<doc id="467503" url="https://pl.wikipedia.org/wiki?curid=467503" title="Hans Nüsslein">
Hans Nüsslein

Hans Nüsslein (ur. 31 marca 1910 w Norymberdze, zm. 28 czerwca 1991 w Altenkirchen) – tenisista niemiecki.
Kariera tenisowa.
Był jednym z pierwszych czołowych tenisistów zawodowych. Dołączył do grona profesjonalistów w 1931, nie odnosząc wcześniej sukcesów jako amator. Czterokrotnie zdobył tytuł zawodowego mistrza świata (1933, 1936, 1937, 1938), wygrywał także zawodowe mistrzostwa USA (1934), Francji (1937, 1938) i Londynu (1937). Ponadto kilkakrotnie w najważniejszych imprezach zawodowych przegrywał w finałach.
Miał na koncie zwycięstwa nad wybitnym graczem amerykańskim Williamem Tildenem, który wysoko cenił swojego niemieckiego rywala, chwaląc szczególnie jego uderzenia z głębi kortu i zmysł taktyczny. O sile gry Nüssleina świadczył m.in. wynik jego spotkań z francuskim mistrzem Wimbledonu, Henri Cochetem – w latach 1936–1939 Niemiec pokonał Francuza dziesięć razy z rzędu, nie tracąc seta.
Hans Nüsslein był czołowym graczem niemieckim lat 30., w odróżnieniu jednak od Gottfrieda von Cramma i Hennera Henkela – jako tenisista profesjonalny – nie mógł rywalizować w turniejach wielkoszlemowych i Pucharze Davisa. Był z tego powodu nieco zapomnianym graczem, ale w 2006 został uhonorowany miejscem w Międzynarodowej Tenisowej Galerii Sławy.

</doc>
<doc id="467504" url="https://pl.wikipedia.org/wiki?curid=467504" title="Hans Nusslein">
Hans Nusslein



</doc>
<doc id="467505" url="https://pl.wikipedia.org/wiki?curid=467505" title="Rozwiązanie (muzyka)">
Rozwiązanie (muzyka)



</doc>
<doc id="467509" url="https://pl.wikipedia.org/wiki?curid=467509" title="Information Technology Infrastructure Library">
Information Technology Infrastructure Library

ITIL (ang. "Information Technology Infrastructure Library") – zbiór publikacji zawierających najlepsze praktyki zarządzania usługami informatycznymi.
ITIL powstał w latach 80. XX wieku przez , do 2010 , a obecnie Cabinet Office, część (HMG), agencja rządowa w Wielkiej Brytanii. 
W latach 1989–1998 powstały łącznie 34 różne dokumenty, które później nazwano wersją 1. 
W latach 1999–2003 następowały skonsolidowane publikacje wersji 2, które mają strukturę zgodną z zadaniami w ITSM. Wersja 3 (pierwotnie nazywana ITIL V3) została opublikowana 1 czerwca 2007 r., A jej struktura jest teraz oparta na cyklu życia usługi. 
W 2005 r. Stworzono model certyfikacji organizacji zorientowany na ITIL z ISO / IEC 20000: 2005 i zaktualizowany w 2011 r. 29 lipca 2011 r. Opublikowano aktualizację pod tytułem ITIL 2011 Edition. Ostatnia aktualizacja miała miejsce 18 lutego 2019 roku wraz z wydaniem ITIL 4.
ITIL4.
Książka ITIL Foundation of the ITIL 4 Edition przynosi nowe myśli i dalej rozwija istniejącą zawartość. ITIL 4 wymienia dwa kluczowe elementy:
System wartości usług ITIL
Pierwszy kluczowy element ITIL 4 Edition definiuje Service Value System (SVS). ITIL wymienia następujące pięć podstawowych składników ITIL SVS:
Model czterowymiarowy.
Drugim kluczowym elementem w edycji ITIL 4 jest model czterowymiarowy. Czterowymiarowy model zapewnia kompleksowe podejście do zarządzania usługami. Cztery wymiary cytują poprzednie 4 Ps ITIL - ludzie, produkty, partnerzy, procesy (ludzie, produkty, partnerzy, procesy). Każdy element SVS musi uwzględniać następujące wymiary:
Praktyki ITIL.
Zawartość wcześniej znana jako procesy ITIL jest obecnie opisywana jako 34 praktyki. Stanowią część ITIL-SVS. Każdą praktykę należy rozpatrywać w odniesieniu do sześciu działań w łańcuchu wartości usług ITIL.
Ogólne praktyki zarządzania:
Praktyki zarządzania technicznego
Trzy praktyki zarządzania technicznego to:
Środowisko.
ITIL można sklasyfikować w następującym środowisku:
Standard / Szkolenie / Egzaminy.
Do 2007 roku standard certyfikacji ITIL był kontrolowany przez ITIL Certification Management Board (ICMB), w skład którego wchodziło również forum OGC i itSMF. Od stycznia 2007 do końca 2013 roku APM Group (APMG) była partnerem handlowym w zakresie zatwierdzeń ITIL przez OGC.
1 stycznia 2014 r. Marketing, szkolenie i certyfikacja najlepszych praktyk (w tym ITIL i PRINCE2) Gabinetu zostały przyznane nowo powstałej spółce AXELOS, która powstała jako joint venture pomiędzy Gabinetem a Capita plc. .
Egzaminy ITIL są przeprowadzane przez akredytowane organizacje szkoleniowe (ATO). Muszą być akredytowani przez instytut egzaminacyjny (EI) i mogą tam zamawiać egzaminy. W przypadku pozytywnego zdania egzaminu certyfikat wydaje Instytut Egzaminacyjny, który z kolei (od 2014 r.) Musi posiadać akredytację Axelos.
Możliwe jest certyfikowanie pracowników firmy, ale nie firm lub systemów zarządzania jako całkowicie zgodne z ITIL. Jednak firmy, które przestrzegają wytycznych ITIL w zarządzaniu usługami IT, mogą starać się o certyfikację w ramach ISO 20000. Ponadto uporządkowana struktura procesu zgodnie z ITIL często upraszcza akceptację audytów, które nie są bezpośrednio powiązane, oraz innych przeglądów normatywnych opartych na określonej strukturze procesu, takich jak audyty zgodności z ustawą Sarbanes-Oxley.
Krytyka i problemy w stosowaniu.
Według badania MSG Services AG, w którym ankietowano ponad 300 średnich firm, firmy uznały ITIL za niezwykle pomocny dla korporacji, ale zbyt złożony dla średnich i małych firm. Zdaniem większości ankietowanych procesy nie są przeznaczone dla mniejszych firm, są zbyt metodyczne i zbyt długotrwałe. Aby wyjść naprzeciw potrzebom MŚP, większość ankietowanych chciałaby „uproszczonej wersji”, czyli zredukowanej wersji opisów procesów. 
Według raportu Expertplace Consulting, problem z wieloma MŚP polega na tym, że chociaż dużo pieniędzy inwestuje się w koncepcje, nie są one inwestowane pod względem operacyjnym. Jeśli masz trudności, trzymaj się teorii, zamiast szukać praktycznych rozwiązań. 
Według statystyk Compass Germany produktywność firm, które pracują zgodnie z regulacjami ITIL nawet spadła, ponieważ procesy są często wdrażane nieprawidłowo. Krytykę można podsumować następująco: „Rentowności nie da się ocenić w praktyce, w każdym przedsiębiorstwie trzeba wypracować systemową strukturę, klarowność cierpi z powodu braku struktury hierarchicznej, a poprawność może być określona przez sformułowanie w języku naturalnym. nie sprawdzać. "
Biblioteka ITIL w wersji 3 opublikowanej w 2007 składa się obecnie z 5 opracowań.
Biblioteka ITIL w wersji 3 opublikowanej w 2007 składa się obecnie z 5 opracowań:
Publikacje historyczne.
Wersja 2 ITIL opublikowana w latach 2000–2001 i uaktualniona w 2005 składała się z następujących opracowań:

</doc>
<doc id="467513" url="https://pl.wikipedia.org/wiki?curid=467513" title="Łańcuch kotwiczny">
Łańcuch kotwiczny

Łańcuch kotwiczny – łańcuch, do którego mocowana jest kotwica. Na małych jednostkach pływających zastępowany liną kotwiczną.
Na dużych jednostkach łańcuch (zwłaszcza rozpórkowy) łączony jest z szeregu przęseł (zwanych również szeklami lub szaklami) o długości 27,5 metra (15 sążni brytyjskich) każde. Poszczególne przęsła łączone są ogniwami łącznikowymi, a miejsca łączenia oznaczane malowaniem. Przęsło mocowane do statku nazywane jest przęsłem zęzowym, a mocowane do kotwicy przęsłem kotwicznym. Pomiędzy szeklę kotwiczną a łańcuch wstawia się krętlik zapobiegający skręcaniu się łańcucha.
Łańcuchy kotwiczne przechowywane są w komorze łańcuchowej w dziobowej części kadłuba. Na pokład wyprowadzane są (zwykle symetrycznie dwa) przez kluzy pokładowe na windę kotwiczną i dalej przez kluzy kotwiczne na zewnątrz. Na małych jednostkach łańcuch kotwiczny wyprowadza się przez rolkę dziobową.

</doc>
<doc id="467524" url="https://pl.wikipedia.org/wiki?curid=467524" title="Hoteling">
Hoteling

Hoteling, kolokacja – usługa, zwykle informatyczna, polegająca na ulokowaniu sprzętu klienta w serwerowni dostawcy, który zobowiązuje się do utrzymywania tego sprzętu zgodnie z podpisana umową o świadczenie usługi kolokacji. 
Inaczej mówiąc, jest to usługa świadczona przez ISP polegająca na udostępnieniu zasobów serwerowni. W ramach usługi klient może dzierżawić miejsce w szafie serwerowej, dostęp do sieci (głównie Internet), zasilanie wraz z zasilaniem awaryjnym i wsparcie administratorów, samemu dostarczając serwer(y), czym ta usługa różni się od hostingu.

</doc>
<doc id="467525" url="https://pl.wikipedia.org/wiki?curid=467525" title="Refa’el Etan (generał)">
Refa’el Etan (generał)

Refa’el Etan, Rafael Eitan (; ur. 11 kwietnia 1929 w Afuli, zm. 23 listopada 2004 w Aszdod) − izraelski wojskowy i polityk, generał, szef sztabu Sił Obronnych Izraela (raw alluf) w latach 1978–1983, następnie polityk, członek Knesetu, wicepremier i minister rolnictwa.

</doc>
<doc id="467527" url="https://pl.wikipedia.org/wiki?curid=467527" title="Generalny Inspektor Sił Zbrojnych">
Generalny Inspektor Sił Zbrojnych



</doc>
<doc id="467530" url="https://pl.wikipedia.org/wiki?curid=467530" title="Roman Kanciruk">
Roman Kanciruk

Roman Kanciruk (ur. 1945) – polski dziennikarz, autor i realizator telewizyjny.
Ukończył studia na Wydziale Geografii UW oraz Podyplomowe Studium Dziennikarskie. Pracę w Telewizji Polskiej rozpoczął w 1970. Po dwóch latach przeszedł do Telewizji Młodych. Później pracował w Naczelnej Redakcji Programów Oświatowo-Wychowawczych. Od 1980 kierował Telewizją Dziewcząt i Chłopców (w 1987 obchodzącej 20-lecie istnienia). Przed 1987 odszedł z tego stanowiska (z powodu choroby serca), aczkolwiek nadal działa w TDC.
Prowadził i był autorem programów popularnonaukowych m.in. "Kwant", "Mała, wielka, niebieska kula", "Gwiezdne podróże...". Jego ostatni autorski program "Gwiazdy świecą nocą" był emitowany 25 czerwca 2001.

</doc>
<doc id="467532" url="https://pl.wikipedia.org/wiki?curid=467532" title="GISZ">
GISZ



</doc>
<doc id="467534" url="https://pl.wikipedia.org/wiki?curid=467534" title="Elisabeth H. Moore">
Elisabeth H. Moore



</doc>
<doc id="467535" url="https://pl.wikipedia.org/wiki?curid=467535" title="Pojemność ładunkowa">
Pojemność ładunkowa

Pojemność ładunkowa – wyrażona w metrach sześciennych lub stopach sześciennych maksymalna pojemność dostępna w pojeździe do przewozu towarów.
Pojemność ładunkową statków mierzy się dla ładunków sypkich (pojemność dla ziarna) i dla ładunków drobnicowych (pojemność dla beli). Ta ostatnia jest mniejsza o objętość przestrzeni małych, trudno dostępnych (Przestrzenie między wręgami, pokładnikami, za potnicami itp). Różnice te wynoszą do 10% zależnie od konstrukcji statku.

</doc>
<doc id="467537" url="https://pl.wikipedia.org/wiki?curid=467537" title="May G. Sutton">
May G. Sutton



</doc>
<doc id="467540" url="https://pl.wikipedia.org/wiki?curid=467540" title="Bessie Moore">
Bessie Moore



</doc>
<doc id="467541" url="https://pl.wikipedia.org/wiki?curid=467541" title="Mabel E. Cahill">
Mabel E. Cahill



</doc>
<doc id="467543" url="https://pl.wikipedia.org/wiki?curid=467543" title="Goulburn">
Goulburn

Goulburn – miasto w Australii, w stanie Nowa Południowa Walia, nad rzeką Hawkesbury. Około 20 tys. mieszkańców.
Z Goulburn pochodzi Brooke Pratley, australijska wioślarka, wicemistrzyni olimpijska, mistrzyni świata.
W mieście znajduje się seminarium Bractwa Kapłańskiego Św. Piusa X (jedno z 6).
W mieście rozwinął się przemysł wełniarski, odzieżowy, garbarski oraz spożywczy.

</doc>
<doc id="467545" url="https://pl.wikipedia.org/wiki?curid=467545" title="Acyklowir">
Acyklowir

Acyklowir () – organiczny związek chemiczny, lek przeciwwirusowy, z grupy analogów nukleozydowych, stosowany przede wszystkim w leczeniu zakażeń wirusem opryszczki pospolitej oraz wirusem ospy wietrznej i półpaśca. Inne zastosowania obejmują zapobieganie zakażeniom wirusem cytomegalii po transplantacji i ciężkie powikłania zakażenia wirusem Epsteina-Barr. Lek może być przyjmowany doustnie, stosowany jako krem lub w postaci wstrzyknięć.
Struktura.
Acyklowir jest analogiem guanozyny, w którym pierścień rybozy zastąpiono jej fragmentem, odpowiadającym atomom C1′, O4′, C4′, C5′ i O5′ nukleozydu. Uzyskany w ten sposób związek okazał się mało toksycznym dla człowieka, specyficznym inhibitorem replikacji wirusów opryszczki: "Herpes simplex 1" (HSV-1), "Herpes simplex 2" (HSV-2) oraz wirusa ospy wietrznej i półpaśca "Varicella zoster" (VZV).
Mechanizm działania.
Genom herpeswirusów stanowi liniowy, dwuniciowy DNA. Jego replikacja odbywa się w jądrze zakażonej komórki gospodarza, przy współudziale licznych enzymów wirusowych. Wśród nich kluczową rolę odgrywa kodowana przez wirusa polimeraza DNA.
Acyklowir wprowadzany jest do komórek przez białko transportujące nukleozydy, w tym deoksyguanozynę. Wewnątrz komórki zostaje przekształcony w biologicznie aktywną pochodną fosforanową. Za proces ten odpowiedzialna jest kodowana przez wirus kinaza tymidynowa. Fakt, że acyklowir nie jest odpowiednim substratem dla kinaz komórkowych powoduje, że lek zostaje zaktywowany głównie w komórkach zakażonych przez wirusa, co wpływa korzystnie na jego selektywność. W komórkach zakażonych HSV stwierdza się od 40 do 100 razy wyższy poziom aktywnych form fosforanowych acyklowiru, niż w komórkach niezakażonych. Trójfosforan acyklowiru (ACVTP) hamuje syntezę DNA HSV, gdyż pozbawiony jest grupy 3’OH. Gdy polimeraza wirusowa wprowadzi zmodyfikowany nukleozyd do łańcucha DNA dalsze jego wydłużanie staje się niemożliwe.
Leki zawierające acyklowir.
Preparaty dostępne w Polsce:

</doc>
<doc id="467546" url="https://pl.wikipedia.org/wiki?curid=467546" title="Gio Ponti">
Gio Ponti

Gio Ponti (właśc. "Giovanni Ponti", ur. 18 listopada 1891 w Mediolanie, zm. 16 września 1979 tamże) – włoski architekt i projektant.
Życiorys.
Ponti studiował do 1921 architekturę na Politechnice Mediolańskiej, później został tam profesorem. Po studiach pracował jako architekt, jak również jako dyrektor artystyczny w fabryce ceramiki. Najbardziej aktywny jako architekt był w latach 1933-1945, lecz międzynarodową sławę przyniósł mu dopiero wieżowiec Pirelli z 1958. Ponti był początkowo zwolennikiem stylu "novocento", rodzaju włoskiego neoklasycyzmu, później stając się orędownikiem modernizmu i jednym ze współtwórców sukcesu włoskiej szkoły projektowania po II wojnie światowej. Był redaktorem naczelnym czasopisma artystyczno-architektonicznego "Domus", które założył w 1928 i prowadził aż do śmierci.

</doc>
<doc id="467548" url="https://pl.wikipedia.org/wiki?curid=467548" title="Wuhu">
Wuhu

Wuhu (chiń. 芜湖; pinyin: "Wúhú") – miasto o statusie prefektury miejskiej we wschodnich Chinach, w prowincji Anhui, nad rzeką Jangcy. W 2010 roku liczba mieszkańców miasta wynosiła 513 241. Prefektura miejska w 1999 roku liczyła 2 187 486 mieszkańców. Ośrodek przemysłu metalurgicznego, maszynowego, precyzyjnego, włókienniczego, spożywczego i stoczniowego. Stolica rzymskokatolickiej diecezji Wuhu.
Podział administracyjny.
Prefektura miejska Wuhu podzielona jest na:

</doc>
<doc id="467553" url="https://pl.wikipedia.org/wiki?curid=467553" title="Jan Jerzy III Wettyn">
Jan Jerzy III Wettyn

Jan Jerzy III Wettyn zwany Saksońskim Marsem (ur. 20 czerwca 1647 w Dreźnie, zm. 12 września 1691 w Tybindze) – książę elektor Saksonii w latach 1680–1691.
Życiorys.
Pochodził z albertyńskiej linii Wettynów. Był synem Jana Jerzego II Wettyna i Magdaleny Sybilli Hohenzollern.
Był utalentowanym dowódcą. W latach 1673–1678 uczestniczył w działaniach wojennych przeciwko Francji w Niderlandach. Po śmierci ojca w 1680 roku objął rządy w Saksonii. Kontynuował politykę wzmacniania władzy książęcej i wprowadzenia monarchii absolutnej. Doprowadził do utworzenia stałej armii saskiej. Kontynuował przebudowę Drezna w stylu barokowym.
W 1681 roku zawarł sojusz z Brandenburgią skierowany przeciwko polityce Ludwika XIV w Rzeszy. Zacieśnił współpracę z cesarzem Leopoldem I Habsburgiem, którego wsparł militarnie podczas wojny z Turcją.
Brał udział na czele 10-tysięcznego korpusu wojska saskiego w bitwie pod Wiedniem w 1683 roku. Jako luteranin zmienił hasło bojowe połączonych sił cesarstwa z "Maryja pomocą" na "Jezus i Maryja pomocą". Zdobycie przez Sasów w obozie tureckim zapasów kawy, przyczyniło się do otwarcia pierwszych kawiarni w Dreźnie i Lipsku. W 1688 roku posiłkował cesarza Leopolda I Habsburga w ramach Ligi Augsburskiej w wojnie przeciwko Francji. Początkowo dowodził armią Renu, później został awansowany na głównodowodzącego armią Rzeszy.
Zmarł podczas kampanii wojennej w Tybindze jako ofiara zarazy. Pochowany został w kościele św. Marii we Freibergu.
W 1666 roku poślubił w Kopenhadze Annę Zofię Oldenburg, córkę króla Danii Fryderyka III Oldenburga. Miał z nią dwóch synów:

</doc>
<doc id="467554" url="https://pl.wikipedia.org/wiki?curid=467554" title="Cobar">
Cobar

Cobar – miasto w Australii, w stanie Nowa Południowa Walia, przy szosie z Sydney do Broken Hill. Około 4,2 tysięcy mieszkańców.

</doc>
<doc id="467559" url="https://pl.wikipedia.org/wiki?curid=467559" title="Acyklovir">
Acyklovir



</doc>
<doc id="467560" url="https://pl.wikipedia.org/wiki?curid=467560" title="Multan">
Multan

Multan (pendżabski/saraiki/urdu: مُلتان) – miasto w środkowej części Pakistanu, w prowincji Pendżab, w dolinie rzeki Ćenab. Stolica dystryktu Multan.
W mieście rozwinął się przemysł bawełniany, wełniarski, chemiczny oraz spożywczy

</doc>
<doc id="467561" url="https://pl.wikipedia.org/wiki?curid=467561" title="Bauru">
Bauru

Bauru – miasto w południowo-wschodniej Brazylii, w środkowej części stanu São Paulo, liczące 381,7 tys. mieszkańców (2021).
W mieście rozwinął się przemysł spożywczy, włókienniczy oraz drzewny.

</doc>
<doc id="467565" url="https://pl.wikipedia.org/wiki?curid=467565" title="Boa Vista (Brazylia)">
Boa Vista (Brazylia)

Boa Vista – miasto w północnej Brazylii, nad rzeką Branco, stolica stanu Roraima. Około 243 tys. mieszkańców.

</doc>
<doc id="467567" url="https://pl.wikipedia.org/wiki?curid=467567" title="Ziemowit Jasiński">
Ziemowit Jasiński

Ziemowit Jasiński (ur. 24 grudnia 1916 w Petersburgu, zm. 2 stycznia 2005 w Warszawie) – inicjator wznowienia działalności polskiej korporacji Welecja.
Naukę rozpoczął w gimnazjum Jana Zamoyskiego w Warszawie, następnie studiował w Szkole Głównej Handlowej. W 1934 roku wstąpił do Korporacji akademickiej Welecja. Brał udział w wojnie obronnej w 1939 roku, dostał się do niewoli i został umieszczony w oflagu II B Arnswalde i II D Gross Born. 
W okresie PRL pełnił funkcję dyrektora Departamentu Kinematografii w Ministerstwie Kultury oraz dyrektora Międzynarodowych Targów Książki. Za pracę zawodową Odznaczony Krzyżem Oficerskim Orderu Odrodzenia Polski. Pochowany na cmentarzu Powązkowskim w Warszawie (kwatera 63-3-27,28).

</doc>
<doc id="467568" url="https://pl.wikipedia.org/wiki?curid=467568" title="Statuty Łaskiego">
Statuty Łaskiego



</doc>
<doc id="467575" url="https://pl.wikipedia.org/wiki?curid=467575" title="Brodnica (stacja kolejowa)">
Brodnica (stacja kolejowa)

Brodnica – stacja kolejowa w Brodnicy, w powiecie brodnickim, w województwie kujawsko-pomorskim.
W roku 2017 stacja obsługiwała 300–499 pasażerów na dobę.
Dawne połączenia.
Brodnica posiadała dawniej bezpośrednie połączenie z Działdowem, Warszawą, Kołobrzegiem czy Krakowem. Na stacji zatrzymywały się pociągi m.in.: pospieszny „Bory Tucholskie” relacji Warszawa Zachodnia – Kołobrzeg (przez: Działdowo, Grudziądz, Chojnice, Szczecinek) i odwrotnie (do 2007 r.) oraz pospieszny „Warmia” relacji Kraków Płaszów – Olsztyn Główny, z grupą wagonów do Grudziądza odłączanych w Działdowie i odwrotnie (do 2009 r.).
Na stacji w Brodnicy zaczynała się dawniej linia kolejowa nr 209.

</doc>
<doc id="467578" url="https://pl.wikipedia.org/wiki?curid=467578" title="Henryk Rossman">
Henryk Rossman

Henryk Rossman (ur. 24 grudnia 1896 w Warszawie, zm. 22 lutego 1937 tamże) – adwokat, radca prawny, narodowy działacz polityczny, współtwórca Obozu Narodowo-Radykalnego i ONR-ABC, osadzony w obozie w Berezie Kartuskiej. Jeden z głównych ideologów obozu narodowego. Filister Korporacji Akademickiej Welecja.
Życiorys.
Syn Kazimierza i Heleny Marii z Rodkiewiczów. Naukę pobierał w domu, a następnie w szkole handlowej w Łodzi. Zaangażował się w działalność harcerską. Maturę uzyskał w Instytucie Technicznym w St. Gallen w Szwajcarii. W 1914-1915 kształcił się w Piotrogrodzie, gdzie uzyskał maturę rosyjską. Od 1915 studiował na Wydziale Budowy Maszyn Politechniki Warszawskiej. Był członkiem Ligi Narodowej. Naukę przerwał z powodu wybuchu wojny polsko-bolszewickiej, podczas której służył w artylerii. Jednak po zakończeniu wojny kontynuował studia. W 1922, jako człowiek szanowany w środowisku akademickim, został członkiem Rady Nadzorczej Związku Akademickiego Młodzież Wszechpolska. Jego talent i charyzmę prędko zauważył sam Roman Dmowski i powierzył mu rolę osobistego sekretarza. Przez kolejne lata stale działał w różnych organizacjach patriotycznych, w tym w Stronnictwie Narodowym i Obozie Wielkiej Polski. Był Oboźnym w dzielnicy warszawskiej. Stał także na czele tajnej Organizacji Polskiej.
Istotnym jest fakt jego przynależności do Straży Narodowej. Była to tajna wewnętrzna organizacja Stronnictwa Narodowego. W 1933 zapoczątkowane zostały podziały w tych strukturach, a rok później powołano od życia Obóz Narodowo Radykalny. Rossman nie podpisał Deklaracji ONR, gdyż piastował stanowisko radcy Banku Amerykańskiego. W marcu 1934 Henryk Rossman wraz z J. Mosdorfem i M. Prószyńskim zostali usunięci ze stanowisk w Sekcji Młodych SN, ponieważ byli zwolennikami opcji narodowo-radykalnych. Szóstego lipca tego samego roku czołowi działacze ONR zostali osadzeni w obozie odosobnienia w Berezie Kartuskiej. Znalazł się wśród nich Rossman. Sama organizacja została zdelegalizowana z powodu przepisów prawa, które zabraniały tworzenia organizacji międzyuczelnianych, a także prowadzenia przez organizacje akademickie działalności politycznej.
W trakcie pobytu w obozie dały o sobie znać różnice poglądowe działaczy ONR. Doszło do rozłamu na Falangę, skupioną wokół osoby Bolesława Piaseckiego, oraz ABC, której przewodniczył Henryk Rossman. Jego odłam reprezentowało wielu starszych działaczy ONR, którzy podpisali Deklarację. Czołowymi działaczami ONR-ABC byli: Jan Jodzewicz, Tadeusz Gluziński, Edward Kemnitz, Tadeusz Todtleben, Jerzy Kurcyusz, Jan Korolec, Aleksander Heinrich, Wiktor Martini, Witold Rościszewski, Wincenty Malinowski. ONR-ABC liczył ok. 500 członków. Szóstego stycznia 1935 powstało pismo "Prosto z mostu", które redagował Stanisław Piasecki, a które ideowo powiązane było z ONR-ABC.
Koniec 1936 przyniósł Henrykowi Rossmanowi kłopoty ze zdrowiem. Narzekał na problemy z nerkami. Zdaniem niektórych mogły być one spowodowane pobytem w obozie w Berezie Kartuskiej, gdzie miał być dotkliwie bity po plecach. Zmarł w lutym 1937 na skutek uremii. W jego ostatniej drodze, z kościoła Najświętszego Zbawiciela na Stare Powązki, gdzie został pochowany (kwatera 299a-4-1/2), uczestniczyło kilka tysięcy osób.

</doc>
<doc id="467580" url="https://pl.wikipedia.org/wiki?curid=467580" title="Czerwony sztorm">
Czerwony sztorm

Czerwony Sztorm (ang. "Red Storm Rising") – technothriller autorstwa Toma Clancy’ego i Larry’ego Bonda opowiadający o trzeciej wojnie światowej toczącej się pomiędzy NATO a Układem Warszawskim w Europie i na Atlantyku. Książka po raz pierwszy wydana w 1986 została osadzona w połowie lat 80. XX wieku. Wśród innych książek o tej tematyce wyróżnia się rodzajem opisywanych zdarzeń: od konwojów atlantyckich do zestrzeliwania satelitów zwiadowczych i bitew pancernych w Niemczech, które to zdarzenia mają duży wpływ na akcję książki. Jedna z kilku powieści Clancy’ego, która nie jest związana z żadnym światem Clancy’ego (Ryanverse, Op-Center, NetForce, Power Plays lub Splinter Cell).

</doc>
<doc id="467581" url="https://pl.wikipedia.org/wiki?curid=467581" title="Julian Roykiewicz">
Julian Roykiewicz

Julian Bronisław Roykiewicz (ur. 24 czerwca 1896 w Warszawie, zm. 11 października 1988) – porucznik rezerwy łączności Wojska Polskiego.
Życiorys.
Absolwent Gimnazjum im. Mikołaja Reja w Warszawie z 1915 roku oraz absolwent Politechniki Warszawskiej z 1919 roku.
Filister Welecji i jej pierwszy sekretarz w Warszawie w 1916 roku. W tym samym czasie pełnił funkcję adiutanta Stefana Mieszkowskiego, komendanta POW na Warszawę. W 1922 roku, po utworzeniu Związku Polskich Korporacji Akademickich, został jego wiceprezesem.
Uczestnik walk o niepodległość w czasie I i II wojny światowej oraz wojny z bolszewikami w 1920 roku.
Na stopień podporucznika został mianowany ze starszeństwem z 1 lipca 1925 w korpusie oficerów rezerwy łączności. W 1934 roku pozostawał w ewidencji Powiatowej Komendy Uzupełnień Warszawa Miasto III. Posiadał przydział w rezerwie do Kadry 4 batalionu telegraficznego w Brześciu.
Pochowany został na Starych Powązkach (kwatera 5-6-9).

</doc>
<doc id="467585" url="https://pl.wikipedia.org/wiki?curid=467585" title="Zaginiona kopalnia">
Zaginiona kopalnia



</doc>
<doc id="467592" url="https://pl.wikipedia.org/wiki?curid=467592" title="Józef Budkiewicz">
Józef Budkiewicz

Józef Budkiewicz (ur. 18 marca 1861 w Koconi, zm. 27 lipca 1937) – polski inżynier.
Życiorys.
Syn Stanisława i Joanny z Tarnowskich, ożeniony z Marią Szajewską. Ukończył Warszawską Szkołę Realną oraz Politechnikę w Rydze. Był współzałożycielem Korporacji Akademickiej Arkonia, a po wystąpieniu z niej członkiem, założycielem i pierwszym prezesem polskiej Korporacji Welecja. Po ukończeniu studiów odbył obowiązkową służbę w wojsku rosyjskim. W 1886 rozpoczął pracę w biurze naczelnika służby drogowej kolei nadwiślańskiej. Od 1892 do 1894 prowadził budowę ok. 100 km bocznic kolei południowo-zachodniej na Wołyniu w okolicy Stepania.
Następnie pełnił funkcję kierownika studiów projektowanej przez ówczesny Zarząd Kolei fabryczno-łódzkiej linii obwodnicowej. Od 1898 pracował w kolejnictwie dojazdowym wykonując projekty budowy kolei dojazdowej grójeckiej, a następnie był kierownikiem budowy kolei grójeckiej i Jabłonna-Wawer. W ciągu 10 lat zajmował stanowisko dyrektora zarządu kolei mareckiej, a w 1915, po przymusowej ewakuacji do Rosji, dyrektora Warszawskiej Kolei Dojazdowej. Dzięki jego staraniom zniszczone w czasie odwrotu Rosjan koleje dojazdowe: wilanowska, grójecka i Jabłonna-Karczew w 1916 roku wznowiły działalność.
Od 1906 do 1907 pracował w Centralnym Komitecie Wyborczym wraz z Henrykiem Sienkiewiczem jako przedstawiciel Polskiej Partii Postępowej, której był współtwórcą. 
Został pochowany na cmentarzu Powązkowskim w Warszawie (kwatera 30 wprost-4-27,28,29).

</doc>
<doc id="467593" url="https://pl.wikipedia.org/wiki?curid=467593" title="Ładownia">
Ładownia

Ładownia - część (zamknięta, rzadko otwarta) statku przeznaczona do przewozu ładunku. 
Typy ładowni.
W zależności od typu statku ma różną budowę. Różnice w budowie ładowni są spowodowne przede wszystkim optymalizacją załadunku oraz przeciwdziałaniem przemieszczania się ładunku podczas kołysania.
Drobnicowiec.
Na drobnicowcach ma postać dużego pomieszczenia wyposażonego w wentylację, podzielonego międzypokładami. Niektóre ładownie drobnicowców są wyposażone w instalacje chłodnicze.
Masowiec.
Na masowcach ładownie są głębokie, niepodzielone przegrodami poziomymi (można wstawiać przegrody pionowe), ze względu na sposób załadunku polegający na wsypywaniu do nich ładunków masowych.
Kontenerowiec.
Kontenerowce posiadają ładownie wyposażone w specjalne, pionowe prowadnice, które zabezpieczają też kontenery przed przemieszczaniem się w czasie przechyłów. W ładowniach znajdują się gniazda do podłączenia kontenerów chłodniczych. Niekiedy ładownie na kontenerowcach są pozbawione zamknięcia od góry.

</doc>
<doc id="467594" url="https://pl.wikipedia.org/wiki?curid=467594" title="Kompleksy klasterowe">
Kompleksy klasterowe

Kompleksy klasterowe – związki metali przejściowych zawierające wiązanie metal–metal, jak np. Hg2Cl2. Tendencję do tworzenia takich zespołów wykazują metale o bardzo dużej energii atomizacji, charakteryzujące się dzięki temu wysokimi temperaturami topnienia i wrzenia. Należą do nich: Zr, Nb, Mo,Tc, Ru, Rh, Hf, W, Re, Os, Ir, Pt.
Na zdolność do tworzenia klasterów mają wpływ również własności orbitali "d", które biorą udział w tworzeniu wiązań metal–metal.

</doc>
<doc id="467598" url="https://pl.wikipedia.org/wiki?curid=467598" title="Guillaume d’Ornano">
Guillaume d’Ornano

Guillaume d’Ornano (ur. 25 czerwca 1898 w Tours, zm. w 1985 w Paryżu) – francuski hrabia, dyplomata, polityk i przemysłowiec.
Potomek Bonapartów, rodu Ornano, który wydał trzech marszałków Francji, prawnuk Marii Walewskiej Guillaume urodził się jako trzeci syn ziemianina hr. Alfonsa Antoniego d’Ornano (1848-1908) i ks. Marii Colonna d’Istria (1857-1920). Nauki pobierał w Ecole de Pont-Levoy i na wydziale prawa paryskiej Sorbony, gdzie uzyskał dyplom licencjata prawa. W roku 1920 wstąpił do francuskiej służby dyplomatycznej i otrzymał posadę attaché w ambasadzie Republiki Francuskiej w Warszawie. W czasie pobytu w Polsce poznał Elżbietę z Michalskich h. Trzaska na Mełgwi (1901-1954), którą poślubił 21 maja 1921 roku w Warszawie. Urodziło im się dwóch synów: Michel (1924) i Hubert (1926).
Około 1924 roku Ornano powrócił do Francji, gdzie został wybrany merem miejscowości Moulins-sur-Céphons. Około roku 1931 wycofał się ze służby państwowej i objął funkcję generalnego dyrektora firmy kosmetycznej Societé Coty.
Armand Petitjean w roku 1935 założył wraz z paroma wspólnikami, między innymi z Guillaume'em d’Ornano, firmę kosmetyczną – Societé Lancôme – której był przez długie lata generalnym dyrektorem.
W czasie okupacji niemieckiej współpracował z ruchem oporu (Résistance), za co po wojnie otrzymał "Croix de Guerre 1939-1945". W roku 1946 wraz z synami założył własną firmę kosmetyczną Jean d’Albret-Orlane, do jego śmierci w posiadaniu rodziny (obecnie rodzina posiada Sisley SA). W latach 1946-1974 był jej generalnym dyrektorem, pełniąc jednocześnie funkcję wiceprezesa Narodowego Związku Producentów Perfum.
Hrabia Guillaume interesował się bardzo sportem jazdy konnej, posiadał własną stadninę koni czystej krwi i szkołę tresowania wierzchowców. Po jego śmierci ufundowano nagrodę "Prix Guillaume d’Ornano" (130 000 euro), przyznawaną właścicielowi najlepszego konia wyścigowego roku.

</doc>
<doc id="467599" url="https://pl.wikipedia.org/wiki?curid=467599" title="Konrad Billewicz">
Konrad Billewicz

Konrad Franciszek Billewicz (18 lutego 1862 w Kownie, zm. 25 września 1932 w Tomaszowie Mazowieckim) – polski inżynier chemik, był inicjatorem i jednym z założycieli korporacji akademickiej Welecja.
Był synem Hipolita (1832–1901), tłumacza, filozofa, uczestnika powstania styczniowego, i Heleny z Dowgirdów. Był bliskim krewnym Józefa Piłsudskiego (1867–1935), którego matka Maria (1842–1884) pochodziła z rodu Billewiczów.
Szkoły średnie ukończył w Wilnie. W 1882 roku wstąpił na wydział chemiczny politechniki w Rydze. W 1888 roku ukończył politechnikę ze stopniem inżyniera chemika. Wkrótce potem objął stanowisko asystenta przy dyrektorze gazowni w Łodzi. W 1890 roku został kierownikiem zrujnowanej gazowni w Kaliszu, którą nabył na własność. W krótkim czasie uporządkował i doprowadził zakład do świetnego stanu. Następnie został dyrektorem gazowni w Tomaszowie Mazowieckim. Po odrodzeniu niepodległej Polski Polskie Towarzystwo Gazownicze S.A. przy współudziale Billewicza założyło spółkę akcyjną „Zjednoczone Gazownie Polskie”, która wykupiła z rąk niemieckich gazownie w Tomaszowie Mazowieckim, Szczakowej i Oświęcimiu. W 1889 roku założył w Łodzi oddział Towarzystwa Popierania Przemysłu i Handlu, którego główna siedziba mieściła się przy Muzeum Przemysłu i Rolnictwa w Warszawie. Był to rodzaj ukrytej politechniki, w której stawiała pierwsze kroki Maria Skłodowska-Curie. Z Towarzystwa tego zrodziło się później Towarzystwo Techników Polskich. Po wybuchu wojny światowej Billewicz pracował czynnie w Centralnym Komitecie Obywatelskim. W 1915 roku został mianowany ławnikiem magistratu w Tomaszowie oraz opiekunem szpitali, a w 1916 roku sędzią pokoju. W 1924 ustąpił ze stanowiska sędziego i oddał się wyłącznie pracy kierowniczej w spółce akcyjnej „Zjednoczone Gazownie Polskie”. Był postacią powszechnie znaną i bardzo szanowaną w mieście.
Pochowany na cmentarzu katolickim w Tomaszowie Mazowieckim. W tym samym grobie pochowano też żonę Wiktorię z Burych Billewiczową i syna Konrada Billewicza (1897–1945), absolwenta WSH, dyrektora tomaszowskiej gazowni.

</doc>
<doc id="467603" url="https://pl.wikipedia.org/wiki?curid=467603" title="Biescas">
Biescas

Biescas – gmina w Hiszpanii, w Aragonii, położona w Dolinie Tena w Pirenejach.
Poza miejscowością Biescas w gminie znajdują się także: Ainielle, Aso de Sobremonte, Barbenuta, Berbusa, Betés de Sobremonte, Bubal, Casbas de Jaca, Escuer Alto, Escuer Bajo, Espierre, Gavín, Oliván, Orós Alto, Orós Bajo, Piedrafita de Jaca, Susín, Jabierre del Obispo i Yosa de Sobremonte.
Historia.
W epoce romańskiej powstały drogi i zaczęto wybijać monety. Podczas wojny domowej duża część gminy spłonęła, ale zachowały się niektóre jej elementy, które obecnie uważane są za dobro kultury i architektury gminy Biescas.

</doc>
<doc id="467605" url="https://pl.wikipedia.org/wiki?curid=467605" title="WE3">
WE3

WE3 – amerykańska mini-seria komiksowa z gatunku science-fiction autorstwa Granta Morrisona (scenariusz) i Franka Quitely'ego (rysunki), którzy określili swój kinetyczny styl jako "zachodnia manga". Amerykańska wersja oryginalna została wydana przez DC Comics w 2004 roku w trzech częściach; w Polsce "WE3" opublikowało w 2006 roku wydawnictwo Taurus Media w jednym, zbiorczym wydaniu.
Fabuła.
Komiks opowiada historię trzech prototypowych zwierząt-robotów, służących armii amerykańskiej jako tajna broń, eliminująca niewygodnych przywódców państw. Zwierzęta te, określane kryptonimem WE3 to pies, kot i królik domowy. Zostały porwane z sąsiedztwa bazy wojskowej, opancerzone w zbroje i wyposażone w aparaturę umożliwiającą wyrażanie na głos ich prostych myśli. WE3 uciekają z bazy, kiedy okazuje się, że armia chce wycofać je z użycia, a w ślad za nimi rozpoczyna się pogoń żołnierzy, którzy mają za zadanie zniszczyć niebezpieczne, według wojskowych, zwierzęta. Wędrówka WE3 nie trwa długo (zwierzęta kierują się ku swoim dawnym domom), jednak obfituje w dramatyczne wydarzenia, a same zwierzęta zmuszone są zabijać w obronie własnej.
Reakcje i nagrody.
Autorzy "WE3" zyskali uznanie krytyki za stworzenie postaci zwierząt mających ludzki uczucia oraz za bardzo dynamiczne rysunki, nawiązujące do technik filmowych i bazujących na grafice komputerowej. W 2015 roku komiks został nagrodzony dwiema Nagrodami Eisnera.
Przygotowywany jest też projekt ekranizacji komiksu przez wytwórnię filmową New Line Cinema.

</doc>
<doc id="467606" url="https://pl.wikipedia.org/wiki?curid=467606" title="Sophie Ellis Bextor">
Sophie Ellis Bextor



</doc>
<doc id="467607" url="https://pl.wikipedia.org/wiki?curid=467607" title="Uniwersytet Palackiego">
Uniwersytet Palackiego

Uniwersytet Palackiego () – uniwersytet w Ołomuńcu, najstarszy uniwersytet na Morawach i drugi pod względem starszeństwa w całych Czechach (po Uniwersytecie Karola).
Historia.
22 grudnia 1573 powstało w Ołomuńcu kolegium jezuickie uważane za początki Uniwersytetu. W roku 1618 po wybuchu wojny domowej w Czechach działalność uczelni zawieszono do roku 1621. W roku 1778 szkołę przeniesiono do Brna, by decyzją cesarza Józefa II w roku 1782 powróciła do Ołomuńca, jednak wiązało się to z jej jednoczesną degradacją do trzyletniego liceum (według cesarskiego dekretu uniwersytety miały istnieć jedynie w Wiedniu, Pradze i we Lwowie). W roku 1827 ponownie podniesiono uczelnię do rangi uniwersytetu nadając jej nazwę "Františkova univerzita" (Uniwersytet Franciszka). W roku 1860 cesarz Franciszek Józef I zlikwidował uniwersytet (został tylko wydział teologiczny). Ponownie reaktywowany został 21 lutego 1946 pod nazwą "Univerzita Palackého" (od nazwiska Franciszka Palackiego).
Wydziały.
Obecnie Uniwersytet Palackiego tworzą:

</doc>
<doc id="467610" url="https://pl.wikipedia.org/wiki?curid=467610" title="Marion Jones Farquhar">
Marion Jones Farquhar

Marion Jones Farquhar (ur. 2 listopada 1879 w Gold Hill, Nevada, zm. 14 marca 1965) – tenisistka amerykańska, mistrzyni USA w grze pojedynczej, podwójnej i mieszanej.
Praworęczna zawodniczka była po raz pierwszy w finale mistrzostw USA (późniejsze US Open) w 1898, przegrywając w pięciu setach z Juliette Atkinson. Rok później w finale wygrała z Maud Banks. Drugie zwycięstwo odniosła w 1902, kiedy meczu finałowego nie zdołała dokończyć Elisabeth Moore; z kolei w 1903 Moore wzięła rewanż, pokonując Jones w finale 7:5, 8:6 (organizatorzy zrezygnowali już wówczas w tenisie kobiecym z formuły spotkań do trzech wygranych setów). Jones wygrywała na mistrzostwach USA także pozostałe konkurencje – w deblu była najlepsza w 1902 (w parze z Atkinson), w mikście w 1901 (z Raymondem Little). Ponadto była w finale debla w 1901 i 1903.
Jako pierwsza Amerykanka wzięła udział w turniejach europejskich – w 1900 debiutowała na Wimbledonie, osiągając ćwierćfinał gry pojedynczej. W tym samym roku rywalizowała na igrzyskach olimpijskich w Paryżu, zdobywając dwa brązowe medale – w grze pojedynczej i grze mieszanej (z Brytyjczykiem Lawrence Dohertym). W turnieju olimpijskim uczestniczyła również jej siostra Georgina.
W 2006 została uhonorowana pośmiertnie miejscem w Międzynarodowej Tenisowej Galerii Sławy.

</doc>
<doc id="467612" url="https://pl.wikipedia.org/wiki?curid=467612" title="Marion Jones (tenisistka)">
Marion Jones (tenisistka)



</doc>
<doc id="467622" url="https://pl.wikipedia.org/wiki?curid=467622" title="Bracia sołuńscy">
Bracia sołuńscy



</doc>
<doc id="467626" url="https://pl.wikipedia.org/wiki?curid=467626" title="Rzesza Wielkomorawska">
Rzesza Wielkomorawska



</doc>
<doc id="467631" url="https://pl.wikipedia.org/wiki?curid=467631" title="Dynamiczne linkowanie">
Dynamiczne linkowanie

Dynamiczne linkowanie (od ang. "link" – "łączyć") oznacza, że określone dane, procedury i funkcje z biblioteki nie są umieszczane w pliku wykonywalnym lub innej bibliotece w trakcie konsolidacji programu (procesu, zwanego potocznie linkowaniem), ale pozostają w oddzielnym pliku na dysku, lub wręcz na innym komputerze – patrz DCOM. Sam program ma zapisaną nazwę tego pliku oraz nazwy lub identyfikatory (od ang. "ordinal" – "numer porządkowy") potrzebnych adresów funkcji, lub danych. Dane te zostają udostępnione („dołączone”) w momencie uruchamiania programu lub w trakcie jego działania. Procesem tym zawiaduje system operacyjny. W odpowiednim momencie wyszukuje on plik, ładuje go do pamięci (chyba że już był wcześniej załadowany) i udostępnia dane programowi.
Biblioteka, którą można w ten sposób dołączać do programów nosi nazwę biblioteki współdzielonej (ang. "shared library", "shared object") lub biblioteki dołączanej dynamicznie (ang. "Dynamically Linked Library", w skrócie: DLL). W systemach uniksowych biblioteki takie znajdują się w plikach z rozszerzeniem .so, natomiast w OS/2 i Microsoft Windows w plikach z rozszerzeniem .dll. Biblioteki takie mają szerokie zastosowanie podczas procesu tworzenia oprogramowania ze względu na podział funkcji, i możliwość późniejszego ponownego użycia już istniejącej biblioteki.

</doc>
<doc id="467633" url="https://pl.wikipedia.org/wiki?curid=467633" title="Leartes">
Leartes



</doc>
<doc id="467635" url="https://pl.wikipedia.org/wiki?curid=467635" title="Witold Kaczyński">
Witold Kaczyński

Witold Kaczyński (ur. ok. 1913 w Hałajkach (obecnie Ukraina), zm. 1989), polski prawnik, działacz akademicki, żołnierz Polski Podziemnej.
W latach 1918-1920 mieszkał w Berdyczowie, gdzie jego ojciec był dyrektorem gimnazjum Polskiej Macierzy Szkolnej. Podczas wojny polsko-bolszewickiej rodzina Kaczyńskich przybyła do Warszawy wraz z wojskami polskimi wycofującymi się z Ukrainy podczas ofensywy Tuchaczewskiego, skąd następnie przeniosła się do Płocka a później do Skierniewic.
W 1931 ukończył kierowane przez jego ojca gimnazjum im. Bolesława Prusa w Skierniewicach a w 1932 rozpoczął studia na Wydziale Prawa Uniwersytetu Warszawskiego, które ukończył w 1936.
24 lutego 1933 został członkiem Korporacji Akademickiej Welecja. W roku akademickim 1938/1939 był jej ostatnim przedwojennym prezesem.
W czasie II wojny światowej był referentem sądowym odpowiedzialnym za organizację sądownictwa podziemnego na terenie województwa łódzkiego. Członek Powiatowej Delegatury Rządu w Skierniewicach, szef Kierownictwa Walki Cywilnej pod pseudonimem "Hubert Żbikalski", rzecznik oskarżenia w Komisji Śledzącej. Od lutego 1943 przywódca Konfederacji Narodu w Skierniewicach.
Po wojnie sędzia i od 1948 adwokat. Zmarł w 1989.

</doc>
<doc id="467638" url="https://pl.wikipedia.org/wiki?curid=467638" title="Rościsław">
Rościsław



</doc>
<doc id="467641" url="https://pl.wikipedia.org/wiki?curid=467641" title="Rościsław (książę wielkomorawski)">
Rościsław (książę wielkomorawski)

Rościsław (cz. "Rostislav", slowacki Rastislav, w źródłach łacińskich Rastic, Restitius, Rastiz, Rastisclao, Rastislaus; zm. 870) – drugi (po Mojmirze) książę z rodu Mojmirowiców, władca państwa wielkomorawskiego w latach 846-870, święty Cerkwi prawosławnej.
Początki panowania.
Rościsław był bratankiem Mojmira I. W 846 roku, po śmierci Mojmira został wyniesiony na tron państwa wielkomorawskiego przez Ludwika II Niemieckiego, władcę państwa wschodniofrankijskiego. Ludwik II Niemiecki chciał uzależnić Rościsława od swojej władzy. Przypuszczał, że uda mu się podporządkować władcę wielkomorawskiego własnym politycznym interesom w Europie Środkowej. Rościsław prowadził jednak niezależną politykę. Od 850 roku książę morawski zerwał kontakty z sąsiadem. Zaczął wspomagać opozycję Ludwika, na Wielkich Morawach przyjmował przeciwników króla wschodniofrankijskiego, którzy musieli przymusowo uciekać z Państwa Wschodnich Franków. Z powodu zerwania stosunków i osłabienia wpływów wschodniofrankijskich Rościsław wygnał ze swojego państwa łacińskich księży, którzy w większości przybywali z Bawarii. W 855 roku Ludwik Niemiecki próbował ukarać Rościsława za nieposłuszeństwo i zorganizował wyprawę przeciwko Rzeszy Wielkomorawskiej. Jego wojsko doszło aż do głównej twierdzy Rościsława. Wojsko wielkomorawskie przeprowadziło zwycięskie kontruderzenie. Następnie Rościsław ścigał wojska wschodniofrankijskie, aż za graniczną rzekę Dunaj i złupił wschodniofrankijskie ziemie na drugim jej brzegu. 
W 858 roku Rościsław sprzymierzył się z Karlomanem, margrabią Marchii Wschodniej (dzisiaj część Austrii) i zarazem synem Ludwika Niemieckiego. Rościsław zyskał dzięki temu sojuszowi część ziem dzisiejszych Węgier, które przyłączył do swojego państwa. W 861 roku Rościsław i Karloman ponownie zaatakowali siły Ludwika Niemieckiego, którego sprzymierzeńcem był Pribina, wtedy władca Księstwa Błatneńskiego. Rościsław napadł na Księstwo Błatneńskie i strącił Pribinę z tronu. Pribina prawdopodobnie został zabity. Książęcy tron otrzymał syn Pribiny, Kocel, stając się w ten sposób lennikiem Rościsława.
Misja Cyryla i Metodego.
Państwo wschodniofrankijskie wraz z sojuszniczą Bułgarią, nadal zagrażały państwu wielkomorawskiemu. Z tego powodu władca Rzeszy Wielkomorawskiej postanowił poprawić pozycję swojego państwa wśród sąsiadów. Wysłał on do papieża posłów z prośbą o zorganizowanie misji, która zastąpiłaby działalność wygnanych przez Rościsława łacińskich księży (przysyłanych przeważnie przez biskupów wschodniofrankijskich). Papież nie udzielił posłom żadnej odpowiedzi. W 861 roku (albo 862) Rościsław wysłał nowe poselstwo, tym razem do bizantyjskiego cesarza Michała III. Od bizantyjskiego władcy domagał się przysłania księży oraz nowego biskupa, którzy ugruntowaliby na Wielkich Morawach podstawy działalności kościoła. Michał III spełnił prośbę i w 863 roku przysłał na Wielkie Morawy Konstantyna (św. Cyryl) i Michała (św. Metody). Ich misja miała zasadniczy wpływ na rozwój kulturalny nie tylko państwa wielkomorawskiego, ale i całej Europy Wschodniej. Przede wszystkim Metody przysłużył się państwu kształceniem uczniów i wyświęceniem słowiańskich księży, którzy rozpoczęli działalność duszpasterską na Wielkich Morawach m.in. odprawiając msze w języku starosłowiańskim, co czyniło je zrozumiałymi dla całej ludności. Misja świętych przyczyniła się do powstania alfabetu słowiańskiego zwanego głagolicą.
W 864 roku Ludwik Niemiecki najechał na Państwo Wielkomorawskie i osaczył Rościsława w Devínie. Rościsław został przymuszony do uznania swojej zależności względem króla wschodniofrankijskiego oraz miał umożliwić powrót łacińskim księżom. Pomimo tego misja św. Cyryla i św. Metodego nadal rozwijała się bez przeszkód.
Ludwik Niemiecki niezadowolony z nieprzychylnej dla niego sytuacji politycznej w 868 roku ponownie zaatakował. Po raz wtóry Morawianie stawili zwycięsko czoło nowemu najazdowi. W tym samym czasie papież uznał św. Metodego za morawsko-panońskiego biskupa i tym samym potwierdził całkowicie wysiłek misji, oraz uznał autonomiczną kulturalno-polityczną pozycję państwa wielkomorawskiego. W rzeczywistości oznaczało to uniezależnienie się od państwa wschodniofrankijskiego.
Koniec panowania.
Rościsław powierzył sprawowanie władzy nad Księstwem Nitrzańskim (autonomiczne księstwo, część Państwa Wielkomorawskiego) swojemu bratankowi Świętopełkowi, który zaczął rządzić wraz z Rościsławem.
W 870 roku Świętopełk zawarł porozumienie z Ludwikiem Niemcem skierowane przeciwko Rościsławowi, i powierzył Księstwo Nitrzańskie opiece króla frankijskiego. Świętopełk podniósł bunt przeciwko Rościsławowi. Władca morawski próbował zabić Świętopełka, ale ten osamotnionego księcia pokonał, uwięził i wydał Frankom. Rościsław został postawiony przed sąd Ludwika, skazany na śmierć, w drodze łaski karę śmierci zastąpiono oślepieniem. Rościsław został uwięziony w którymś z bawarskich klasztorów, gdzie zmarł po roku 870.
Po obaleniu Rościsława na Wielkich Morawach rozgorzał spór o władzę, do której zgłaszał pretensje Świętopełk. Mimo to Ludwik Niemiecki powierzył pieczę nad słowiańskim państwem frankijskim margrabiom Wilhelmowi II i Engelszalkowi I.

</doc>
<doc id="467648" url="https://pl.wikipedia.org/wiki?curid=467648" title="Tomasz Pisarczyk">
Tomasz Pisarczyk

Tomasz Pisarczyk (ur. 6 lipca 1985) – polski koszykarz, występujący na pozycjach silnego skrzydłowego lub środkowego, obecnie występuje w zespole KKS Tur Basket Bielsk Podlaski.
Brat Wojciecha Pisarczyka.

</doc>
<doc id="467654" url="https://pl.wikipedia.org/wiki?curid=467654" title="Osiedle Słoneczne (Bełchatów)">
Osiedle Słoneczne (Bełchatów)

Osiedle Słoneczne – jedno z osiedli w Bełchatowie. Osiedle położone jest w południowo-wschodniej części miasta. Graniczy z osiedlami Binków oraz Okrzei. Przez teren osiedla przebiega część ulicy Stefana Okrzei, która łączy się z ulicą Stanisława Staszica, stanowiącą wschodnią granicę osiedla.
Osiedle składa się z 15 bloków mieszkalnych wybudowanych przez Bełchatowską Spółdzielnię Mieszkaniową w roku 1990 oraz osiedla domków jednorodzinnych. Zachodnią granicę osiedla zamyka rzeka Rakówka.

</doc>
<doc id="467655" url="https://pl.wikipedia.org/wiki?curid=467655" title="Legalna blondynka 2">
Legalna blondynka 2

Legalna blondynka 2 ("Legally Blonde 2: Red, White &amp; Blonde") – amerykańska komedia, kontynuacja przygód przebojowej prawniczki Elle Woods, w którą ponownie wcieliła się Reese Witherspoon.
Potwierdzono powstanie trzeciej części filmu, która ma ukazać się w maju 2022 roku.
Opis fabuły.
Elle Woods po ukończeniu studiów na Harvardzie pracuje dla prestiżowej kancelarii prawniczej, przygotowuje się do ślubu z Emmetem. Gdy dowiaduje się, że jeden z największych klientów firmy wykorzystuje matkę jej ukochanego pieska Bruistera w laboratorium do testów kosmetyków, sprzeciwia się takim praktykom i zostaje wyrzucona z pracy. Oburzona Elle wyrusza do Waszyngtonu, aby walczyć tam na rzecz ochrony praw zwierząt. Wypowiada otwartą wojnę koncernowi i popierającym go politykom.

</doc>
<doc id="467657" url="https://pl.wikipedia.org/wiki?curid=467657" title="Noah's Ark">
Noah's Ark

Noah's Ark – drugi album studyjny amerykańskiego duetu CocoRosie. Wydany 13 września 2005 roku przez Touch and Go/Quarterstick Records.

</doc>
<doc id="467659" url="https://pl.wikipedia.org/wiki?curid=467659" title="Anna Zofia Oldenburg">
Anna Zofia Oldenburg

Anna Zofia Oldenburg (ur. 1 września 1647 we Flensburgu - zm. 1 lipca 1717 w zamku Lichtenberg k. Prettin) – księżniczka duńska, elektorowa Saksonii z dynastii Oldenburgów. Córka króla Danii Fryderyka III Oldenburga i Zofii Amelii brunszwickiej. 
Życiorys.
Żona (od 1666) elektora Saksonii Jana Jerzego III Wettyna. Matka elektora Saksonii (jako Fryderyk August I Wettyn) i króla Polski Augusta II Mocnego i elektora Saksonii Jana Jerzego IV Wettyna.

</doc>
<doc id="467660" url="https://pl.wikipedia.org/wiki?curid=467660" title="Wichrowe Wzgórza">
Wichrowe Wzgórza

Wichrowe Wzgórza (ang. "Wuthering Heights") − jedyna powieść Emily Jane Brontë. Została wydana pod męskim pseudonimem Ellis Bell w 1847 roku. Ocena wartości literackiej zmieniała się z czasem, od początkowo niechętnych opinii (oskarżano Brontë o epatowanie brutalnością) do pozytywnych, zwłaszcza w latach 20. ubiegłego stulecia. Powieść należy do kanonu literatury anglojęzycznej. Książka doczekała się kilku adaptacji filmowych, z których najsłynniejsza jest wersja z 1992 roku z Juliette Binoche jako Katy i Ralphem Fiennesem jako Heathcliffem.
Klamrą powieści jest osoba pana Lockwooda wynajmującego Drozdowe Gniazdo od Heathcliffa. Po wizycie w Wichrowych Wzgórzach i pierwszym spotkaniu z tajemniczymi mieszkańcami posiadłości przybywa on do Drozdowego Gniazda, gdzie na skutek choroby zmuszony jest do długotrwałego pobytu w domu. Tam gospodyni, Ellen Dean, opowiada mu dokładnie historię Earnshawów, Lintonów i tajemniczego Heathcliffa.
W Polsce powieść po raz pierwszy wydano w roku 1929 pod tytułem "Szatańska miłość" w tłumaczeniu Janiny Sujkowskiej. Późniejsze powojenne wydania książki już z nowym tytułem "Wichrowe Wzgórza" również są w tłumaczeniu Sujkowskiej. Kolejny przekład dokonany przez Tomasza Bieronia ukazał się w 1997 roku. Przekład autorstwa Hanny Pasierskiej pochodzi z 2004. Tłumaczenie wykonane przez Piotra Grzesika wydane zostało w roku 2009. W porównaniu z tłumaczeniem Janiny Sujkowskiej zachowane zostały w tym przypadku m.in. niespolszczone imiona postaci (np. Katy zamiast Katarzyny) i nazwy własne (np. Thrushcross Grange zamiast Drozdowego Gniazda). Krytycy i czytelnicy zarzucają mu, że wraz z dosłownością tekst stracił na potoczystości, lekkości frazy Sujkowskiej. Najnowszy przekład z 2016 roku jest autorstwa Jerzego Łozińskiego.
Kate Bush, zainspirowana losami mieszkańców Wichrowych Wzgórz, wydała w 1978 roku debiutancki singiel "Wuthering Heights", w którym wciela się w ducha Katarzyny. Kobieta powraca pod okno Heathcliffa i prosi go o wpuszczenie do środka, aby mogła posiąść jego duszę.
Treść utworu.
Tematem powieści jest miłość Heathcliffa i Katarzyny. 
Rozgrywa się ona na przełomie XVIII i XIX wieku w Wichrowych Wzgórzach i Drozdowym Gnieździe. Wichrowe Wzgórza ("Wuthering Heights") to posiadłość Earnshawów, natomiast Drozdowe Gniazdo (ang. "Thrushcross Grange") – zamożnej rodziny Lintonów.
Yorkshire jako miejsce akcji powieści nadaje jej typowo gotycki charakter. Klimat miejsca przenika powieść i udziela się czytelnikowi.
Stary Earnshaw, będąc w Liverpoolu, spotyka i przygarnia małego cygańskiego przybłędę, któremu nadaje imię Heathcliff. Katy (Katarzyna) jest natomiast córką Earnshawa i siostrą Hindleya.
Po początkowej niechęci Katy, córka pana Earnshawa, bardzo przywiązuje się do małego znajdy. Jednak Hindley, młody panicz Earnshaw i spadkobierca Wichrowych Wzgórz, nienawidzi "przybłędy". Dlatego też po śmierci swojego dobroczyńcy Heathcliff doznaje wielu upokorzeń ze strony przybranego brata. Jednocześnie rodzi się miłość pomiędzy Heathcliffem a Katy. Uczucie, które później okazuje się niszczycielską siłą.
Kiedy Katy poznaje młodego Lintona, wszystko się zmienia. Katy jest zauroczona urodą i towarzyską ogładą Edgara Lintona. On, widząc to, oświadcza się jej. Katy nie odmawia, mimo iż zwierzając się Nelly Dean, wyjawia, że jedyną osobą, na której naprawdę jej zależy, jest Heathcliff. Wychodząc za Edgara Lintona ma na względzie jego majątek oraz świetlaną przyszłość największej damy w okolicy. Katy przeprowadza się do Drozdowego Gniazda. Heathcliff opuszcza Wichrowe Wzgórza i przez długi czas jest nieobecny. 
W tym czasie Katy ukazuje mieszkańcom Drozdowego Gniazda swoją prawdziwą naturę. Jest kapryśna, butna i pyszna. Atakami szału i wściekłości wymusza na mężu i jego siostrze całkowite podporządkowanie i spełnianie swoich zachcianek. Nadal jednak spotyka ją miłość i zrozumienie ze strony najbliższej rodziny. 
Po 3 latach Heathcliff wraca i miesza w małżeństwie Katy. Odżywa jej uczucie do niego, przy czym w nim samym zakochuje się siostra Lintona, Izabela. Heathcliff, pragnąc zemsty na Lintonie za "kradzież" ukochanej poślubia Izabelę (pomimo braku miłości do niej), żeby kiedyś w przyszłości zostać właścicielem Drozdowego Gniazda. Katy po spotkaniu z Heathcliffem zapada na tajemniczą chorobę i po długiej męce umiera, rodząc córeczkę, którą także nazwano Katarzyną.
W tym czasie Izabela poznaje prawdziwe oblicze swojego męża – gbura, który nienawidzi wszystkich i wszystkiego. Ucieka od męża, który ją poniża i maltretuje. W Londynie rodzi syna, którego nazywa Lintonem. Dziecko od urodzenia jest słabe i chorowite.
Po śmierci brata Katy, Hindleya, Heathcliff staje się właścicielem Wichrowych Wzgórz i przypada mu opieka nad synem Hindleya, Haretonem Earnshaw. W ramach odwetu na Hindleyu Heathcliff traktuje chłopca jak parobka i w ogóle nie zajmuje się jego edukacją. Jednakże Hareton dostrzega w swym oprawcy jedynego sprzymierzeńca i prawdziwie się do niego przywiązuje.
Izabela po 12 latach umiera w Londynie, osierocając Lintona.
Edgar Linton sprowadza siostrzeńca z Londynu, jednak Heathcliff odbiera mu swego syna.
Po jakimś czasie młoda Katy przychodzi na Wichrowe Wzgórza i poznaje obu swych kuzynów – Lintona i Haretona. Dziecinne uczucie rozwija się między Katy a Lintonem. Katy nie ma świadomości, iż zapewnienia o miłości Lintona wymuszane są przez jego ojca, który stara się za wszelką cenę wypełnić zemstę obiecaną swoim największym wrogom – Hindleyowi i Edgarowi. Heathcliff wiedząc o braku możliwości ukarania ich osobiście postanawia niszczyć tych, nad którymi ma władzę – Katy i Haretona.
Kiedy Katy ma 17 lat, Heathcliff zmusza ją przemocą do małżeństwa z Lintonem, aby zawładnąć Drozdowym Gniazdem i tym samym pognębić Edgara Lintona, który jest ciężko chory i wkrótce po tym umiera. 
Linton także umiera po roku i Katy staje się młodą wdową. Musi zamieszkać ze znienawidzonym teściem, gdyż Heathcliff wydzierżawia Drozdowe Gniazdo. Pod wpływem otoczenia dziewczyna zmienia się, staje się opryskliwa i krnąbrna. Doznając wielu przykrości i upokorzeń stara się odpłacać tym samym pozostałym mieszkańcom domu – najczęściej Haretonowi. Tymczasem w Haretonie budzi się uczucie dla pięknej wdowy. Hareton stara się uczyć po kryjomu, gdyż pozbawiony możliwości nauki w dzieciństwie stawał się obiektem drwin jeszcze za życia Lintona (syna).
Z upływem czasu Katy zaczyna doceniać jego starania i pozbawiona innego towarzystwa spędza z nim coraz więcej czasu – wkrótce zakochuje się w swoim kuzynie.
Po tajemniczej śmierci właściciela Wichrowych Wzgórz postanawiają się pobrać. Cały plan Heathcliffa obraca się wniwecz – chcąc zniszczyć swoich wrogów doprowadził do powstania uczucia, tak podobnego do tego, które łączyło jego samego i Katarzynę.
Kontrowersje.
Niektórzy badacze literatury podważali jakoby Emily Brontë faktycznie była autorką "Wichrowych Wzgórz" i przypisywali autorstwo powieści jej siostrze Charlotte lub bratu Branwellowi.

</doc>
<doc id="467661" url="https://pl.wikipedia.org/wiki?curid=467661" title="Betonownia">
Betonownia

Betonownia – zespół urządzeń przeznaczony do produkcji masy betonowej od etapu pobrania kruszywa, aż do wydania masy betonowej.

</doc>
<doc id="467662" url="https://pl.wikipedia.org/wiki?curid=467662" title="Świętopełk I morawski">
Świętopełk I morawski

Świętopełk I, określany też jako Świętopełk I Wielki (także Światopełk, Zventapu, Zwentibald, Zuendibolch, Suatopluk, /Sphendoplόkos, Σφεντοπλικος/Sphentoplikos, starosłowiański Свѧтопълкъ/Svętopъlkъ, staroruski Свѧтополкъ/Svętopolkъ, Святополкъ/Svjatopolkъ, słowacki Svätopluk) (ok. 844–894) – w latach 871–894 trzeci władca państwa wielkomorawskiego z dynastii Mojmirowiców.
Droga do władzy.
Świętopełk był bratankiem księcia Rościsława. Pod koniec lat 50. IX wieku Świętopełk przejął władzę polityczną w księstwie nitrzańskim, które było częścią państwa wielkomorawskiego. W 867 roku Rościsław potwierdził status księstwa nitrzańskiego jako lenna Wielkich Moraw. Wpływ Świętopełka na przebieg polityki znacznie wzrósł.
W sierpniu 869 roku Świętopełk brał udział w walkach koalicji Morawian, Czechów i Serbów łużyckich z Ludwikiem Niemieckim. Oddział Świętopełka walczył wtedy z Bawarami dowodzonymi przez Karlomana, syna Ludwika.
W 870 roku Świętopełk powierzył księstwo nitrzańskie pod opiekę państwa wschodniofrankijskiego i wypowiedział Rościsławowi posłuszeństwo. Rościsław próbował zabić Świętopełka i odnowić swoje wpływy w księstwie nitrzańskim. Świętopełkowi udało się pojmać Rościsława, a następnie przekazać go w ręce księcia Karlomana i jego ojca, króla Ludwika II Niemieckiego, długoletniego przeciwnika Rościsława. Rościsław został oślepiony i do swojej śmierci był więziony w jednym z bawarskich klasztorów.
Świętopełk po tym czynie oczekiwał, że wschodni Frankowie potwierdzą jego pozycję jako króla wielkomorawskiego. Ludwik Niemiecki jednakże zamiast niego wysłał na Wielkie Morawy dwóch frankijskich margrabiów: Wilhelma II i Engelszalka I, jako regentów wielkomorawskich. W 871 roku na Wielkich Morawach wybuchło powstanie ludowe przeciwko narzuconej władzy frankijskiej, jego przywódcą był Sławomir (lub Spytimir), Ludwik Niemiecki wysłał przeciwko powstańcom swoje wojsko, które niebawem poniosło porażkę. Ludwik przygotował wtedy drugą wyprawę, na jej czele postawił uwolnionego Świętopełka, od którego otrzymał obietnicę, że stłumi powstanie. Gdy tylko frankijska wyprawa przybyła do głównego wielkomorawskiego grodu, Świętopełk przeszedł na stronę powstańców, przejął dowództwo wojskowe i całkowicie rozbił siły frankijskie. Ten krok umożliwił mu zostanie jedynym władcą.
Książę.
W 874 roku został zawarty tzw. między posłami Świętopełka i Ludwika Niemieckiego. Na mocy tego pokoju Świętopełk zobowiązał się wprawdzie odprowadzać państwu wschodniofrankijskiemu daninę i formalnie uznawał jego zwierzchnictwo, niemniej zawarł pokój ze swym najsilniejszym sąsiadem, co zagwarantowało mu całkowicie wolną przestrzeń dla własnej mocarstwowej ekspansji. Ta była ułatwiona przewagą cywilizacyjną Wielkich Moraw (spowodowaną misją św. Cyryla i św. Metodego) wobec słowiańskich sąsiadów. Świętopełk już w 874 roku zyskał ziemie wzdłuż górnego biegu rzeki Wisły, później do swojego państwa trwale przyłączył dzisiejsze północnomorawskie obszary – ziemię opawską, a w 880 roku być może Śląsk (kwestia ta jest przedmiotem sporów wśród naukowców). W 881 roku przyłączył ziemie wzdłuż rzeki Cisy, od 890 roku częściami państwa wielkomorawskiego stały się także Czechy (Księstwo Przemyślidów) i Łużyce.
Świętopełk doprowadził do przełomowych reform społecznych i wojskowych. Wielkie Morawy potwierdziły swoją silną pozycję w średniowiecznej Europie postępem w tworzeniu niezależnego kościoła morawskiego, który był dziełem św. Metodego (św. Metody był pierwszym biskupem wielkomorawskim w Nitrze). Wielkie Morawy zostały oddane w lenno papiestwu, dzięki czemu zostały postawione na równi z państwem wschodniofrankijskim. Świętopełk w źródłach z tamtych czasów tytułowany był mianem "rex" (tj. król).
W 882 roku Świętopełk wtargnął jako sprzymierzeniec wschodniofrankijskiego władcy Karola III Otyłego do Marchii Wschodniej (graniczne ziemie wschodniofrankijskie, część dzisiejszej Austrii) i wypędził stamtąd margrabiów Wilhelma i Engelszalka. Przyłączyli się oni do sił Arnulfa z Karyntii, który zawarł sojusz z Bułgarią przeciw Świętopełkowi. Dopiero po zawarciu tego sojuszu Bułgarzy atakiem na Wielkie Morawy zdobyli niektóre ziemie w dzisiejszych wschodnich Węgrzech. Świętopełk wygnał później Bułgarów, a w latach 883 i 884 udało mu się przyłączyć do państwa wielkomorawskiego całą Panonię. Ten sukces został potwierdzony przez Karola III Otyłego w porozumieniu zawartym w Lesie Wiedeńskim w 884 roku. Karol III przedłużył również umowę pokojową z państwem wielkomorawskim i wzmocnił pozycję Świętopełka. W 885 roku Świętopełk pogodził się z Arnulfem, który stał się w 887 roku po Karolu III królem wschodniofrankijskim. Niebawem, w latach 888 i 889, na nowo rozgorzał konflikt o Panonię.
W 888 roku umarł Borzywoj I Przemyślida i Świętopełk przejął bezpośrednio władzę w Czechach. Została ona potwierdzona przez Arnulfa w 890 roku. Arnulf zerwał umowę pokojową ze Świętopełkiem i w 892 roku rozpoczął przeciw niemu wojnę, wspierany przez licznych sojuszników (między innymi Węgrów). Świętopełk i tym razem odparł wszystkie nieprzyjacielskie ataki (do 893 roku powtarzały się jeszcze dwukrotnie).
Koniec panowania.
Do momentu zakończenia panowania Świętopełk wypędził z kraju biskupa nitrzańskiego (i następcę św. Metodego) Wichinga, który po 885 roku pozwolił wygnać uczniów Metodego i zaczął zakazywać używania starosłowiańskiej liturgii. Świętopełk wprawdzie najpierw szukał zdrajców wśród łacińskich księży (kierowanych przez Wichinga) i tolerował ich walkę przeciwko słowiańskim księżom, ale wkrótce ustalił, że Wiching powtórnie sprzymierzył się przeciw niemu z królem Arnulfem.
Książę Świętopełk zmarł w 894 roku. Na łożu śmierci wezwał swoich synów do oporu wobec wschodnich Franków i zdecydowanej walki o zachowanie politycznej potęgi państwa wielkomorawskiego. Chociaż legenda o "třech prutech Svatoplukových" mówiła o trzech jego synach i następcach, z historycznych źródeł są znani tylko dwaj. Pierwszy, Mojmir II, po śmierci ojca stał się księciem wielkomorawskim. Drugi syn, Świętopełk II, uzyskał w lenno księstwo nitrzańskie. Niebawem po 894 roku doszło między braćmi do sporu i rozpoczął się proces rozpadu państwa wielkomorawskiego.
Według domysłu Stanisława Zakrzewskiego, opartego na kryteriach onomastycznych, jego córka mogła być żoną Lestka, księcia Polan.

</doc>
<doc id="467665" url="https://pl.wikipedia.org/wiki?curid=467665" title="Mojmir">
Mojmir



</doc>
<doc id="467671" url="https://pl.wikipedia.org/wiki?curid=467671" title="Betoniarnia">
Betoniarnia



</doc>
<doc id="467681" url="https://pl.wikipedia.org/wiki?curid=467681" title="Wyrzut">
Wyrzut

Wyrzut – gwałtowne rozprzestrzenienie się ognia spowodowane zagotowaniem się wody na dnie zbiornika wysokowrzącej płonącej cieczy o niejednorodnym składzie, zwykle ropy naftowej.
Mechanizm.
Na dnie zbiorników z ropą naftową gromadzi się woda. Podczas pożaru takiego zbiornika, na powierzchni cieczy spaleniu ulegają w pierwszej kolejności lżejsze frakcje, a pozostające składniki wysokowrzące tworzą warstwę rozgrzaną do wysokiej temperatury, powiększającą stopniowo swoją grubość. Do wyrzutu dochodzi, gdy do warstwy wody dotrze ropa o temperaturze 300–350 °C, powodując jej gwałtowne przejście w parę wodną i związany z tym ok. 1700-krotny wzrost objętości. Do wyrzutu dochodzi praktycznie podczas każdego nieugaszonego w porę pożaru zbiornika z ropą naftową. Zjawisko jest szczególnie intensywne przy zbiornikach o powierzchni &gt;50 m². Na kilkadziesiąt sekund przed wystąpieniem wyrzutu obserwuje się zmiany w charakterze pożaru i efekty dźwiękowe towarzyszące wrzeniu; w tym momencie wyrzutowi nie można już zapobiec i konieczna jest natychmiastowa ewakuacja ludzi.
Wyrzut płonących olejów jadalnych.
Wyrzut może wystąpić także przy próbach gaszenia wodą płonącego oleju jadalnego. Zjawisko występuje, gdy do płonącej, silnie rozgrzanej cieczy dostaje się woda, która jako cięższa opada w głąb oleju i przechodzi w stan gazowy; powstała para wodna wydostaje się gwałtownie z mieszaniny porywając ze sobą i rozpraszając w powietrzu płonący olej.

</doc>
<doc id="467688" url="https://pl.wikipedia.org/wiki?curid=467688" title="Powiedz tak">
Powiedz tak

Powiedz tak (tytuł ang. "The Wedding Planner") – film amerykański w reżyserii Adama Shankmana.
Fabuła filmu.
Mary Fiore jest specjalistką od organizowania ślubów. W prywatnym życiu spotykają ją jednak same porażki. Pewnego dnia spod kontenera na śmieci ratuje ją przystojny doktor Steve Edison. Oboje zakochują się w sobie. Mary organizuje kolejny ślub, nie wiedząc, że pan młody, któremu organizuje ślub to Steve. Francine (narzeczona Steve'a) mówi mu, że nie chce wychodzić za mąż. Steve wysyła ją w podróż poślubną i jedzie szukać Mary, która miała w tym samym czasie wyjść za Massima.

</doc>
<doc id="467692" url="https://pl.wikipedia.org/wiki?curid=467692" title="Kościół Ewangeliczny „Misja Łaski”">
Kościół Ewangeliczny „Misja Łaski”

Kościół Ewangeliczny „Misja Łaski” – ewangelikalny związek wyznaniowy zarejestrowany w Polsce złożony z 4 zborów w: Warszawie, Krakowie, Gdańsku i we Wrocławiu. Jest powiązany z denominacją pn. "Greater Grace World Outreach" (Światowa Misja Większej Łaski) z główną siedzibą w megakościele w Baltimore (USA), która posiada 567 zborów w 70 krajach. Większość z tych zborów znajduje się w Ameryce Północnej, Europie i Afryce.
Historia.
Na przełomie lat 50. i 60. XX wieku niewielki zbór baptystyczny, the Montsweag Baptist Church, w Wiscasset w stanie Maine w USA przechodził kryzys – licząc 12 aktywnych członków, z których część chciała zakończenia działalności. Pastorem tego zboru został Carl H. Stevens. W przeciągu kilku lat obumierająca wspólnota rozrosła się do 1000 osób. Działalność misyjna spowodowała powstanie zborów w 70 krajach świata.
W połowie lat 80. do Polski przybyła grupa misjonarzy ze zborów Greater Grace World Outreach z USA i Finlandii. Oficjalnie przebywali w kraju jako studenci uczący się języka polskiego, nieoficjalnie zajmowali się działalnością misjonarską. Pomimo kontroli Służby Bezpieczeństwa udało im się założyć filię swojej denominacji, która została oficjalnie zarejestrowana w 1990 r. Obecnie wspólnota w Polsce nosi nazwę „Kościół Ewangeliczny Misja Łaski”.
Doktryna.
Kościół traktuje Biblię jako zapisane Słowo Boga, które jest jedyną prawdą, zaś zbawienie za Boży dar dostępny dla wszystkich wierzących w Jezusa Chrystusa niezależnie od uczynków czy wyznania.

</doc>
<doc id="467694" url="https://pl.wikipedia.org/wiki?curid=467694" title="Maria Antonina Walpurgis Bawarska">
Maria Antonina Walpurgis Bawarska



</doc>
<doc id="467696" url="https://pl.wikipedia.org/wiki?curid=467696" title="Tadeusz Broś">
Tadeusz Broś

Tadeusz Broś (ur. 28 października 1949 w Wałbrzychu, zm. 27 października 2011) – polski dziennikarz telewizyjny, aktor, reżyser i prezenter.
Życiorys.
Podjął studia na PWST w Krakowie, lecz ich nie ukończył. Na pierwszym roku studiów zagrał w filmie pt. "Jeszcze słychać śpiew i rżenie koni". Wyjechał do Grudziądza, gdzie znalazł się na deskach Teatru Ziemi Pomorskiej. W latach 1972–1973 występował w Teatrze Dramatycznym im. Jerzego Szaniawskiego w Wałbrzychu. Przystąpił do egzaminu aktorskiego, eksternistycznego w Ministerstwie Kultury i Sztuki, który zdał ze specjalizacją estradową. Był członkiem Zespołu Reprezentacyjnego Warszawskiego Okręgu Wojskowego "Desant". Występował na Festiwalu Piosenki Żołnierskiej w Kołobrzegu. Wyreżyserował widowisko dla dzieci pt. "Żołnierskie Przygody Tomaszka Pogody". W 1982 prowadził wybory Miss Polonia i koncert festiwalowy w Opolu.
W TVP prowadził program "Teleferie". Przez dwa lata miał swój kącik w "Sobótce". Prowadził program o kulisach teatru pt. "Klub bez kurtyny". Od 1980 do początku lat 90. XX wieku był, z przerwami, głównym prowadzącym programu "Teleranek".
W 1990 zapisał się na zaoczne studia na Wydział Realizacji Telewizyjnej w PWSFTViT w Łodzi i skończył je, otrzymując dyplom i uprawnienia do reżyserowania w telewizji. Następnie zajmował się reżyserią koncertów i festiwali, głównie dziecięcych i młodzieżowych, był także dyrektorem Ogólnopolskiego Festiwalu Piosenki Dzieci i Młodzieży Specjalnej Troski w Ciechocinku. 
Wraz z grupą Papa Dance zaśpiewał popularną piosenkę "Teleranka" pt. "Na dzień dobry jestem dobry". Wystąpił w koncercie na warszawskim Stadionie Dziesięciolecia w widowisku dla dzieci pt. "Smurfy Dzieciom". Występował w Teatrze Syrena, gdzie był także asystentem literackim. Potem był redaktorem naczelnym "Roweru Błażeja" w TVP. 
W 2000 zakończył pracę w Telewizji Polskiej. W 2005 na zlecenie TVP zrealizował dokument "Centralny, czyli królowie życia," zajmujący się problematyką młodzieży pochodzącej z patologicznych rodzin. Od czerwca 2008 pracował jako taksówkarz, później też wykonywał zawód telemarketera. Był pierwszym, który zgłosił wniosek o upadłość konsumencką. Jego zarobki nie pokrywały nawet odsetek od olbrzymiego długu.
Tadeusz Broś zmagał się z chorobą alkoholową. Zmarł dzień przed swoimi 62. urodzinami, 27 października 2011. Został pochowany 31 października 2011 na cmentarzu w podkrakowskiej Korzkwi.
W 2013, nakładem wydawnictwa Replika, ukazała się książka (wywiad rzeka z Tadeuszem Brosiem) Anity Czupryn i Pawła Brzozowskiego pt. "Tadeusz Broś Sorry Batory, czyli Przypadki Pana Teleranka" ().
Odznaczenia.
W 1988 został Kawalerem Orderu Uśmiechu, otrzymując legitymację z numerem 340. 

</doc>
<doc id="467698" url="https://pl.wikipedia.org/wiki?curid=467698" title="Jak w niebie (film 2005)">
Jak w niebie (film 2005)

Jak w niebie (ang. "Just Like Heaven") – amerykańska komedia romantyczna z 2005 w reżyserii Marka Watersa. Scenariusz filmu powstał na podstawie debiutanckiej powieści francuskiego autora Marca Levy pt. "A jeśli to prawda...".
Opis fabuły.
David jest projektantem ogrodów, po śmierci żony mieszka sam w San Francisco. Pewnego dnia, zupełnie niespodziewanie zjawia się w jego apartamencie Elizabeth, lekarka, która twierdzi, że mieszkanie należy do niej. Niedługo potem znika, kiedy ponownie się zjawia, mężczyzna stara się pozbyć niechcianego gościa, ale z biegiem czasu zakochuje się w Elizabeth. David zastanawia się, czy ma do czynienia z prawdziwym duchem, jednak tego oboje nie wiedzą i będą razem próbować wyjaśnić tę zagadkę. 
Wkrótce okazuje się, że Elizabeth żyje, tylko jest w śpiączce. Dawid musi szybko ją uratować, w przeciwnym razie kobieta zostanie odłączona od aparatury.

</doc>
<doc id="467703" url="https://pl.wikipedia.org/wiki?curid=467703" title="Idiosynkrazja">
Idiosynkrazja

Idiosynkrazja (gr. ιδιοσυνκρασία, "idiosinkrasia", "idios" „jego własny” i "syn-krasis" „mieszanina”) – oznacza kilka różnych pojęć. Może to być swoistość, indywidualna właściwość osoby bądź zjawiska, choć to znaczenie, prawdopodobnie wzięte z języka angielskiego, nie istnieje w słownikach języka polskiego. Bardziej pejoratywnie nazywana ekscentryzmem lub osobliwością. Mianem idiosynkrazji określa się także wstręt, antypatię do kogoś. Określenie to może się również odnosić do symboli. Symbol idiosynkratyczny dla różnych osób może mieć zupełnie różne znaczenie. Np. ostrze dla jednego może symbolizować wojnę, ale dla kogoś innego – chirurgię. Zgodnie z tą samą zasadą lingwiści utrzymują, że słowa nie są tylko symbolami arbitralnymi, ale także bardzo idiosynkratycznymi.
Medycyna.
Idiosynkrazja mówi o osobniczo zmiennej reakcji na działanie różnych czynników chemicznych, fizycznych i mechanicznych.
Odczyn idiosynkratyczny (anafilaktoidalny) występuje np. w reakcji na środki cieniujące stosowane w badaniach obrazowych jako nagła reakcja organizmu, która nie zależy od dawki preparatu. Najczęściej jest to reakcja skórna, jak pokrzywka i świąd. Może jednak wystąpić skurcz oskrzeli, obrzęk krtani lub wstrząs (anafilaktoidalny). Częstość występowania jest większa u osób uczulonych na inne preparaty farmakologiczne.
Choroba.
Idiosynkrazja określała sposób w jaki lekarze rozumieli choroby w XIX wieku. Każdą chorobę widzieli jako jedyny w swoim rodzaju stan związany z każdym pacjentem. To pojmowanie zaczęło się zmieniać w latach 70. XIX wieku, kiedy to odkrycia europejskich badaczy umożliwiły nastanie „medycyny naukowej”, prekursora medycyny opartej na dowodach, która jest dzisiejszym standardem praktyki.
Farmakologia.
We współczesnej medycynie terminem idiosynkrazji określa się stan zwiększonej odczynowości organizmu na określony związek chemiczny. Ta odmienna ilościowo reakcja na lek, związana z osobniczą wrażliwością, wynika z nieprawidłowości przemian biochemicznych leku w organizmie. Stan ten, uwarunkowany genetycznie lub nabyty, różni się zasadniczo od objawów uczuleniowych, przy których dochodzi do reakcji antygen-przeciwciało.
U innych osób reakcja byłaby inna lub by nie wystąpiła.
Najczęściej jest powodowana przez enzymopatię, odziedziczoną lub nabytą, przez co wywołująca ją substancja nie może zostać poprawnie metabolizowana i powoduje liczne objawy przez kumulowanie lub zablokowanie metabolizmu innych (często toksycznych) substancji. Reakcja idiosynkratyczna wywołująca objawy podobne do alergii jest nazywana reakcją pseudoanafilaktyczną.
Przykładami występowania idiosynkrazji są:
Psychiatria.
W psychiatrii ten termin oznacza specyficzny i jedyny w swoim rodzaju stan umysłowy pacjenta, często zastępowany neologizmami.
Psychologia.
W psychoanalizie i behawioryzmie idiosynkrazja jest używana jako określenie indywidualnego sposobu spostrzegania, doświadczania i reagowania na zwyczajną sytuację przez jednostkę (danie z mięsa może wywołać nostalgiczne wspomnienia u jednej osoby, a u drugiej niesmak). Te reakcje nazywane są "idiosynkratycznymi".
Ekonomia.
"Ryzyko idiosynkratyczne" jest to ryzyko zmian cen, które dotyczy tylko szczególnych okoliczności związanych z niektórymi papierami wartościowymi. Idiosynkratyczne ryzyko więc nie jest związane z ryzykiem na całym rynku. Jest ono specyficzne dla danej firmy i może być wyeliminowane dywersyfikacją zgodnie z teorią portfolio.
W ekonometrii "błąd idiosynkratyczny" oznacza błąd panelowych danych, które cały czas zmieniają się w czasie i dla opisywanych jednostek, firm, miast etc.

</doc>
<doc id="467704" url="https://pl.wikipedia.org/wiki?curid=467704" title="Etnobotanika">
Etnobotanika

Etnobotanika – dziedzina nauki z pogranicza botaniki i etnologii. Przedmiotem badań i poznania są związki między roślinami i kulturą społeczeństw ludzkich. Etnobotanicy zajmują się poznaniem sposobów, mechanizmów i kulturowego kontekstu używania roślin w społecznościach ludzkich, w szczególności w celach i zastosowaniach spożywczych, medycznych, kosmetycznych, magicznych, tekstylnych, budowlanych, religijnych. Określenia „etnobotanika” () po raz pierwszy użył w 1895 roku John W. Harshberger (1869–1929), botanik z University of Pennsylvania. Od tamtej pory etnobotanika przeszła wiele przemian i jest dzisiaj rozległą dyscypliną naukową o wielkim znaczeniu poznawczym, ale także o ogromnym potencjale praktycznym.
Obiekt badań.
Etnobotanika bywa mylnie kojarzona tylko z badaniami nad roślinami psychoaktywnymi. Do takich ważnych z punktu widzenia etnobotaniki roślin można zaliczyć m.in.:
Tymczasem większość współczesnych etnobotaników zajmuje się dokumentacją całości wiedzy o roślinach w społecznościach tradycyjnych, jej przemianami, źródłami oraz zróżnicowaniem w społecznościach i pomiędzy nimi.
Przykłady etnobotanicznych baz danych.
Baza danych roślin używanych przez Indian Ameryki Północnej Native American Ethnobotany:
Bibliografia polskiego piśmiennictwa etnobotanicznego z XIX i XX wieku – artykuł Piotra Klepackiego „Etnobotanika w Polsce”

</doc>
<doc id="467705" url="https://pl.wikipedia.org/wiki?curid=467705" title="Droga wojewódzka nr 902">
Droga wojewódzka nr 902

Droga wojewódzka nr 902 – droga wojewódzka znajdująca się w całości na obszarze województwa śląskiego. Istnieje od 1 stycznia 2006 zgodnie z zarządzeniem Generalnego Dyrektora Dróg Krajowych i Autostrad.
Przebiega równoleżnikowo niemal równolegle do autostrady A4, na północ od niej. Łączy miasta Górnośląskiego Okręgu Przemysłowego: Katowice ("Trasa imienia Nikodema i Józefa Renców"), Chorzów, Świętochłowice, Rudę Śląską, Zabrze i Gliwice, stanowiąc zachodnią część Drogowej Trasy Średnicowej. Na całej długości jest bezkolizyjna, dwujezdniowa i posiada minimum trzy pasy ruchu dla każdego kierunku, z wyjątkiem wiaduktu nad rondem Sybiraków w Zabrzu oraz odcinka G2 w Gliwicach, gdzie trasa posiada dwa pasy ruchu dla każdego kierunku.
Dopuszczalny nacisk na oś.
Na całej długości drogi dozwolony jest ruch pojazdów o nacisku osi pojedynczej do 10 ton.

</doc>
<doc id="467706" url="https://pl.wikipedia.org/wiki?curid=467706" title="Renault 16">
Renault 16

Renault 16 – samochód osobowy klasy średniej, produkowany pod marką Renault w fabryce Sandouville w latach 1965-1980. Jeden z pierwszych produkowanych samochodów z nadwoziem typu hatchback.
Historia i opis modelu.
Renault 16 uznawany jest za pierwszy na świecie samochód osobowy z nadwoziem typu hatchback. Oprócz dużej tylnej klapy posiadał również składane tylne siedzenia, co znacznie zwiększało jego użyteczność. Ze względu na swoją innowacyjność i nowoczesność został wybrany europejskim Samochodem Roku 1966.
Mimo iż mierzył zaledwie 4230 mm długości, co odpowiada dzisiejszej klasie samochodów kompaktowych, to wówczas był w warunkach europejskich uznawany za auto klasy średniej.
Pierwsze zdjęcia modelu pokazano w sierpniu 1964 roku. Mimo że pierwsze modele opuściły fabrykę jeszcze w grudniu tego samego roku, to debiut odbył się w styczniu 1965 roku, a sprzedaż rozpoczęto w kwietniu. Pierwsza wersja R16 DL wyposażana była jedynie w silnik 1.5 l. o pojemności 1470 cm³ i mocy 59 KM (DIN) oraz czterobiegową skrzynię biegów. W 1967 roku zmieniono deskę rozdzielczą. Silnik 1.6 l. o pojemności 1565 cm³ i mocy 67 (wersja TL) lub 83 KM (wersja TS) pojawił się w 1968 roku. Rok później pojawiły się wersje z automatyczną skrzynią biegów (TA, TLA). W 1971 roku model przeszedł drobne zmiany. W 1973 roku zaprezentowano model R16 TX z silnikiem o pojemności 1647 cm³ i mocy 93 KM. Od pozostałych wersji różnił się podwójnymi przednimi reflektorami. Stał się najbogatszą wersją wyposażeniową tego modelu, wyposażaną m.in. w tylną wycieraczkę, elektrycznie sterowane szyby czy klimatyzację. W 1976 zaprzestano produkcji wersji TSA, w 1979 TA, TLA, a ostatnie modele TL i TX zjechały z taśmy na początku stycznia 1980 roku.
Za następcę modelu R16 można uznać Renault 20/30, które pojawiło się już w 1975 roku.

</doc>
<doc id="467709" url="https://pl.wikipedia.org/wiki?curid=467709" title="Paweł Abbott">
Paweł Abbott

Paweł Tadeusz Howard Abbott (ur. 5 maja 1982 w Yorku w Wielkiej Brytanii) – polski piłkarz, grający na pozycji napastnika, brat polskiego piłkarza Billy’ego Abbotta. Posiada także obywatelstwo brytyjskie.
Kariera piłkarska.
Swoją karierę piłkarską rozpoczynał w angielskim klubie Beagle Boys (York) i polskich: Kujawiaku Włocławek, Włocłavii Włocławek i Łokietku Brześć Kujawski. W sezonie 1999/2000 został piłkarzem ŁKS-u Łódź, w którego barwach zadebiutował w polskiej ekstraklasie. Łącznie do jesieni 2001 rozegrał dla ŁKS-u 8 meczów i nie zdobył ani jednej bramki. Od wiosny 2001 roku do jesieni 2003 roku był z przerwami (jesienią i wiosną sezonu 2002/2003 był na wypożyczeniu w angielskim Bury FC, w którego barwach rozegrał 17 spotkań i zdobył 6 bramek) piłkarzem angielskiego Preston North End, w którego barwach rozegrał łącznie 25 spotkań i zdobył 5 bramek. Od wiosny sezonu 2003/2004 do jesieni sezonu 2006/2007 reprezentował Huddersfield Town F.C., w którym był prawdziwą gwiazdą i dla którego łącznie w 113 meczach zdobył 48 bramek. Wiosną 2007 roku występował w angielskim trzecioligowym klubie Swansea City, w którego barwach w 18 spotkaniach zdobył zaledwie 1 bramkę. W latach 2007–2009 reprezentował barwy angielskiego czwartoligowego klubu Darlington FC. Latem 2009 zmienił klub na Oldham Athletic. W ligowym debiucie zdobył dwie bramki. 30 lipca 2010 roku został zawodnikiem Charltonu Athletic.
Ruch Chorzów.
28 lutego 2011 roku podpisał półtoraroczny kontrakt z Ruchem Chorzów. W sezonie 2011/2012 z „niebieskimi” zdobył wicemistrzostwo Polski i grał w finale Pucharu Polski. Po sezonie klub nie przedłużył z nim kontraktu i od 1 lipca 2012 stał się wolnym zawodnikiem.
Zawisza Bydgoszcz.
25 lipca 2012 Abbott został zawodnikiem Zawiszy Bydgoszcz. W październiku został odsunięty z pierwszego zespołu ze względu na słabą formę i kiepskie wyniki drużyny, jednak już w styczniu 2013 powrócił do pierwszego zespołu. W sezonie 2012/2013 został wiceliderem strzelców w 1 lidze z wynikiem 15 bramek, a Zawisza awansował do Ekstraklasy. 7 lipca 2014 roku Abbott rozwiązał przedterminowo umowę z Zawiszą Bydgoszcz.
Arka Gdynia.
8 lipca 2014 roku Abbott związał się roczną umową z opcją przedłużenia z pierwszoligową Arką Gdynia.
Statystyki.
Klubowe.
"Aktualne na 26 października 2016:"

</doc>
<doc id="467717" url="https://pl.wikipedia.org/wiki?curid=467717" title="Wolfgang Petersen">
Wolfgang Petersen

Wolfgang Petersen (ur. 14 marca 1941 w Emden, zm. 12 sierpnia 2022 w Brentwood) – niemiecki reżyser filmowy, producent i scenarzysta. Nominowany do Oscara za najlepszą reżyserię i za scenariusz adaptowany oraz nagrody BAFTA dla filmu zagranicznego za dramat wojenny "Okręt" ("Das Boot", 1981) o losach załogi jednego z U-Bootów podczas II wojny światowej. 
Życiorys.
Wczesne lata.
Urodził się w Emden w Niemczech. W wieku 11 lat zdecydował, że chce zostać filmowcem. W latach 1953–1960 uczęszczał do szkoły naukowej im. Jana Bugenhagena w Hamburgu, gdzie nakręcił kamerą swoje pierwsze filmy 8 mm. Na początku lat 60. pracował jako aktor i reżyser w teatrze im. Ernsta Deutscha w Hamburgu. W latach 1966–1970 studiował w Niemieckiej Akademii Filmu i Telewizji w Berlinie.
Kariera.
W 1965 zrealizował czarno-biały film telewizyjny NDR "Miasto na palach" ("Stadt auf Stelzen"). Reżyserował też filmy krótkometrażowe, w tym "Czerwona flaga" ("Die rote Fahne", 1968), "Nie ja" ("Ich nicht", 1969) i "Jedno z nas dwojga" ("Der Eine - der Andere", 1969). Następnie zrealizował dramat "Zabiję cię Wolf" ("Ich werde dich töten, Wolf", 1971) z udziałem Wolfa Rotha. W latach 1971–1977 wyreżyserował sześć odcinków serialu kryminalnego ARD "Tatort", do którego napisał również scenariusz. Za reżyserię dreszczowca sensacyjnego "Któryś z nas" ("Einer von uns beiden", 1974) z Jürgenem Prochnowem otrzymał Niemiecką Nagrodę Filmową w kategorii najlepszy nowy reżyser. Jego kolejny film – dramat "Konsekwencja" ("Die Konsequenz", 1977) poruszał temat homoseksualizmu i wywołał skandal, gdy BR odmówił jego emisji w ARD z tego powodu, a w rezultacie film trafił do kin.
Po międzynarodowym sukcesie dramatu wojennego "Okręt" ("Das Boot", 1981), Petersen zyskał świetną pozycję w Hollywood. Zanim jednak wyemigrował do Los Angeles w 1986, nakręcił kolejny hit kasowy w Niemczech, który do dziś cieszy się statusem filmu kultowego – anglojęzyczny film fantasy "Niekończąca się opowieść" ("Die unendliche Geschichte", 1983), oparty na powieści dla młodzieży pod tym samym tytułem autorstwa Michaela Ende, za który zdobył nagrodę Bambi.
W swojej własnej firmie produkcyjnej Radian Productions w kooperacji z Amerykanami zrealizował dramat fantastycznonaukowy "Mój własny wróg" ("Enemy Mine", 1985), który był nominowany do nagrody Saturna w kategorii najlepszy film science fiction i Hugo w kategorii najlepsza prezentacja dramatyczna. W jego dramacie kryminalnym "Okruchy wspomnień" ("Shattered", 1991) w obsadzie znaleźli się: Tom Berenger, Greta Scacchi, Bob Hoskins, Joanne Whalley-Kilmer i Corbin Bernsen. Jego sensacyjny dramat kryminalny "Na linii ognia" (" In the Line of Fire", 1993) z Johnem Malkovichem i Clintem Eastwoodem odniósł wielki sukces kasowy. Podobnie jak dramat sensacyjny "Epidemia" ("Outbreak", 1995) z Dustinem Hoffmanem, Rene Russo i Morganem Freemanem, który przyniósł nagrodę Bambi. Hitem kinowym okazał się też "Air Force One" (1997) z Harrisonem Fordem, za który otrzymał nagrodę Bambi za reżyserię. W 2001 został okrzyknięty reżyserem roku ShoWest, po premierze przebojowego dramatu przygodowego akcji "Gniew oceanu" ("The Perfect Storm", 2000). Zaproponowano mu szansę wyreżyserowania "Sumy wszystkich strachów" (2002), ale odmówił.
Życie prywatne.
W latach 1970–1978 był żonaty z aktorką Ursulą Sieg, z którą miał syna Daniela (ur. 21 października 1968). W 1978 zawarł związek małżeński z Marią–Antoinette Borgel, niemiecką koordynatorką scenariuszy i asystentką reżysera.
Śmierć.
Zmarł 12 sierpnia 2022 w Brentwood na raka trzustki, w wieku 81 lat.

</doc>
<doc id="467728" url="https://pl.wikipedia.org/wiki?curid=467728" title="Dawka lecznicza">
Dawka lecznicza



</doc>
<doc id="467730" url="https://pl.wikipedia.org/wiki?curid=467730" title="Andrzej Opaliński">
Andrzej Opaliński



</doc>
<doc id="467737" url="https://pl.wikipedia.org/wiki?curid=467737" title="Wzór Shockleya">
Wzór Shockleya



</doc>
<doc id="467738" url="https://pl.wikipedia.org/wiki?curid=467738" title="Restauracja Stuartów">
Restauracja Stuartów

W 1658 roku Oliver Cromwell, ojciec rewolucji angielskiej zmarł. Władzę przejął wówczas jego syn Richard Cromwell. Rządził on jednak nieudolnie i nie miał posłuchu w armii, co wykorzystali rojaliści.
W 1660 roku parlament angielski wybrał na króla Karola II Stuarta (1660-1685). Władca ten postępował bardzo zręcznie. Z jednej strony represjonował przywódców rewolucji, sprawców śmierci swojego ojca Karola I, z drugiej - prowadził efektywną politykę handlową i kolonialną. Udało mu się zdobyć poparcie grupy polityków w parlamencie, nazywanych później torysami, rekrutujących się spośród arystokracji zasiadającej w odtworzonej Izbie Lordów. W tym samym czasie pojawiła się też opozycja, złożona głównie z zamożnych mieszczan i szlachty zajmującej się handlem (gentry), zwana później wigami. Podział na dwa ugrupowania polityczne, który zaczął się kształtować w czasach Karola II, jest także charakterystyczny dla parlamentu współczesnej Wielkiej Brytanii. 
Dużym sukcesem, jaki odnieśli Wigowie było uchwalenie przez parlament w 1679 roku Habeas Corpus Act, czyli ustawy gwarantującej każdemu nietykalność osobistą. Odtąd wolno było trzymać podejrzanych w areszcie tylko przez 48 godzin, o ile nie przedstawiono im dowodów winy.
Młodszy brat i następca Karola II, Jakub II Stuart (1685-1688), nie prowadził polityki tak rozsądnej jak jego poprzednik. Był katolikiem i dążył do przywrócenia katolicyzmu. W odróżnieniu od Karola II chciał też ograniczyć rolę parlamentu i wprowadzić monarchię absolutną. Jakub II szybko utracił poparcie społeczeństwa, nawet torysów. W tej sytuacji udał się do katolickiej Irlandii i tam zaczął zbierać wojska, dzięki którym chciał odzyskać tron. Wobec takiej postawy króla pogodzeni Torysi i Wigowie w 1688 roku ofiarowali tron córce Jakuba II, protestantce, Marii, żonie namiestnika Republiki Niderlandów, Wilhelma Orańskiego. Siły Jakuba II po krótkiej walce w Irlandii zostały pokonane. W Anglii to właściwie bezkrwawe przejęcie tronu nazwaną chwalebną rewolucją.

</doc>
<doc id="467745" url="https://pl.wikipedia.org/wiki?curid=467745" title="Jerzy i Ryszard Kowalczykowie">
Jerzy i Ryszard Kowalczykowie



</doc>
<doc id="467748" url="https://pl.wikipedia.org/wiki?curid=467748" title="Fokker G.I">
Fokker G.I

Fokker G.I – holenderski dwusilnikowy ciężki samolot myśliwski.
Historia.
Geneza.
W latach 30. XX wieku popularna była koncepcja ciężkiego samolotu myśliwskiego, zdolnego do dalekich przelotów w osłonie wypraw bombowych, jak również samodzielnego atakowania nieprzyjacielskich bombowców na dalekich podejściach do celu bombardowań. Tego typu filozofię prezentowały między innymi amerykański Bell FM-1 Airacuda, francuski Potez 63 i niemiecki Messerschmitt Bf 110. W październiku 1934 roku francuskie Ministerstwo Lotnictwa ogłosiło specyfikację opisującą wymagania jakie powinien spełnić nowy samolot myśliwski, mający pełnić funkcję powietrznego stanowiska dowodzenia, kierującego działaniami jednosilnikowych myśliwców. Maszyna miała być napędzana dwoma silnikami, z prędkością rzędu 450 km/h na wysokości 4000 metrów oraz uzbrojeniem składającym się z dwóch stałych działek kalibru 20 mm i ruchomego stanowiska strzeleckiego do ochrony tylnej półsfery. W kolejnych miesiącach rozbudowano zadania stawiane przed nową konstrukcją o zdolność do zwalczania samolotów bombowych, wypełnianie misji eskortowych i atakowanie celów naziemnych. Zainteresowanie udziałem we francuskim konkursem wyraził holenderski producent lotniczy Fokker. Decyzję o budowie nowego samolotu podjęto w marcu 1935 roku. Finansowanie projektu miało pochodzić całkowicie ze środków własnych wytwórni. Powołano do życia zespół projektowy na czele którego stanął dr inżynier Erich Schatzki i jego asystent Marius Beeling.
Projekt.
Zespół inżynierów Schatzkiego zaprojektował samolot określany mianem "jachtkruiser", krążownik myśliwski: ciężki, dwusilnikowy myśliwiec wielozadaniowy zdolny do lotów eskortowych w osłonie własnych wypraw bombowych, atakowania nieprzyjacielskich bombowców. Samodzielnego atakowania celów naziemnych, bombardowania w locie nurkowym oraz lotów rozpoznawczych. Holenderscy konstruktorzy podeszli do zadania nieszablonowo, zaprojektowali maszynę w układzie dwubelkowym, oznaczoną jako projekt 129. Pomiędzy kadłubami umieszczono centralną gondolę, w której znajdowały się miejsca załogi. Belki ogonowe na końcu połączone były statecznikiem poziomym, maszyna posiadała zdwojone usterzenie pionowe. Z przodu obydwu belek zainstalowano silniki. Początkowo do napędu maszyny wybrano 12-cylindrowe, chłodzone powietrzem silniki rzędowe w układzie odwróconego V, Renault 12R o mocy 450 KM każdy. Maszyna posiadała chowane podwozie z pojedynczym, stałym kółkiem ogonowym umieszczonym pod spodem statecznika poziomego w jego środkowej części. Podwozie główne chowane było do wnęk znajdujących się w kadłubach, tuż za silnikami. Zaplanowano użycie silnego uzbrojenia strzeleckiego. W nosie centralnej gondoli umieszczono dwa karabiny maszynowe Madsen kalibru 7,9 mm oraz dwa działka Madsen kalibru 23 mm. Do obrony tylnej półsfery samolotu miały służyć zdwojone karabiny Madsen kalibru 7,9 mm, których stanowisko umieszczono na końcu gondoli załogi. Teoretyczne obliczenia wykazały jednak, iż silniki Renault nie pozwolą na uzyskanie wymaganych osiągów, w związku z czym zastąpiono je mocniejszymi Hispano-Suiza 14AB-02/03 w układzie podwójnej gwiazdy, o mocy startowej 650 KM każdy. Maksymalna moc na wysokości 4000 metrów wynosiła 750 KM. Nowe silniki wymusiły dokonanie zmian w pierwotnej konstrukcji. Zmieniono kształt gondoli załogi i usterzenia pionowego. Powiększono konstrukcję płatowca. Zmodyfikowano obrys skrzydeł samolotu. W gondoli kadłubowej wygospodarowano miejsce na komorę bombową, maszyna, która otrzymała nowe oznaczenie projekt 130, mogła teraz zabrać na pokład ładunek bombowy o łącznej masie 400 kg. Załoga składała się z dwóch osób, pilota oraz drugiego członka załogi, pełniącego w zależności od potrzeb funkcję radiooperatora, tylnego strzelca lub bombardiera. Nowa konstrukcja otrzymała ostateczne oznaczenie G-1. W publikacjach oraz dokumentacji samego Fokkera spotyka się również oznaczenie G.1, G-I oraz G.I. Prace projektowe i budowa prototypu trwała 7 miesięcy.
Prototyp.
W marcu 1936 roku Fokker rozpoczął budowę prototypu. W listopadzie tego samego roku, nieukończony prototyp został na pokładzie statku przewieziony do Paryża, gdzie został zaprezentowany na wystawie statycznej podczas Międzynarodowego Salonu Lotniczego. Akcja promocyjna Fokkera zakończyła się dużym sukcesem. Samolot wzbudził sensację. Chwalono jego awangardowy, jak na czasy powstania, dwubelkowy układ konstrukcyjny. Dostrzeżono silne uzbrojenie strzeleckie oraz wielozadaniowość samolotu. Francuska prasa nadała maszynie przydomek "le Faucheur" – żniwiarz, kostucha. Po zakończeniu salonu maszyna ponownie znalazła się w Holandii, gdzie dokończono jej budowę. Następnie prototyp rozmontowano i 3 marca 1937 roku przewieziono na lotnisko Welschap koło Eindhoven. Ponowne zmontowanie prototypu i przygotowanie do oblotu ukończono 13 marca 1937 roku. Trzy dni później, 16 marca, samolot o tymczasowych znakach X-2 i numerze seryjnym 5419 po raz pierwszy wzbił się w powietrze. Źródła różnią się w ocenie kto siedział za sterami samolotu podczas jego oblotu. Wymieniany jest czeski pilot Karel Mareš, pilot doświadczalny Fokkera, Niemiec Emil Meinecke lub kolejny pilot doświadczalny wytwórni, Holender Gerben Sonderman. Samolot w powietrzu zachowywał się poprawnie, stabilny w locie, właściwie reagujący na stery. Problemy techniczne sprawiały silniki Hispano-Suiza, które przegrzewały się, zużywając tym samym intensywnie olej. Problem był na tyle palący, iż w trakcie piątego lotu prototypu doszło do poważnej awarii jednej z jednostek napędowych. Prowizoryczna modyfikacja, polegająca na instalacji dodatkowych chłodnic pod gondolami silnika nie była w stanie rozwiązać problemu. Ostatecznemu zaradzeniu wadliwemu chłodzeniu silników mogła pomóc jedynie wymiana na nowe jednostki.
13 i 14 kwietnia 1937 roku G.I został zaprezentowany przedstawicielom holenderskiego Korpusu Lotniczego Wojsk Lądowych (Luchtvaartafdeeling – LVA). Wojskowi piloci zasiedli za sterami samolotu w celu zaznajomienia się z nową konstrukcją. Prezentacja nie wypadła pomyślnie. Od razy zauważono występowanie problemów technicznych z silnikami Hispano. Kolejnym problemem, tym razem logistycznym, przed którym musiałoby się zmierzyć wojsko, był problem z serwisowaniem i częściami zamiennymi do jednostek napędowych. Nowy myśliwiec Fokkera D.XXI napędzany był silnikiem Bristol Mercury, a bombowiec Fokker T.V, inny produkt tego samego producenta, brytyjskiej firmy Bristol Aeroplane Company, silnikiem Bristol Pegasus, co zapewniało jednolitą obsługę. Silniki Hispano-Suiza wymagały zupełnie innych procedur obsługi i naprawy. Wojskowi specjaliści skrytykowali również zastosowane uzbrojenie, uznając je za niewystarczające w stosunku do zadań jakie stawiano przed samolotem. Fokker akceptując wszystkie zastrzeżenia doprowadził do podpisania 21 października 1937 roku kontraktu z LVA, na mocy którego wojsko zamówiło 36 egzemplarzy zmodernizowanej maszyny, oznaczonej jako G-1A. Dostawy samolotów miały zostać zrealizowane pomiędzy wrześniem 1938 roku a majem roku kolejnego.
4 lipca 1937 roku doszło do znacznego uszkodzenia prototypu. Kołując po płycie lotniska doszło do uszkodzenia hamulców samolotu, który uderzył w drzwi jednego z hangarów. Tuż za krawędzią spływu skrzydła pękły obydwie belki kadłubowe, uszkodzono osłony silników oraz śmigła. Uszkodzenia odniosła również gondola załogi. Po naprawie, w połowie września tego samego roku wznowiono loty G.1. a sam samolot zaczął być intensywnie promowany w celu znalezienia zagranicznych nabywców nowej konstrukcji Fokkera. 24 września prototyp, za sterami którego usiadł fabryczny pilot Fokkera Emil Meinecke, zaprezentowana został przybyłym do Holandii przedstawicielom tureckiego lotnictwa. W ramach pokazu na wspólny lot zaproszony został jeden z tureckich pilotów. Podczas dynamicznego pokazu, podczas wykonywania manewru nurkowania doszło do awarii sprężarki jednego z silników. Meinecke bezpiecznie ustabilizował lot i z powodzeniem wylądował. Awaria przechyliła szalę i podjęto decyzję o wymianie sprawiających ciągłe problemy silniki Hispano-Suiza. Wybór padł na amerykańskie 14 cylindrowe silniki w układzie podwójnej gwiazdy Pratt &amp; Whitney R-1535-SB4-G Twin Wasp Junior o mocy startowej 825 KM każdy, napędzających trójłopatowe śmigła Hamilton Standard. Wymiana silników nie nastręczała żadnych problemów konstrukcyjnych wymagających poważnych modyfikacji. Niewielkie zmiany podczas wymiany jednostek napędowych objęły łoża silników oraz wloty powietrza do sprężarek i chłodnic oleju. Prototyp z nowymi silnikami oblatany został 3 września 1938 roku. Wymiana nie przerwała trwającej akcji promocyjnej. W listopadzie 1937 roku z samolotem miała okazję się zapoznać delegacja lotnictwa szwajcarskiego. W styczniu 1938 roku maszynę oglądali przedstawiciele estońskich sił powietrznych. 23 września 1938 roku za sterami prototypu usiadł przedstawiciel duńskich sił zbrojnych.
Hiszpania złożyła zamówienie na 36 tych maszyn, jednak po mobilizacji w 1939, zostały one wcielone do jednostek holenderskich.
10 maja 1940 23 samoloty G.I były gotowe do walki. Z dwóch holenderskich dywizjonów wyposażonych w G.I jeden został zniszczony na ziemi, natomiast pilotom drugiego udało się zestrzelić 13 samolotów niemieckich. Po całym dniu walk tylko jeden G.I nadawał się do lotu.
Kilka maszyn zdobytych przez Niemców było później używanych do szkolenia załóg Bf 110.

</doc>
<doc id="467751" url="https://pl.wikipedia.org/wiki?curid=467751" title="Brand (Śródziemie)">
Brand (Śródziemie)



</doc>
<doc id="467756" url="https://pl.wikipedia.org/wiki?curid=467756" title="Thorichthys">
Thorichthys

Thorichthys - rodzaj słodkowodnych ryb okoniokształtnych z rodziny pielęgnicowatych (Cichlidae). Z wyjątkiem "Thorichthys callolepis" gatunki zaliczane do tego rodzaju charakteryzują się obecnością na wieczku skrzelowym czarnej plamy imitującej oko.
Występowanie.
Ameryka Środkowa
Klasyfikacja.
Gatunki zaliczane do tego rodzaju :
Gatunkiem typowym rodzaju jest "Thorichthys maculipinnis".

</doc>
<doc id="467765" url="https://pl.wikipedia.org/wiki?curid=467765" title="Kingdom of Madness">
Kingdom of Madness

Kingdom of Madness – debiutancki album grupy Edguy. Został wydany 8 lutego 1997 roku nakładem AFM Records. 

</doc>
<doc id="467767" url="https://pl.wikipedia.org/wiki?curid=467767" title="Droga wojewódzka nr 216">
Droga wojewódzka nr 216

Droga wojewódzka nr 216 (DW216) – droga wojewódzka o długości 56 km, przebiegająca w całości przez województwo pomorskie. Leży na obszarze powiatów: wejherowskiego i puckiego. Jest jedyną drogą łączącą aglomerację trójmiejską z północną częścią województwa. Po wyjeździe z obwodnicy Pucka prowadzi głównie poprzez tereny nad brzegami Zatoki Puckiej.
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 216 była objęta ograniczeniami dopuszczalnego nacisku pojedynczej osi:
Opis drogi.
Droga przechodzi obok poligonów i posesji Prezydenta na Helu. Z uwagi na to, że droga nr 216 jest jedyną drogą prowadzącą na Mierzeję Helską, jest bardzo często wykorzystywana nie tylko przez kierowców z województwa, lecz także przez turystów z innych części kraju. W związku z bardzo dużym – jak na drogę wojewódzką – natężeniem ruchu w sezonie letnim tworzą się korki.
Trasa w kilku miejscach krzyżuje się z linią kolejową prowadzącą do Helu.
Do lat 90. XX w. odcinek między Juratą a Helem zajmowało wojsko, w związku z czym w Juracie trzeba było przesiąść się do pociągu.
Obecnie wzdłuż szosy prowadzi ciąg pieszo-rowerowy.

</doc>
<doc id="467768" url="https://pl.wikipedia.org/wiki?curid=467768" title="Ewa Tomaszewska">
Ewa Tomaszewska

Ewa Tomaszewska (ur. 14 kwietnia 1947 w Płocku) – polska polityk, działaczka związkowa, nauczyciel akademicki, działaczka opozycji demokratycznej w PRL, posłanka na Sejm III i VIII kadencji (1997–2001, 2015–2019), senator VI kadencji (2005–2007), deputowana do Parlamentu Europejskiego (2007–2009).
Życiorys.
Wykształcenie i praca zawodowa.
W 1974 ukończyła studia na Wydziale Fizyki Uniwersytecie Warszawskim, a w 1997 także studia podyplomowe z zakresu zarządzania zasobami ludzkimi w Wyższej Szkole Zarządzania i Przedsiębiorczości im. Bogdana Jańskiego. W 1985 została pracownikiem naukowym Uniwersytetu Warszawskiego. Od 1990 do 1993 była ławnikiem sądowym i członkinią senatu UW. W latach 1998–2002 pełniła funkcję przewodniczącej Komitetu Doradczego Urzędu Nadzoru nad Funduszami Emerytalnymi, a od 2002 do 2004 zasiadała w radzie nadzorczej Państwowego Funduszu Rehabilitacji Osób Niepełnosprawnych.
Działalność polityczna i związkowa.
W 1980 przystąpiła do NSZZ „Solidarność”. Od 1992 (z kilkuletnią przerwą) zasiada w komisji krajowej związku. Była też członkiem zarządu Regionu Mazowsze. W stanie wojennym została internowana na okres od stycznia do lipca 1982. W grudniu 1983 tymczasowo aresztowana pod KWK Wujek, zwolniono ją w kwietniu 1984, postępowanie karne umorzono później w związku z amnestią. Współpracowała z Komisją Interwencji i Praworządności mazowieckiej „Solidarności”, od 1989 do 1990 była członkinią społecznej komisji pojednawczej przy ministrze pracy.
Zasiadała w Radzie ds. Polityki Społecznej przy prezydencie Lechu Wałęsie. Bez powodzenia kandydowała do Sejmu z listy NSZZ „Solidarność” w wyborach parlamentarnych w 1993. Sprawowała mandat posła III kadencji z listy Akcji Wyborczej Solidarność. Była wiceprzewodniczącą Komisji Polityki Społecznej i Komisji Nadzwyczajnej do rozpatrzenia projektów ustaw dotyczących problematyki ubezpieczeń społecznych. Wchodziła w skład Komisji Odpowiedzialności Konstytucyjnej. W latach 1998–2002 była radną sejmiku mazowieckiego. W 2001 nie uzyskała poselskiej reelekcji. W wyborach samorządowych w 2002 bez powodzenia ubiegała się o reelekcję do sejmiku z listy Ligi Polskich Rodzin. Potem należała do Republikańskiej Partii Społecznej. W 2005 z okręgu warszawskiego z listy Prawa i Sprawiedliwości została wybrana na senatora VI kadencji. 30 sierpnia 2007 złożyła mandat, obejmując stanowisko deputowanej VI kadencji Parlamentu Europejskiego. W PE zastąpiła Michała Kamińskiego, który został sekretarzem stanu w Kancelarii Prezydenta RP. Bez powodzenia startowała z listy PiS wyborach do Parlamentu Europejskiego w 2009, 2014 i 2019 oraz w wyborach parlamentarnych w 2011.
W marcu 2010 weszła w skład rady politycznej PiS. W wyborach samorządowych w tym samym roku uzyskała ponownie mandat radnej sejmiku województwa mazowieckiego (utraciła go w 2014). Objęła również funkcję wiceprezesa Stowarzyszenia Rynku Kapitałowego UNFE.
W 2015 ponownie wystartowała do Sejmu w okręgu warszawskim, uzyskała mandat posłanki VIII kadencji liczbą 5114 głosów. W wyborach w 2019 nie została ponownie wybrana.
Odznaczenia.
W 2010, "za wybitne zasługi w działalności na rzecz przemian demokratycznych w Polsce", została odznaczona przez prezydenta Lecha Kaczyńskiego Krzyżem Komandorskim Orderu Odrodzenia Polski. W 2016 została odznaczona przez prezydenta Andrzeja Dudę, "za zasługi w działalności na rzecz niepodległości i suwerenności Polski oraz respektowania praw człowieka w Polskiej Rzeczypospolitej Ludowej", Krzyżem Wolności i Solidarności.

</doc>
<doc id="467773" url="https://pl.wikipedia.org/wiki?curid=467773" title="Pielęgnica Meeka">
Pielęgnica Meeka

Pielęgnica Meeka ("Thorichthys meeki") – słodkowodna ryba z rodziny pielęgnicowatych (Cichlidae). Bywa hodowana w akwarium.
Występowanie.
Meksyk, Gwatemala – wody mętne i dość twarde.
Charakterystyka.
Jak większość pielęgnic są to ryby terytorialne. Często przyjmują postawę odstraszającą pokazując purpurowe skrzela oraz wyprężając płetwy przed innymi mieszkańcami akwarium.
W świetle dziennym jak i przy sztucznym ich płetwy fosforyzują. Dorosłe osobniki osiągają do 16 cm długości.
Rozmnażanie.
Składa jaja na dobrze oczyszczonych powierzchniach kamieni, korzeni lub liści. Larwy po wykluciu przenoszone są do wcześniej wykopanych przez samca dołków w podłożu. Ikrą i narybkiem opiekują się oboje rodzice.
Młode karmi się pierwotniakami (wyhodowanymi np. ze skórki banana i słomy), ugotowanym żółtkiem oraz oczlikami. Młode są słabo ubarwione. Wraz ze wzrostem, odpowiednio karmione przybierają intensywne kolory. 

</doc>
<doc id="467787" url="https://pl.wikipedia.org/wiki?curid=467787" title="Orodes II">
Orodes II

Orodes II – król Partii z dynastii Arsacydów. Panował w latach od 57 do 38 lub 37 r. p.n.e. Objął tron po pokonaniu, uwięzieniu i zabiciu swojego brata Mitrydatesa III, któremu wcześniej pomógł zabić ich ojca – Fraatesa III.
Po pokonaniu brata, Orodes stanął w obliczu zagrożenia ze strony Rzymu. Rzymski triumwir Marek Licyniusz Krassus, który marzył o podbojach na Wschodzie, nadciągnął ze swoją armią, sprzymierzając się z królem Armenii Artawazdesem II. Orodes podzielił swoją armię, sam udając się do Armenii w celu spacyfikowania Artawazdesa, a odparcie Rzymian powierzając swojemu generałowi z rodu Suren. Suren pokonał Krassusa w bitwie pod Carrhae.
Druzgocząca porażka Rzymian, przekreśliła ich nadzieje na szybki podbój Partii. Znacząca część Bliskiego Wschodu, znalazła się pod wpływami Orodesa. Starał się iść za ciosem i opanować Syrię, ale z niewielkim skutkiem. Nie było już utalentowanego generała, którego z obawy przed jego rosnącymi wpływami Orodes kazał zabić. Syn Orodesa – Pakorus w 51 r. p.n.e. został pokonany przez rzymskie wojska w bitwie w górach Amanu.
Korzystając z wojny domowej w Rzymie, w 40 r. p.n.e., wojska partyjskie, pod dowództwem Pakorusa, wspieranego przez uciekiniera z Rzymu – Kwintusa Labienusa syna Tytusa Labienusa, zajęły znaczną część rzymskiej Syrii oraz Azji Mniejszej, odnosząc sukces m.in. w bitwie pod Apameą.
Marek Antoniusz wysłał przeciwko nim legiony weteranów pod wodzą Wentydiusza. W bitwie pod Amanus, w 39 r. p.n.e. Rzymianie pobili Partów pod wodzą Pranapatesa, który zginął. Rok później pod górą Gindaros Wentydiusz zwyciężył Partów pod wodzą Pakorusa, który również poniósł śmierć.
Orodes, złamany śmiercią swojego ulubieńca Pakorusa, którego w latach 39-38 p.n.e. prawdopodobnie dopuszczał do współrządzenia, abdykował w 38 r. p.n.e. na rzecz innego ze swoich synów – Fraatesa. Fraates IV "odwdzięczył się", mordując ojca, resztę swoich braci oraz ich rodziny.
Do osiągnięć Orodesa należy wzmocnienie centralnej kontroli nad prowincjami królestwa.
Inne transkrypcje imienia Orodes – Hyrodes

</doc>
<doc id="467788" url="https://pl.wikipedia.org/wiki?curid=467788" title="Kiryatur">
Kiryatur



</doc>
<doc id="467790" url="https://pl.wikipedia.org/wiki?curid=467790" title="Ryszard Bogusz (duchowny)">
Ryszard Bogusz (duchowny)

Ryszard Bogusz (ur. 2 marca 1951 w Bielsku-Białej) – polski duchowny luterański, proboszcz parafii Opatrzności Bożej we Wrocławiu do 10 czerwca 2017 r., biskup-senior diecezji wrocławskiej Kościoła Ewangelicko-Augsburskiego w RP. Od 26 kwietnia 2014 r. do 10 kwietnia 2015 r. zastępca Biskupa Kościoła.
Życiorys.
Jest absolwentem studiów teologicznych w Chrześcijańskiej Akademii Teologicznej, 11 czerwca 1976 został ordynowany na księdza ewangelickiego, a następnie w tym samym roku rozpoczął wikariat we wrocławskiej parafii Opatrzności Bożej. Od 1981 roku był jej administratorem, a w 1992 r. został proboszczem parafii Opatrzności Bożej. Od 1994 r. do 2015 r. biskup diecezji wrocławskiej. Jest członkiem Rady Fundacji "Krzyżowa dla europejskiego porozumienia", członkiem fundacji "charytatywnej Wrocław – Dortmund", jak również fundacji "Ręce rękom", członkiem "Kuratorium Stowarzyszenia na Rzecz Popierania Ekumenicznego Centrum Europy" we Frankfurcie nad Odrą.
Inicjator wielu polsko - niemieckich kontaktów partnerskich, przede wszystkim partnerstwa pomiędzy diecezją wrocławską Kościoła ewangelickiego i ewangelickim Kościołem Śląskich Górnych Łużyc.
Został wielokrotnie odznaczony m.in. jako zasłużony dla miasta i województwa wrocławskiego. Jest laureatem nagrody Brata Alberta. W 2000 r. został odznaczony Krzyżem Zasługi I Klasy Orderu Zasługi Republiki Federalnej Niemiec.
Od 2005 roku jest prezesem Diakonii Kościoła Ewangelicko-Augsburskiego w RP, zastąpił na tym stanowisku biskupa seniora Jana Szarka.

</doc>
<doc id="467798" url="https://pl.wikipedia.org/wiki?curid=467798" title="Hyrodes">
Hyrodes



</doc>
<doc id="467799" url="https://pl.wikipedia.org/wiki?curid=467799" title="Vain Glory Opera">
Vain Glory Opera

Vain Glory Opera – drugi album grupy Edguy. Został wydany 18 stycznia 1998 przez AFM Records. Pojawili się na nim jako goście dwaj znani muzycy: Hansi Kürsch i Timo Tolkki.

</doc>
<doc id="467801" url="https://pl.wikipedia.org/wiki?curid=467801" title="Pierre Etchebaster">
Pierre Etchebaster

Pierre Etchebaster (ur. 8 grudnia 1893 w Saint-Jean-de-Luz, zm. 24 marca 1980 w Saint-Jean-de-Luz) – francuski sportowiec, mistrz świata w jeu de paume, dyscyplinie uważanej za prototyp tenisa.
Pochodził z rodziny baskijskiej, służył w armii francuskiej w czasie I wojny światowej.
Zdobył szereg tytułów mistrza Francji w kilku odmianach peloty. W 1922 roku zainteresował się jeu de paume, dyscyplinie, która była sportem olimpijskim w 1908 roku na igrzyskach olimpijskich w Londynie. W 1927 roku w Londynie zmierzył się z Fredem Coveyem o mistrzostwo świata w tej dyscyplinie, przegrywając 5:7. Zrewanżował się temu samemu rywalowi rok później, zdobywając po raz pierwszy mistrzostwo świata. Do końca kariery sportowej pozostał w walce o mistrzostwo świata niepokonany.
W 1930 roku przeniósł się do Nowego Jorku, był zawodnikiem profesjonalnym i trenerem w tamtejszym Racquet and Tennis Club. W kolejnych finałach mistrzostw świata pokonywał kolejno Waltera Kinsellę (1930, 7:1), dwukrotnie Ogdena Phippsa (1937, 3:1, mecz przerwany z powodu kontuzji Phippsa; 1948, 7:2), Jamesa Deala (1948, 7:4), ponownie Phippsa (1949, 7:1), dwukrotnie Alastaira Martina (1950, 7:0; 1952, 7:2). W 1954 roku, w wieku 60 lat, zakończył karierę sportową.
Po zakończeniu występów sportowych powrócił do Francji. W 1955 roku został odznaczony legią honorową, w 1978 roku uhonorowano go miejscem w Międzynarodowej Tenisowej Galerii Sławy, chociaż jego sukcesy nie wiązały się bezpośrednio z tenisem.

</doc>
<doc id="467815" url="https://pl.wikipedia.org/wiki?curid=467815" title="Paul Mazursky">
Paul Mazursky

Paul Mazursky, właśc. Irwin Mazursky (ur. 25 kwietnia 1930 w Brooklynie, zm. 30 czerwca 2014 w Los Angeles) – amerykański reżyser, aktor, scenarzysta i producent filmowy. Został wyróżniony w roku 2000 przez Ambasadora Rzeczypospolitej Polskiej w Waszyngtonie tytułem Amicus Poloniae.

</doc>
<doc id="467816" url="https://pl.wikipedia.org/wiki?curid=467816" title="Gena Lee Nolin">
Gena Lee Nolin

Gena Lee Nolin (ur. 29 listopada 1971 roku w Duluth, w stanie Minnesota) – amerykańska aktorka telewizyjna i modelka.
Życiorys.
Kiedy uczęszczała do szkoły średniej, jej rodzice rozwiedli się i wraz z matką przeniosła się do Las Vegas, w stanie Nevada. Otrzymała tam tytuł Miss Las Vegas, a potem Miss Hawaiian Tropic 1993. Potem pracowała jako fotomodelka agencji Elite i Ford. Uczyła się projektowania wnętrz na uczelni w Santa Monica. Pojawiła się w programie "Cena jest odpowiednia" ("The Price is Right", 1994). W 1995 roku znalazła się w obsadzie serialu "Słoneczny patrol" (1995–1998) i dwóch filmach fabularnych ("1998, TV-2003") i jako ratowniczka Nelly Capshaw zyskała sporą popularność.
Na fali sukcesu zdobyła tytułową rolę w serialu "Sheena" (2000-2002) o przygodach dziewczyny z buszu, która posiadając moc przeistaczania się w dzikie zwierzęta, broni swego tropikalnego raju oraz jego mieszkańców przed zagrożeniami współczesnej cywilizacji. W pierwotnej kinowej wersji z 1984 roku w reżyserii Johna Guillermina, postać Sheeny odtwarzała Tanya Roberts.
Życie prywatne.
Ze swoim pierwszym mężem Davidem Alanem Feilerem wytrzymała w związku zaledwie przez cały miesiąc i jeden dzień 1991 roku. Drugie małżeństwo z biznesmenem Gregiem Fahlmanem, z którym ma syna Spencera Michaela Gregory'ego (ur. 1998), trwało od 27 listopada 1993 do 2004 roku. Twierdzi, że do rozwodów dochodziło z powodu różnic charakteru. 3 września 2004 roku w Royal Palms Resort and Spa w Phoenix, w stanie Arizona, po raz trzeci wyszła za mąż za hokeistę Calgary Flames – Cale'a Hulse'a. Mają syna Hudsona Lee (ur. 15 kwietnia 2006).

</doc>
<doc id="467820" url="https://pl.wikipedia.org/wiki?curid=467820" title="Norbert Ozimek">
Norbert Ozimek

Norbert Wojciech Ozimek (ur. 24 stycznia 1945 w Warszawie) – polski sztangista, dwukrotny medalista olimpijski i czterokrotny medalista mistrzostw świata.
Kariera.
Startował w wadze półciężkiej (do 82,5 kg). W 1965 roku zwyciężył na mistrzostwach świata w Teheranie z wynikiem 472,5 kg w trójboju. Pokonał tam Aleksandra Kidajewa z ZSRR oraz kolejnego Polaka, Jerzego Kaczkowskiego. Podczas igrzysk olimpijskich w Meksyku w 1968 roku zdobył brązowy medal z takim samym wynikiem. Wyprzedzili go tylko dwaj reprezentanci ZSRR: Boris Sielickij i Władimir Bielajew; obaj uzyskali wynik 485 kg. Ozimek zdobył tym samym brązowy medal mistrzostw świata.
Rezultat ten poprawił podczas igrzysk olimpijskich w Monachium cztery lata później, kiedy wywalczył tytuł wicemistrzowski z wynikiem 497,5 kg. W zawodach tych rozdzielił na podium Leifa Jensena z Norwegii i Węgra Györgya Horvátha. W międzyczasie zdobył też srebrny medal na mistrzostwach świata w Columbus, plasując się między dwoma radzieckimi sztangistami: Giennadijem Iwanczenko i Dawidem Rigiertem.
Ponadto Ozimek zdobył trzy medale mistrzostw Europy: srebrny na ME w Leningradzie (1968) oraz brązowe na ME w Sofii (1965) i ME w Warszawie (1969).
Pięciokrotnie był mistrzem Polski (w latach 1966, 1967, 1968, 1969 i 1971). W 1965 roku ustanowił rekord świata w rwaniu.
Reprezentował Legię Warszawa. Po zakończeniu kariery został trenerem, m.in. polskiej kadry narodowej.
W 1972 został odznaczony Krzyżem Kawalerskim Orderu Odrodzenia Polski.

</doc>
<doc id="467821" url="https://pl.wikipedia.org/wiki?curid=467821" title="Topienie Marzanny">
Topienie Marzanny



</doc>
<doc id="467822" url="https://pl.wikipedia.org/wiki?curid=467822" title="Teleogramma">
Teleogramma

Teleogramma – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Afryka Zachodnia i Środkowa – dorzecze dolnego Kongo.
Klasyfikacja.
Gatunki zaliczane do tego rodzaju :
Gatunkiem typowym rodzaju jest "Teleogramma gracile".

</doc>
<doc id="467823" url="https://pl.wikipedia.org/wiki?curid=467823" title="Mowa pozornie zależna">
Mowa pozornie zależna

Mowa pozornie zależna – wypowiedź charakteryzująca się tym, że monolog wewnętrzny zostaje wchłonięty przez narrację, ale mimo to zachowuje szereg znamion samodzielności i bezpośredniości przytoczenia. Jest to sytuacja pośrednia między użyciem mowy zależnej i niezależnej.
Narrator mówi pozornie od siebie, posługuje się formami językowymi właściwymi opowiadaniu, a w rzeczywistości przekazuje wiernie tok myśli i doznań bohatera, nie angażując się w ich referowanie (jak to ma miejsce w mowie zależnej). Wypowiedź narratora jest tak ukształtowana, że odzwierciedla sposób myślenia i wyrażania się bohatera. Stylistyczny kształt narracji utrwala w sobie jednocześnie dwa punkty widzenia: monologującego bohatera i przedstawiającego ten monolog narratora. Cechą charakterystyczną mowy pozornie zależnej jest to, że te dwa punkty widzenia nie są od siebie niezależne, że łączą się we wspólnej formie stylistycznej.
Mowę pozornie zależną cechuje zamierzone przeciwieństwo między kształtem dramatycznym przytoczenia i jego istotną postacią stylistyczną.

</doc>
<doc id="467825" url="https://pl.wikipedia.org/wiki?curid=467825" title="Genewa (kanton)">
Genewa (kanton)

Genewa (fr. "Genève"; niem. "Genf"; gsw. "Gämf", "Gänf"; frp. "Zeneva"; wł. "Ginevra"; rm. "Genevra") – kanton w zachodniej Szwajcarii. Stolicą kantonu jest miasto Genewa "(Genève, Genf)". Genewa dołączyła do Konfederacji Szwajcarskiej w 1815 roku. Powierzchnia kantonu wynosi 282,49 km², a liczba mieszkańców 509 448 (31 grudnia 2021). Językiem urzędowym kantonu jest język francuski. 40% mieszkańców kantonu stanowią obcokrajowcy (31 grudnia 2019). 
Geografia.
Najbardziej wysunięty na zachód szwajcarski kanton otoczony jest niemal całkowicie granicą z Francją o długości 103 km i leży nad Jeziorem Genewskim "(Lac Léman, Genfersee_". Tereny rolnicze zajmują 45,1%, wody – 14,2%, lasy i zarośla – 10,6%, parki, ogrody i inne tereny zielone – 2,7% powierzchni. Od strony północnej graniczy z kantonem Vaud (granica liczy 4,5 km). Jedna z gmin genewskich (Céligny) stanowi ponadto eksklawę, otoczoną w całości przez terytoria Vaud. Najwyższy szczyt, La Monniaz, wznosi się na wysokość 517 m n.p.m., najniższy punkt kantonu (w gminie Chancy) osiąga 330 m. W 2015 roku średnia temperatura wyniosła 11,6 stopni Celsjusza.
Demografia.
Językiem urzędowym kantonu jest język francuski. Językami z najwyższym odsetkiem użytkowników są:
Podział administracyjny.
Kanton Genewa podzielony jest na 45 gmin "(commune, Gemeinde)":

</doc>
<doc id="467828" url="https://pl.wikipedia.org/wiki?curid=467828" title="Roman Korynt">
Roman Korynt

Roman Jan Korynt (ur. 12 października 1929 w Tczewie, zm. 15 lipca 2018) – polski piłkarz, obrońca, reprezentant Polski, ojciec Tomasza Korynta.
Życiorys.
Jego rodzice byli Polakami, pochodzili z Kociewia, ojciec był potomkiem greckich emigrantów. Przed rozpoczęciem kariery piłkarskiej trenował boks.
Kluby:
W Legii tylko udowodnił swój talent, który w pełni prezentował dopiero w Lechii. Po odbyciu służby wojskowej powrócił do Gdańska. Chciał grać w tamtejszej Gedanii, ale na badaniach okazało się, że ma słaby wzrok, więc złożył propozycję gry w Lechii.
Został pochowany na Gdyńskim Cmentarzu Komunalnym w Kosakowie.

</doc>
<doc id="467830" url="https://pl.wikipedia.org/wiki?curid=467830" title="Gloria (optyka)">
Gloria (optyka)

Gloria – zjawisko optyczne polegające na wystąpieniu białego obszaru centralnego o średnicy kilku stopni otoczonego barwnymi pierścieniami, przy czym niebieski pierścień ma mniejszą średnicę od czerwonego, w sprzyjających okolicznościach może wystąpić gloria wielopierścieniowa. Gloria jest zjawiskiem optycznym zależnym od obserwatora, każdy obserwator widzi "swoją" glorię o środku dokładnie w swoim cieniu. Gloria powstaje na małych kropelkach chmury lub mgły oświetlonych równoległymi promieniami świetlnymi słońca.
Obserwacje.
Gloria jest podobna do wieńca, jednak powstaje nie dookoła źródła światła (słońca lub księżyca), lecz dookoła punktu położonego po stronie przeciwnej względem tarczy ciała niebieskiego.
Zjawisko to obserwuje się w chmurach położonych na wprost przed obserwatorem albo niżej od niego, tj. w górach lub przy obserwacjach z samolotu. Na te same chmury pada cień obserwatora i wówczas wydaje się, że gloria otacza cień jego głowy, na zdjęciu cień aparatu jest w środku glorii. Najczęściej występuje przy chmurach średnich altocumulus i altostratus.
Jeśli chmura lub mgła jest dość blisko obserwatora i jednocześnie przez mgłę widać odległe elementy krajobrazu, jego cień wydaje się bardzo duży; nazywa się to wówczas widmem Brockenu, niezależnie od tego czy jest otoczony, czy też nie barwną glorią.
Zjawisko glorii zostało także zaobserwowane poza Ziemią. Europejska sonda Venus Express krążąca wokół Wenus uchwyciła obraz tego zjawiska w 2011 roku. Utworzyły je kropelki kwasu siarkowego na szczytach wenusjańskich chmur, znajdujące się 70 km nad powierzchnią planety.
Własności i powstawanie.
Gloria powstaje tylko gdy kropelki chmury bądź mgły są niewielkie, jej światło jest silnie spolaryzowane, pierścienie są dokładnie koncentryczne do linii promieni słonecznych, a ich średnice kątowe zależne od wielkości kropel i maleją dla większych kropel. Fakty te wskazują, że światło w glorii ulega wewnętrznemu odbiciu i zmienia kierunek pod kątem niemal o 180°. Odchylenie promienia w przezroczystej kulce wody o taki kąt, zależne od współczynnika załamania światła, nie można wytłumaczyć przez prawa optyki geometrycznej także z użyciem zasad dyfrakcji światła. Użycie teorii Mie, która opisuje rozpraszanie fali świetlnej na kropli, daje wyniki zbieżne z obserwacją, jednak nie daje wskazówek jak do tego dochodzi.
W 1947 r. Hendrik Christoffel van de Hulst zasugerował, że gloria powstaje z promieni odbijających się wewnątrz kropli jeden raz i padających na kroplę niemal równolegle do powierzchni kropli, postulował, że fala świetlna poruszając się tuż przy powierzchni kropli, zachowuje się jak fala powierzchniowa, a w wyniku dyfrakcji zmienia kierunek ruchu. Van de Hulst wyjaśnił glorię jako wzór interferencji odpowiadający toroidalnemu frontowi fali powierzchniowej.
Brazylijski fizyk sugeruje, że większość światła glorii jest wynikiem „tunelowania” energii do kropelki wody z promieni świetlnych, które wg optyki geometrycznej przechodziłyby tuż obok kropli omijając ją, oraz ich interferencji z falami wewnątrz kropli.

</doc>
<doc id="467831" url="https://pl.wikipedia.org/wiki?curid=467831" title="Sydney Pollack">
Sydney Pollack

Sydney Irwin Pollack (ur. 1 lipca 1934 w Lafayette, zm. 26 maja 2008 w Los Angeles) – amerykański reżyser, aktor i producent filmowy.
Życiorys.
Wczesne lata.
Sydney Pollack urodził się w Lafayette w stanie Indiana, w rodzinie żydowskich imigrantów z Rosji – Rebeki (z domu Miller) oraz Davida Pollacka; jego ojciec był półzawodowym bokserem i aptekarzem. Gdy Pollack był dzieckiem, rodzina przeprowadziła się do South Bend, a rodzice rozwiedli. Matka Pollacka była alkoholiczką z problemami emocjonalnymi i zmarła w wieku 37 lat, gdy Pollack był studentem.
Wbrew wcześniejszym planom, żeby pójść do college’u, a następnie szkoły medycznej, Pollack opuścił Indianę i przeprowadził się do Nowego Jorku niedługo po ukończeniu liceum w wieku 17 lat. W latach 1952–1954 uczył się aktorstwa na nowojorskiej Neighbourhood Playhouse, gdzie wykładowcą był wówczas Sanford Meisner. Po dwuletniej służbie wojskowej, w 1958 roku wrócił do szkoły na zaproszenie Meisnera i został jego asystentem. W 1960 roku John Frankenheimer, kolega Pollacka, zaprosił go do Los Angeles i poprosił, żeby został nauczycielem aktorstwa aktorów dziecięcych występujących w pierwszej dużej produkcji Frankenheimera, "The Young Savages". W trakcie pracy nad tym filmem Pollack poznał Burta Lancastera, który namówił Pollacka, wówczas aktora, żeby zajął się reżyserią.
Kariera.
Początkowe sukcesy przyniosła mu reżyseria epizodów produkcji telewizyjnych z lat sześćdziesiątych, takich jak "Ścigany" czy "Alfred Hitchcock przedstawia". Pierwszym filmem długometrażowym w reżyserii Pollacka był "Wątła nić" (1965), w którym wystąpili Sidney Poitier i Anne Bancroft.
Pollack wyreżyserował ponad 21 filmów i 10 programów telewizyjnych, zagrał w ponad 30 filmach i programach oraz był producentem ponad 44 filmów. Filmy Pollacka uzyskały w sumie 48 nominacji do Oscara i zdobyły 11 statuetek. Pierwszą nagrodę Akademii Filmowej Pollack dostał za "Czyż nie dobija się koni?" z 1969 roku. Później był również nominowany za reżyserię "Tootsie" (1982). Jego film z 1985 roku, "Pożegnanie z Afryką" (z udziałem Meryl Streep i Roberta Redforda) otrzymał siedem Oscarów, w tym za reżyserię i dla najlepszego filmu.
Zasiadał w jury konkursu głównego na 26. MFF w Cannes (1973). Przewodniczył obradom jury na 39. MFF w Cannes (1986).
Szerokim echem obiły się awantury, które Pollack stoczył z Dustinem Hoffmanem podczas kręcenia "Tootsie". Hoffmanowi udało się przekonać Pollacka by ten zagrał rolę jego agenta, mimo że reżyser nie występował przed kamerą przez ponad 20 lat. Ich relacje spoza ekranu nadały autentyczności występowi aktorskiemu, który w większości przedstawiał sceny kłótni. W późniejszych latach Pollack, poza byciem reżyserem i producentem filmów, częściej występował w swoich filmach, np. w filmie dokumentalnym, "One Six Right" opisywał radość posiadania i latania samolotem awionetką Citation X.
Swoją karierę aktorską wznowił w takich filmach jak "Mężowie i żony" (1992), "Gracz" (1992) i "Oczy szeroko zamknięte" (1999); często grał postaci skorumpowane i moralnie roztargnione. Jako aktor drugoplanowy wystąpił w filmach "Adwokat" i "Zmiana pasa", jak również w swoich własnych produkcjach, w tym w "Zagubionych sercach" i "Tłumaczce". W "Mężach i żonach" Woody’ego Allena grał rolę nowojorskiego prawnika przechodzącego kryzys wieku średniego; w "Ze śmiercią jej do twarzy" Roberta Zemeckisa wcielił się w rolę lekarza. Jego ostatnią rolą była postać ojca Patricka Dempseya w "Moja dziewczyna wychodzi za mąż". Co jakiś czas pojawiał się również w roli ojca Willa Trumana (granego przez Erica McCormacka) w sitcomie produkcji NBC, "Will &amp; Grace". Gościnnie zagrał również w serialach HBO "Rodzina Soprano" i "Ekipa" oraz "Just Shoot Me!" NBC.
Pollack dostał swoją pierwszą nagrodę za niezwykły wkład w świat filmowy na festiwalu w Austin w październiku 2006 roku. Jako producent, pomógł w realizacji wielu filmów, które spotkały się przychylnym przyjęciem zarówno ze strony krytyków, jak i widzów takich jak "Wspaniali bracia Baker", "Utalentowany pan Ripley" czy "Michael Clayton", w którym to wystąpił u boku George’a Clooneya. Wraz z angielskim reżyserem, Anthonym Minghellą, założył firmę „Mirage Enterprise” zajmującą się produkcją filmów.
Inspiracje.
W 2002 roku, w sondzie przeprowadzonej dla brytyjskiego magazynu „Sight and Sound”, Pollack, zapytany o dziesiątkę jego ulubionych filmów, wymienił następujące:
Życie prywatne.
Żoną Pollacka, od roku 1958 aż do śmierci, była Claire Griswold, z którą miał trójkę dzieci: Rachel, Rebeccę i Stevena. Ten ostatni zginął w wypadku lotniczym w 1993 roku. Bratem Pollacka był projektant kostiumów, producent i aktor Bernie Pollack.
Ostatnie dni i śmierć.
Wiadomości o pogorszeniu się stanu zdrowia Pollacka pojawiły się w 2007 roku, gdy przerwał on reżyserowanie filmu "Recount" produkcji HBO. Pollack zmarł na raka żołądka w swoim domu w dzielnicy Pacific Palisades w Los Angeles, w stanie Kalifornia, otoczony przez rodzinę.

</doc>
<doc id="467833" url="https://pl.wikipedia.org/wiki?curid=467833" title="Debrze">
Debrze



</doc>
<doc id="467834" url="https://pl.wikipedia.org/wiki?curid=467834" title="Lak (roślina)">
Lak (roślina)

Lak ("Cheiranthus" L.) – rodzaj roślin z rodziny kapustowatych (krzyżowych). W nowszych ujęciach taksonomicznych rodzaj ten nie jest wyróżniany, a dawniej zaliczane do niego gatunki włączone zostały do rodzajów "Erysimum", "Matthiola", "Malcolmia". Gatunkiem typowym jest " Cheiranthus cheiri" L..
Systematyka.
"Cheiri" C. G. Ludwig, "Leucoium" Mill.
Należy do rodziny kapustowatych ("Brassicaceae"), rzędu kapustowców ("Brassicales"), kladu różowych (rosids) w obrębie okrytonasiennych ("Magnoliophyta").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Capparanae" Reveal, rząd kaparowce ("Capparales" Hutch.), podrząd "Capparineae" Engl., rodzina kapustowate ("Brassicaceae" Burnett), plemię " Cheirantheae" Webb &amp; Berthel., rodzaj lak ("Cheiranthus" L.).

</doc>
<doc id="467835" url="https://pl.wikipedia.org/wiki?curid=467835" title="Steatocranus">
Steatocranus

Steatocranus – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Afryka Zachodnia i Środkowa – dorzecze dolnego Kongo.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Steatocranus gibbiceps".
Około 10 nowo odkrytych gatunków nie zostało jeszcze opisanych naukowo.

</doc>
<doc id="467841" url="https://pl.wikipedia.org/wiki?curid=467841" title="Hackney (rasa koni)">
Hackney (rasa koni)

Hackney – jedna z ras konia domowego. Jest potomkiem brytyjskich kłusaków. Jest to stosunkowo nowa rasa, wyhodowana w ciągu XX wieku, na bazie ras norfolk roadster i yorkshire roadster, a uszlachetnionego domieszką krwi koni arabskich i pełnej krwi angielskiej. 
Budowa, pokrój, eksterier, użytkowość.
Jest to wdzięczny koń, poruszający się z wielką gracją, o wysokich chodach, nadający się do lekkiego zaprzęgu. Niegdyś nazwa tej rasy miała dość pejoratywne znaczenie, ponieważ konie zaprzęgane były do różnego rodzaju pojazdów, między innymi ciągnęły omnibusy i inne zwykłe pojazdy. Powoli jednak wygląd zewnętrzny hackneya został uszlachetniony i powstała forma współczesna, popularna nie tylko w Wielkiej Brytanii, ale także w Ameryce Północnej. Często używany jest do poprawiania wyglądu i możliwości innych ras, zwłaszcza kłusaków i lekkich koni zaprzęgowych. 
Wysokość w kłębie wynosi 1,42 – 1,60 m.

</doc>
<doc id="467843" url="https://pl.wikipedia.org/wiki?curid=467843" title="Jože Plečnik">
Jože Plečnik

Jože Plečnik (także "Josef Plecnik", ur. 23 stycznia 1872 w Lublanie, zm. 7 stycznia 1957 tamże) – słoweński architekt, urbanista, grafik, filozof. Jeden z najwybitniejszych architektów XX wieku. W swojej twórczości łączył formy historyczne i nowoczesne, elementy antyczne, orientalne, historyzujące, a przede wszystkim secesyjne, nawiązujące do geometrycznej secesji wiedeńskiej. Działał przede wszystkim w Wiedniu i Pradze i Lublanie.
Życiorys.
Był trzecim z czwórki dzieci Andreja i Heleny. Jako dziecko nie był pilnym uczniem, natomiast dużo rysował. Gimnazjum nie ukończył, pracę rozpoczął w stolarni ojca. Naukę kontynuował w Szkole Rzemiosła Artystycznego w Grazu, którą ukończył w 1892 zdobywając zawód stolarza artystycznego, projektanta mebli. 
Wiedeń.
Po ukończeniu szkoły w Grazu Plečnik przeprowadził się do Wiednia, gdzie rozpoczął pracę, jako projektant mebli w fabryce Leopolda Müllera. W 1884 po obejrzeniu wystawy w Künstlerhaus, na której prezentowane były projekty Ottona Wagnera, postanowił zostać architektem. Po rozmowie z Wagnerem przez rok pracował w jego pracowni (nadrabiając braki w wykształceniu), a następnie (1895-1898) studiował w jego klasie w Akademii Sztuk Pięknych w Wiedniu. W nagrodę za najlepszą pracę dyplomową otrzymał stypendium przeznaczone na kilkumiesięczną podróż studyjną do Włoch i Francji.
W latach 1901–1909 był aktywnym członkiem "Stowarzyszenia Austriackich Artystów Sztuk Pięknych Secesja", organizując między innymi wystawę sztuki sakralnej. W początkowych latach swojej pracy zawodowej zajmował się przede wszystkim projektowaniem wnętrz, w czym pomogła mu praktyka zdobyta podczas pracy w fabryce mebli. Uznawany był w Wiedniu za „najlepszego projektanta nowoczesnych mebli”. W 1904 otrzymał złoty medal na wystawie światowej w Saint Louis za projekt salonu.
W 1911 został wybrany na następcę Ottona Wagnera przez gremium profesorskie Akademii Sztuk Pięknych w Wiedniu, jednak interwencja arcyksięcia spowodowała, że stanowisko otrzymał Leopold Bauer.
W 1911, urażony skrytykowaniem przez arcyksięcia Ferdynanda projektu kościoła św. Ducha w Wiedniu, przeprowadził się do Pragi, gdzie został profesorem w Szkole Rzemiosła Artystycznego.
Praga.
W 1920 prezydent Czechosłowacji Tomáš Masaryk mianował Plečnika "głównym architektem Hradczan", z czym wiązał się obowiązek kierowania pracami budowlanymi na praskim wzgórzu. W czasie pracy na tym stanowisku Plečnik zaprojektował między innymi: ogrody ("Rajski, na Wałach, na Bastionie"), dziedzińce ("Pierwszy" i "Trzeci"), "Sień Kolumnową" (zwaną też "Sienią Plečnika"), "Schody Byków", a także był autorem adaptacji pomieszczeń zamkowych na rezydencję prezydenta republiki.
Lublana.
Od 1922 zaczął wykładać w katedrze architektury w Uniwersytecie w Lublanie, jednak do 1935 regularnie przyjeżdżał do Pragi. W 1929 opracował plan regulacyjny miasta (zniszczonego trzęsieniem ziemi w 1895), który został zrealizowany tylko częściowo. Od lat 20. XX wieku do wybuchu II wojny światowej Plečnik zaprojektował i zrealizował większość obiektów budowanych w Lublanie.
Plečnik zmarł w swoim domu w Lublanie w 1957 r. Obecnie w tym domu znajduje się muzeum poświęcone jego twórczości.

</doc>
<doc id="467844" url="https://pl.wikipedia.org/wiki?curid=467844" title="Josef Plecnik">
Josef Plecnik



</doc>
<doc id="467845" url="https://pl.wikipedia.org/wiki?curid=467845" title="Joze Plecnik">
Joze Plecnik



</doc>
<doc id="467846" url="https://pl.wikipedia.org/wiki?curid=467846" title="Eric Cornell">
Eric Cornell

Eric Allin Cornell (ur. 19 grudnia 1961 w Palo Alto, Kalifornii) – amerykański fizyk, laureat Nagrody Nobla w roku 2001 za otrzymanie – wspólnie z Carlem Wiemanem i Wolfgangiem Ketterle – nowego stan materii, tzw. kondensat Bosego-Einsteina oraz prowadzenie badań jego właściwości.

</doc>
<doc id="467848" url="https://pl.wikipedia.org/wiki?curid=467848" title="Sykopolis">
Sykopolis



</doc>
<doc id="467854" url="https://pl.wikipedia.org/wiki?curid=467854" title="Pseudocrenilabrus">
Pseudocrenilabrus

Pseudocrenilabrus – klad w randze rodzaju słodkowodnych ryb okoniokształtnych z rodziny pielęgnicowatych (Cichlidae). Typ nomenklatoryczny podrodziny Pseudocrenilabrinae – pielęgnic afrykańskich.
Występowanie.
Afryka – od dorzecza Nilu po Afrykę Południową.
Klasyfikacja.
Gatunki zaliczane do tego rodzaju:
Badania molekularne wskazują, że do tego kladu należy również "„Orthochromis” machadoi".

</doc>
<doc id="467857" url="https://pl.wikipedia.org/wiki?curid=467857" title="Bill Larned">
Bill Larned



</doc>
<doc id="467861" url="https://pl.wikipedia.org/wiki?curid=467861" title="Beals C. Wright">
Beals C. Wright



</doc>
<doc id="467865" url="https://pl.wikipedia.org/wiki?curid=467865" title="Andrzej Opaliński (1575–1623)">
Andrzej Opaliński (1575–1623)

Andrzej Opaliński herbu Łodzia z Bnina (ur. 1575 lub 19 kwietnia 1576, zm. 19 grudnia 1623 w Ciążeniu) – biskup poznański w latach 1607-1623, sekretarz wielki koronny od 1605 roku.
Życiorys.
Syn Andrzeja Opalińskiego i Katarzyny Kościeleckiej, brat Łukasza, marszałka wielkiego koronnego, i Piotra, krajczego koronnego.
Kanonik płockiej kapituły katedralnej, prepozyt płockiej kapituły katedralnej w latach 1591-1607. W latach 1592–1595 studiował w Rzymie, gdzie uzyskał godność sekretarza i szambelana papieża Klemensa VIII. Po powrocie do kraju zajął się polityką. W objął 1604 roku urząd sekretarza wielkiego koronnego. Król Zygmunt III Waza wysłał go jako posła do cesarza Rudolfa II i Ferdynanda II, a w 1605 do papieża w celu uzyskania dla króla dyspensy na ślub z Konstancją Habsburżanką. Jednocześnie posłował na wielkopolski sejmik w Środzie w latach 1600, 1602 i 1606, usiłując bezskutecznie przekonać wielkopolską szlachtę do poparcia królewskiej polityki. Aby tego dokonać, w 1608 zwołał do swojej siedziby w Słupcy zjazd senatorów, urzędników i znaczniejszej szlachty. Spotkanie to przyniosło zamierzony efekt i Wielkopolska poparła króla na sejmiku w 1618 wyprawę przeciw Moskwie dowodzoną przez królewicza Władysława.
Jednocześnie z karierą polityczną wspinał się po szczeblach kariery duchownej. W 1606 roku został koadiutorem biskupa poznańskiego a jednocześnie otrzymał prekonizację na biskupa tytularnego sykopolitańskiego. W 1607, po śmierci Wawrzyńca Goślickiego został biskupem poznańskim. Uroczysty ingres odbył się 12 listopada tegoż roku.
Jako biskup poznański, już w 1608 roku zwołał synod diecezjalny, który w 1612 uchwalił kontrybucję do królewskiej kasy na potrzeby Rzeczypospolitej. W 1613 roku wyznaczony został senatorem rezydentem. W kwietniu 1622 wizytował kolejno kościoły diecezji, począwszy od poznańskiej katedry, która została zniszczona w pożarze w tym samym roku. Przed śmiercią zdołał jeszcze rozpocząć jej odbudowę, której końca jednak nie doczekał. Zmarł w Ciążeniu, a pochowano go w Radlinie.
Wśród ludzi cieszył się szacunkiem za swoją niezwykła sumienność w zarządzaniu diecezją. Poza tym znany był jako nieprzejednany wróg reformacji oraz opiekun kolegium jezuickiego w Poznaniu.

</doc>
<doc id="467866" url="https://pl.wikipedia.org/wiki?curid=467866" title="Nathaniel W. Niles">
Nathaniel W. Niles



</doc>
<doc id="467871" url="https://pl.wikipedia.org/wiki?curid=467871" title="Cukromocz">
Cukromocz

Cukromocz – obecność cukru w moczu.
W zależności od rodzaju cukru w moczu można rozróżnić:
Najczęściej spotykamy się z glukozurią. W warunkach prawidłowych nie stwierdza się glukozy w moczu. Obecność glukozurii jest wskazaniem do oznaczenia glukozy w surowicy. Może być objawem cukrzycy. 
Innymi przyczynami cukromoczu mogą być: uszkodzenie kanalików nerkowych, guzy przysadki mózgowej, działanie niektórych leków i hormonów.
W warunkach prawidłowych próg nerkowy glikemii wynosi 150–180 mg/dl. U ciężarnych wartość ta jest mniejsza niż 150 mg/dl, dlatego u kobiet w ciąży może występować tzw. fizjologiczna glukozuria.
W cukrzycowej chorobie nerek próg nerkowy glikemii zwiększa się do 300 mg/dl. Oznacza to, że mimo znacznej hiperglikemii np. 200 mg/dl nie stwierdza się cukromoczu. Glukozuria może wystąpić mimo prawidłowej glikemii. Objaw ten jest wynikiem zaburzeń czynności kanalików proksymalnych nerek i określony jest jako "glukozuria nerkowa". 
Rozróżnia się 3 kategorie cukromoczu:

</doc>
<doc id="467872" url="https://pl.wikipedia.org/wiki?curid=467872" title="R.N. Williams">
R.N. Williams



</doc>
<doc id="467873" url="https://pl.wikipedia.org/wiki?curid=467873" title="Protomelas">
Protomelas

Protomelas – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Chromis kirkii".

</doc>
<doc id="467876" url="https://pl.wikipedia.org/wiki?curid=467876" title="Katarzyna von Bora">
Katarzyna von Bora

Katarzyna von Bora (ur. 29 stycznia 1499 w Lippendorfie koło Neukieritzsch, zm. 20 grudnia 1552 w Torgau) – niemiecka zakonnica, następnie małżonka reformatora religijnego Marcina Lutra.
Życie Katarzyny von Bora.
Młodość.
Katarzyna von Bora urodziła się w 1499 Lippendorfie koło Kieritzch jako córka szlachcica z Miśni oraz Katarzyny Haubitz. Sytuacja finansowa rodziny była trudna, więc rodzice zdecydowali się na oddanie córki do klasztoru cysterek w Nimbschen. W 1514 Katarzyna rozpoczęła nowicjat, a 8 października 1515 złożyła śluby zakonne. Ruch reformacyjny dotarł także za klasztorne mury. 24-letnia Katarzyna wraz z jedenastoma innymi zakonnicami uciekła w Wielką Sobotę 1523 z klasztoru dzięki pomocy kupca z Torgawy – Leonarda Koppe.
Małżeństwo z Marcinem Lutrem.
Trzy spośród dwunastu zakonnic wróciły do swoich domów rodzinnych, dziewięć pozostałych przywieziono do domu Lutra, który zajął się poszukiwaniem dla nich mężów. Katarzyna zawarła znajomość z synem norymberskiego patrycjusza, ale jego ojciec znalazł mu lepszą partię. Luter pragnął wyswatać Katarzynę z pastorem Glatzem z Orlamünde, ale ona nie wyraziła zgody na to małżeństwo deklarując równocześnie chęć poślubienia Lutra. Reformator poślubił Katarzynę von Bora 13 czerwca 1525 Małżonkowie zamieszkali w byłym klasztorze w Wittenberdze. 7 czerwca 1526 urodził się ich pierwszy syn – Johannes, a później jeszcze Elżbieta (10 grudnia 1527), Magdalena (4 maja 1529), Marcin (9 listopada 1531), Paweł (28 stycznia 1533) oraz Małgorzata (17 grudnia 1534). Elżbieta i Magdalena zmarły jako dzieci (odpowiednio: w wieku ośmiu miesięcy i trzynastu lat). Sam Luter niewiele zarabiał. Utrzymanie zapewniała w dużej mierze żona wynajmując część klasztoru studentom i innym osobom, a także zapewniając im wyżywienie. 
Przedsiębiorcza kobieta cieszyła się szacunkiem mężczyzn: posiadała znajomość czytania i pisania, rozważała Pismo Święte. Jak pisał Marcin Luter: 
„"Mojej miłej pani domu Katarzynie von Bora, kaznodziejce, właścicielce browaru, ogrodniczce i kim jeszcze więcej może być...”, „Ona powozi, uprawia pole, pasie bydło, kupuje bydło, warzy piwo, a zabrała się jeszcze za czytanie Biblii, i obiecałem jej 50 guldenów, jeśli do Wielkanocy całą przeczyta! Zupełnie serio! Już jest przy 5. Księdze Mojżeszowej"”
Małżeństwo Lutrów trwało 20 lat, do śmierci reformatora. W testamencie Luter uczynił spadkobierczynią Katarzynę, ale jego wola okazała się niezgodna z prawem. Wdowa otrzymała pensję od elektora (nie zawsze była wypłacana) i podobnie jak za życia męża utrzymywała się z opłat pobieranych za wynajmowanie części klasztoru. Nadal także gotowała dla najemców.

</doc>
<doc id="467882" url="https://pl.wikipedia.org/wiki?curid=467882" title="Adam Mamak">
Adam Mamak

Adam Mamak, ps. "Sowal", "Sąrz" (ur. 9 czerwca 1896 w Sowlinach k. Limanowej, zm. 1 listopada 1962) – polityk polskiego ruchu ludowego, uczestnik wojen.
Życiorys.
W 1912 wydalony z gimnazjum za przynależność do tajnej organizacji młodzieżowej. Uczestniczył w wojnie polsko-bolszewickiej w 1920. Ukończył studia weterynaryjne we Lwowie. W 1930 rozpoczął działalność polityczną w Polskim Stronnictwie Ludowym „Piast”, w latach 1932–1939 pełnił funkcję wiceprezesa Zarządu Powiatowego SL w Limanowej. Był jednym z organizatorów strajków chłopskich w 1932, 1933 i 1937. Wielokrotnie więziony za działalność polityczną. W 1939 organizował ruch oporu chłopskiego SL „Roch” a następnie Bataliony Chłopskie w powiecie limanowskim.
W trakcie wojny był delegatem rządu londyńskiego. Wielokrotnie aresztowany i zwalniany przez gestapo. Organizował pomoc dla partyzantów.
Został odznaczony Krzyżem Walecznych, Krzyżem Partyzanckim, Srebrnym Krzyżem Zasługi z Mieczami.

</doc>
<doc id="467883" url="https://pl.wikipedia.org/wiki?curid=467883" title="Eton College">
Eton College

Eton College – jedna z najstarszych w Anglii szkół męskich z internatem. Znajduje się w Eton w Berkshire.
Historia.
Założył ją w 1440 roku król Anglii Henryk VI jako "The King’s College of Our Lady of Eton beside Windsor". W rok później powołał "King’s College Cambridge", gdzie wychowankowie Eton mieli kontynuować naukę. Początkowo w szkole miało bezpłatnie pobierać nauki 70 chłopców pochodzących z ubogich warstw społecznych ("Collegers") oraz pewna liczba uczniów opłacających czesne ("Oppidans", czyli "mieszkańców miasta", od łacińskiego "oppidum"). Współcześnie Eton ma około 1300 wychowanków, wyłącznie chłopców w wieku 13–18 lat, w tym pewną liczbę spoza Wielkiej Brytanii. Motto szkoły brzmi "Floreat Etona" ("Niech rozkwita Eton").
Absolwenci.
Wśród wychowanków Eton są m.in. książę Wellington – zwycięzca spod Waterloo i później premier Wielkiej Brytanii (premierami było w sumie 19 etończyków, w tym David Cameron), pisarze (Aldous Huxley, George Orwell, Ian Fleming), uczeni (Robert Boyle, John Herschel), dowódcy wojskowi, odkrywcy, a także dandys i rewolucjonista mody męskiej – Beau Brummell.

</doc>
<doc id="467885" url="https://pl.wikipedia.org/wiki?curid=467885" title="Bojkot">
Bojkot

Bojkot () – zmowa, wymierzona przeciwko osobie lub grupie osób, jak też przeciwko pewnym zjawiskom, czynnościom, zwyczajom lub też rzeczom, a mająca na celu uniemożliwienie tym osobom pewnych czynności, usunięcie ich od działalności, wyrugowanie pewnych zjawisk, usunięcie z obiegu pewnych rzeczy i towarów.
Bojkot stosuje się w celu wyrażenia protestu lub wywarcia presji (wymuszenia ustępstw). Bojkotować, tzn. lekceważyć kogoś lub coś, podważać jego rację lub poglądy.
Nazwa „bojkot” pochodzi od nazwiska Charlesa Boycotta, zarządcy majątku w hrabstwie Mayo w Irlandii, który w 1880 r. odmówił swoim dzierżawcom zmniejszenia czynszu, co spowodowało, że wszyscy okoliczni mieszkańcy zerwali z nim stosunki zawodowe i towarzyskie, a przedsiębiorcy zaczęli odmawiać mu świadczenia usług i sprzedaży produktów.
Instytucja jest dużo starsza. Na przykład Pierwszy Kongres Kontynentalny 20 października 1774 uchwalił zakaz sprowadzania towarów z Wielkiej Brytanii.

</doc>
<doc id="467889" url="https://pl.wikipedia.org/wiki?curid=467889" title="Kościół Ewangeliczny Misja Łaski w Warszawie">
Kościół Ewangeliczny Misja Łaski w Warszawie



</doc>
<doc id="467891" url="https://pl.wikipedia.org/wiki?curid=467891" title="Klaus Meine">
Klaus Meine

Klaus Meine (ur. 25 maja 1948 w Hanowerze) – wokalista, gitarzysta rytmiczny i autor tekstów zespołu rockowego Scorpions.
Życiorys.
Już w młodości Klaus Meine udzielał się wokalnie podczas różnych uroczystości oraz imprez szkolnych. Pod wpływem fascynacji muzyką progresywną oraz twórczością zespołu Colosseum, postanowił rozpocząć karierę muzyczną. Działalność artystyczną zaczął w zespole Mushrooms, którego był założycielem. Po rozpadzie formacji w 1968 roku powstał nowy muzyczny projekt Meine, Copernicus, w skład którego wchodził również późniejszy gitarzysta Scorpions, Michael Schenker. W 1970 roku nastąpiło połączenie dwóch zespołów - Copernicus oraz The Scorpions, założonego przez Rudolfa Schenkera. Skład uzupełnili także perkusista Wolfgang Dziony i basista Lothar Heimberg. Muzycy wspólnie zrealizowali debiutancki album studyjny pt. "Lonesome Crow". Niedługo potem grupę opuścili Meine, Schenker oraz Heimberg, co ostatecznie doprowadziło do jej rozpadu. Zespół wznowił działalność w 1973 roku. W 1982 roku, bezpośrednio przed nagraniem albumu "Blackout", u wokalisty zdiagnozowano polip struny głosowej, w związku z czym muzyk poddał się zabiegowi usunięcia schorzenia. W 1988 roku wraz z grupą Scorpions wystąpił w Związku Radzieckim jako jeden z pierwszych zachodnich wykonawców, zaś w 1990 r. muzycy wzięli udział w przygotowanym przez Rogera Watersa spektaklu "The Wall". Rok później, na zaproszenie Michaiła Gorbaczowa, zespół odwiedził Kreml. W 1994 roku Klaus Meine wraz z Rudolfem Schenkerem wystąpili w Budapeszcie na koncercie zorganizowanym przez węgierską grupę Omega, z którą wykonali utwór „White Dove”.
Udzielał się również w zespole Shamrocks. W 2006 roku piosenkarz został sklasyfikowany na 22. miejscu listy 100 najlepszych metalowych wokalistów wszech czasów według Hit Parader.
Ma żonę Gabi, którą poślubił 24 marca 1976. Mają syna Christiana (urodzonego w 1985 roku).

</doc>
<doc id="467895" url="https://pl.wikipedia.org/wiki?curid=467895" title="Petrotilapia">
Petrotilapia

Petrotilapia – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Petrotilapia tridentiger".

</doc>
<doc id="467896" url="https://pl.wikipedia.org/wiki?curid=467896" title="Rudolf Schenker">
Rudolf Schenker

Rudolf Schenker (ur. 31 sierpnia 1948 w Hildesheimie) – niemiecki gitarzysta, założyciel rockowego zespołu Scorpions. Ma żonę Margret i syna Marcela. Interesuje się filozofią indyjską. Jest starszym bratem Michaela Schenkera (ex-UFO, Michael Schenker Group). Podobnie jak on grywa głównie na gitarach "Flying V" firmy Gibson oraz Dean, która wypuściła na rynek model z podobiznami obu braci (Schenker Brothers V).
W większości utworów zespołu gra partię gitary rytmicznej, jednak to on zagrał solo w "Wind of Change", "Still Loving You", "Big City Nights", "Under the same sun" i "Through My Eyes". Jest głównym kompozytorem zespołu.
W 2004 roku muzyk wraz z Uli Johnem Rothem został sklasyfikowany na 50. miejscu listy 100 najlepszych gitarzystów heavymetalowych wszech czasów według magazynu Guitar World.

</doc>
<doc id="467898" url="https://pl.wikipedia.org/wiki?curid=467898" title="Tarcza kontynentalna">
Tarcza kontynentalna

Tarcza kontynentalna (tarcza krystaliczna) – rozległy obszar zbudowany ze skał krystalicznych, zazwyczaj lekko wypukły i mający tendencje do podnoszenia się. Tarcza kontynentalna jest z reguły obnażona, nie pokryta osadami i niepoddająca się fałdowaniu. Stanowi rdzeń każdego kontynentu. Jeśli jest przykryta młodszymi skałami osadowymi lub wulkanicznymi, to wchodzi w skład platformy kontynentalnej, jako jej fundament. Tarcze kontynentalne i platformy kontynentalne oraz pasma orogeniczne budują płytę kontynentalną.

</doc>
<doc id="467901" url="https://pl.wikipedia.org/wiki?curid=467901" title="Lucjusz Witeliusz (ojciec)">
Lucjusz Witeliusz (ojciec)

Lucjusz Witeliusz (ur. prawdopodobnie 7 p.n.e., zm. 51) - czwarty syn Publiusza Witeliusza, konsul w 34, 43 i 47, prokonsul Syrii 35-37, cenzor 47-48. Jako prokonsul Syrii odwołał Poncjusza Piłata z urzędu prefekta Judei. 
Z małżeństwa z Sekstylią miał synów Aulusa Witeliusza, późniejszego cesarza, oraz Lucjusza. 
Pojawia się w powieściach Paula L. Maiera: "Poncjusz Piłat" i "Rzym w płomieniach".

</doc>
<doc id="467902" url="https://pl.wikipedia.org/wiki?curid=467902" title="Sekstylia">
Sekstylia

Sekstylia (zm. 69), żona Lucjusza Witeliusza, matka Aulusa Witeliusza, późniejszego cesarza, oraz Lucjusza.

</doc>
<doc id="467904" url="https://pl.wikipedia.org/wiki?curid=467904" title="Woda gulardowa">
Woda gulardowa

Woda gulardowa (ołowiowa) – roztwór zasadowego octanu ołowiowego, który ma silne działanie ściągające i skurczowe. Stosowana była w XVIII i XIX w. w kosmetyce i medycynie.
Woda gulardowa ma słodkawy smak, jest toksyczna i rakotwórcza. Nazwa pochodzi od Thomasa Goularda, który wprowadził ten roztwór do masowego użycia. Odkrycie rakotwórczych własności tego roztworu, a także wynalezienie innych środków skurczowych spowodowało, że woda gulardowa przestała być stosowana na początku XX w.

</doc>
<doc id="467906" url="https://pl.wikipedia.org/wiki?curid=467906" title="Helena Rzepecka">
Helena Rzepecka

Helena Rzepecka (ur. 24 maja 1863 w Poznaniu, zm. 22 maja 1916 w Poznaniu) – polska nauczycielka, publicystka, działaczka społeczno-niepodległościowa. 
Życiorys.
Córka Ludwika Władysława Rzepeckiego i Romaine Gex, starsza siostra Karola Rzepeckiego i Kazimierza Rzepeckiego.
Ukończyła Szkołę Ludwiki (uzyskała tam dyplom nauczycielki prywatnej). Od śmierci ojca w 1894 roku redaktorka „Gońca Wielkopolskiego”. Mimo sprzedaży gazety przez rodzinę Rzepeckich w 1899 roku, pozostała w redakcji do 1904 roku, kiedy to gazeta upadła.
Współzałożycielka Stowarzyszenia Kobiet Polskich „Warta” (1894), Towarzystwa Czytelni dla Kobiet (1895) i Towarzystwa Śpiewaczego „Lutnia”.
W 1905 roku otworzyła pensjonat żeński w Poznaniu, gdzie polskie uczennice przechodziły półroczny kurs w zakresie ojczystego języka, historii i literatury.
Współpracowała z „Kurierem Poznańskim”, w 1909 roku organizowała zjazd polskich stowarzyszeń kobiecych w Poznaniu. Redaktorka „Śpiewnika” od 1910 do 1914 roku.
Została pochowana na Cmentarzu Zasłużonych Wielkopolan w Poznaniu.

</doc>
<doc id="467909" url="https://pl.wikipedia.org/wiki?curid=467909" title="Kazimierz Rzepecki">
Kazimierz Rzepecki

Kazimierz Rzepecki (ur. 1866, zm. 1902) – polski pisarz, publicysta.
Był synem Ludwika Władysława Rzepeckiego i Romaine Gex; bratem Karola i Heleny.
Pisał w „Gońcu Wielkopolskim”, „Dzienniku Poznańskim” i „Słowie Polskim”.
Od czerwca 1894 był żonaty z Izabelą Moszczeńską, z którą miał córkę Annę Ewę oraz syna Jana.

</doc>
<doc id="467911" url="https://pl.wikipedia.org/wiki?curid=467911" title="Woda siarkowodorowa">
Woda siarkowodorowa



</doc>
<doc id="467912" url="https://pl.wikipedia.org/wiki?curid=467912" title="Hermann Höfle">
Hermann Höfle

Hermann Julius Höfle (także Hans Höfle lub Hoefle) (ur. 19 czerwca 1911 w Salzburgu, zm. 21 sierpnia 1962 w Wiedniu) – austriacki zbrodniarz wojenny, SS-Sturmbannfuhrer, szef sztabu akcji „Reinhardt” współodpowiedzialny za zagładę polskich i europejskich Żydów.
Życiorys.
Z zawodu był mechanikiem samochodowym. Do NSDAP wstąpił 1 sierpnia 1933 roku (od 1930 należał do austriackiej partii nazistowskiej). Należał także do SS (numer ewidencyjny 307 469), dochodząc w niej do stopnia Sturmbannführera.
Brał udział w prześladowaniach niemieckich Żydów podczas tzw. nocy kryształowej. Po inwazji III Rzeszy na Polskę pełnił służbę w "Selbstschutzu" w Nowym Sączu.
Na początku 1942 trafił do Lublina, gdzie został włączony przez dowódcę SS i Policji w dystrykcie lubelskim Odila Globocnika, który poznał go w latach 30., do organizowania akcji „Reinhardt”.
Został szefem sztabu akcji ("Leiter der Hauptabteilung Aktion Reinhardt"). Koordynował działania dowódców SS i policji w poszczególnych dystryktach Generalnego Gubernatorstwa (GG), ich władz cywilnych i kolei związane z wysiedleniem Żydów do obozów zagłady. Brał też bezpośredni udział w akacjach deportacyjnych (m.in. w Lublinie i Warszawie). Kierował wielką akcją deportacyjną Żydów z getta warszawskiego do obozu zagłady w Treblince latem 1942.
W styczniu 1943 wysłał telegram do Adolfa Eichmanna w Berlinie oraz zastępcy komendanta Policji Bezpieczeństwa GG w Krakowie Franza Heima podając liczbę ofiar obozów na Majdanku, Bełżcu, Sobiborze i Treblince na dzień 31 grudnia 1942 (tzw. telegram Höflego). Z odkodowanej przez wywiad brytyjski i odtajnionej w 2000 r. treści telegramu wynika, że w tych czterech obozach zamordowano 1 274 166 osób.
Pozostał w Lublinie po przeniesieniu Globocnika do Włoch. Razem z nowym dowódcą SS i Policji w dystrykcie lubelskim Jakobem Sporrenbergiem w listopadzie 1943 kierował akcją „Erntefest”, w czasie której zamordowano kilkadziesiąt tysięcy pozostających jeszcze przy życiu Żydów.
Pod koniec wojny znalazł się w Trieście, ponownie pod rozkazami Globocnika. 31 maja 1945 wraz z nim został aresztowany w Karyntii przez aliantów. W 1947 został przekazany austriackiemu wymiarowi sprawiedliwości, jednak został przez Austriaków zwolniony. Po tym, jak Polska wystąpiła o jego ekstradycję, ukrywał się na terenie Włoch, a potem RFN.
Został ponownie aresztowany w 1961 w Salzburgu. Popełnił samobójstwo przez powieszenie w więzieniu w Wiedniu przed rozpoczęciem procesu 21 sierpnia 1962.

</doc>
<doc id="467914" url="https://pl.wikipedia.org/wiki?curid=467914" title="Pelvicachromis">
Pelvicachromis

Pelvicachromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Afryka.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Pelmatochromis pulcher".

</doc>
<doc id="467916" url="https://pl.wikipedia.org/wiki?curid=467916" title="Rogneda">
Rogneda

Rogneda, Gorysława, Anastazja (ros. – "Рогнеда Рогволодовна", "Горислава", "Анастасия"; białorus. – "Рагнеда Рагвалодаўна", "Гарыслава", "Анастасія") – kniaziówna połocka, córka księcia Rogwołoda, jedna z żon Wielkiego Księcia Kijowskiego Włodzimierza. Dawniej przyjmowano, że miała z Włodzimierzem synów Iziasława, Jarosława Mądrego, Wsiewołoda i Mścisława oraz dwie córki, w tym Przedsławę. Obecnie toczy się wśród historyków dyskusja w sprawie osoby matki poszczególnych synów Włodzimierza. Po 987 roku otrzymała jako uposażenie gród Izasław. Zmarła w 1000 roku, miejsce śmierci i pochówku pozostają nieznane.
Życiorys.
Rogneda.
W 980 roku według "Powieści lat minionych" Włodzimierz Wielki zebrał wojska, rozpoczynając przygotowania do wojny przeciwko bratu Jaropełkowi, księciu kijowskiemu. Prawdopodobnie szukał ówcześnie sprzymierzeńców wśród sąsiadów, dlatego wysłał swatów do córki księcia połockiego Rogwołoda w celu zapewnienia sobie poparcia militarnego ze strony przyszłego teścia. Rogwołod jednak przyrzekł już Rognedę Jaropełkowi. Po przybyciu swatów od Włodzimierza książę połocki zapytał córkę, za kogo chce wyjść: Włodzimierza czy Jaropełka. Wydarzenie to, ujęte w dwóch różnych wersjach, przedstawiły "Powieść lat minionych" i "Latopis Ławrientiewski". Autor pierwszego dzieła napisał: 
Inaczej przedstawił to wydarzenie autor "Latopisu Ławrientiewskiego". Historię zamążpójścia Rognedy opisał z większym dramatyzmem. W źródle pojawiło się także drugie imię Rognedy – Gorysława – nadane jej przez Włodzimierza. Całe zajście zostało odnotowane pod rokiem 1128:
Obecnie uważa się, że wydarzenie, opisane w źródle, miało miejsce między rokiem 977 a 978.
Gorysława.
Rogneda zgodnie z "Latopisem Ławrientiewskim" otrzymała imię Gorysława od Włodzimierza po gwałcie na oczach rodziny. Po poślubieniu kniaziówny połockiej Włodzimierz odesłał ją nad rzekę Łybedzię, gdzie została założona osada Przedsławino, w której zamieszkała. Około 986 roku Włodzimierz postanowił poślubić księżniczkę bizantyjską Annę. Przed ślubem cesarz bizantyjski Bazyli II Bułgarobójca postawił Włodzimierzowi warunek przyjęcia chrztu. Aby go spełnić, Włodzimierz musiał rozwieść się ze swoimi pogańskimi żonami i odesłać nałożnice. Decyzja o rozwodzie skłoniła Rognedę do zaplanowania zamachu na życie męża (opis usiłowania mordu przedstawił "Latopis Ławrientiewski" pod rokiem 1128). Próba zabójstwa została jednak udaremniona. Włodzimierz nakazał żonie założyć weselne szaty i postanowił własnoręcznie pozbawić ją życia. Rogneda natomiast dała synowi, Iziasławowi, miecz ojca i pouczyła, co ma powiedzieć, gdy nadejdzie. Na widok syna z mieczem Włodzimierz pohamował gniew, lecz nie zostawił Rognedy i Iziasława w Kijowie. Odesłał ich do nowo wybudowanego zamku Izasławia.
Anastazja.
Dziewiętnastowieczny hagiograf, Michał Tołstoj, zawarł w swoich "Opowiadaniach z historii Cerkwi ruskiej" rozmowę Włodzimierza z Rognedą. Fragment, którym posłużył się Tołstoj do napisania opowiadania, pochodzi z szesnastowiecznego "Latopisu Twerskiego". 
Według "Latopisu Twerskiego" Rogneda złożyła śluby mnisze i przyjęła chrześcijańskie imię Anastazja. Świadkiem rozmowy Włodzimierza z Rognedą był małoletni sparaliżowany Jarosław Włodzimierzowicz. Odpowiedź Rognedy wywarła na nim tak wielkie wrażenie, że ozdrowiał. Autor "Latopisu Twerskiego" znał prawdopodobnie legendę o matce Jarosława, lecz nie znał jej imienia. Sugerując się dwunastowiecznymi źródłami, wymienił imię Rognedy spośród wszystkich żon Włodzimierza Wielkiego. Stąd powstały późniejsze podania, jakoby Rogneda, przyjąwszy imię Anastazji, została wysłana do wybudowanego dla niej monasteru w Izasławiu. Pochodzące z latopisu informacje nie znajdują jednak potwierdzenia w innych źródłach. Niektórzy historycy łączą dwie legendy – o zamachu na życie Włodzimierza i złożeniu ślubów zakonnych – w jedną. Uważają przy tym, że Rogneda targnęła się na życie męża po tym, jak zamierzał wydać ją za jednego ze swoich bojarów. W tym jednak przypadku reakcja małego Jarosława na decyzję Rognedy byłaby bezpodstawna.
Znana jest data roczna śmierci Rognedy, która przypada na rok 1000. Żaden z latopisów nie zawarł informacji o miejscu zgonu i jej pochówku. W 1866 roku przy szlaku na Mińsk w miejscu niegdysiejszego klasztoru nad rzeką Czernica znaleziono bogaty grób obity czerwoną tkaniną i zasypany piaskiem. Przypuszcza się, że było to miejsce pochówku Rognedy. Współcześnie po grobie nie pozostało śladu.
Dzieci Rognedy.
Według "Powieści lat minionych" Rogneda i Włodzimierz mieli czterech synów i dwie córki: Iziasława, Jarosława, Wsiewołoda, Mścisława, Przedsławę i Przemisławę. "Latopis Ławrientiewski" pod rokiem 1128 sugeruje, że Rogneda miała jednego syna – Iziasława, ale wymienia czterech pod rokiem 980. Sprzeczności w latopisach ruskich, które podają różne dane o liczbie żon Włodzimierza, ich imionach oraz liczbie dzieci, dają podstawę do ich podważenia oraz przypuszczenia, że były redagowane w czasach późniejszych. Do podania w wątpliwość informacji o potomstwie skłaniają następujące czynniki: krótki siedmioletni okres małżeństwa z Włodzimierzem, status żony, która została osiedlona poza granicami stolicy męża, trzy kolejne śluby Włodzimierza, posiadanie przez niego prawdopodobnie ośmiuset nałożnic.
Niejasności danych o potomstwie wnosi data urodzenia Jarosława. Autor "Powieści lat minionych" podaje, że Jaroslaw zmarł w wieku 76 lat w 1054 roku, toteż data urodzenia przypada na rok 978. Pod rokiem 1016 autor źródła odnotował, że Jarosław przejął tron w Kijowie w wieku dwudziestu ośmiu lat, więc powinien urodzić się w 988 roku. Wasilij Tatiszczew uważał, że autor "Powieści lat minionych" popełnił błąd i Jarosław w 1016 roku winien mieć trzydzieści osiem lat. W niezachowanych do dziś latopisach raskolniczym, golicyńskim i chruszczewskim, którymi historyk dysponował, Jarosław z chwilą objęcia tronu w Kijowie miał odpowiednio dwadzieścia trzy, dwadzieścia osiem i trzydzieści cztery lata. Według orenburskiego manuskryptu Jarosław urodził się w 972 roku. W niektórych późniejszych latopisach syn Włodzimierza został wielkim księciem w wieku osiemnastu lat, co według Siergieja Sołowjowa domyślnie oznacza, że Jarosław objął władzę w Kijowie po osiemnastu latach panowania w Nowogrodzie. Po dodaniu do tej liczby dziesięciu lat panowania w Nowogrodzie i Rostowie wychodzi liczba dwadzieścia osiem wymieniona w "Powieści lat minionych".
Niektórzy historycy uważają, że źródła zostały sfałszowane w XII wieku, kiedy książęta kijowscy rościli prawa do panowania w Połocku. W tym okresie obowiązek latopisania został przekazany z Ławry Pieczerskiej do monasteru wydubickiego, gdzie dokonano redakcji.
Prawdopodobnie Iziasław był jedynym dzieckiem Rognedy. Za tą wersją przemawia kilka zdań w źródłach. Słowa, które Rogneda skierowała do Włodzimierza po zamachu, brzmiały:
Bojarzy kijowscy doradzali Włodzimierzowi, aby zapobiec mordu na Rognedzie:
W niektórych latopisach Iziasław został nazwany dziecięciem, co oznacza, że syn Rognedy w momencie zamachu na Włodzimierza miał nie więcej niż siedem lat. Biorąc pod uwagę fakt, że Rogneda próbowała dokonać zabójstwa około 986 roku, tenże mógł urodzić się na przełomie roku 978/979, 9-12 miesięcy po ślubie Włodzimierza i Rognedy.

</doc>
<doc id="467919" url="https://pl.wikipedia.org/wiki?curid=467919" title="Rogwołod">
Rogwołod

Rogwołod (białorus. – "Рагвалод" ; ros. – "Рогволод") – książę połocki (ok. 945–978). Był Waregiem. Przybył ze Skandynawii do Połocka w latach czterdziestych X wieku i został założycielem dynastii książąt połockich. Nieznana jest dokładna data śmierci Rogwołoda. Według źródeł śmierć poniósł pomiędzy 978 a 980 rokiem wskutek najazdu Włodzimierza Wielkiego na Połock. Imię Rogwołod nosili w drugiej połowie XI wieku syn i wnuk Wsiesława Połockiego. Kniaziowie połoccy, walczący z potomkami Włodzimierza Wielkiego, wywodzili swój ród od Rogwołoda i jego córki Rognedy, a swoje pretensje do tronu połockiego rościli nie od momentu nadania go Iziasławowi, synowi Rognedy i Włodzimierza, przez Wielkiego Księcia Kijowskiego, ale od spuścizny po Rogwołodzie.
Wzmianki historyczne o Rogwołodzie.
Informacje o Rogwołodzie zawierają kroniki ruskie: "Powieść minionych lat" i "Latopis Ławrientiewski". "Powieść minionych lat" pod rokiem 980 odnotowała:
"Latopis Ławrientiewski" pod rokiem 1128 odnotował:
Za pośrednictwem Wasilija Tatiszczewa zachowała się wzmianka o Rogwołodzie, pochodząca z "Kroniki Joakima", z której wynikało, że Rogwołod był sojusznikiem Jaropełka w wojnie przeciwko Włodzimierzowi:
Chronologia życia.
Daty zawarte w rocznikach są wątpliwe. Według roczników ruskich Rogwołod przybył do Połocka w okresie panowania Światosława Igorowicza w latach 945-972, lecz nie później niż w roku 971, kiedy Światosław oddał Włodzimierzowi panowanie nad Nowogrodem. Przypuszczalnie panowanie Rogwołoda w Połocku rozpoczęło się około 947 roku. Za tą datą przemawia opis działalności wielkiej księżnej kijowskiej Olgi, która po pokonaniu Jaćwińgów zajęła się umocnieniem granic swojego państwa, zakładając między innymi graniczne miasto Witebsk. Roczniki nie wspominają, że przy zakładaniu Witebska odwiedziła Połock, jedno z największych miast w tej części Europy. Niektórzy historycy wykazują, że Olga nie rządziła ziemią połocką, lecz wzmacniała granice między swoim państwem a Księstwem Połockim.
Według "Powieści minionych lat" wojny między synami Światosława Igorowicza rozpoczęły się w 975 roku, a Włodzimierz po porażce wrócił do Nowogrodu i najechał Połock nie wcześniej niż w 977 roku. Wojna, w trakcie której zginął Rogwołod, zakończyła się nie później niż w 980 roku. Jakub Mnich potwierdza 980 rok, pisząc, że Włodzimierz został wielkim księciem kijowskim po śmierci Światosława. Jednocześnie wskazuje dokładną datę zakończenia wojny między spadkobiercami Światosława – 11 czerwca 6486 roku, to jest 978 rok. Przy porównaniu dwóch źródeł można wywnioskować, że Rogwołod poniósł śmierć pomiędzy rokiem 977 a 978.
Dyskusja nad pochodzeniem Rogwołoda.
Słowiańskie pochodzenie Rogwołoda.
XIX-wieczny historyk Rusi, Stiepan Giedieonow, w swoim dziele "Waregowie i Ruś" w rozdziale "Spór o imiona" przedstawił badania w zakresie etymologii imienia Rogwołod. Według niego imię Rogwołod ma korzenie słowiańskie. Wywodzi się od Roga lub Roha. Występuje w "Latopisie Lawrenckim" pod rokiem 1096 jako patronimik Guriaty Rogowicza. 
Według badań Museum Království českého, opublikowanych w "Časopis Českého museum" imię Roh występowało w średniowiecznych Czechach. Imię Rogwołod powstało natomiast od połączenia słowiańskich słów róg – "рог" i władać – "волод", w Czechach było znane jako Rohowlad. Analogicznie tworzone były inne imiona słowiańskie, na przykład, Wsiewołod – "Всеволод". W tym wywodzie Stiepan Giedieonow obala twierdzenie niemieckiego badacza Rusi, Ernsta Kunika, według którego forma onomastyczna tego imienia niespotykana jest wśród ludów słowiańskich.
Rogwołod "przybył zza morza" i według roczników był władcą Połocka. Przyjmując, że imię księcia ma pochodzenie słowiańskie, to, według Stiepana Giedieonowa, informacji o zamorskim pochodzeniu Rogwołoda nie należy interpretować dosłownie. Historyk uważa, że prawdopodobnie kniaź Igor miał nieznaną z imienia siostrę lub córkę, którą wydał za jednego z władców skandynawskich. W posagu jej przydzielił Połock. Potomkiem tego małżeństwa mógł być Rogwołod, który "przybył zza morza i władał Połockiem". Otrzymał go w spadku po matce lub babce.
Za słowiańskim pochodzeniem Rogwołoda przemawia znajomość obrzędów weselnych córki Rogwołoda, Rognedy. W rozmowie z ojcem księżniczka na pytanie "Czy chcesz za Włodzimierza?" odpowiada, że nie chce zdejmować mu butów. Zwyczaj zzuwania butów przez żonę był charakterystyczny dla Słowian. Stiepan Giedieonow powołał się na Michaiła Łomonosowa, Wasilija Tatiszczewa i Władimira Sołowjowa, którzy wymienili ten obyczaj przy opisywaniu chłopskich obrzędów weselnych Rosji i Litwy. U Normanów według Jacoba Grimma podczas zaślubin istniał zwyczaj zakładania podanych przez oblubienicę butów. Dopuszczając myśl o normańskim pochodzeniu Rogwołoda, to jego córka, Rogneda, sformułowałaby odpowiedź odmowną w inny sposób.
Za teorią słowiańską przemawia również fakt, że Włodzimierz pragnął poślubić Rognedę, żeby otrzymać w posagu Księstwo Połockie. Świadczy to, że Rogwołod mógł być miejscowym, słowiańskim, księciem.
Badania Stiepana Giedieonowa dały początek teorii słowiańskiego pochodzenia książąt połockich. Za słowiańskim pochodzeniem opowiadali się również Piotr Gołubowskij, Mykoła Kostomarow i Mitrafan Dounar-Zapolski.
Teoria skandynawska.
Drugą teorię o pochodzeniu Rogwołoda głosi grupa historyków na czele z Jeleną Rydziewską, którzy nie ufają do końca "Powieści minionych lat" i "Rocznikom Lawrenckim", a informacje o księciu Połocka Rogwołodzie nazywają legendą. Zdaniem Jeleny Rydziewskiej i Tatjany Dżakson, imię Rogwołod ma pochodzenie skandynawskie, ponieważ posiada charakterystyczną dla języków skandynawskich aliterację. Skandynawski wariant imienia Rogwołod brzmi Ragnvald. Według zwolenników tej teorii autorów roczników natchnęła połocka pieśń ludowa z przełomu XI/XII wieku.
Jednak ci sami badacze, którzy wywodzą istnienie Rogwołoda z tradycji ludowej, godzą się przyznać historyczność postaci księcia pod warunkiem, że jego korzenie będą pochodzić ze Skandynawii. Swoje poglądy opierają na zdaniu z "Powieści minionych lat": "Rogwołod przybył zza morza". Jelena Rydziewska uważa, że te źródła wyprowadzają ród książąt połockich od władców normanskich wzorem panującego na Rusi rodu Rurykowiczów, którzy za swego protoplastę także uważali legendarnego wodza Normanów – Ruryka. Takie – skandynawskie – pochodzenie połockich władców znacznie podnosiło ich rangę i w okresie rozbicia dzielnicowego miało uzasadniać pretensje do panowania w księstwie. Genealogia ta była na tyle atrakcyjna dla książąt połockich, że woleli swój rodowód wyprowadzać po żeńskiej linii od Rogwołoda i jego normańskich przodków niż od samego Ruryka.
Jeden z historyków, Jurij Konowałow, utożsamia Rogwołoda z Ragnvaldem Olafssonem z trzynastowiecznej sagi skandynawskiej o Ynglingach. Ragnvald Olafsson był według sagi bratankiem Halfdana Czarnego.
Inni badacze, Jelena Mielnikowa i Tatjana Dżakson, zwracają uwagę na podobieństwo przekazów roczników słowiańskich i skandynawskiej sagi o Ejmundzie, które podnoszą problem dziedziczenia tronu w Połocku. W sadze o Ejmundzie występuje jarl Ragnvald Ulfsson, namiestnik Jarosława Mądrego w Ładodze i krewny jego żony – Szwedki Ingegerdy, przez niektórych badaczy utożsamiany z Rogwołodem ze względu na podobieństwo imienia i okres rządów. Ragnvald Ulfsson jest jednak postacią historyczną i niemożliwe jest, aby był księciem połockim. Informacja o nim została zanotowana w 1096 roku i pochodziła od jego potencjalnego potomka, nowogrodzianina Giuriaty Rogowicza, któremu mogło zależeć na udowodnieniu swojego wysokiego pochodzenia.
Historyk Rusi, Władysław Duczko, przypuszcza, że Rogwołod był pierwszym skandynawskim władcą Połocka, przybyłym w pierwszej połowie X wieku. Zaznacza jednak, że taka teoria opiera się jedynie na spekulacjach lingwistycznych i geograficznych. Skandynawska odmiana imienia Rogwołod – Ragnvald – była rozpowszechniona w rodach królewskich Danii i Szwecji. Duczko stwierdza, że do dalszych badań na temat pochodzenia Rogwołoda brakuje źródeł.

</doc>
<doc id="467925" url="https://pl.wikipedia.org/wiki?curid=467925" title="Bell X-9 Shrike">
Bell X-9 Shrike

Bell X-9 Shrike – wyprodukowany przez Bell Aircraft Corporation amerykański prototypowy pocisk rakietowy klasy powietrze-ziemia napędzany silnikiem na paliwo płynne. Platforma testowa dla pocisku z głowicą nuklearną GAM-63 Rascal.
Historia.
W maju 1947 roku firma Bell Aircraft Corporation otrzymała zamówienia na opracowanie pocisku rakietowego klasy powietrze-ziemia ASM-A-2 Rascal później oznaczonego jako B-63 lub GAM-63 uzbrojonego w głowicę nuklearną. Przedmiotem zamówienia była platforma testowa w postaci pomniejszonej wersji pocisku oznaczona jako RTV-A-4 Shrike. Budowa pocisku "Shrike" miała na celu zbadanie jego własności aerodynamicznych, radiowego systemu sterowania, układu napędowego, oraz ogólnych procedur jego obsługi i wystrzeliwania. Pierwszy lot testowy "RTV-A-4" bez napędu, miał miejsce w kwietniu 1949 roku, a pierwsza zakończona niepowodzeniem próba z silnikiem w maju roku następnego. Dopiero w listopadzie 1950 roku udało się wykonać pierwszego w pełni udanego wystrzelenia pocisku.
Konstrukcja.
"RTV-A-4" był napędzany dwukomorowym silnikiem rakietowym na paliwo płynne. Początkowo była to jednostka napędowa wyprodukowana przez Aerojet, ale wkrótce zmieniono ją na docelową "Bell XLR65-BA-1". Pocisk był wystrzeliwany ze specjalnej wyrzutni w kształcie trapezu zamontowanej w komorze bombowej zmodyfikowanego samolotu EB-50D i naprowadzany przy pomocy fal radiowych z nadajnika zamontowanego na pokładzie samolotu nosiciela. Sterowanie pociskiem odbywało się przy pomocy czterech tylnych powierzchni sterowych i dodatkowych mniejszych umieszczonych w pobliżu dziobu rakiety. Zasięg pocisku wynosił 80 km, a prędkość przekraczała 1,5 Ma. Po zakończeniu pracy silnika uruchamiano spadochron, który zapewniał łagodne lądowanie "RTV-A-4" umożliwiające odzyskanie aparatury pomiarowej.
W 1951 roku zmieniono nazewnictwo pocisków i zgodnie z nową nomenklaturą "RTV-A-4" oznaczono jako X-9. Program lotów testowych kontynuowano do stycznia 1953 roku. Po zakończeniu badań rozważano uruchomienie produkcji seryjnej rakiet "Shrike" jako pocisków bojowych, które miały być wprowadzone na uzbrojenie tymczasowo, do momentu zakończenia prac nad większym "B-63/GAM-63 Rascal". Zrezygnowano jednak z tego rozwiązania ze względu na zbyt małą ładowność "X-9". Łącznie wyprodukowano 31 pocisków "RTV-A-4/X-9".
Żaden z pocisków nie zachował się w całości. Jedynymi ocalałymi elementami "X-9" są fragmenty statecznika pionowego.

</doc>
<doc id="467926" url="https://pl.wikipedia.org/wiki?curid=467926" title="Odwiert">
Odwiert

Odwiert – otwór wiertniczy, wykonany w górotworze dla celów badawczych, poszukiwawczych, dokumentacyjnych lub eksploatacyjnych, w którym zakończono prace wiertnicze oraz uzbrojono w głowicę pozwalającą na eksploatację kopaliny.
Rozróżnia się odwierty pionowe, kierunkowe i poziome. Odwierty kierunkowe mogą być od początku, celowo wiercone pod kątem do powierzchni ziemi, albo mogą się samoczynnie odchylać od pionu w wyniku oddziaływania przewiercanych skał.

</doc>
<doc id="467930" url="https://pl.wikipedia.org/wiki?curid=467930" title="Ronaldo de Assis Moreira">
Ronaldo de Assis Moreira



</doc>
<doc id="467931" url="https://pl.wikipedia.org/wiki?curid=467931" title="Reprezentacja Anguilli w piłce nożnej mężczyzn">
Reprezentacja Anguilli w piłce nożnej mężczyzn

Reprezentacja Anguilli w piłce nożnej nie odniosła żadnego znaczącego sukcesu na arenie międzynarodowej.
Reprezentacja Anguilli jest jedną z najsłabszych drużyn piłkarskich świata i zajmuje 210 miejsce w rankingu FIFA i przedostatnie miejsce w CONCACAF 
Według danych z 14 lipca 2015 roku reprezentacja ta rozegrała 30 meczów, z czego wygrała tylko cztery, a trzy zremisowała
Obecnie selekcjonerem kadry Anguilli jest Romare Kelsick.

</doc>
<doc id="467936" url="https://pl.wikipedia.org/wiki?curid=467936" title="Sgt. Barry Sadler">
Sgt. Barry Sadler



</doc>
<doc id="467939" url="https://pl.wikipedia.org/wiki?curid=467939" title="Wario">
Wario

 – bohater gier na konsole Nintendo. Po raz pierwszy spotykamy go w grze Super Mario Land II, w której jest głównym czarnym charakterem. Nieco później pojawiła się gra Wario Land: Super Mario Land III, gdzie tym razem to właśnie jemu przychodzi w udziale zwiedzać liczne światy gry. W tej produkcji widać było podobieństwa do gier o hydrauliku Mario, których była de facto sequelem. Po wprowadzeniu Game Boya Color, pojawiły się dwie kolejne części – Wario Land II i Wario Land III, które niemalże całkowicie różniły się od pierwowzoru. Poza czwartą częścią powstałą na GBA, pojawił się szereg gier, w których Wario odgrywał role przynajmniej drugoplanowe.
Wario pojawia się jako jeden z wyimaginowanych złoczyńców w odcinku "Miasteczka South Park" pt. "Imaginationland: Episode III".

</doc>
<doc id="467940" url="https://pl.wikipedia.org/wiki?curid=467940" title="Orlica pospolita">
Orlica pospolita

Orlica pospolita, lokalnie lub dawniej paporocień lub paparatnik ("Pteridium aquilinum" ) – kosmopolityczny gatunek paproci z rodziny "Dennstaedtiaceae". Występuje w strefie klimatów umiarkowanych i subtropikalnych. W Polsce gatunek pospolity z wyjątkiem wyższych terenów górskich.
Morfologia.
Gametofit.
Gametofit osiąga 7–8 mm szerokości i reprezentuje typ "Athyrium" – pozbawiony jest włosków.
Ekologia.
Występuje w widnych i suchych borach mieszanych i borach sosnowych, rzadziej na terenach otwartych, na niżu i niższych położeniach górskich. Preferuje glebę piaszczystą.
Nazewnictwo.
Zarówno rodzajowa nazwa naukowa, jak i zwyczajowa nazwa polska pochodzi od układu wiązek przewodzących na przekroju ogonka liściowego, na którym układają się one w postać orła.

</doc>
<doc id="467944" url="https://pl.wikipedia.org/wiki?curid=467944" title="Slot Art Festival">
Slot Art Festival

Slot Art Festival – międzynarodowy festiwal kultury alternatywnej, który co roku w okresie letnim odbywa się w Polsce, od 2001 w Lubiążu. Po raz pierwszy wydarzenie zorganizowano na początku lat 90. XX wieku.
Historia.
Pierwsza edycja festiwalu odbyła się w 1993 roku w miejscowości Stacze na Mazurach. Na samym początku był to nieformalny zlot osób organizujących trasę koncertową zespołu No Longer Music. Było na nim obecnych 80 osób. W następnym roku impreza odbyła się w amfiteatrze Twierdzy „Boyen” w Giżycku. W kolejnych latach systematycznie odnotowywano wzrost liczby uczestników. W 2001 roku Slot Art Festiwal postanowiono przenieść do Lubiąża, gdzie na terenie pałacu Opactwa Cysterskiego, odbywa się co roku także w drugiej dekadzie XXI wieku (z przerwą w związku z pandemią COVID) i gromadzi co roku od około 5000 do niemal 9000 uczestników. Organizatorem jest Stowarzyszenie Lokalnych Ośrodków Twórczych.
Charakter festiwalu.
Największy, pięciodniowy festiwal kultury alternatywnej w Polsce, którego program obejmuje wiele koncertów rozgrywających się na kilku scenach, 100-150 warsztatów z różnych dziedzin sztuki, wykłady, wystawy, projekcje filmowe, przedstawienia teatralne oraz happeningi. Specjalną przestrzenią jest Strefa Inicjatyw Społecznych, gdzie prezentują się organizacje pozarządowe, kolektywy i inne grupy zaangażowane społecznie (w 2022 były to m.in. Młodzieżowy Strajk Klimatyczny, Wikimedia Polska, Fundacja Przystań Medyczna, Akcja Menstruacja). Od 1000 do 1500 wolontariuszy opiekuje się festiwalem.
SAF odbywa się na terenie jednego z największych w Europie kompleksów pałacowo-klasztornych w Lubiążu koło Wrocławia. Obiekt jest dwa i pół razy większy od krakowskiego Wawelu i mieści w sobie 300 pomieszczeń. Monumentalność i architektura Pałacu budują odpowiedni klimat na potrzeby festiwalu.
Liczba uczestników w różnych latach dochodziła nawet do 9 tysięcy ludzi z różnych stron świata: głównie Polski, Holandii, Stanów Zjednoczonych, Niemiec, Wielkiej Brytanii, Danii, Czech oraz Ukrainy. Wielokulturowość uczestników decyduje o tym, że festiwal ma rangę międzynarodową.
Przedsięwzięcie ma silne inspiracje etyką chrześcijańską, zwłaszcza w stylu ewangelikalnym, o czym świadczą założenia festiwalu (m.in. zakaz dostępu dla osób znajdujących się pod wpływem narkotyków oraz stosujących przemoc), a także grono jego wiodących organizatorów. Jednakże czynniki te w oficjalnym przekazie Festiwalu zaznaczane są w sposób bardzo oględny.

</doc>
<doc id="467945" url="https://pl.wikipedia.org/wiki?curid=467945" title="Autodromo Nazionale di Monza">
Autodromo Nazionale di Monza

Autodromo Nazionale di Monza – tor wyścigowy we Włoszech niedaleko miejscowości Monza (na północ od Mediolanu).
Na torze odbywa się Grand Prix Włoch Formuły 1.
Charakterystyka.
Tor charakteryzuje się długimi prostymi, przez co umożliwia osiąganie wysokich prędkości (do około 360 km/h w Formule 1). Kierowcy Formuły 1 prowadzą bolid z maksymalnie otwartą przepustnicą przez około 76% czasu okrążenia, dłużej niż na innych torach.
Tor jest płaski, z niewielkimi różnicami poziomu jazdy pomiędzy drugim zakrętem "Lesmo" i "Variante Ascari". Jednym z bardziej znanych zakrętów jest "Curva Parabolica/Alboreto". Jest to długi 180-stopniowy prawy zakręt, który przechodzi w najdłuższą prostą toru – zarazem linię startu-mety.
Historia.
Budowa toru rozpoczęła się w 1922 roku i została zakończona niecałe pół roku później. W budowie udział brało 3500 robotników, a otwarcie toru miało miejsce 3 września 1922. Był to trzeci (po Brooklands i Indianapolis) stały tor wyścigowy. Tor początkowo miał także część owalną, ale została ona wycofana z użytku w latach 60. XX wieku z powodu braku odpowiednich zabezpieczeń w tej części toru.
W 2019 roku kontrakt na organizację Grand Prix został przedłużony do 2024 roku.
W 2021 roku zakręt Parabolica zmienia nazwę na Alboreto.

</doc>
<doc id="467951" url="https://pl.wikipedia.org/wiki?curid=467951" title="Kazimierz Gryżewski">
Kazimierz Gryżewski

Kazimierz Gryżewski (ur. 25 listopada 1898 w Warszawie, zm. 29 sierpnia 1979 w Warszawie) – polski dziennikarz sportowy.
Życiorys.
Był synem Jana (inżyniera komunikacji) i Franciszki z Bojasińskich. Od 1915 przebywał wraz z rodzicami w Moskwie, gdzie uczęszczał i zdał maturę w polskim gimnazjum filologicznym. W latach 1918–1920 ochotniczo służył w wojsku, uczestniczył w obronie Lwowa. Odbył studia na Wydziale Prawa Uniwersytetu Warszawskiego (uzyskując absolutorium). Studiował również w Wyższej Szkole Handlowej w Warszawie. Od 1926 pracował w Elektrycznych Kolejach Dojazdowych, w latach 1929–1932 przebywał w Paryżu, gdzie pracę w Konsulacie Generalnym RP łączył z funkcją korespondenta „Przeglądu Sportowego”.
Po powrocie do Polski pracował etatowo w koncernie tzw. „prasy czerwonej”, kierował działem sportowym w „Kurierze Czerwonym” (od 1936); współpracował także nadal z „Przeglądem Sportowym”, był korespondentem „France Soir”. Krótko po II wojnie światowej był w gronie dziennikarzy, którzy wznowili „Przegląd Sportowy”, wydawany wówczas w Łodzi. Był zastępcą redaktora naczelnego w latach 1945–1949. Pracę w „Przeglądzie” zakończył w 1953, zwolniony na żądanie ówczesnego wiceprzewodniczącego Głównego Komitetu Kultury Fizycznej Michała Jekiela po nieporozumieniu na konferencji prasowej. Pracował lub współpracował także z wieloma innymi redakcjami – „Polpressem”, „Filmem Polskim”, „Expressem Ilustrowanym”, „Expressem Wieczornym” (redaktor działu sportowego w latach 1954–1957), „Kulisami”, „Sportem”, „Sportowcem”, „Boksem”, „Widnokręgami”, „Światem”. Specjalizował się w boksie i tenisie, ale zajmował się także dziedzinami niesportowymi, m.in. redagował w „Expressie Wieczornym” dział "Kulisy wielkiej wojny" oraz relacjonował poznański proces Arthura Greisera. Ostatnim miejscem pracy Gryżewskiego była redakcja „Kulis”, gdzie był zastępcą kierownika jednego z działów. Przeszedł na emeryturę 1 listopada 1968.
Relacjonował trzy igrzyska olimpijskie – w Berlinie (1936), Londynie (1948) i Rzymie (1960), prowadził sprawozdania także z pięciu mistrzostw Europy w boksie (Dublin 1947, Oslo 1949, Berlin 1955, Lucerna 1959, Rzym 1963). Współpracował z czołowymi francuskimi pismami sportowymi „L'Equipe” i „France Football”. Opracował pamiętniki kilku wybitnych postaci polskiego sportu, m.in. tenisistki Jadwigi Jędrzejowskiej ("Urodziłam się na korcie", 1955), lekkoatlety Janusza Kusocińskiego ("Od palanta do Olimpiady i kilka lat później", 1958), trenera bokserskiego Feliksa Stamma ("Pamiętniki Feliksa Stamma", 1954–1955 na łamach „Sztandaru Młodych”). Był również autorem książki "1000 niedyskrecji" (1957).
Zaprzyjaźniony z wieloma sportowcami (Jadwigą Jędrzejowską, Ignacym Tłoczyńskim, Stanisławą Walasiewiczówną, Henrykiem Chmielewskim, Edwardem Ranem), ale także artystami (m.in. Adolfem Dymszą), nazywany był „królem sensacji” – w pracy dziennikarskiej, także na polu sportowym, starał się o „poszukiwanie szlagieru, sensacji wylansowanej przez gazetę i stanowiącej jej wyłączną zdobycz”. Interesował się i propagował filatelistykę, opracował Katalog Znaczków Polskich 1963, publikował na łamach dwutygodnika „Filatelistyka”. Był współautorem książki "Podróże w świecie znaczków" (1972, z Ottonem Grossem).
Został odznaczony m.in. Złotym Krzyżem Zasługi i Krzyżem Kawalerskim Orderu Odrodzenia Polski.
Spoczywa na cmentarzu Powązkowskim w Warszawie (kwatera 171-6-25,26).

</doc>
<doc id="467952" url="https://pl.wikipedia.org/wiki?curid=467952" title="1 Księga Kronik">
1 Księga Kronik

Pierwsza Księga Kronik, (hebr. דִּבְרֵי הַיָּמִים א "Diḇrê Hayyāmîm 1") – jedna z ksiąg Starego Testamentu, powstała aby zdopingować żydowskich repatriantów, którzy powrócili z niewoli babilońskiej. Początkowo obie księgi 1 i 2 Kronik stanowiły prawdopodobnie jeden zwój, który później dla wygody podzielono. Żydzi nazywali je "Diwré Hajjamím", co dosłownie znaczy "sprawy dni", a więc kroniki dni lub czasów. Dzisiejszą nazwę księga ta prawdopodobnie zawdzięcza Hieronimowi, który opracowując łacińską Wulgatę zaproponował nazwę "Chronikón" całych Boskich dziejów. Septuaginta nazwała ją „Paralipomena” - „To, co zostało pominięte”.
Treść.
Rozdziały te zawierają szczegółowe rodowody. Sprawozdanie to informuje o pochodzeniu Żydów i sięga aż do czasów pierwszego człowieka. Od Adama do Noego minęło dziesięć pokoleń, a kolejne dziesięć - do Abrahama. Wymieniono także potomków Izmaela, potomków Ketury (nałożnicy Abrahama) oraz potomków Ezawa, a następnie podano rodowody 12 synów Izraela.
W rodowodach szczególną uwagę poświęcono potomkom Judy, ponieważ z tego plemienia wywodził się król Dawid. Od Abrahama do Dawida żyło czternaście pokoleń, a kolejne czternaście do niewoli babilońskiej. Następnie wymienione są imiona niektórych potomków należących do plemion zamieszkałych na wschód od Jordanu oraz podana jest genealogia synów Lewiego. Są tu też informacje o plemionach żyjących na zachód od Jordanu i szczegółowa lista potomków Beniamina. Ponadto również imiona pierwszych repatriantów, którzy osiedlili się w Jerozolimie po powrocie z wygnania w Babilonie.
Relacja zaczyna się informacją o śmierci króla Saula oraz jego trzech synów podczas bitwy z Filistynami na górze Gilboa. Królem plemienia Judy zostaje Dawid, syn Jessego. Wszystkie plemiona zbierają się w Hebronie, by obwołać go królem nad całym narodem. Wkrótce potem zdobywa on Jerozolimę. Następnie Izraelici sprowadzają do tego miasta Arkę Przymierza.
Dawid wyraża pragnienie wybudowania domu dla prawdziwego Boga. Jednak Jahwe zastrzega ten przywilej dla Salomona, a z Dawidem zawiera przymierze dotyczące Królestwa. Gdy Dawid wyrusza przeciwko wrogom Izraela, Bóg zapewnia mu kolejne zwycięstwa. Król zarządza niedozwolony spis ludności; w rezultacie ginie 70 000 ludzi. Anioł każe Dawidowi zbudować ołtarz, toteż kupuje on ziemię od Ornana Jebusyty. Później zaczyna przygotowania, by w tym miejscu mógł powstać dom Boży. Organizuje również służbę Lewitów. Wraz z ludem składa hojne datki na budowę świątyni. po 40 latach panowania umiera, a w jego miejsce zaczyna panować Salomon jego syn.
Autor.
Tradycja żydowska przypisuje autorstwo znacznej części tego dzieła Ezdraszowi (ok. 450 przed Chr.), a późniejsze uzupełnienia – Nehemiaszowi (ok. 440 przed Chr.). Obecnie przeważa jednak opinia, że ich autorem jest anonimowy Kronikarz, najprawdopodobniej lewita, piszący ok. 300 roku przed Chrystusem. Nie jest jednak wykluczone, że ostateczna redakcja księgi nastąpiła jeszcze później.

</doc>
<doc id="467954" url="https://pl.wikipedia.org/wiki?curid=467954" title="Daniel Handler">
Daniel Handler

Daniel Handler (ur. 28 lutego 1970 w San Francisco) – amerykański pisarz, scenarzysta i akordeonista, szerzej znany jest pod pseudonimem Lemony Snicket, którym podpisał swój cykl książek dla dzieci i młodzieży pt. "Seria niefortunnych zdarzeń" oraz jej prequel pt. "Seria niewłaściwych pytań,", a także kilka innych książek z tego uniwersum.
Handler napisał scenariusz do kilku odcinków serialu "Seria niefortunnych zdarzeń", od 2017 roku dostępnego na platformie Netflix.
Życie prywatne.
Daniel Handler urodził się 28 lutego 1970 roku w San Francisco w Kalifornii. Jest synem Sandry Handler (z domu Walpole), emerytowanej dziekan City College of San Francisco i Louisa Handlera, księgowego. Ma także młodszą siostrę, Rebeccę.
Już we wczesnych latach Handler wykazywał zainteresowanie literaturą. Nie przepadał za szczęśliwymi zakończeniami i gustował w utworach o mrocznym charakterze. Jego ulubionym pisarzem był William Maxwell.
Handler jest absolwentem Lowell High School w San Francisco. Studia podjął na Wesleyan University w Middletown w stanie Connecticut. Wtedy też zaczął pisać poezję. W 1992 roku za swoją twórczość otrzymał nagrodę Connecticut Student Poet Prize. W tym samym roku zakończył studia.
Pierwsza powieść Handlera pt. "The Basic Eight" ukazała się w 1999 roku nakładem oficyny Thomas Dunne Books. Podczas gromadzenia materiałów do książki pisarz przyjął pseudonim i nawiązał kontakt ze skrajnie prawicowymi organizacjami. Chcąc zachować anonimowość w rozmowach z ich przedstawicielami, przedstawiał się jako „Lemony Snicket”. Początkowo wykorzystywał pseudonim w żartobliwych sytuacjach, później jednak zaczął podpisywać nim cykl książek dla dzieci i młodzieży pt. "Seria niefortunnych zdarzeń".
Żona Handlera, Lisa Brown, jest ilustratorką; poznał ją podczas studiów. W 2003 roku urodził się ich syn, Otto Handler. Rodzina zamieszkuje edwardiański dom w San Francisco.
Publikacje.
Większość utworów Handler wydał pod pseudonimem „Lemony Snicket”, którym opatrzone są powieści z uniwersum cyklu pt. "Seria niefortunnych zdarzeń." Książki ukazywały się w Stanach Zjednoczonych w latach 1999–2006, na cykl składa się trzynaście tytułów. W Polsce wydania powieści Snicketa podjęło się wydawnictwo Egmont. Książki ukazywały się w latach 2002–2007. W 2004 roku opublikowano książkę pt. , a w 2014 opublikowano pierwszy tom oddzielnego cyklu autora, "Serii niewłaściwych pytań", pt. "Kto to być może o tej porze?". Pozostałe powieści z uniwersum nie zostały wydane w Polsce.
Pod własnym nazwiskiem Handler wydał osiem książek. Tylko jedna z nich, pt. "Natychmiast, mocno, naprawdę", ukazała się w Polsce, nakładem wydawnictwa Świat Książki w 2008 roku. Pozostałe dzieła Handlera to:

</doc>
<doc id="467957" url="https://pl.wikipedia.org/wiki?curid=467957" title="Aphrodite’s Child">
Aphrodite’s Child

Aphrodite’s Child – grecka grupa rockowa założona w 1967 przez wokalistę Demisa Roussosa, instrumentalistę Vangelisa Papatanasiu i perkusistę Lucasa Siderasa. Po pierwszej próbie w Anglii zespół pojawił się w Paryżu z gitarzystą Anargyrosem „Silver” Koulourisem (chociaż przez pewien czas zespół występował bez niego). Pierwsze dwa albumy "End of the World" oraz "It’s Five O’Clock" łączyły rock lat 60. z grecką muzyką folklorystyczną. Piosenka "Rain and Tears" z albumu "End of the World", oparta na kanonie Johanna Pachelbela, została przebojem we Francji i miała też swoich zwolenników w Anglii. W 1970 roku zespół zaczął nagranie swojego największego dzieła, muzycznej adaptacji biblijnej 
Apokalipsy świętego Jana, zatytułowanej „666 - The Apocalypse of St. John”. W tym czasie relacje pomiędzy Roussosem, Vangelisem i Siderasem nie były najlepsze, ale zespół miał kontrakt na nagranie trzeciego albumu i w 1970 roku nagrali "666". "666" był jedynym albumem, który miał jakiekolwiek powodzenie w Stanach Zjednoczonych.

</doc>
<doc id="467959" url="https://pl.wikipedia.org/wiki?curid=467959" title="Ulisses (robot mobilny)">
Ulisses (robot mobilny)

Ulisses – pierwszy zaprojektowany i zbudowany w Polsce robot mobilny. Urządzenie zostało opracowane w Instytucie Cybernetyki Technicznej (obecnie Katedra Cybernetyki i Robotyki) Politechniki Wrocławskiej. Konstruktorem robota jest dr inż. Andrzej Wołczowski.
Robot należy do klasy (2,0) - posiada dwa koła sterujące oraz jedną samonastawną rolkę (kaster, ew. kastor).
Jednostką centralną robota był procesor Z80. Ulissesa wyposażono w czujniki zbliżeniowe, optyczne oraz zderzakowe. Sterowanie realizowane było za pomocą komputera zewnętrznego komunikującego się z robotem wykorzystując interfejs RS232C.

</doc>
<doc id="467962" url="https://pl.wikipedia.org/wiki?curid=467962" title="Nanofiltracja">
Nanofiltracja

Nanofiltracja – proces filtracji membranowej, w którym siłą napędową jest różnica ciśnień pomiędzy dwiema stronami membrany, tzw. ciśnienie transmembranowe. W procesie nanofiltracji na membranie zatrzymywane są zasadniczo związki organiczne (o masie cząsteczkowej &gt; 200–300 Da) oraz jony dwu- i więcej wartościowe, a przepuszczane w dużym stopniu jony jednowartościowe. Nanofiltracja odbywa się pod ciśnieniem procesowym ok. 10–30 bar (1–3 MPa).
W procesie nanofiltracji nie jest potrzebna wstępna obróbka chemiczna wody surowej w przypadku wód o niskiej zawartości związków tworzących trudno rozpuszczalne osady. Ze względu na niskie ciśnienia pracy otrzymuje się zmiękczoną wodę przy niskim zużyciu energii.
W wyniku filtracji powstaje oczyszczona woda oraz koncentrat (odrzut z membrany). Udział objętościowy koncentratu jest bardzo mały – od 5 do 15% ilości wody zasilającej. Stanowi to o ekonomice takich instalacji, zwłaszcza w zastosowaniach do uzdatniania wody produkcyjnej lub odzysku wody ze ścieków.
Procesy nanofiltracyjne ze względu na charakter membran znajdują zastosowanie do uzdatniania wód produkcyjnych (częściowe odsalanie wody, dekarbonizacja, zmiękczanie), chłodniczych, odzysku wody lub surowców ze strumieni poprodukcyjnych oraz w oczyszczaniu ścieków.
Proces nanofiltracji, ze względu na rodzaj zastosowanej membrany, a także odpowiedni dobór ciśnienia pracy, pozwala na modelowanie składu wody w dość znacznym zakresie, przy jednoczesnej filtracji całego strumienia wody. Pozwala to zagwarantować usunięcie 99,9% zanieczyszczeń mikrobiologicznych.

</doc>
<doc id="467964" url="https://pl.wikipedia.org/wiki?curid=467964" title="Rudolf Brandt">
Rudolf Brandt

Rudolf Brandt (ur. 2 czerwca 1909 we Frankfurcie nad Odrą, zm. 2 czerwca 1948 w Landsberg am Lech) – zbrodniarz hitlerowski, SS-Standartenführer, osobisty doradca Heinricha Himmlera i szef departamentu w Ministerstwie Spraw Wewnętrznych Rzeszy.
Był doktorem prawa. Członek NSDAP i SS. W okresie II wojny światowej osobisty doradca Himmlera, sekretarz stanu i szef departamentu w Ministerstwie Spraw Wewnętrznych Rzeszy. Brandt był współodpowiedzialny za przeprowadzenie Akcji T4 (zagłady osób niepełnosprawnych na terenie Rzeszy i państw okupowanych).
Po zakończeniu wojny zasiadł na ławie oskarżonych w procesie lekarzy (był jednym z trzech oskarżonych, którzy nie mieli wykształcenia medycznego) przed Amerykańskim Trybunałem Wojskowym (był to pierwszy z 12 tzw. procesów norymberskich). Podczas rozprawy nie przejawiał skruchy i został skazany na karę śmierci przez powieszenie. Wyrok wykonano na dziedzińcu więzienia w Landsbergu na początku czerwca 1948.

</doc>
<doc id="467965" url="https://pl.wikipedia.org/wiki?curid=467965" title="Rock Ridge">
Rock Ridge

Rock Ridge - rozszerzenie systemu plików ISO 9660 dla płyt CD-ROM pozwalające między innymi na:
Ta ostatnia cecha pozwala na lepszą integrację płyty z lokalnym systemem plików.
Istnieje także rozszerzona wersja Rock Ridge dla komputerów Amiga.

</doc>
<doc id="467969" url="https://pl.wikipedia.org/wiki?curid=467969" title="Podsadzka">
Podsadzka

Podsadzka - materiał nietoksyczny i niepalny, dostarczony z powierzchni (np. kanałem podsadzkowym) lub wyrobisk drążonych w kamieniu, stosowany do podsadzania - wypełniania pustek poeksploatacyjnych w podziemnych zakładach górniczych.
Materiałem podsadzkowym może być piasek lub odpady przemysłowe: skała płonna, żwir, żużel, popiół granulowany, a także mieszanina piasku z odpadami i inne substancje spełniające określone wymogi ministerstwa ochrony środowiska.
Rodzaje podsadzek.
Podsadzka sucha i podsadzka hydrauliczna może być:
Zalety podsadzania wyrobisk.
Likwidacja zrobów poprzez podsadzanie może przynieść następujące korzyści:
Podsadzka w Polsce.
Podsadzka z wykorzystaniem skały płonnej składowanej na hałdach została wprowadzona na ziemiach polskich w 1893 roku.
Kopalnie piasku podsadzkowego.
Kopalnie Górnośląskiego Okręgu Przemysłowego w latach 80. były zaopatrywane w piasek podsadzkowy głównie z kopalni piasku w Szczakowej (rejon Pustyni Błędowskiej), Kotlarni, Gołonogu. Piasek był transportowany koleją czterema magistralami: wschodnią, zachodnią, północną i południową oraz linią biegnącą do Rybnickiego Okręgu Węglowego. Materiał był ładowany w samowyładowcze wagony podsadzkowe, które wjeżdżały na samowyładowcze mosty podsadzkowe.
Współczesność.
Obecnie w polskich kopalniach stosuje się podsadzkę hydrauliczną. Taki sposób zabezpieczania wyrobisk stanowił zaledwie 2% w 2009 roku (w przeciwieństwie do ok. 50% w przeszłości) i był stosowany w kopalniach: KWK Bobrek-Centrum (zakończenie podsadzki przed 2011 rokiem), KWK Wujek (zakończenie podsadzki w połowie 2015 roku), KWK Wieczorek (planowane zakończenie podsadzki pod koniec 2016 roku), KWK Staszic, a także w KWK Mysłowice-Wesoła, reszta kopalń wybierała głównie na zawał.

</doc>
<doc id="467970" url="https://pl.wikipedia.org/wiki?curid=467970" title="Aphridite's Child">
Aphridite's Child



</doc>
<doc id="467979" url="https://pl.wikipedia.org/wiki?curid=467979" title="Czysta substancja węglowa">
Czysta substancja węglowa

Czysta substancja węglowa (Csw) jest to przelicznik podający ilość czystego – atomicznego węgla w skale – węglu kamiennym – bez wody i popiołu.

</doc>
<doc id="467988" url="https://pl.wikipedia.org/wiki?curid=467988" title="Collage (zespół muzyczny)">
Collage (zespół muzyczny)

Collage – polski zespół rockowy, czołowy przedstawiciel współczesnego rocka progresywnego w Polsce, założony w Warszawie w latach 1984–85 przez gitarzystę Mirosława Gila i perkusistę Wojciecha Szadkowskiego.
Historia.
Zespół powstał w 1984 i przez kilka pierwszych lat zdołał nagrać kilka utworów demo (wydanych później na płycie "Zmiany/Changes") z różnymi wokalistami, m.in. Jarosławem Wajkiem, Jarosławem Majką. Ostatecznie wokalistą zespołu został Tomasz Różycki.
Pierwszy album zespołu pt. "Baśnie" ukazał się pod koniec 1990. Album ten zawierał muzykę utrzymaną w stylu neoprogresywnym, o klimacie uznawanym za zbliżony do wczesnego Genesis i zyskał bardzo dobre recenzje, a w 1992 r. ukazał się nakładem włoskiej wytwórni Vinyl Magic. Płyta w całości śpiewana była po polsku. W 1990 grupę opuścił Różycki zastąpiony na stanowisku wokalisty przez Zbigniewa Bieniaka, z którym zespół zagrał wyjątkowo udany (według słów muzyków) koncert na festiwalu Jarocinie. W podsumowaniu roku 1991 czytelnicy pisma "Tylko Rock" uznali Collage siódmą najlepszą polską grupą roku.
W 1992 nastąpiła kolejna zmiana w składzie – wokalistą został Robert Amirian. Zespół z Amirianem w składzie nagrał płytę "Nine Songs of John Lennon" z własnymi aranżacjami wybranych utworów Johna Lennona. Materiał na tę płytę był przygotowany jeszcze ze Zbigniewem Bieniakiem, ale po koncercie inauguracyjnym, ostatecznie wokalista opuścił zespół. Pojawił się jednak gościnnie na płycie, śpiewając w dwóch utworach, "Give Peace a Chance", oraz "Power to the People". W 1994 dla holenderskiej wytwórni SI Music nagrano album pt. "Moonshine". W 1995 r. album ten dzięki firmie Roadrunner Records trafił na rynki całego świata, w tym do Japonii i Korei, gdzie również w niedługim czasie wznowiono "Nine Songs of John Lennon", a pozostałe albumy znalazły się w dystrybucji japońskiej firmy Marquee.
Płyta "Moonshine" odniosła ogromny sukces artystyczny i do dnia dzisiejszego uważana jest za jedną z najważniejszych płyt lat 90. tego gatunku. Według czytelników pisma Tylko Rock znalazła się na 6. miejscu najlepszych płyt rockowych w Polsce, a według tego samego pisma w podsumowaniu dekady 1991–2001 uznana została za jedną z pięciu najlepszych płyt polskich roku 1995.
W latach 1994–1995 zespół dwukrotnie towarzyszył Fishowi podczas koncertów w Poznaniu, Wrocławiu, Zabrzu i Warszawie. W 1995 r. ukazała się płyta "Changes", a pod koniec tego samego roku "Safe". Collage wielokrotnie koncertował za granicą, między innymi w Związku Radzieckim, w Szwecji, Niemczech i Holandii.
W 1996 roku zawiesił działalność, a muzycy w tym czasie współpracowali z innymi wykonawcami, między innymi z Anitą Lipnicką, a także ukazały się płyty solowe członków zespołu. Jesienią 2002 r. Collage wznowił na krótko działalność na jeden koncert pamięci Tomka Beksińskiego. W 2003 roku zespół definitywnie zakończył działalność. W roku 2004 ukazał się koncertowy DVD pt. "Living In The Moonlight". 
Po rozpadzie Collage muzycy zespołu utworzyli dwie nowe grupy: Believe (Gil, Różycki, Zawadzki, później doszedł Wróblewski) i Satellite (Szadkowski, Amirian, Palczewski).
W 2013 roku zespół reaktywował się po 10 latach przerwy z nowym wokalistą Karolem Wróblewskim. Pierwszy koncert zespołu odbył się 26 października 2013 roku, w Warszawie.
29 czerwca 2014 zespół zagrał koncert na VIII-mym „Festiwalu Rocka Progresywnego im. Tomasza Beksińskiego”.
27 czerwca 2015 zespół wystąpił na „Metal Hammer Festival 2015 - Prog Edition”. Dzień później ogłoszono, iż był to ostatni występ z Mirosławem Gilem, który zdecydował się odejść z zespołu. Jednocześnie zespół kontynuował pracę nad nowym albumem studyjnym, już z Michałem Kirmuciem w roli gitarzysty. Na koncercie 11 września 2016 w Warszawie, zespół zaprezentował po raz pierwszy nowe utwory - "A moment a feeling" i "Man in the middle".
28 stycznia 2017 zespół ogłosił, że Karol Wróblewski postanowił opuścić jego skład. Ostatni koncert z Wróblewskim odbył się 24 marca 2017.
23 kwietnia 2017 zespół ogłosił, że nowym wokalistą został Bartosz Kossowicz, wcześniej śpiewający w Quidam.
W 2017 roku utwór zespołu pt. "Living in the Moonlight" znalazł się w zestawieniu 10. Polski Top Wszech Czasów w Trójce, zajmując 22 pozycję.
W styczniu 2018 zespół Collage ogłosił, iż przystąpił do nagrywania pierwszej od 23 lat płyty studyjnej.
W styczniu 2022 zespół przestawił utwór "One Empty Hand" z nowej płyty zatytułowanej "Over and Out". W maju 2022 zespół wystąpił w programie trzecim Polskiego Radia. Premiera płyty miała miejsce 2 grudnia 2022. W utworze „A Man in the Middle” zagrał gościnnie Steve Rothery, gitarzysta grupy Marillion.
Muzycy.
Obecni:
Byli:
Oś czasu:
Dyskografia.
W 2003 ukazały się zremasterowane wersje płyt zespołu ("Baśnie", "Moonshine", "Changes", "Safe") z utworami dodatkowymi.

</doc>
<doc id="467990" url="https://pl.wikipedia.org/wiki?curid=467990" title="Pro-ana">
Pro-ana

Pro-ana ("professional-ana" = "profesjonalna ana [anoreksja]" lub "pro-anorexia" = "za anoreksją") – termin odnoszący się do promowania anoreksji jako świadomego wyboru i pożądanego stylu życia oraz negowania faktu, że jest to choroba.
Jednym z haseł ruchu pro-ana jest zdanie Christophera Marlowe, "quod me nutrit me destruit" – "to, co mnie żywi, niszczy mnie". Obsesyjne dążenie do docelowej wagi jest tu postrzegane jako dążenie do perfekcji.
Wpływ internetu.
Głównym miejscem publicznego funkcjonowania ruchu jest Internet. Rebecka Peebles z Uniwersytetu Stanforda opublikowała badania, według których fakt znajdowania w sieci wspólnoty gloryfikującej anoreksję i wspierającej się nawzajem jest czynnikiem pogłębiającym chorobę.
W pro-anie ważna jest motywacja do zrzucania wagi. Na stronach internetowych poświęconych pro-ana znajdują się działy z materiałami mającymi zmotywować do dalszego chudnięcia lub utrzymania niskiej wagi. "Thinspiracje" (ang. "thinspirations", od "thin" = chudy/a i "inspiration" = inspiracja) to zdjęcia wychudzonych kobiet, które mają stanowić wzór do naśladowania, ideał stojący na końcu drogi przez diety i głodówki. Najczęściej na liście "thinspiracji" pojawiają się celebrytki takie jak Kate Moss, Calista Flockhart, Mary-Kate i Ashley Olsen, Nicole Richie. Najsłynniejszą z nich jest Twiggy – modelka, od której 40 lat temu zaczął się trend na kobiety w rozmiarze XXS (rozmiar zero). Motywacją mogą być również teksty, piosenki, cytaty albo zdjęcia otyłych osób.
W pro-ana upatrywany jest sposób na szczęśliwe życie i osiągnięcie ważnego celu. Autorzy stron często otwarcie mówią o możliwości utraty zdrowia, równocześnie namawiając do głodowania i podając szereg powodów, dla których mimo wszystko warto to robić.
Znakiem rozpoznawczym w życiu codziennym jest czerwona bransoletka/nitka noszona na prawym nadgarstku. Nastolatki identyfikujące się z pro-ana nazywają siebie "porcelanowymi motylami" bądź "motylkami".
W 2014 roku sieć Lifetime Movie Network wyprodukowała fabularny film telewizyjny "Moja przyjaciółka Ana" (oryg. ang. "Starving in Suburbia", znany także pod tytułem roboczym "Thinspiration"), którego głównym motywem jest wpływ zamkniętych społeczności internetowych pro-ana na rozwój choroby. W roli liderki społeczności pro-ana wystąpiła polska modelka Izabella Miko.
Regulacje prawne.
W niektórych krajach próbuje się uregulować prawnie kwestię promowania anoreksji w mediach. Zgromadzenie narodowe we Francji w 2008 roku przyjęło ustawę nakładającą karę 35 tys. euro i dwóch lat więzienia za zachęcanie kobiet do ekstremalnej diety oraz 45 tys. euro i trzech lat więzienia, jeśli skutkiem anoreksji będzie śmierć. Podobne rozwiązania prawne proponowane są także w innych krajach.
Pro-mia.
Nawiązaniem do pro-ana jest pro-mia ("pro-bulimia" – "za bulimią") – ideologia promująca formę bulimii jako świadomy sposób efektywnego odchudzania. W pro-mia w przeciwieństwie do pro-ana nie krytykuje się samego jedzenia, pod warunkiem, że zawsze jest ono zakończone wywołaniem wymiotów, które mają pozwolić na zachowanie i uzyskanie niskiej wagi bez potrzeby przezwyciężania "napadów głodu".

</doc>
<doc id="467991" url="https://pl.wikipedia.org/wiki?curid=467991" title="Mechanika górotworu">
Mechanika górotworu

Mechanika górotworu – dyscyplina naukowa zajmująca się badaniem wtórnego stanu równowagi górotworu. Opisuje ona stan naprężenia i odkształcenia górotworu zarówno nienaruszonego, jak i naruszonego działalnością górniczą.

</doc>
<doc id="467995" url="https://pl.wikipedia.org/wiki?curid=467995" title="Nitkowce">
Nitkowce



</doc>
<doc id="468001" url="https://pl.wikipedia.org/wiki?curid=468001" title="Reprezentacja Kuby w piłce nożnej mężczyzn">
Reprezentacja Kuby w piłce nożnej mężczyzn

Reprezentacja Kuby w piłce nożnej (hiszp. "La Selección de fútbol de Cuba") – zespół piłkarski, biorący udział w imieniu Kuby w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo kubańskie. Reprezentacja rozgrywa swoje mecze od 1930 roku. W swojej historii uczestniczyła raz w finałach Mistrzostw Świata w 1938 r., docierając wówczas do ćwierćfinału. Największym osiągnięciem w Złotym Pucharze CONCACAF jest ćwierćfinał w 2003, 2013 oraz 2015 roku.
Znacznie lepsze wyniki Kubańczycy osiągnęli w Pucharze Karaibów zdobywając mistrzostwo w 2012, trzykrotnie zajmując drugie (1996, 1999, 2005) i trzecie (1995, 2007, 2010) miejsce, oraz czterokrotnie plasując się na czwartym miejscu (1992, 2001, 2008, 2014).
Kuba zajmuje obecnie (16 października 2017) 27. miejsce w Federacji CONCACAF.
Obecnie selekcjonerem kadry Kuby jest Pablo Elier Sánchez.

</doc>
<doc id="468006" url="https://pl.wikipedia.org/wiki?curid=468006" title="Theater of Salvation">
Theater of Salvation

Theater of Salvation to trzeci album grupy power metalowej grupy Edguy. Został on wydany 1 lutego 1999 roku przez AFM Records. Jest to pierwsze wydawnictwo zespołu z perkusistą Felixem Bohnke i basistą Tobiasem Exxelem.
Inne wydania.
Digipack oraz japońska wersja "Theater of Salvation" zawierają 3 bonusowe utwory:

</doc>
<doc id="468009" url="https://pl.wikipedia.org/wiki?curid=468009" title="Bogusław Schäffer">
Bogusław Schäffer



</doc>
<doc id="468010" url="https://pl.wikipedia.org/wiki?curid=468010" title="Stateczność wyrobiska">
Stateczność wyrobiska

Stateczność wyrobiska - termin stosowany do określenia zdolności wyrobiska górniczego do zachowania kształtu i położenia wbrew działającym siłom, dążącym do zmiany istniejącego stanu. Na stateczność wyrobiska oprócz sił masowych i spoistości ośrodka skalnego, wpływają obciążenia pochodzące od pracujących maszyn i urządzeń.

</doc>
<doc id="468011" url="https://pl.wikipedia.org/wiki?curid=468011" title="Wodnica (okrętownictwo)">
Wodnica (okrętownictwo)

Wodnica (linia wodna) – teoretyczna krzywa wyznaczona poprzez przecięcie zewnętrznej powierzchni kadłuba jednostki pływającej płaszczyzną wodnicy konstrukcyjnej. Jest elementem rysunku teoretycznego statku wykreślanego przez konstruktora (szkutnika) na etapie projektowania kadłuba. W rzucie bocznym jest linią prostą. W uproszczeniu, jest to krzywa wyznaczona na kadłubie przez poziom spokojnej wody, przy określonym stopniu załadowania jednostki pływającej. Wodnica jest symetryczna względem płaszczyzny symetrii kadłuba.
Rozróżnia się wodnice:

</doc>
<doc id="468013" url="https://pl.wikipedia.org/wiki?curid=468013" title="Maksymilian I Józef">
Maksymilian I Józef



</doc>
<doc id="468015" url="https://pl.wikipedia.org/wiki?curid=468015" title="Głębokość krytyczna">
Głębokość krytyczna



</doc>
<doc id="468018" url="https://pl.wikipedia.org/wiki?curid=468018" title="Bajan (1900)">
Bajan (1900)

Bajan (ros. Баян) – rosyjski krążownik pancerny z początku XX wieku, główny okręt typu "Bajan". Służył podczas wojny rosyjsko-japońskiej w 1904 roku, działając pod Port Artur. Po zdobyciu przez Japończyków w Port Artur w 1905 roku, służył następnie we flocie japońskiej do 1930 roku pod nazwą Aso, przebudowany pod koniec służby na stawiacz min. Nazwę „Bajan” nosił po nim w Rosji drugi krążownik tego samego typu.
Wyporność normalna okrętu wynosiła 7802,6 ton. Główne uzbrojenie stanowiły dwa działa kalibru 203 mm w wieżach oraz osiem dział kalibru 152 mm w kazamatach. Napędzały go maszyny parowe, pozwalające na przekroczenie prędkości 20 węzłów.
Projekt.
„Bajan” był jedynym nowoczesnym przedstawicielem klasy krążowników pancernych zamówionym dla floty rosyjskiej przed wybuchem wojny rosyjsko-japońskiej. W przeciwieństwie do Japonii, marynarka rosyjska skupiała się przede wszystkim na budowie względnie dużych krążowników pancernopokładowych, które jednak okazały się znacznie mniej użyteczne w warunkach bojowych z powodu słabszej osłony burt przed pociskami wybuchowymi. Nowy krążownik pancerny, umiarkowanej wielkości, o uzbrojeniu głównym składającym się z 2 dział kalibru 203 mm w wieżach, zdecydowano się zamówić we Francji. Spośród trzech projektów, wybrano projekt Amable Lagane'a oferowany przez stocznię Forges et Chantiers de la Méditerranée (FCM) w La Seyne-sur-Mer koło Tulonu.
Po wprowadzeniu pewnych zmian w projekcie, kontrakt na budowę został podpisany 25 czerwca 1898 roku, a 21 grudnia 1898 roku okręt został nazwany „Bajan” (daty w tej sekcji w kalendarzu juliańskim). Cena kontraktowa wynosiła 16 400 000 franków (6 142 300 rubli), bez uzbrojenia dostarczanego przez Rosję. 11 stycznia 1899 roku „Bajan” został wciągnięty na listę floty, zastępując wycofaną 10 stycznia szkolną korwetę o tej nazwie, pochodzącej od legendarnego poety i wieszcza Bojana (Bajana).
Budowa.
Budowę krążownika rozpoczęto w listopadzie 1898 roku, lecz oficjalne położenie stępki nastąpiło dopiero 26 czerwca 1899 roku (wraz z pancernikiem „Cesariewicz”), gdy dno było już wykonane. Okręt wodowano uroczyście 30 maja 1900 roku, przy obecności na pokładzie przybyłej z Paryża wielkiej księżnej Anastazji Michajłowny. 29 marca 1901 roku budowane dla Rosji okręty odwiedził prezydent Francji Émile Loubet, odznaczając przy tym rosyjskich oficerów. Maszyny parowe wykonały zakłady z Marsylii, a kotły – z Saint-Denis pod Paryżem. Zakończenie budowy, planowane na 8 lipca 1901 roku, przeciągnęło się głównie z powodu opóźnień w dostarczeniu płyt pancernych o wymaganej jakości (wykonywanych przez kilka zakładów, m.in. Saint-Chamond). Dotyczyło to zwłaszcza pancerza wież, który musiał ostatecznie zostać zamówiony w innych firmach i został zamontowany na początku roku 1902. W kwietniu 1902 roku na okręt przybyła rosyjska załoga, a w maju rozpoczęły się próby morskie i usuwanie dostrzeżonych usterek. Od września prowadzono próby artylerii. Po koniecznych poprawkach kotłów, krążownik osiągnął podczas prób odbiorczych w grudniu największą prędkość 20,97 węzła. Okręt został przyjęty przez odbiorcę 16 grudnia 1902 roku; bez naliczania kar za opóźnienie, które usprawiedliwiono późnym dostarczeniem pancerza.
Skrócony opis.
Uzbrojenie.
Uzbrojenie główne w postaci dwóch dział kalibru 203 mm, o długości lufy 45 kalibrów (L/45), umieszczone było w dwóch jednodziałowych wieżach na dziobie i rufie, w osi podłużnej okrętu. Zapas amunicji wynosił 100 pocisków na działo. Donośność pocisków burzących i przeciwpancernych o masie 87,73 kg wynosiła 12,2 km. Artylerię średnią stanowiło 8 dział 152 mm L/45 systemu Canet rozmieszczonych w opancerzonych kazamatach na burtach (po 4 na burtę). Uzbrojenie pomocnicze obejmowało 20 dział 75 mm L/50 (po 10 na każdej z burt), 8 dział 47 mm Hotchkiss, w tym 2 na marsie bojowym masztu rufowego, i dwie armaty 37 mm, montowane na kutrach lub łodziach. Dla oddziałów desantowych, okręt dysponował dwoma armatami 63,5 mm Baranowskiego na lawecie lądowej.
Uzbrojenie uzupełniały, mało przydatne w praktyce, dwie podwodne stałe wyrzutnie torped kalibru 381 mm, umieszczone w burtach, z zapasem po 3 torpedy. Ponadto, dwa kutry parowe krążownika mogły przenosić demontowalne miotacze min (rodzaj torped bez własnego napędu, wystrzeliwanych z wyrzutni, o małym zasięgu).
Skrócony opis konstrukcji.
Opancerzenie burt obejmowało główny pas pancerny na linii wodnej, wysokości 1,8 m, o grubości maksymalnej 200 mm na śródokręciu, zmniejszającej się na krańcach do 100 mm, rozciągający się od dziobu za wieżę rufową. Grubość pasa ponadto malała w jego dolnej części, do 100 mm na śródokręciu. Nad pasem głównym był nieco krótszy pas górny grubości 60 mm, taką samą grubość pancerza miały kazamaty dział znajdujące się ponad nim. Wewnętrzny pokład pancerny miał grubość 30 mm. Wieże dział miały pancerz pionowy 150 mm (dach 30 mm), a wieża dowodzenia miała pancerz grubości 160 mm (dach 30 mm). Pancerz pionowy wykonany był ze stali utwardzanej metodą Harveya.
Napęd stanowiły dwie czterocylindrowe pionowe maszyny parowe potrójnego rozprężania, napędzające bezpośrednio po jednej śrubie, o łącznej kontraktowej mocy indykowanej 16 500 KM. Na próbach stoczniowych w 1902 roku maszyny rozwinęły średnią moc 16 848 KM. Parę dla maszyn dawało 26 kotłów wodnorurkowych systemu Belleville, rozmieszczonych w czterech kotłowniach. Spaliny odprowadzane były przez cztery wysokie, proste, szeroko rozstawione kominy. Zapas paliwa – węgla – wynosił 750 ton, maksymalnie 1020 ton. Zasięg wynosił 3900 mil morskich przy prędkości 10 węzłów lub 2325 mil morskich przy 13,8 węzła z normalnym zapasem węgla.
Z elementów konstrukcji i wyposażenia odróżniających od siebie okręty tego typu, „Bajan” posiadał dwa wysokie maszty, o podobnej konstrukcji, służące głównie do sygnalizacji. Na rufowym maszcie była umieszczona platforma z dwoma działkami 47 mm (mars bojowy), na wysokości 12,8 m nad wodą. Okręt miał 6 ruchomych reflektorów o średnicy 75 cm, z tego jeden kursowy w górnej części dziobnicy (za otwieranymi drzwiczkami), dwa na skrzydłach mostka, dwa na burtach na śródokręciu i jeden na platformie na maszcie rufowym. W przeciwieństwie do późniejszych okrętów tego typu, miał też sieci przeciwtorpedowe, które mogły być rozpinane w czasie postoju na 10 składanych wytykach na każdej z burt. W skład łodzi okrętowych „Bajana” wchodziły dwa kutry parowe (długości 10,97 m) i 9 łodzi wiosłowych różnej wielkości. Okręt miał 4 kotwice Halla. Tak, jak inne okręty sprzed wojny rosyjsko-japońskiej, „Bajan” nie posiadał dalmierzy, lecz był wyposażony w radiostację, umożliwiającą łączność na odległość 90-100 mil morskich – był jednym z najlepszych okrętów I Eskadry Pacyfiku pod względem łączności radiowej. Załoga zgodnie z pierwotnym etatem obejmowała 569 osób, w tym 20 oficerów (stan załogi był zmienny i spotykane też są inne dane).
„Bajan” stanowił udany projekt dla końca XIX wieku, dorównujący opancerzeniem posiadanym przez Japonię większym krążownikom pancernym (typu "Asama" i pochodnym). Miał od nich też lepszą dzielność morską, nie ustępując im w praktyce w prędkości. W porównaniu z nimi, miał o połowę słabsze uzbrojenie główne (2 działa 203 mm i 8 dział 152 mm wobec 4 dział 203 mm i 14 dział 152 mm), lecz był budowany według innej koncepcji – miał służyć głównie do dalekiego rozpoznania i zwalczania używanych w tym celu krążowników przeciwnika, a nie do walki w składzie zespołów floty z okrętami tej samej klasy i pancernikami. Mimo to, cele te wypełniał również w sposób udany, nawiązując niejednokrotnie walkę z silniejszymi okrętami i będąc niewątpliwie najlepszym rosyjskim krążownikiem pancernym okresu wojny rosyjsko-japońskiej.
Z uwagi na wyższy koszt budowy od krążowników pancernopokładowych, rząd rosyjski nie budował przed wojną z Japonią dalszych krążowników pancernych. Dopiero na skutek udanych działań „Bajana” podczas wojny, rząd zamówił w 1905 roku trzy dalsze, nieco tylko ulepszone krążowniki: „Admirał Makarow”, „Bajan” (II) i „Pałłada” (II), przez co typ ten stał się najliczniejszym typem krążowników floty carskiej.
Służba w Rosji.
Początek służby.
Pierwszym dowódcą okrętu został komandor Robert Wiren. Po wejściu do służby rosyjskiej 14 (1) stycznia 1903 roku w Tulonie, „Bajan” początkowo pozostał na Morzu Śródziemnym, w składzie samodzielnego zespołu okrętów rosyjskich na Morzu Śródziemnym kadm. A. Krigiera, przebywającego w Pireusie w Grecji. 9 marca (24 lutego) okręt odwiedziła królowa Grecji Olga. W marcu okręt posłużył jako jacht rodziny cesarskiej, przewożąc wielkiego księcia Borysa z Brindisi do Pireusu i z powrotem do Neapolu. Brał następnie w kwietniu udział w uroczystościach na cześć prezydenta Francji w Algierze. 19 (6) kwietnia „Bajan” przybył do Tulonu celem naprawy uszkodzeń, jakich doznał podczas silnego mistralu na morzu, po czym po 10 dniach wypłynął do Rosji, docierając 19 (6) czerwca do Kronsztadu. Był to jedyny i krótki pobyt krążownika na wodach ojczystych, gdyż już 7 sierpnia (25 lipca) 1903 roku wypłynął z Bałtyku na Daleki Wschód, w skład Eskadry Oceanu Spokojnego (początkowo płynąc wraz z pancernikiem „Oslabia”). Na Poros w Grecji „Bajan” spotkał się z pancernikiem „Cesariewicz” (zbudowanym w tej samej stoczni), po czym oba okręty, przepływając w październiku przez Kanał Sueski, dotarły 2 grudnia (19 listopada) 1903 roku do bazy Port Artur. Jeszcze przed końcem roku okręt przemalowano z białego malowania tropikalnego na bojowe oliwkowozielone.
Wojna z Japonią: styczeń – maj 1904 roku.
Podczas pierwszej fazy wojny japońsko-rosyjskiej, „Bajan” aktywnie uczestniczył w walkach z japońską flotą pod Port Artur. Uniknął uszkodzenia w otwierającym wojnę japońskim ataku torpedowym na flotę rosyjską pod Port Artur w nocy 8-9 lutego 1904 roku (26-27 stycznia), pomimo że stał na kotwicy od strony morza. Dowódca „Bajana” wcześniej był wśród oficerów wskazujących na niebezpieczeństwo bazowania floty na odkrytej redzie i celowość stawiania sieci przeciwtorpedowych, co nie zostało zrealizowane przez dowództwo. Podczas następnej dziennej bitwy pod Port Artur 9 lutego, wstąpił jako pierwszy w bój z japońskimi siłami głównymi, podchodząc do nich jedynie na 19 kabli (najbliżej z rosyjskich ciężkich okrętów) i ostrzeliwując flagowy pancernik „Mikasa”. W dalszym toku starcia ostrzeliwał krążowniki „Izumo” i „Yoshino”. Po odwrocie sił japońskich dowódca „Bajana” zamierzał udać się w pościg za ostatnimi krążownikami, lecz głównodowodzący flotą rosyjską wiceadmirał Stark rozkazał mu powrócić do szyku. W toku bitwy „Bajan” został uszkodzony 9 trafieniami pocisków średniego i dużego kalibru, padającymi głównie w nieopancerzoną część rufową, a jego nadbudówki i wyposażenie ucierpiały od licznych odłamków, lecz odniesione uszkodzenia nie były poważne i nie wpływały znacząco na zdolność do walki. Na miejscu lub od ran zginęło 6 marynarzy, a 35 odniosło rany, natomiast uszkodzeniu uległy m.in. 3 działa 75 mm. Krążownik wystrzelił 28 pocisków 203 mm, 100 – 152 mm i 160 – 75 mm; według rosyjskich relacji, uzyskując trafienia. Za tę walkę dowódca został wyróżniony złotą szablą „Za męstwo”, a kilku innych członków załogi otrzymało odznaczenia. Przez dwie kolejne noce okręt jeszcze dozorował na morzu, po czym dopiero udał się do bazy na remont uszkodzeń, usuniętych w ciągu kilku dni.
W ciągu kolejnego miesiąca „Bajan” patrolował wokół twierdzy i osłaniał powracające z patroli lżejsze jednostki. Osłaniając powrót do bazy niszczycieli i krążownika „Nowik” 24 (11) lutego, wziął udział w krótkim starciu z japońskimi krążownikami. Następnego dnia, ponownie osłaniając powrót niszczycieli, uczestniczył z krążownikami „Askold” i „Nowik” w starciu artyleryjskim z pancernikami japońskich sił głównych. Po przybyciu nowego dowódcy Eskadry Pacyfiku admirała Makarowa, flota rosyjska wzmogła aktywność i „Bajan” w marcu i kwietniu czterokrotnie brał udział w wyjściach floty w morze (bez starć z nieprzyjacielem) i osłaniał operacje minowania. 11 marca (26 lutego) wraz z „Nowikiem” wyszedł w morze na pomoc niszczycielowi „Stierieguszczij”, lecz okręty nie zdążyły dojść przed jego zatopieniem przez Japończyków. Rano 13 kwietnia (31 marca) „Bajan” samotnie wyszedł na ratunek niszczycielowi „Strasznyj”, atakowanemu przez japońskie niszczyciele, po czym pod ogniem podchodzących sześciu japońskich krążowników uratował 5 rozbitków ze „Strasznego” i powrócił do bazy. Odniósł w czasie akcji jedynie drobne uszkodzenia od odłamków, sam wystrzelił 8 pocisków 203 mm i 23 – 152 mm, bez trafień. Komandor Wiren został odznaczony za tę akcję Orderem św. Jerzego 4 stopnia, a trzech oficerów otrzymało inne ordery (w tym kapitan Mikołaj Podgórski). Jeszcze tego samego rana „Bajan” wziął udział w wyjściu części głównych sił floty w celu uratowania pozostałych rozbitków (wraz z pancernikami „Pietropawłowsk” i „Połtawa” oraz krążownikiem „Askold”). Jako pierwszy wykrył okręty japońskie i rozpoczął z nimi potyczkę, jednakże siły rosyjskie odeszły pod twierdzę z uwagi na przewagę liczebną wroga (podczas powrotu doszło do zatonięcia na minie „Pietropawłowska” z adm. Stiepanem Makarowem na pokładzie).
Wojna z Japonią: czerwiec – grudzień 1904 roku.
Aktywność floty rosyjskiej po tym wydarzeniu zmalała. 23 (10) czerwca „Bajan” wziął udział w pierwszej próbie przedarcia się eskadry do Władywostoku, zakończonej zawróceniem Rosjan po natknięciu się na siły japońskie. Nocą tego dnia na redzie Port Artur „Bajan” brał udział w odpieraniu ataków torpedowych niszczycieli. 9 lipca (26 czerwca) „Bajan” z pancernikiem „Połtawa” i innymi okrętami wyszedł z portu celem ostrzeliwania japońskich pozycji na lądzie oraz wspierających ich krążowników „Itsukushima” i „Hashidate”, które na skutek tego odeszły w morze. 17 (4 lipca) dozorujący „Bajan” ostrzeliwał japońskie lekkie siły trałujące miny w zatoce Tahe. 26 (13) lipca „Bajan” z mniejszymi okrętami ponownie wyszedł w morze do zatoki Tahe celem ostrzeliwania japońskich pozycji na lądzie. Doszło wówczas do krótkiej walki z japońskimi okrętami ostrzeliwującymi wybrzeże (starsze krążowniki „Matsushima”, „Itsukushima”, „Hashidate” i stary pancernik „Chinen”), podczas której „Bajan” wystrzelił 6 pocisków 203 mm i 15 – 152 mm i uszkodził lekko w rufę pociskiem 203 mm krążownik „Itsukushima”.
Podczas kolejnej akcji wsparcia wojsk 27 (14) lipca (z pancernikiem „Retwizan”), „Bajan” usiłował zaatakować krążowniki pancerne „Nisshin” i „Kasuga”, ostrzeliwujące rosyjskie okręty z maksymalnej odległości, lecz odeszły one nie podejmując walki. Podczas powrotu, „Bajan” wszedł pod Port Artur na minę. Wybuch z prawej burty spowodował zalanie pierwszej kotłowni i zasobni węgla i nabranie ok. 800 ton wody, lecz doszedł do bazy o własnych siłach. Okręt był naprawiany w doku w Port Artur do 28 (15) września i dlatego nie wziął udziału w bitwie na Morzu Żółtym 10 sierpnia. W tym czasie, zdjęto z niego 8 dział 152 mm, 8 dział 75 mm i lekkie działa, które umieszczono na innych okrętach oraz pozycjach lądowych. Teren twierdzy zaczął być w tym okresie ostrzeliwany niekorygowanym ogniem japońskich dział lądowych i w sierpniu i wrześniu „Bajan” był kilkakrotnie trafiany pociskami, odnosząc niewielkie szkody. Od września 1904 roku, w związku z wyznaczeniem komandora Wirena na dowódcę eskadry, dowódcą „Bajana” został komandor por. Fiodor Iwanow. W tym okresie jednak aktywność rosyjskiej floty spadła prawie do zera, a część załogi „Bajana” służyła na powierzonym jej odcinku frontu lądowego. Szczególnie odznaczył się starszy oficer broni torpedowej „Bajana”, kapitan ("lejtnant") Mikołaj Podgórski (polskiego pochodzenia). Przystosował on do bombardowania japońskich okopów miotacze min zdemontowane z kutrów, które wyrzucały wybuchowy pocisk na odległość ponad 70 kroków. Zaproponował też wykorzystanie do obrony przystosowanych min morskich, odpalanych lontem i 17 (4) września stoczył z góry na japoński okop pierwszą minę, wywołując spore zniszczenia. 22 (9) września Podgórski wysadził zdobyty przez Japończyków schron na Górze Wysokiej, co pozwoliło na jej odzyskanie i, według oceny rosyjskiej, odwlekło upadek twierdzy o 2 miesiące. Kuter parowy „Bajana” brał natomiast udział w trałowaniu min na redzie.
Od października okręty w bazie były ostrzeliwane przez japońską ciężką artylerię, m.in. 10 października (27 września) „Bajan” stojący we wschodnim basenie pod Złotą Górą został uszkodzony 4 pociskami 280 mm. Wybuchy pocisków powodowały umiarkowane szkody i śmierć kilku członków załogi, lecz uszkodzenia były usuwane i okręt zachowywał zdolność do boju i ruchu. Rano 16 (3) października dowódca wyprowadził krążownik z portu na redę, lecz manewr ten został spostrzeżony i ściągnął intensywny ostrzał, z czego 7 pocisków było celnych, wobec czego krążownik powrócił do wschodniego basenu portu. Uszkodzona została m.in. kazamata działa. Ogółem między 27 września a 18 października (starego stylu) okręt został trafiony sześcioma pociskami kalibru 280 mm i dziesięcioma mniejszymi. 20 (7) listopada na spotkaniu dowódców zdecydowano uzupełnić „Bajana” amunicją i brakującymi działami 152 mm (zdjętymi z krążownika „Pałłada”) w celu podjęcia próby przedarcia się do Władywostoku. Nie podjęto jednak bardziej energicznych działań w kierunku realizacji tego zamiaru, a cztery działa dostarczono dopiero na początku grudnia (23-24 listopada). Od 18 (5) listopada natomiast „Bajan” swoją artylerią głównego kalibru wspierał wojska lądowe. W literaturze podkreśla się, że próba przedarcia się okrętu przez japońską blokadę do Władywostoku bądź któregoś z portów neutralnych, miałaby szanse powodzenia i byłaby lepszym wykorzystaniem okrętu. 
Aż do 6 grudnia „Bajan” kilkakrotnie prowadził z bazy ostrzał japońskich pozycji z dział 203 mm, korygowany z punktu obserwacyjnego piechoty. 5 grudnia (22 listopada) Japończycy zdobyli górę Wysoką i uzyskali ostatecznie możliwość prowadzenia korygowanego ognia na całą bazę z ciężkich dział. 8 grudnia (25 listopada) krążownik, stojący przy Nabrzeżu Węglowym wschodniego basenu, stał się celem długotrwałego ostrzału z dział kalibru 280 mm i 152 mm. Ewakuowano z niego wówczas załogę na brzeg. Na skutek przecieków oraz gaszenia pożarów, część przedziałów uległa zalaniu. 9 grudnia (26 listopada), podczas dalszego ostrzału, „Bajan” zatonął na płyciźnie, z przechyłem na lewo, trafiony ok. 10 pociskami 280 mm. 11 grudnia (28 listopada) 1904 roku opuszczono na okręcie proporzec i formalnie zakończono kampanię. Przed kapitulacją twierdzy, 1 stycznia 1905 roku (19 grudnia) kadłub „Bajana” dodatkowo został wysadzony.
Ogółem, „Bajan” wychodził w morze w 14 akcjach bojowych (z tego aż w 12 pod flagą admiralską).
Służba w Japonii.
Po zajęciu Port Artur 2 stycznia 1905 roku, Japończycy pod koniec roku podnieśli „Bajana” i po remoncie w latach 1906-1908 w Maizuru, wcielili go do swojej floty pod nazwą „Aso”. Uzbrojenie zamieniono na działa systemu Vickers (2 × 203 mm L/45, 8 × 152 mm L/40, 16 × 76 mm L/40 – bez czterech dział w środkowej kazamacie), a kotły na japońskie Miyabara. Otrzymał też typowe segmentowe kominy.
„Aso” wszedł 7 września 1908 roku w skład eskadry szkolnej Akademii Morskiej w Yokosuce i w latach 1909-1915 odbył cztery długie rejsy szkolne z kadetami, wszystkie w towarzystwie krążownika „Soya” (dawnego rosyjskiego „Wariaga”). W pierwszym rejsie, od 14 marca do 7 sierpnia 1909 roku, z 36. rocznikiem Akademii, okręty te odwiedziły Hawaje i Amerykę Północną (m.in. San Francisco, Vancouver i Seattle). W ciągu kolejnych trzech lat okręty te dwukrotnie odwiedziły Australię i Azję południowo-wschodnią (1 lutego – 3 lipca 1910 roku z 37. rocznikiem Akademii i 25 listopada 1911 – 28 marca 1912 roku z 39. rocznikiem Akademii), po czym 20 kwietnia 1912 roku wycofano je z eskadry szkolnej. Po ponownym przydzieleniu do eskadry szkolnej na okres od 1 grudnia 1914 roku do 1 września 1915 roku, odbyły ostatni, trzeci rejs w ten sam rejon (20 kwietnia – 23 sierpnia 1915 roku z 42. rocznikiem Akademii).
Od 13 maja do 12 września 1916 roku krążownik był okrętem flagowym 1. Flotylli (Eskadry) Niszczycieli 1. Floty, a od 13 kwietnia 1917 roku do 7 lipca 1918 roku – 3. Flotylli (Eskadry) Niszczycieli 3. Floty.
W 1920 roku okręt został przebudowany w Yokosuce na stawiacz min i uzyskał możliwość zabierania 420 min. Zdjęto również wieże dział 203 mm, montując zamiast nich dwa pojedyncze działa 152 mm L/50 na podstawach z tarczami ochronnymi (według części publikacji, działa 203 mm zdjęto już w 1913 roku, czemu przeczą zdjęcia). 1 kwietnia 1930 roku został wycofany ze służby, a następnie przekształcony w okręt-cel, oznaczony „Hai Kan 4”. W tym charakterze został zatopiony 8 sierpnia 1932 roku ogniem krążownika ciężkiego „Myōkō”.

</doc>
<doc id="468019" url="https://pl.wikipedia.org/wiki?curid=468019" title="Kubeł">
Kubeł

Kubeł (z niem. "Kübel") – potoczna nazwa urządzenia szybowego służącego do głebienia szybów. Kubeł pełni potrójną funkcję: służy do transportu ludzi i materiałów na dno szybu oraz do transportowania z dna odstrzelonej masy skalnej.

</doc>
<doc id="468020" url="https://pl.wikipedia.org/wiki?curid=468020" title="NUTS III">
NUTS III



</doc>
<doc id="468021" url="https://pl.wikipedia.org/wiki?curid=468021" title="NUTS II">
NUTS II



</doc>
<doc id="468024" url="https://pl.wikipedia.org/wiki?curid=468024" title="Zanurzenie">
Zanurzenie

Zanurzenie – na statku wodnym jest to odległość pionowa mierzona na owrężu pomiędzy letnią wodnicą ładunkową a górną powierzchnią stępki płaskiej lub punktem zetknięcia się wewnętrznej powierzchni poszycia poszycia ze stępką belkową. 
Zanurzenie jednostek pływających z wyznaczoną drzewną wolną burtą mierzy się na burcie do letniej drzewnej linii ładunkowej.
Zanurzenie oznacza się literą T.

</doc>
<doc id="468026" url="https://pl.wikipedia.org/wiki?curid=468026" title="The Savage Poetry">
The Savage Poetry

The Savage Poetry to czwarty album niemieckiej power metalowej grupy Edguy. Wydany został przez AFM Records 25 czerwca 2000 roku. Jest on reedycją taśmy demo "Savage Poetry" nagranej w 1995 roku. W stosunku do pierwowzoru nieznacznie zmienił się tytuł (dodano "the" na początku) oraz kolejność utworów.
Lista utworów.
limitowana edycja zawiera dodatkową płytę CD z oryginalną wersją albumu

</doc>
<doc id="468030" url="https://pl.wikipedia.org/wiki?curid=468030" title="Układ w Monachium">
Układ w Monachium



</doc>
<doc id="468034" url="https://pl.wikipedia.org/wiki?curid=468034" title="Mandrake (album)">
Mandrake (album)

Mandrake – piąty studyjny album niemieckiej power metalowej grupy Edguy. Został wydany 24 września 2001 roku nakładem AFM Records, będąc zarazem ostatnią studyjną płytą zespołu dla tej wytwórni. Do utworu "All the Clowns" nagrany został pierwszy w dorobku zespołu teledysk.

</doc>
<doc id="468035" url="https://pl.wikipedia.org/wiki?curid=468035" title="Filar ochronny">
Filar ochronny

Filar ochronny – jest to część obszaru górniczego, w którym zabronione są wszelkie roboty górnicze. Zadaniem filara ochronnego jest zabezpieczenie obiektów technicznych (na powierzchni i pod ziemią) przed negatywnym wpływem eksploatacji górniczej. Decyzję o ustanowieniu filaru ochronnego nadaje OUG (Okręgowy Urząd Górniczy).

</doc>
<doc id="468037" url="https://pl.wikipedia.org/wiki?curid=468037" title="Reprezentacja Laponii w piłce nożnej mężczyzn">
Reprezentacja Laponii w piłce nożnej mężczyzn

Piłkarska reprezentacja Laponii w piłce nożnej – amatorski zespół, reprezentujący obszary Laponii (Szwecja, Finlandia, Norwegia). Nie należy ani do FIFA, ani do UEFA, dlatego też nie bierze udziału w oficjalnych meczach piłkarskich.
W listopadzie 2006 zespół brał udział w pierwszej edycji turnieju drużyn niezrzeszonych w FIFA - VIVA World Cup, w których zajął pierwsze miejsce, pokonując zespół Oksytanii (7–0) oraz dwukrotnie Monako (14–0 oraz 21–1).
Zespół Laponii ponownie stawał na podium tego turnieju w 2008 i 2009 roku zajmując dwukrotnie trzecie miejsce. W 2010 roku zrezygnowali z udziału w IV edycji turnieju.
Mecze piłkarskie.
Bilans: 25 spotkań, 10 zwycięstw, 4 remisy, 11 porażek; bramki 82:58
Kadra piłkarzy.
Kadra w VIVA World Cup.
Skład z 2009 roku:

</doc>
<doc id="468040" url="https://pl.wikipedia.org/wiki?curid=468040" title="Caminha">
Caminha

Caminha – miejscowość w Portugalii, leżąca w dystrykcie Viana do Castelo, w regionie Północ i w subregionie Minho-Lima. Miejscowość jest siedzibą gminy. Gmina ma obszar 129,66 km². Według danych z roku 2011 zamieszkiwało ją 16 684 mieszkańców.
Sołectwa.
Ludność wg stanu na 2011 r.

</doc>
<doc id="468041" url="https://pl.wikipedia.org/wiki?curid=468041" title="Żurawik">
Żurawik

Żurawik, szlupbelka – urządzenie dźwigowe na pokładzie jednostki pływającej najczęściej służące do opuszczania i podnoszenia z powierzchni wody łodzi ratunkowej, łodzi inspekcyjnej, tratwy ratunkowej, pontonu, trapu oraz innych ciężkich przedmiotów. 

</doc>
<doc id="468045" url="https://pl.wikipedia.org/wiki?curid=468045" title="Marcin Białobrzeski">
Marcin Białobrzeski

Marcin Białobrzeski herbu Abdank (ur. ok. 1530 Białobrzegach, zm. 19 kwietnia 1586 w Mogile pod Krakowem) – biskup rzymskokatolicki, senator I Rzeczypospolitej, pisarz i teolog.
Życiorys.
Urodził się ok. 1530 w Białobrzegach (obecnie dzielnica Tomaszowa Mazowieckiego) z ojca Janusza i matki Anny z Janikowskich. Śluby zakonne złożył w klasztorze cystersów w Sulejowie. Sprowadzony przez swego krewnego, opata wąchockiego i mogilskiego, Andrzeja Szpota, do klasztoru w Mogile, kształcił się na koszt tego klasztoru w Akademii Krakowskiej w zakresie literatury i polityki. Po śmierci Szpota w 1559 wybrany został opatem w Mogile. W 1565 otrzymał sufraganię krakowską, a w 1571 kanonię katedralną w Krakowie. Zmarł 19 kwietnia 1586 roku w Mogile pod Krakowem i tam został pochowany.
Posługa kapłańska i działalność polityczna.
Był przedstawicielem duchowieństwa w 1573 na sejmie konwokacyjnym i w 1574 na elekcyjnym, podczas wyboru na króla Henryka Walezego. 13 lutego 1574 wygłosił kazanie na pogrzebie Zygmunta Augusta. Po ucieczce Henryka Walezego, został stronnikiem Habsburgów. W marcu 1576 udał się wraz z Krzysztofem Lanckorońskim do Wiednia w poselstwie do cesarza Maksymiliana, aby opowiedzieć mu o nowo wybranym królu Stefanie. 7 kwietnia 1576 witał Stefana Batorego w klasztorze mogilskim. Wkrótce potem otrzymał biskupstwo kamienieckie. Razem z Łukaszem Podoskim, kanonikiem krakowskim, brał udział w 1557 w zjeździe stężyckim, a rok później w jędrzejowskim.
W 1580 podążył do Rzymu, po drodze zwiedzając węgierski Osjak, skąd przywiózł do Polski legendę o Bolesławie Szczodrym. W służbie u Batorego pełnił różnego rodzaju misje dyplomatyczne. Był między innymi przedstawicielem króla na pogrzebie jego brata, Krzysztofa Batorego, wojewody siedmiogrodzkiego. W 1583 zamienił z kanclerzem Janem Zamoyskim miasto biskupie Szarogród na Podolu na Pragę pod Warszawą. Odtąd Praga aż do 1794 należała do biskupów kamienieckich. Na sejmie w 1585 wystąpił jako przeciwnik Zborowskich.
Działalność literacka i bibliofilska.
Oprócz szerokiej działalności politycznej prowadził, nie mniej ożywioną, działalność literacką i bibliofilską. Znano go jako humanistę o niezwykłym darze wymowy, oczytanego, ale i wiele piszącego. Z jego osobą wiąże się autorstwo 19 dzieł, pośród których są pierwsze homilie katolickie w języku polskim. Był też autorem wielu książek na temat różnowierstwa. Pozostawił po sobie wiele zapisów na marginesach ksiąg.
Działalność bibliofilska.
Przywiązywał ponadto dużą wagę do zbierania pamiątek narodowych z przeszłych wieków. Przechowywanie ich dla przyszłych pokoleń uważał za obowiązek każdego światłego człowieka. W tym celu wybudował we wschodnim skrzydle klasztoru mogilskiego archiwum. Wyróżniał w swej pasji kolekcjonerskiej szczególnie kodeksy. Nic więc dziwnego, że wiele czasu poświęcał na gromadzenie księgozbioru, wzbogacając go rzadkimi dziełami. Podczas 26 lat pełnienia funkcji opata w klasztorze mogilskim systematycznie powiększał zawartość biblioteki tak, że pod koniec lat osiemdziesiątych XVI wieku zdołał skompletować prawie wszystkie wartościowe książki, jakie do tego czasu zostały wydane.
Marcin Białobrzeski był prawdziwym bibliofilem. Liczne, zakupione przez siebie dzieła, opatrywał własnym ekslibrisem i superekslibrisem. Książki jego charakteryzowały się pięknymi oprawami ze skóry, na których wyciskano inicjały: M.B.. Ponadto przyozdabiano je wspaniałymi brązowymi okuciami.

</doc>
<doc id="468046" url="https://pl.wikipedia.org/wiki?curid=468046" title="Niesporczaki">
Niesporczaki

Niesporczaki ("Tardigrada") – typ pospolitych, bardzo małych zwierząt bezkręgowych, zaliczanych do pierwoustych ("Protostomia"). Zasiedlają rozmaite siedliska, głównie środowiska wodne lub wilgotne. Znanych jest ponad 1000 gatunków niesporczaków. Długość ich ciała waha się w przedziale 0,1-1,2 mm, kształtu walcowatego, ze słabo wyodrębnioną głową i 4 parami nieczłonowanych tułowiowych odnóży, zakończonych pazurkami lub przylgami. Ciało pokryte delikatnym oskórkiem, który na grzbiecie i po bokach ciała ma często zgrubienia w postaci granulacji. Przezroczyste, bezbarwne, a jeśli są zabarwione, wynika to z koloru pokarmu, jaki spożywają. Mięśnie gładkie i poprzecznie prążkowane. Jama ciała mieszana typu miksocel. Mogą wejść w stan kryptobiozy (stan spoczynku wywołany wystąpieniem niekorzystnych warunków środowiska, który jest przerywany natychmiast po ustaniu panowania niekorzystnych warunków) na każdym etapie ich cyklu życia, zarówno w stadium jaja, jak i osobnika dorosłego. Istnieje kilka form kryptobiozy wśród niesporczaków: anhydrobioza, kryobioza, anoksybioza i osmobioza. Nazwa naukowa pochodzi od określenia "Tardigrado" – „wolno kroczący”. nawiązującego do ich sposobu poruszania się.
Niektóre gatunki niesporczaków przeżyły ekspozycję na promieniowanie kosmiczne.
Budowa.
W przedniej części gardzieli mają sztylety służące do nakłuwania liści i pokarmu. Gardziel pełni funkcję pompy ssącej. Dalej znajduje się krótki przełyk, a za nim entodermalne jelito środkowe, bez dodatkowych gruczołów trawiących, krótkie ektodermalne jelito tylne zakończone odbytem, znajdującym się pomiędzy ostatnią parą odnóży.
Funkcje wydalnicze pełnią cewki Malpighiego, występujące na granicy jelita środkowego i tylnego, choć nie u wszystkich niesporczaków. U niektórych funkcje wydalnicze pełnią też gruczoły ślinowe i komórki jelita środkowego.
Układ ten jest segmentowany i składa się ze zwoju nadprzełykowego, obrączki okołoprzełykowej i zwoju podprzełykowego oraz 4 zwojów brzusznych. Narządami zmysłu są szczecinki i plamki oczne, czerwono lub czarno pigmentowane.
Są to zwierzęta rozdzielnopłciowe lub hermafrodytyczne. Nieparzyste, woreczkowate gonady znajdują się po stronie brzusznej. Przewody wyprowadzające gonad u samic są nieparzyste, a u samców – parzyste i mogą one uchodzić oddzielnie lub do otworu odbytowego i wówczas tworzy się kloaka. U niektórych występuje wyraźny dymorfizm płciowy, a u wielu gatunków brak samca. Wówczas stwierdza się partenogenezę. Zapłodnienie z reguły wewnętrzne. Są jajorodne, a jaja składają do wylinek lub wolno. Chorion jaj pokrywają często różnego kształtu wyrostki. Rozwój prosty trwa od kilku do kilkudziesięciu dni. Podczas wzrostu dość często dochodzi do linienia. Średnia długość życia wynosi ok. 9 miesięcy.
Niezwykła odporność.
Niesporczaki uznawane są za najbardziej odporne na warunki zewnętrzne ze znanych organizmów. W stanie anabiozy mogą przetrwać w temperaturach od prawie zera absolutnego do ponad , znoszą 1000 razy silniejsze promieniowanie jonizujące niż jakiekolwiek inne zwierzę, ciśnienie 6000 atmosfer, potrafią również przetrwać ponad 100 lat bez wody, a nawet w przestrzeni kosmicznej (ich ostatnia podróż w kosmos odbyła się 3 czerwca 2021 roku o godz. 13:29 ET – SpaceX wystrzelił 5000 niesporczaków na Międzynarodową Stację Kosmiczną). Organizmy te są również w stanie znieść niezwykłe stężenia soli. Zespół naukowców z Kent zidentyfikował także ich górną granicę przetrwania podczas wystrzelenia zamrożonych próbek niesporczaków z lekkiego pistoletu gazowego w piasek. Zmierzono prędkość uderzenia i ciśnienie uderzeniowe, przy których są w stanie przeżyć. Przy prędkości uderzenia 2621 km/h (1628 mil/h) przeżyło 100 procent niesporczaków, podczas gdy około 60 procent przetrwało uderzenia do 2970 km/h (1845 mil/h).

</doc>
<doc id="468048" url="https://pl.wikipedia.org/wiki?curid=468048" title="Szmery sercowe">
Szmery sercowe

Szmery sercowe (łac. "strepitus cordis") to zjawiska akustyczne stwierdzane oprócz tonów serca w trakcie osłuchiwania układu krążenia, które są wywołane wibracjami (drganiami) powstającymi w tkankach serca i naczyń krwionośnych, a także samym strumieniu krwi przy jego przejściu z przepływu warstwowego w turbulentny. Akustycznie jest to stosunkowo długo trwająca seria drgań, które różnią się częstotliwością, głośnością, czasem trwania i czasem pojawienia się w trakcie cyklu pracy serca.
Szmery sercowe odgrywają istotną rolę w rozpoznawaniu chorób serca i naczyń, jednak większość szmerów nie ma znaczenia chorobowego – są to tzw. "„szmery niewinne”".
Klasyfikacja szmerów serca.
Inny podział:
Uwzględniając przyczynę powstania szmerów sercowych, można je podzielić na:
Mechanika powstawania szmerów.
Szmery w jamach serca lub patologicznie zmienionych naczyniach krwionośnych (np. tętniaku jamy brzusznej) powstają w wyniku turbulentnego przepływu krwi przez naczynie krwionośne. Głośność szmeru jest wprost proporcjonalna do turbulentnego przepływu i jest tym wyższa im wyższa jest liczba Reynoldsa. Przyczyny zjawisk odsłuchowych w sercu można przypisać głównie współczynnikowi prędkości przepływu i lepkości krwi.
Poniżej przedstawiono przykłady patologii wpływających na określone współczynniki liczby Raynoldsa:
Szmery niewinne (przygodne, przypadkowe).
Występują fizjologicznie u dzieci najczęściej w wieku przedszkolnym i szkolnym, nie są wynikiem zmian organicznych w sercu.
Cechy charakterystyczne:
Rodzaje najczęściej występujących szmerów niewinnych:

</doc>
<doc id="468055" url="https://pl.wikipedia.org/wiki?curid=468055" title="Fryderyki 2006">
Fryderyki 2006

Trzynasta gala Fryderyków. 23 lutego 2007 r. Andrzej Puczyński i Jan Chojnacki, reprezentujący zarząd ZPAV, podpisali ze Stanisławem Trzcińskim (grupa STX JAMBOREE) umowę na wyłączną organizację i promocję Fryderyków, a także sprzedaż praw do transmisji telewizyjnej tego wydarzenia w latach 2007 – 2011. Nagrody w kategorii muzyki rozrywkowej zostały wręczone 17.04.2007 r. w Centrum Artystycznym Fabryka Trzciny, a muzyki jazzowej i poważnej – tego samego dnia, w bazylice oo. Salezjanów w Warszawie. Nie odbyła się relacja na żywo. Retransmisję gali pokazała TVP1 następnego dnia, tj. 18 kwietnia. Przyznano nagrody w 28 kategoriach. Po raz pierwszy została wprowadzona kategoria „Wydawnictwo Specjalne – Najlepsza Oprawa Graficzna”. Najwięcej nominacji otrzymali: Ania Dąbrowska (8), Smolik (6).
Laureaci i nominowani do nagrody Fryderyki 2006.
Laureaci nagród są pogrubieni.
Muzyka Poważna.
Album Roku Muzyka Dawna.
Jasnogórska muzyka dawna. Musica Claromontana vol. 13 (DUX)
Musica Divina (Muzyka z XV w. Rękopisu Krasińskich) SACD&amp; CD (BeArTon)
Muzyka polskiego średniowiecza (Travers)
Album Roku Muzyka Kameralna.
Astor PIAZZOLLA: Piazzoforte, Kevin Kenner (DUX)
Polska Muzyka Kameralna – SACD &amp; CD (BeArTon)
The Best of Zarębski (Kwintet fortepianowy op.34, „Róże i ciernie” op.13, „Grande Polonaise” op.6) SACD&amp;CD (BeArTon)
Henryk WIENIAWSKI; Józef WIENIAWSKI: Violin And Piano Works (DUX)
Juliusz ZARĘBSKI &amp; Grażyna BACEWICZ (DUX)
Album Roku Muzyka Orkiestrowa.
KARŁOWICZ – Pieśni i utwory kameralne (Polskie Radio SA)
MORYTO, SHOSTAKOVICH (DUX)
MOZART – koncerty na 1, 2 i 3 fortepiany (Polskie Radio SA)
MOZART – Piano Concertos No. 17 &amp; 20 – Piotr Anderszewski (EMI Music Poland)
POŁOŃSKI, Dominik – wiolonczela (Polskie Radio SA)
Album Roku Muzyka Solowa.
Wielkie Organy Archikatedry w Gdańsku Oliwie (Soliton)
XIII Międzynarodowy Konkurs Skrzypcowy im. Henryka Wieniawskiego – Kronika Konkursu Vol. 7 (DUX)
XIII Międzynarodowy Konkurs Skrzypcowy im. Henryka Wieniawskiego – Kronika Konkursu Vol. 12 (DUX)
Album Roku Muzyka Wokalna.
Ave Maria w Bazylice Mariackiej w Krakowie (DUX)
Magnificate et Glorificate Dominum (Dziewczęcy Chór Katedralny „Puellae Orantes”)
Polish Songs (DUX)
Władysław ŻELEŃSKI – Pieśni (Polskie Radio SA)
Album Roku Muzyka Współczesna.
AUKSO gra utwory Kilara (Radio Katowice SA)
BAIRD, ŁUKASZEWSKI, BŁAŻEWICZ, BORKOWSKI (Musica Sacra Edition)
Henryk Mikołaj GÓRECKI: III Symfonia „Symfonia pieśni żałosnych”. Dzieła Narodowe w nagraniu NOSPR (Polskie Radio SA)
Wojciech KILAR: Missa pro pace. Dzieła Narodowe w nagraniu NOSPR (Polskie Radio SA)
Wojciech ŁUKASZEWSKI – Nazywam ciebie morze (Musica Sacra Edition)
Album Roku Nagrania Archiwalne.
Henryk CZYŻ w serii „Dyrygenci polscy” (album 2 CD) (Polskie Radio SA)
Krystyna SZOSTEK-RADKOWA (album 5 CD) (Polskie Radio SA)
Teresa ŻYLIS-GARA – Arie operowe (Polskie Nagrania MUZA)
Najwybitniejsze Nagranie Muzyki Polskiej.
AUKSO gra utwory Kilara (Radio Katowice SA)
BAIRD, ŁUKASZEWSKI, BŁAŻEWICZ, BORKOWSKI Musica Sacra Edition
Henryk Mikołaj GÓRECKI: III Symfonia „Symfonia pieśni żałosnych”. Dzieła Narodowe w nagraniu NOSPR (Polskie Radio SA)
Polska Muzyka Kameralna – SACD &amp; CD (BeArTon)
Works for Piano (EMI Music Poland)
Władysław ŻELEŃSKI – Pieśni (Polskie Radio SA)
Jazz.
Jazzowy Album Roku.
Włodek Pawlik Trio (5LINE) – Anhelli
Jazzowy Muzyk Roku.
Zbigniew Namysłowski
Muzyka rozrywkowa.
Produkcja Muzyczna Roku.
Andrzej Smolik (produkcja muzyczna i realizacja) za nagranie: SMOLIK – "C.Y.E. (Close Your Eyes)"
Wydawnictwo Specjalne – Najlepsza Oprawa Graficzna.
Smolik (KAYAX Production) – "3" Projekt graficzny: Anna Głuszko; Piotr Karpiński
Kompozytor Roku.
Andrzej Smolik
Autor Roku.
Katarzyna Nosowska
Najlepszy Album Zagraniczny.
Red Hot Chili Peppers (Warner Bros. Records/Warner Music Poland) – Stadium Arcadium
Album Roku etno/folk.
Carrantuohill/Dudziak, Karolak, Szukalski, Maseli, Ścierański, Raduli, Czech (CELT) "Session – Natural Irish &amp; Jazz"
Album Roku Piosenka poetycka.
Grzegorz Turnau (EMI Music Poland) – "Historia pewnej podróży"
Album Roku rock/metal.
Coma (SONY BMG) – "Zaprzepaszczone siły wielkiej armii świętych znaków"
Album Roku Muzyka Klubowa.
Reni Jusis (Pink Pong Records) – "Magnes"
Album Roku Hip-Hop/R&amp;B.
Fisz Emade] (Asfalt Records) – "Piątek 13"
Album Roku Muzyka alternatywna.
The Car Is on Fire (EMI Music Poland) – "Lake &amp; Flames"
Album Roku Pop.
Ania Dąbrowska – „Kilka historii na ten sam temat”
Grupa Roku.
Coma
Wokalistka Roku.
Ania Dąbrowska
Wokalista Roku.
Maciej Maleńczuk
Wideoklip Roku.
Ania Dąbrowska – „"Trudno mi się przyznać"”, Reżyseria: Kama Czudowska i Miguel Nieto
Piosenka Roku.
„"Trudno mi się przyznać"” – Ania Dąbrowska
Nowa Twarz Fonografii.
Sofa

</doc>
<doc id="468057" url="https://pl.wikipedia.org/wiki?curid=468057" title="Urszula Radwańska">
Urszula Radwańska

Urszula Radwańska (ur. 7 grudnia 1990 w Ahaus) – polska tenisistka.
Zwyciężczyni jednego turnieju WTA w grze podwójnej. Zdobywczyni juniorskiego Małego Szlema w grze podwójnej w 2007 roku (French Open, Wimbledon i US Open), triumfatorka juniorskiego Wimbledonu 2007 w grze pojedynczej oraz finalistka juniorskiego US Open 2007 w grze pojedynczej oraz juniorskiego Australian Open 2007 w grze podwójnej. Reprezentantka kraju w Pucharze Federacji. Uczestniczka Letnich Igrzysk Olimpijskich 2012. Czwarta najwyżej klasyfikowana polska zawodniczka w historii rankingu WTA.
Życie prywatne.
Urodziła się w Ahaus na terenie Niemiec. Pochodzi ze sportowej rodziny: jej dziadek Władysław (zm. 2013) był hokeistą i trenerem Cracovii, a ojciec i zarazem trener Robert Radwański był tenisistą klubu KS Nadwiślan Kraków, uprawiał też łyżwiarstwo figurowe w KS Krakowianka. Jej starsza siostra, Agnieszka, także była tenisistką. Ich matka, pochodząca ze sportowej rodziny Marta (z domu Pietrzykowska, absolwentka studiów wyższych z dyplomem inżyniera), zajmowała się finansami córek
Ukończyła gimnazjum i liceum ogólnokształcące w Zespole Szkół Ogólnokształcących Mistrzostwa Sportowego im. Mikołaja Kopernika w Krakowie. W 2009 podjęła studia na kierunku turystyka i rekreacja na Akademii Wychowania Fizycznego im. Bronisława Czecha w Krakowie (zaocznie studiuje również siostra Agnieszka). 11 grudnia 2017 obydwie siostry obroniły tam prace licencjackie.
Urszula Radwańska spotyka się z polskim tenisistą Piotrem Gadomskim.
Kariera.
2005.
Wraz z siostrą Agnieszką wygrała rywalizację deblistek w juniorskim turnieju Tomaszewski Cup by Microsoft. W październiku 2005 Urszula Radwańska wraz z siostrą i Maksymilią Wandel wygrała w Barcelonie Junior Fed Cup, czyli drużynowe Mistrzostwo Świata do lat 16.
Z pięcioma punktami na koncie, sezon 2005 zakończyła na 1025. miejscu w rankingu WTA.
2006.
W kwietniu wygrała swój pierwszy profesjonalny turniej tenisowy. Był to turniej ITF z pulą 10 000 dolarów, rozegrany w brytyjskim Bath. W pięciu meczach pokonała pięć wyżej notowanych przeciwniczek, w tym w I rundzie rozstawioną z numerem pierwszym Sarah Leah Borwell i w finale rozstawioną z numerem piątym Kanadyjkę Valérie Tétreault 7:6(6), 6:2.
W maju dostała „dziką kartę” od organizatorów J&amp;S Cup, ale w I rundzie przegrała z Venus Williams. Kilka tygodni później odniosła swój największy sukces w karierze: po przejściu eliminacji awansowała do drugiej rundy turnieju WTA w Stambule, eliminując w I rundzie 53. zawodniczkę rankingu, Marię Elenę Camerin. Było to jej pierwsze zwycięstwo nad zawodniczką z czołowej setki rankingu WTA. W pierwszym tygodniu sierpnia 2006 Radwańska powtórzyła sukces ze Stambułu, przechodząc eliminacje turnieju WTA w Sztokholmie, ponownie awansując do drugiej rundy, gdzie przegrała mając nawet piłki setowe z rozstawioną z numerem pierwszym Anastasiją Myskiną.
Odniosła kolejny sukces w juniorskim Wimbledonie 2006. Po pokonaniu Mayi Bhorozowej w meczu o szesnastkę, uporała się z rozstawioną z numerem piątym Soraną Mihaelą Cirsteą. W kolejnej rundzie pokonała Tyrę Calderwood 7:5, 6:3 i w ćwierćfinale Naomi Cavaday 6:3, 6:2. W walce o finał uległa 6:3, 3:6, 6:8 Caroline Wozniacki, nie wykorzystując trzech piłek meczowych. Była też w półfinale debla, w parze z Ariną Rodionową.
Kolejnym sukcesem była wygrana juniorskiego turnieju Eddie Herr International na Florydzie, nie tracąc nawet seta. W finale Polka pokonała turniejową dwójkę, Soranę Mihaelę Cirstea 6:3, 6:1. Na początku grudnia wygrała w parze z Soraną Mihaelą Cirsteą rywalizację deblową prestiżowego turnieju juniorskiego Orange Bowl na Florydzie.
Sezon 2006 zakończyła na 310. miejscu w rankingu WTA.
2007.
Podczas Australian Open 2007 juniorów, Radwańska doszła do ćwierćfinału gry pojedynczej oraz finału gry podwójnej razem z Julią Cohen, jako najwyżej rozstawiona para, gdzie uległy Jewgieniji Rodinie i Arinie Rodionowej.
Radwańska wystartowała pod koniec lutego w eliminacjach do turnieju II kategorii w Dosze. W pierwszym meczu uległa Anne Kremer 4:6, 0:6. Podczas turnieju na kortach Warszawianki przegrała z Jeleną Wiesniną 6:2, 6:7, 3:6, nie wykorzystując trzech piłek meczowych. W ostatnim secie meczu, gdy Wiesnina korzystała z pomocy medycznej, Radwańska zamiast rozgrzewać się, spędziła ten czas na ławce.
W maju Radwańska wystąpiła w turnieju WTA w Stambule. Start w singlu zakończyła na trzeciej rundzie kwalifikacji po porażce z Jekateriną Dzechalewicz. Z kolei w deblu występowała z siostrą Agnieszką i nieoczekiwanie wygrały turniej bez straty seta. W drodze do finału pokonały m.in. siostry Bondarenko, a w finale łatwo zwyciężyły 6:1, 6:3 z Sanią Mirzą grającą w parze z Chan Yung-jan.
W czerwcu w parze z Kseniją Mileuską wygrała juniorski turniej French Open 2007 w deblu, pokonując parę Sorana Cîrstea/Alexa Glatch 6:1, 6:4.
Największy sukces w dotychczasowej karierze odniosła wygrywając turniej gry pojedynczej juniorek podczas Wimbledonu. Rozstawiona z numerem szóstym w finale, pokonała Madison Brengle 2:6, 6:3, 6:0. Wygrała ten turniej również w grze podwójnej juniorek, w parze z Anastasiją Pawluczenkową, pokonując Misaki Doi/Kurumi Nara 6:4, 2:6, 10:7. Urszula Radwańska jest trzecią Polką, która wygrała Wimbledon i drugą po Aleksandrze Olszy, która dokonała tego zarówno w singlu, jak i w deblu.
Podczas US Open 2007 w parze z Kseniją Mileuską wygrały grę podwójną juniorek, w finale pokonując parę Łykina/Kalasznikowa 6:2 6:1.
Po raz pierwszy w karierze osiągnęła ćwierćfinał singla, występując w październiku w turnieju WTA w Bangkoku. Startując z „dziką kartą” (sklasyfikowana wówczas na 407. miejscu w rankingu WTA), pokonała w 1/8 Virginie Razzano 7:6(3), 7:5, przerywając jej serię jedenastu zwycięstw z rzędu. W ćwierćfinale przegrała z reprezentantką Chin Chan Yung-jan 2:6, 3:6.
Sezon 2007 zakończyła na 288. miejscu w rankingu WTA i na pierwszym miejscu w rankingu ITF juniorek.
2008.
Na początku roku wystartowała w eliminacjach kwalifikacyjnych do turnieju wielkoszlemowego Australian Open 2008. Odpadła w ostatniej, III fazie eliminacji, przegrywając z numerem trzecim eliminacji, Julią Schruff 3:6, 0:6. Dzięki dzikiej karcie wystąpiła w turnieju Pattaya Women’s Open 2008. Jednakże odpadła tam w pierwszej rundzie. Polka dotarła także w tym roku do drugiej rundy Wimbledonu. W I rundzie tego turnieju Urszula Radwańska pokonała Czeszkę Klarę Zakopalovą 6:4, 6:1, w II rundzie musiała jednak uznać wyższość Sereny Williams, z którą przegrała 4:6, 4:6.
Na przełomie lipca i sierpnia wystąpiła w turnieju VanOpen rangi ITF z pulą nagród 50 000 dolarów, rozegranym w Vancouver. Rozstawiona z numerem drugim, bez straty seta dotarła do finału, gdzie pokonała turniejową czwórkę, Francuzkę Julie Coin 2:6, 6:3, 7:5, wygrywając cały turniej.
Na przełomie września i października wystąpiła w ostatnim w sezonie turnieju najniższej kategorii, Tier IV, Tashkent Open 2008. Występ był dla niej udany, ponieważ pierwszy raz w sezonie i drugi raz w karierze dotarła do ćwierćfinału singla turnieju WTA. W pierwszej rundzie pokonała faworytkę gospodarzy, rozstawioną z numerem siódmym, Akgul Amanmuradovą 7:6(5), 6:3, w drugiej rundzie wyeliminowała Sopię Szapatawę 7:5, 6:2, a w ćwierćfinale po zaciętej walce uległa turniejowej czwórce, Sabine Lisicki 6:3, 5:7, 6:7. Z kolei w deblu w parze z Andreją Klepač dotarły do półfinału.
Sezon 2008 zakończyła na 127. miejscu w rankingu WTA.
2009.
Sezon 2009 rozpoczęła od udziału w turnieju w Hobart, w którym osiągnęła drugą rundę. W kwalifikacjach pokonała wówczas 31. w rankingu singlowym Francescę Schiavone 6:3, 7:6(4). W turnieju głównym w I rundzie wygrała z rozstawioną z numerem szóstym Aleksandrą Woźniak w trzech setach. W II rundzie Polka skreczowała.
Podczas Australian Open dotarła do III rundy kwalifikacji, w której przegrała ze Stéphanie Dubois. Z kolei w Dubaju sprawiła niespodziankę, eliminując w pierwszej rundzie swoją starszą siostrę, Agnieszkę Radwańską 6:4, 6:3. W drugiej rundzie turnieju oddała jednak mecz poprzez krecz.
W Indian Weels doszła do czwartej rundy zawodów. W pierwszym spotkaniu pokonała Michelle Larcher de Brito 4:6, 6:2, 6:4. W kolejnej rundzie zwyciężyła z ósmą wówczas na świecie Rosjanką Swietłaną Kuzniecową 6:2, 4:6, 6:3. W trzecim meczu pokonała Alexę Glatch 6:3, 7:6(3). Następnie uległa Caroline Wozniacki 5:7, 3:6. W turnieju w Miami w I rundzie uległa Chince Li Na, na tym samym etapie turnieju zakończyła rozgrywki na kortach Roland Garros, przegrywając z Yaniną Wickmayer 6:4, 3:6, 0:6. W Birmingham Radwańska doszła do ćwierćfinału pokonując kolejno Mariję Kirilenko, Petrę Cetkovską, Julię Görges. W meczu ćwierćfinałowym przegrała z Magdaléną Rybárikovą 3:6, 3:6.
Podczas wielkoszlemowego Wimbledonu doszła do II rundy, ulegając w niej Dominice Cibulkovej 2:6, 4:6. W Los Angeles doszła do ćwierćfinału pokonując między innymi Dominikę Cibulkovą i Li Na. W ćwierćfinale uległa po spotkaniu z Mariją Szarapową, przegrany przez Polkę 4:6, 5:7. Na kortach Flushing Meadows uległa w pierwszej rundzie Kristinie Barrois.
Sezon 2009 zakończyła na 66. miejscu w rankingu singlowym WTA.
2010.
Sezon 2010 rozpoczęła od kwalifikacji w Sydney, gdzie przegrała w trzeciej rundzie z Jill Craybas. W Australian Open trafiła na rozstawioną z jedynką Serenę Williams, z którą przegrała 2:6, 1:6. Po tym turnieju wykryto u niej kontuzję pleców, która zmusiła ją do półrocznej przerwy w startach w turniejach i treningach. Efektem przerwy był spadek z 72. miejsca na 189. miejsce w rankingu WTA.
Wróciła na turniej w San Diego, gdzie przegrała w I rundzie kwalifikacji. Tak samo było w Cincinnati. W Montrealu odpadła natomiast w II rundzie kwalifikacji. W US Open dotarła do drugiej rundy, dzięki zwycięstwie nad Anną Czakwetadze 6:3, 6:3. W drugiej rundzie uległa jednak Hiszpance Lourdes Domínguez Lino 2:6, 5:7. Dzięki US Open awansowała z 339. na 234. miejsce w rankingu WTA.
W Seulu przegrała w pierwszej rundzie z Mariją Kirilenko 3:6, 1:6. Później, w turnieju ITF w Tokio doszła do drugiej rundy, przechodząc przez kwalifikacje. W pierwszej rundzie turnieju pokonała Stefanie Vögele 6:0, 6:3. W drugiej rundzie uległa Ayumi Moricie 6:2, 1:6, 2:6. W turnieju ITF w Saint Raphael doszła do finału pokonując kolejno Laurę Thorpe, Jelenę Dokić, Esterella Cabezę Candezę i Laurę Pous Tió, by w finale ulec Alison Riske 4:6, 2:6.
W Ismaning (z pulą nagród 50 000 dolarów), Radwańska zdobyła swój trzeci singlowy tytuł w rozgrywkach z cyklu ITF. Polka przeszła przez kwalifikacje, a w turnieju głównym pokonała kolejno Sarę Gronert 6:2, 6:2, Ewę Birnerovą 6:1, 6:0, Annikę Beck 4:6, 6:4, 6:1, turniejową jedynkę Kristinę Barrois 6:7(4), 6:4, 6:4, a w finale rozstawioną z numerem piątym Andreę Hlaváčkovą 7:5, 6:4. Był to jej ostatni turniej w tym roku.
Sezon 2010 zakończyła na 191. miejscu w rankingu WTA.
2011.
Podczas Australian Open, w Dubaju i w Dosze odpadała w kwalifikacjach. Później wystąpiła w turnieju głównym w Kuala Lumpur, gdzie w I rundzie pokonała Junri Namigatę 6:1, 6:3. W II rundzie przegrała z Serbką Bojaną Jovanovski 6:1, 5:7, 4:6.
W Indian Wells doszła do trzeciej rundy pokonując wcześniej Bojanę Jovanovski 3:6, 6:4, 7:6(6). W drugiej rundzie zwyciężyła z wówczas 34. w rankingu, Czeszką Klárą Zakopalovą 6:3, 5:7, 6:2. W trzeciej rundzie po meczu z Wiktoryją Azaranką odpadła z turnieju przegrywając 6:7(7), 3:6.
W Miami i Fezie odpadała w I rundzie, przegrywając z Simoną Halep i Eleni Daniilidu. W Estoril doszła do II rundy, wygrywając przedtem z rozstawioną z numerem czwartym Anastasiją Sevastovą 5:7, 7:6(5), 6:1. W II rundzie odpadła po meczu z Johanną Larsson.
W Rzymie, na kortach Roland Garros i podczas Wimbledonu odpadała w pierwszych rundach kwalifikacji. W Stanford dotarła do drugiej rundy, pokonując Olgę Sawczuk. Na kortach Flushing Meadows odpadła w pierwszej rundzie po przegranym meczu z siostrą, Agnieszką 2:6, 3:6.
W Taszkencie osiągnęła swój największy sukces w sezonie, dochodząc do półfinału turnieju. W I rundzie tego turnieju pokonała Słowaczkę Janę Čepelovą 6:1, 6:4. W kolejnym spotkaniu wygrała z reprezentantką gospodarzy, Akgul Amanmuradovą 6:7(7), 6:4, 6:3. W ćwierćfinale pokonała Greczynkę Eleni Daniilidu 6:3, 4:6, 6:4, by w półfinale ulec Kseniji Pierwak 2:6, 4:6. W Kantonie doszła do ćwierćfinału, gdzie przegrała mając kilka piłek meczowych z późniejszą zwyciężczynią tego turnieju Chanelle Scheepers 6:4, 6:7(8), 3:6.
Sezon 2011 zakończyła na 109. miejscu w rankingu WTA.
2012.
Sezon 2012 rozpoczęła od udanych kwalifikacji w turnieju w Sydney. W pierwszej rundzie turnieju znów trafiła na swoją siostrę, Agnieszkę, z którą przegrała 1:6, 1:6. W Australian Open doszła do drugiej rundy pokonując w poprzedzającej rundzie Amerykankę Alison Riske 6:4, 1:6, 6:2. W drugim spotkaniu przegrała z Soraną Cîrsteą 6:1, 2:6, 3:6.
W Pattai doszła do II rundy pokonując wcześniej Ansatazję Piwowarową 6:4, 6:1. W II rundzie Polka przegrała z rozstawioną z numerem trzecim Danielą Hantuchovą 3:6, 2:6. Następnie Polka wzięła udział w turnieju w Dosze, gdzie po przebrnięciu kwalifikacji, została pokonana w I rundzie turnieju głównego przez Lucie Šafářovą 3:6, 4:6. Później wystąpiła w turniejach w Indian Wells i Miami. W obu imprezach przegrała w I rundach. W Indian Wells uległa Michaëlli Krajicek 6:3, 4:6, 4:6, a w Miami przegrała z Kateryną Bondarenko 6:3, 6:7(7), 4:6, wcześniej przechodząc przez kwalifikacje.
Pomiędzy turniejami w USA, wystąpiła w turnieju z cyklu ITF w Nassau, gdzie odpadła w drugiej rundzie po porażce 2:6, 2:6 z Amerykanką Marią Sanchez. Później polska tenisistka pojechała na turniej do Charleston, gdzie w pierwszej rundzie przegrała z Czeszką Lucie Hradecką 1:6, 4:6. Następnie Radwańska udała się na turniej do Kopenhagi, gdzie w pietwszej rundzie zmierzyła się z turniejową jedynką, Caroline Wozniacki. Polka miała trzy piłki setowe przy stanie 5:2 i jej serwisie w pierwszym secie, ale pomimo tego przegrała z byłą liderką rankingu WTA, 6:7(4), 2:6.
Po nieudanym starcie w Kopenhadze Polka pojechała na turniej w Fezie, gdzie w I rundzie przegrała z późniejszą zwyciężczynią turnieju, Kiki Bertens, 4:6, 5:7. Następnym turniejem na jaki pojechała Radwańska, były zawody z cyklu ITF w Cagnes-sur-Mer z pulą nagród 100 tysięcy dolarów. W I rundzie singla pokonała Chorwatkę Mirjanę Lučić 6:4, 6:4. W II rundzie uległa Węgierce Melindzie Czink 3:6, 2:6. Lepiej Polce poszło w turnieju deblowym, który w parze z Aleksandrą Panową wygrały, pokonując w finale parę Katalin Marosi/Renata Voráčová 7:5, 4:6, 10-6. Swój pierwszy singlowy ćwierćfinał w tym sezonie osiągnęła startując w Brukseli, dzięki przejściu do turnieju głównego przez kwalifikacje. Wygrała w pierwszej rundzie z Varvarą Lepczenko 6:2, 6:2, a w drugiej rundzie pokonała turniejową dwójkę, Marion Bartoli 6:4, 6:2. Było to jej trzecie zwycięstwo w karierze z zawodniczką z pierwszej dziesiątki rankingu WTA. Odpadła następnie z Sofią Arvidsson, przegrywając w dwóch setach 5:7, 4:6.
Podczas French Open miała zapewniony udział w rundzie głównej. W pierwszej rundzie pokonała reprezentantkę gospodarzy, Pauline Parmentier, 6:4, 6:3. W drugiej rundzie przegrała z rozstawioną z numerem czwartym Petrą Kvitovą 1:6, 3:6. Po tej porażce, Radwańska podjęła szybką decyzję startu w turnieju ITF w Nottingham z pulą nagród 75 000 dolarów i rozpoczęła w ten sposób sezon na kortach trawiastych. Polka wygrała angielski turniej, dzięki czemu awansowała na 63. miejsce w rankingu WTA i to zapewniło jej kwalifikację olimpijską.
W Birmingham, w pierwszej rundzie pokonała Brytyjkę Samanthę Murray 6:4, 6:4. W drugiej rundzie spotkała się z turniejową dwójką Niemką Sabine Lisicki, którą pokonała 6:3, 6:4. W trzeciej rundzie uległa Amerykance Irinie Falconi 5:7, 3:6. Następnie wzięła udział w rozgrywkach w ’s-Hertogenbosch, gdzie musiała przebrnąć przez kwalifikacje. W pierwszej rundzie turnieju głównego pokonała Kazaszkę Ksieniję Pierwak 4:6, 6:1, 6:4. W drugiej pokonała rozstawioną z numerem czwartym Włoszkę Flavię Pennettę 6:1, 6:1, odnosząc tym samym piąte w karierze zwycięstwo w meczu z zawodniczką z czołowej dziesiątki rankingu WTA. W ćwierćfinale pokonała Szwedkę Sofię Arvidsson 6:2, 7:6(3), rewanżując się za porażkę odniesioną w ćwierćfinale w Brukseli. W półfinale miała zmierzyć się z byłą liderką światowego rankingu, Belgijką Kim Clijsters, jednak przeciwniczka nie wyszła na kort i oddała mecz walkowerem. W finale zmierzyła się z Rosjanką Nadieżdą Pietrową. Polka przegrała 4:6, 3:6.
Podczas Wimbledonu zagrała tylko jeden mecz singla – w pierwszej rundzie przegrała z Nowozelandką Mariną Erakovic 4:6, 4:6, natomiast w turnieju deblowym, w parze ze swoją siostrą Agnieszką, dotarła do trzeciej rundy. W Stanford osiągnęła ćwierćfinał, pokonując w trzech setach Eleni Daniilidu 3:6, 6:3, 6:4 oraz Marinę Erakovic 6:3, 3:6, 6:4. Odpadła w meczu z Coco Vandeweghe, przegrywając 4:6, 4:6. W Carlsbadzie powtórzyła wynik ze Stanford, wygrywając z Danielą Hantuchovą 6:4, 7:5 oraz z Melanie Oudin 6:2, 6:1. Przegrała z rozstawioną z numerem drugim Dominiką Cibulkovą 4:6, 4:6. Na Igrzyskach Olimpijskich w Londynie w pierwszej rundzie wygrała z Niemką Moną Barthel 6:3, 6:4. W kolejnym meczu przegrała z późniejszą zwyciężczynią tego turnieju, Sereną Williams, wynikiem 2:6, 3:6, ugrywając największą liczbę gemów ze wszystkich przeciwniczek Williams, takich jak Wiera Zwonariowa, byłe liderki rankingu Jelena Janković, Caroline Wozniacki, Marija Szarapowa oraz aktualna liderka Wiktoryja Azaranka. W turnieju deblowym ze swoją siostrą Agnieszką odpadły w drugiej rundzie, po wygranej z parą słowacką i przegranej z deblem amerykańskim.
W zawodach w Montrealu wystąpiła jako szczęśliwa przegrana, lecz w pierwszej rundzie odpadła po porażce z Jekatieriną Makarową 4:6, 2:6. W Cincinnati doszła do trzeciej rundy, w której przegrała z Sereną Williams 4:6, 3:6. W wielkoszlemowym US Open w pierwszej rundzie uległa rozstawionej z numerem dwudziestym Robercie Vinci wynikiem 1:6, 1:6. Podczas turnieju w Taszkencie rozstawiona była z numerem drugim. W zawodach pokonywała kolejno Maríę-Teresę Torró-Flor, Witaliję Djaczenko oraz Aleksandrę Panową. W półfinałowym spotkaniu uległa Irinie-Camelii Begu wynikiem 3:6, 3:6. Z numerem czwartym występowała w chińskim Kantonie. Pokonała tam kolejno Melindę Czink, Mandy Minellę oraz Chanelle Scheepers. W półfinale uległa Hsieh Su-wei 1:6, 6:3, 0:6. W swoim ostatnim turnieju w roku w Moskwie dotarła do II rundy. W pierwszej rundzie wygrała z Włoszką Francescą Schiavone 6:3, 6:1. W kolejnym spotkaniu uległa Dunce Caroline Wozniacki 1:6, 3:6. Sezon zakończyła na 31. miejscu w rankingu singlowym.
2013.
Sezon 2013 Urszula Radwańska rozpoczęła od udziału w turnieju w Brisbane. W pierwszej rundzie wygrała z Tamirą Paszek 2:6, 6:0, 6:2, a w kolejnym spotkaniu uległa Ksieniji Pierwak 6:3, 2:6, 6:7(6). W kolejnym tygodniu wystąpiła w turnieju w Sydney, gdzie w pierwszym meczu przegrała z Caroline Wozniacki wynikiem 1:6, 2:6. Podczas wielkoszlemowego Australian Open rozstawiona była z numerem trzydziestym pierwszym. Z pojedynku z Jamie Hampton wyszła jednak jako pokonana, w setach do dwóch i czterech wygranych gemów. Na turnieju w Paryżu Polka przegrała w pierwszej rundzie z Moną Barthel 6:7(1), 0:6. Podczas zawodów w Dosze Radwańska pokonała w pierwszej rundzie Nadiję Kiczeniok 6:1, 6:0, a w następnym spotkaniu zwyciężyła z rozstawioną z numerem 15. Robertą Vinci 6:2, 5:7, 6:0. W walce o ćwierćfinał została pokonana przez Serenę Williams wynikiem 0:6, 3:6. W Dubaju, po przejściu kwalifikacji, w pierwszej rundzie trafiła na inną kwalifikantkę – Zheng Jie. Radwańska uległa przeciwniczce wynikiem 2:6, 6:2, 5:7.
Na turnieju w Indian Wells w pierwszej rundzie wygrała z Arantxą Rus 6:3, 6:3. W pojedynku drugiej rundy wyeliminowała Sloane Stephens wynikiem 6:3, 6:4. W trzeciej rundzie pokonała Jamie Hampton 6:0, 7:6(4). Z turnieju odpadła w meczu o ćwierćfinał, po porażce z wiceliderką rankingu Wiktoryją Azaranką 3:6, 1:6. W Miami pokonała Annikę Beck 6:3, 6:1 w pierwszej rundzie, a przegrała z Aną Ivanović 2:6, 1:6 w drugiej. Następnie osiągnęła ćwierćfinał w Monterrey, w którym uległa Marii Kirilenko 1:6, 4:6.
W Oeiras pokonała w pierwszej rundzie rozstawioną z numerem drugim Dominikę Cibulkovą, by następnie przegrać z Ayumi Moritą 2:6, 3:6. W Madrycie przegrała w pierwszej rundzie z Sarą Errani. W Rzymie wygrała w pierwszej rundzie z Aną Ivanović, jednak w następnym meczu ponownie przegrała z Moritą 3:6, 1:6. Na French Open pokonała w pierwszej rundzie Venus Williams, aby następnie przegrać z kwalifikantką Dinah Pfizenmaier 3:6, 3:6.
Okres gry na kortach trawiastych rozpoczęła od udziału w turnieju w Birmingham, gdzie, jako rozstawiona z numerem ósmym, rywalizowała począwszy od drugiej rundy. Przegrała w niej z Donną Vekić 3:6, 2:6. W ’s-Hertogenbosch Radwańska awansowała do ćwierćfinału, w którym uległa Kirsten Flipkens 4:6, 4:6. Na Wimbledonie osiągnęła drugą rundę, wygrywając najpierw z Mallory Burdette, a następnie ulegając w trzech setach Alison Riske.
W okresie przygotowawczym do US Open wystąpiła w turnieju w Stanford. Doszła w nim do ćwierćfinału, ulegając Dominice Cibulkovej 5:7, 3:6. Tydzień później również ćwierćfinał osiągnęła w Carsbadzie, tym razem przegrywając z Wiktoryją Azaranką 1:6, 2:6. W Toronto uległa w pierwszej rundzie Flavii Pennettcie 3:6, 6:3, 2:6. W Cincinnati przegrała w pierwszej rundzie kwalifikacji. Na US Open dotarła do drugiej rundy, pokonując Irinę-Camelię Begu 6:1, 6:3, a następnie przegrywając ze Sloane Stephens 1:6, 1:6.
W Kantonie uległa w pierwszej rundzie Wiesnie Dołonc 5:7, 2:6, natomiast w Tokio przegrała w pierwszym meczu Dominice Cibulkovej 3:6, 3:6. W turnieju WTA Premier Mandatory w Pekinie awansowała do drugiej rundy.
Sezon 2013 zakończyła na 43. miejscu w rankingu singlowym WTA Tour.
2014.
Pod koniec grudnia 2013 roku Urszula Radwańska poinformowała o zrezygnowaniu ze startu w wielkoszlemowym Australian Open. Swoją absencję Polka wyjaśniała niewyleczoną kontuzją barku. Radwańska ogłosiła również, że skończyła współpracę z dotychczasowym trenerem, Maciejem Synówką. Na początku 2014 trenerem Urszuli Radwańskiej został Martin Fassati. Pierwszy wygrany mecz w rozgrywkach WTA Tour odniosła w lipcu w Baku. We wrześniu doszła do ćwierćfinału turnieju w Taszkencie, przegrywając z Bojaną Jovanovski 6:4, 4:6, 3:6.
2015.
Radwańska rozpoczęła sezon od udziału w kwalifikacjach w Auckland, przechodząc przez nie pomyślnie. W turnieju głównym osiągnęła ćwierćfinał, ulegając w nim Lauren Davis. Następnie przebrnęła przez kwalifikacje do Australian Open, jednak w pierwszej rundzie przegrała z rozstawioną Zariną Dijas. W Monterrey ponownie awansowała do ćwierćfinału jako kwalifikantka. Tym razem pokonała ją Timea Bacsinszky.
W Miami Urszula Radwańska również przeszła przez eliminacje, zaś swój udział zakończyła na drugiej rundzie, w której zmierzyła się z Venus Williams. W Katowicach otrzymała dziką kartę, lecz przegrała w pierwszym meczu ze szczęśliwą przegraną Jelizawietą Kuliczkową 0:6, 1:6.
Na kortach ceglanych w Marrakeszu została szczęśliwą przegraną, ale przegrała w pierwszej rundzie z Robertą Vinci. Po zwycięstwie w kwalifikacjach w Rzymie, w pierwszym meczu uległa Irinie-Camelii Begu. Następnie przegrała w pierwszej rundzie kwalifikacji do French Open.
Okres gry na nawierzchni trawiastej rozpoczęła od pierwszej rundy w ’s-Hertogenbosch (porażka z Anniką Beck), gdzie występowała także w eliminacjach. W Wimbledonie grała dzięki wysokiemu rankingowi. W pierwszej rundzie zwyciężyła z Ediną Gallovits-Hall, a w kolejnym spotkaniu uległa Samancie Stosur 3:6, 4:6.
W Stambule Polka osiągnęła finał. W turnieju pokonała m.in. rozstawione Jelenę Janković i Cwetanę Pironkową. W meczu mistrzowskim przegrała z Łesią Curenko 5:7, 1:6. W US Open zakończyła udział na I rundzie ulegając w niej rodaczce Magdzie Linette 6:7(3), 1:6.
W sezonie 2015 trenerem Urszuli Radwańskiej był Maciej Domka.
Puchar Federacji.
Urszula Radwańska reprezentuje Polskę w Pucharze Federacji od 2006. W ciągu dziewięciu edycji rozegrała 30 meczów, w tym 25 singlowych i 5 deblowych. 15 meczów wygrała, 15 przegrała.
Bilans spotkań przeciwko pierwszej dziesiątce rankingu WTA.
Bilans spotkań w turniejach WTA Tour i w kwalifikacjach do tych turniejów przeciwko zawodniczkom klasyfikowanym w pierwszej dziesiątce rankingu w przeciągu kariery (stan na 31 lipca 2015).
"KK" 

</doc>
<doc id="468063" url="https://pl.wikipedia.org/wiki?curid=468063" title="Powrót z gwiazd">
Powrót z gwiazd

Powrót z gwiazd – powieść Stanisława Lema, zaliczana do klasyki gatunku science fiction. Wydana po raz pierwszy w 1961 roku przez wydawnictwo „Czytelnik”.
Opis fabuły.
Załoga statku kosmicznego „Prometeusz” wraca na Ziemię po 10 latach czasu pokładowego z wyprawy badawczej w okolice gwiazdy Fomalhaut. W tym czasie na Ziemi z powodu zjawiska dylatacji czasu upłynęło 127 lat. Powrotowi wyprawy towarzyszy zupełny brak zainteresowania opinii publicznej. Główny bohater, kosmonauta Hal Bregg, zastaje społeczeństwo ziemskie całkowicie odmienione. Niesamowity postęp techniczny spowodował, że wyeliminowano z życia wszystkie zagrożenia. Nauczono się np. neutralizować przeciążenie i bezwładność, dzięki czemu nie ma ofiar wypadków komunikacyjnych. Ludzkość korzysta z powszechnego dobrobytu, dostęp do większości dóbr i usług jest darmowy. Czas wypełnia się rozrywkami, pracują wyłącznie roboty i automaty. Zmieniły się obyczaje, nawet w sferze osobistej – małżeństwa są zawierane na okres próbny, posiadanie dzieci jest możliwe po zaliczeniu przez małżonków egzaminu państwowego. Panuje powszechny kult młodości i przedłużania życia poprzez operacje odmładzające. Za pomocą betryzacji – zabiegu chemicznego na mózgu wykonywanego w dzieciństwie, zarówno na ludziach, jak i na wybranych zwierzętach – wyeliminowano agresywne instynkty. Zlikwidowano wojny, stworzono cywilizację pozbawioną lęku. Pojawił się niezamierzony efekt uboczny betryzacji – ludzie stracili skłonność do ryzyka (nie uprawiają nawet sportów wyczynowych) i uważają loty w kosmos za niepotrzebne. Uczestnicy wyprawy badawczej, w której brał udział Hal, są jedynymi osobami na planecie niepoddanymi temu zabiegowi.
Główna oś fabularna dzieła to opowieść o alienacji i szoku kulturowym pierwotnego w swych instynktach bohatera w konfrontacji z konsumpcyjnym społeczeństwem przyszłości. Jest to także historia powtórnego wrastania w rodzinną planetę astronauty oderwanego od Ziemi i swoich czasów przez wyprawę międzygwiezdną.
Betryzacja.
Kluczowym elementem powieści jest betryzacja: zabieg usuwający z psychiki (ludzkiej bądź zwierzęcej) skłonności do agresji, zadawania bólu, ranienia itp.
Nazwa zabiegu pochodzi od nazwisk jego odkrywców: Benneta, Trimaldiego i Zacharowa. O samym zabiegu niewiele wiadomo oprócz tego, że nie jest to zabieg „na plazmie dziedziczącej”, a więc jest odwracalny, i że zanik agresywności osiąga się „nie przez zakaz, ale brak nakazu”. U ludzi myśl o skrzywdzeniu innej osoby, a nawet zwierzęcia, wywoływała skrajnie przykre uczucia. W świecie powieści zabiegowi betryzacji były poddawane zwierzęta drapieżne i ludzie jeszcze w okresie niemowlęcym. Początkowo istniał silny ruch społeczny sprzeciwiający się betryzacji, jednak z czasem praktyka ta została zaakceptowana.
Ponieważ skutek zabiegu rozciągał się na wszystkie akty szeroko rozumianej „krzywdy”, niemożliwe były jakiekolwiek zachowania związane ze zranieniem (w tym na przykład operacje chirurgiczne), zadawaniem bólu itp. W społeczeństwie większość zadań wymagających „krzywdzenia” przejęły roboty. W wypadkach awaryjnych możliwość czasowego zniesienia efektów betryzacji umożliwiał specjalny napój: „perto”. „Perto” dostępne było także poza oficjalnym obiegiem jako środek nielegalny, używany dla spotęgowania wrażeń czy wprowadzenia dreszczyku emocji do relacji z innymi ludźmi. Innym skutkiem ubocznym zaniku agresji była także całkowita niemoc podejmowania ryzyka, uprawiania sportów wyczynowych, walki, a także podejmowania wszelkich zawodów związanych z ryzykiem (np. straż pożarna, pilotaż). Podobnie jak w przypadku medycyny, zajęcia te wykonywały roboty, a sport i rekreacja oparta na ryzyku zanikły.
Efekty betryzacji rozciągały się także na życie seksualne. Jakiekolwiek związki były możliwe tylko za obopólną zgodą partnerów. By wyeliminować wpływ popędu seksualnego na relacje damsko-męskie, kobiety niechcące romansować z mężczyznami podawały im podczas spotkań inny napój: „bryt”, znoszący czasowo popęd seksualny. Zachowanie takie było ogólnie przyjętą normą społeczną.
Jak wspominał Stanisław Lem, betryzację wymyślił przypadkowo, jako oryginalną rzecz uniemożliwiającą głównemu bohaterowi swobodny flirt i relacje z kobietami, po trwającej 127 lat czasu ziemskiego podróży kosmicznej i jego powrocie na Ziemię.
Betryzacja i jej odbiór przez głównego bohatera powieści, astronautę Hala Bregga, niepoddanego temu procesowi, umożliwiły pisarzowi polemikę z różnymi, w tym utopijnymi, eksperymentami społecznymi. Sam pisarz niejednoznacznie oceniał swoją koncepcję społeczeństwa bez agresji.
Ocena dzieła.
Powieść można odczytać jako ostrzeżenie przed eksperymentami społecznymi i sztucznym uszczęśliwianiem na siłę społeczeństwa. Utwór stawia również pytania o cel i sens załogowych, dalekich wypraw kosmicznych (oraz podejmuje temat społecznych konsekwencji paradoksu czasowego). Podkreśla też wartość miłości jako motoru ludzkich działań, zdolnego przeciwstawić się normom i systemom, jak również ukazuje konieczność wyboru pomiędzy ryzykowną przygodą a zwyczajnym życiem (które w rzeczywistości może się okazać trudniejsze i wymagać więcej odwagi).
Sam autor po latach swoją powieść oceniał negatywnie, tłumacząc to nieprawdopodobnością zawartych w niej wizji (podobnie postrzegała ją część krytyków).
Adaptacje.
Na podstawie powieści Lem wspólnie z Janem Józefem Szczepańskim napisał scenariusz filmowy dla reżysera Aleksandra Forda, jednak z braku funduszy film nie powstał.
Komiks.
Komiksowa adaptacja powieści, narysowana przez K. Wójcika, ukazywała się w latach 1976–1977 na łamach tygodnika „Wiadomości Wrocławskie”.
"Miejsce na Ziemi".
Polski pisarz science-fiction Marek Oramus napisał dedykowane Stanisławowi Lemowi opowiadanie "Miejsce na Ziemi", zawierające opis dalszych dziejów Hala Bregga i Eri. Opowiadanie ukazało się w „Nowej Fantastyce” w sierpniu 1999 roku, a także w książce M. Oramusa "Bogowie Lema" wydanej przez Wydawnictwo Kurpisz w 2007 roku.

</doc>
<doc id="468064" url="https://pl.wikipedia.org/wiki?curid=468064" title="Altolamprologus">
Altolamprologus

Altolamprologus – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne Jeziora Tanganika w Afryce.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Lamprologus compressiceps".

</doc>
<doc id="468066" url="https://pl.wikipedia.org/wiki?curid=468066" title="Rodzeństwo Schollów">
Rodzeństwo Schollów

Rodzeństwo Schollów (niem. "Geschwister Scholl") – Hans Scholl i Sophie Scholl, członkowie antynazistowskiej organizacji Biała Róża, w powojennych Niemczech będący symbolem oporu przeciw reżimowi nazistowskiemu i odwagi cywilnej.
Studiowali na Uniwersytecie Ludwika i Maksymiliana w Monachium, gdzie poprzez napisy na ścianach i kolportowanie ulotek wzywali do „biernego oporu” przeciwko reżimowi i jego zbrodniczym przywódcom. Zostali aresztowani 18 lutego 1943 i cztery dni później skazani na śmierć, wraz z ich przyjacielem Christophem Probstem, przez Trybunał Ludowy pod przewodnictwem Rolanda Freislera. Zgilotynowano ich, jeszcze tego samego dnia, w więzieniu Stadelheim W Monachium i pochowano na cmentarzu przy Perlacher Forst ("Friedhof am Perlacher Forst").
Genealogicznie rzecz biorąc, rodzeństwo liczyło sześć osób: Inge (1917–1998), Hans (1918–1943), Elisabeth (ur. 1920), Sophie (1921–1943), Werner (1922–1944) i Thilde (1925–1926). Inge Scholl, po mężu Aicher, po wojnie zaangażowała się w ruch pokojowy i napisała kilka książek na temat Białej Róży.
Upamiętnienie.
Na monachijskiej uczelni Hans i Sophie Schollowie są upamiętniani na wiele sposobów, m.in. istnieje "Geschwister-Scholl-Institut" (Instytut Rodzeństwa Schollów) oraz "Geschwister-Scholl-Platz" (plac Rodzeństwa Schollów), przed głównym budynkiem. Monachijscy studenci od dziesięcioleci domagają się zmiany nazwy uniwersytetu na "Geschwister-Scholl-Universität".
Od 1980 roku w Bawarii przyznawana jest nagroda literacka "Geschwister-Scholl-Preis" (Nagroda Rodzeństwa Schollów).
W oparciu o tę tragiczną historię Marc Rothemund nakręcił w roku 2005 film "Sophie Scholl – ostatnie dni", który rok później otrzymał nominację do nagrody Oscara.
Przypisy.
 

</doc>
<doc id="468070" url="https://pl.wikipedia.org/wiki?curid=468070" title="ULEB Cup">
ULEB Cup



</doc>
<doc id="468073" url="https://pl.wikipedia.org/wiki?curid=468073" title="1899 w literaturze">
1899 w literaturze



</doc>
<doc id="468082" url="https://pl.wikipedia.org/wiki?curid=468082" title="Klasyfikacja komorowych zaburzeń rytmu serca">
Klasyfikacja komorowych zaburzeń rytmu serca

Klasyfikacja komorowych zaburzeń rytmu serca zaproponowana przez Lowna służy do oceny ilości i jakości komorowych zaburzeń rytmu w trakcie badania 24-godzinny zapis EKG metodą Holtera.
Badanie 24-godzinnego EKG metodą Holtera przeprowadzone na zdrowych ochotnikach wykazały, że:
Uważa się, że tylko występowanie zaburzeń w klasie 4 i 5 świadczy o istnieniu faktycznej choroby serca.
Klasyfikacja według Lowna.
Stosuje się ją do ilościowej i jakościowej oceny komorowych pobudzeń przedwczesnych i wynikających z nich oceny stopnia zagrożenia zdrowotnego pacjenta. 

</doc>
<doc id="468083" url="https://pl.wikipedia.org/wiki?curid=468083" title="Mistrzostwa Świata Mężczyzn w Curlingu 2006">
Mistrzostwa Świata Mężczyzn w Curlingu 2006

Mistrzostwa Świata Mężczyzn w Curlingu 2006 odbyły się na terenie Stanów Zjednoczonych w Lowell, Massachusetts. Trwały od 1 do 9 kwietnia na „Tsongas Arena” mogącej pomieścić 6,5 tys. osób. W Polsce imprezę transmitował Eurosport i Eurosport 2.
Wyniki.
Round Robin.
Sesja 1.
Sobota, 1 kwietnia, 09:00 (18:00 CET)
Sesja 2.
Sobota, 1 kwietnia, 16:00 (23:00 CET)
Sesja 3.
Niedziela, 2 kwietnia, 09:00 (16:00 CET)
Sesja 4.
Niedziela, 2 kwietnia, 14:00 (21:00 CET)
Sesja 5.
Niedziela, 2 kwietnia, 19:00 (3 kwietnia, 02:00 CET)
Sesja 6.
Poniedziałek, 3 kwietnia, 09:00 (16:00 CET)
Sesja 7.
Poniedziałek, 3 kwietnia, 14:00 (21:00 CET)
Sesja 8.
Poniedziałek, 3 kwietnia, 19:00 (4 kwietnia, 02:00 CET)
Sesja 9.
Wtorek, 4 kwietnia, 09:00 (16:00 CET)
Sesja 10.
Wtorek, 4 kwietnia, 14:00 (21:00 CET)
Sesja 11.
Wtorek, 4 kwietnia,19:00 (5 kwietnia, 02:00 CET)
Sesja 12.
Środa, 5 kwietnia, 09:00 (16:00 CET)
Sesja 13.
Środa, 5 kwietnia, 14:00 (21:00 CET)
Sesja 14.
Środa, 5 kwietnia, 19:00 (6 kwietnia, 02:00 CET)
Sesja 15.
Czwartek, 6 kwietnia, 09:00 (16:00 CET)
Sesja 16.
Czwartek, 6 kwietnia, 14:00 (21:00 CET)
Sesja 17.
Czwartek, 6 kwietnia, 19:00 (7 kwietnia, 02:00 CET)
Statystyki.
Półfinały, Finały.
Tabela przedstawia liczbę wygranych partii za daną liczbę kamieni.
Tabela przedstawia liczbę przegranych partii za daną liczbę kamieni.
Round Robin.
Tabela przedstawia liczbę wygranych partii za daną liczbę kamieni.
Tabela przedstawia liczbę przegranych partii za daną liczbę kamieni.

</doc>
<doc id="468084" url="https://pl.wikipedia.org/wiki?curid=468084" title="Krytyczny modernizm">
Krytyczny modernizm



</doc>
<doc id="468086" url="https://pl.wikipedia.org/wiki?curid=468086" title="1898 w literaturze">
1898 w literaturze



</doc>
<doc id="468087" url="https://pl.wikipedia.org/wiki?curid=468087" title="Zgromadzenie Redemptorystów">
Zgromadzenie Redemptorystów



</doc>
<doc id="468089" url="https://pl.wikipedia.org/wiki?curid=468089" title="Majeranek ogrodowy">
Majeranek ogrodowy



</doc>
<doc id="468096" url="https://pl.wikipedia.org/wiki?curid=468096" title="Krosno (budownictwo)">
Krosno (budownictwo)

Krosno - rodzaj oboknia lub odrzwi w postaci prostokątnej ramy o listwach ułożonych równolegle do powierzchni ściany (podobnej konstrukcji jest blejtram, zwany również krosnami malarskimi). Samodzielnie stanowi element okien (jak też drzwi) krosnowych, a wraz z ościeżnicą - ościeżnicowo-krosnowych i skrzynkowych.

</doc>
<doc id="468099" url="https://pl.wikipedia.org/wiki?curid=468099" title="Jankes">
Jankes

Jankes () – posiadające wiele znaczeń określenie Amerykanina. Czasami ma ono zabarwienie negatywne i głównie odnosi się do osób z północnej części Stanów Zjednoczonych.
Historia.
Początkowo określenie to stosowane było wobec mieszkańców Nowej Anglii. Źródłosłów w różnych opracowaniach przedstawiany bywa różnie, m.in. "Oxford English Dictionary" podaje, że może pochodzić od popularnego holenderskiego imienia „Jan-Kees”. Jest także kilka innych teorii nawiązujących do holenderskich osadników na wschodnim wybrzeżu Ameryki.
Wywodzone bywało także z indiańskiego (w języku Czirokezów) słowa "eankke" – określenia białych osadników, ale później teorię tę językoznawcy odrzucili. Podczas rewolucji amerykańskiej używane przez Brytyjczyków w stosunku do zrewoltowanych Amerykanów w 1775, potem – w czasie i wiele lat po wojnie secesyjnej – przez mieszkańców Konfederacji w stosunku do żołnierzy Unii.
Piosenka „Yankee Doodle” jest hymnem stanu Connecticut.
W innych krajach.
Pod koniec XIX wieku Japończycy byli nazywani „Jankesami Wschodu”, chwaląc ich pracowitość i dążenie do modernizacji. W Japonii termin "yankī" (ヤンキー) jest używany od końca lat 70. XX wieku w odniesieniu do rodzaju przestępczej młodzieży.

</doc>
<doc id="468100" url="https://pl.wikipedia.org/wiki?curid=468100" title="Osseointegracja">
Osseointegracja

Osseointegracja ("osteointegracja") – bezpośrednie strukturalne i czynnościowe połączenie pomiędzy uporządkowaną, żywą kością i powierzchnią obciążonego wszczepu. Zjawisko to zostało opisane po raz pierwszy w roku 1977, a sam termin „osseointegracja” zdefiniowano w roku 1981.
Uważa się, że tlen zawarty w tkance kostnej tworzy na powierzchni tytanowego wszczepu warstwę dwutlenku tytanu, na której może odkładać się nowa, mineralizująca się tkanka kostna tworząca właściwe mocowanie implantu.
Integracja powierzchni wszczepu z kością jest procesem ciągłym i polega na ustawicznej resorpcji i absorpcji tkanki kostnej. Na utrzymanie równowagi między tymi procesami mają wpływ siły biomechaniczne, powstające w wyniku pracy protezy.

</doc>
<doc id="468104" url="https://pl.wikipedia.org/wiki?curid=468104" title="Nightingale (wyspa)">
Nightingale (wyspa)

Nightingale (, dosł. „Wyspa Słowicza”) – wyspa na południowym Oceanie Atlantyckim na południe od wysp Tristan da Cunha i Inaccessible. Powierzchnia wyspy wynosi niecałe 3 km2. Wyspa jest niezamieszkana. Nightingale jest terytorium zamorskim Wielkiej Brytanii, wchodzi w skład dependencji Tristan da Cunha, stanowiącej część kolonii Wyspa Świętej Heleny, Wyspa Wniebowstąpienia i Tristan da Cunha.

</doc>
<doc id="468106" url="https://pl.wikipedia.org/wiki?curid=468106" title="Addytywność">
Addytywność



</doc>
<doc id="468108" url="https://pl.wikipedia.org/wiki?curid=468108" title="Funkcja addytywna (algebra)">
Funkcja addytywna (algebra)

Funkcja addytywna – funkcja, która jest homomorfizmem struktury addytywnej rozważanych obiektów (pierścieni, ciał czy też przestrzeni liniowych). W teorii liczb jednak rozważa się całkowicie inną własność funkcji określaną tym samym terminem.
Definicje.
Niech formula_1 oraz formula_2 będą grupami abelowymi.
Własności.
Poniżej, mówiąc o funkcjach addytywnych myślimy o addytywności w sensie homomorfizmów grup addytywnych.
Stąd też, powyższą własność nazywa się skończoną addytywnością, a funkcje addytywne nazywamy też funkcjami skończenie addytywnymi.
Pierwszy wynik powyższej postaci był uzyskany przez Augustina Cauchy’ego.

</doc>
<doc id="468111" url="https://pl.wikipedia.org/wiki?curid=468111" title="Flaga stanowa Karoliny Południowej">
Flaga stanowa Karoliny Południowej

Półksiężyc upamiętnia odznakę (półksiężyc z napisem "Wolność lub śmierć"), jaką na czapkach nosili żołnierze dwóch pułków sformowanych w Karolinie Południowej w 1775 roku do walki przeciw Anglikom o niepodległość. Palma karłowata stała się symbolem zwycięstwa po tym, jak w 1776 roku fort na wyspie Sullivan w porcie Charleston pokonał flotę brytyjską. Fort zbudowany był z pni tej palmy, która obficie występuje na wyspie.
Przyjęta 28 stycznia 1861 roku. Proporcje nieustalone.

</doc>
<doc id="468113" url="https://pl.wikipedia.org/wiki?curid=468113" title="Hellfire Club">
Hellfire Club

Hellfire Club – szósty studyjny album niemieckiej powermetalowej grupy Edguy. Został wydany 15 marca 2004 roku. Jest to pierwszy pełny album i drugie wydawnictwo (poza EP "King of Fools") spod szyldu Nuclear Blast.
Lista utworów.
Utwory dodatkowe.
Limitowana edycja zawiera dwa utwory bonusowe:
Japońska wersja albumu oprócz utworów zawartych na limitowanej edycji posiada jeszcze jeden utwór bonusowy:

</doc>
<doc id="468114" url="https://pl.wikipedia.org/wiki?curid=468114" title="Wyrobisko przygotowawcze">
Wyrobisko przygotowawcze

Wyrobisko przygotowawcze – wyrobisko podziemne, którego celem jest podział złoża na pola wybierania, stworzenie najkrótszych dróg transportowych i najkrótszej drogi obiegu powietrza. Przez wyrobiska przygotowawcze może zachodzić konieczność odprowadzania wody.

</doc>
<doc id="468115" url="https://pl.wikipedia.org/wiki?curid=468115" title="Wyrobisko udostępniające">
Wyrobisko udostępniające

Wyrobisko udostępniające – wyrobisko wykonane w skałach płonnych, które umożliwia dostęp do złoża lub jego części. Wyrobiska udostępniające dzielą się na: kapitalne, główne i polowe. Podziemnymi wyrobiskami udostępniającymi są np. przecznica lub przekop. Wyrobiska te zakładane są na poziomach wydobywczych. Wyrobiska udostępniające kapitalne są to wyrobiska mające kontakt z powierzchnią, np. szyb, sztolnia, upadowa z powierzchni ziemi, oraz na poziomach: podszybie, wytyczna lub przecznica. Wyrobiska udostępniające główne to przecznice kierunkowe. Wyrobiska udostępniające polowe to przecznice polowe, przekopy polowe, szybiki polowe i inne wyrobiska wykonane w skałach płonnych w obrębie pola eksploatacyjnego.

</doc>
<doc id="468116" url="https://pl.wikipedia.org/wiki?curid=468116" title="Ignacy Zelek">
Ignacy Zelek

Ignacy Zelek (ur. 1 stycznia 1894 w Turaszówce, obecnie w granicach Krosna, zm. 12 maja 1961 w Toruniu) – polski rzeźbiarz.
Życiorys.
W latach 1900-1905 uczęszczał do Szkoły Ludowej w Gorlicach. W latach 1906–1908 przebywał wraz z rodziną w Bustenarii na Nizinie Wołoskiej w Rumunii, w rejonie zagłębia naftowego. Będąc w Rumunii uczęszczał w latach 1906–1907 do niemieckiej szkoły Knaben und Madchen Volks Schule „Steaua Romana” w Bustenarii. Po powrocie w rodzinne strony uczył się w latach 1908-1911 w Cesarsko–Królewskiej Szkole Przemysłu Drzewnego w Kołomyi, gdzie był słuchaczem wydziału rzeźby. Następnie studiował na Akademii Sztuk Pięknych w Krakowie w pracowni Konstantego Laszczki, gdzie od początku należał do wyróżniających się studentów. Tu uczył się przez siedem semestrów, z przerwą wojenną i odbywaniem służby wojskowej.
Podczas I wojny światowej zgłosił się jako ochotnik do 2 Pułku Piechoty Legionów Polskich i służył w nim od 6 sierpnia 1914 do 15 marca 1917, awansując na plutonowego. Brał m.in. udział w walkach na froncie austriacko-rosyjskim. W 1916 przebywał w szpitalu w Pradze, gdyż w czasie działań wojennych został postrzelony w kolano. Podczas tego pobytu uczęszczał jako ekstern do pracowni rzeźby monumentalnej Josefa Václava Myslbeka w tamtejszej Akademii Sztuk Pięknych. Po powrocie do Krakowa kontynuował przerwaną naukę na ASP.
W 1920 zdecydował się na wyjazd do Torunia, tu poznał zamieszkałego również od niedawna w Toruniu rzeźbiarza Wojciecha Aleksandra Durka pochodzącego z Małopolski. Wspólnie z nim założył wkrótce pracownie „Rzeźba” mieszczącą się przy ul. Sukienniczej 2+4. Obaj artyści na początku 1921 wstąpili do Konfraterni Artystów, którą założył Julian Fałat. Pracownia przy ul. Sukienniczej, prowadzona wspólnie z Wojciechem Durkiem, istniała do 1923. Od 1923 do 1935 Zelek posiadał pracownię przy ul. Reja 6. Durek natomiast pozostał w Toruniu do czerwca 1925, jednakże artyści aż do śmierci utrzymywali kontakty zarówno zawodowe jak i przyjacielskie. W 1935 przeprowadził się na ul. Mickiewicza 109, gdzie otworzył dwie pracownie.
Większość jego prac rzeźbiarskich została zniszczona w czasie II wojny światowej. Po wojnie pracował przeważnie na zlecenia kościelne, głównie na Wybrzeżu.
Zmarł 12 maja 1961. Został pochowany na Cmentarzu św. Jerzego w Toruniu.

</doc>
<doc id="468120" url="https://pl.wikipedia.org/wiki?curid=468120" title="Motor (gazeta)">
Motor (gazeta)



</doc>
<doc id="468121" url="https://pl.wikipedia.org/wiki?curid=468121" title="Die Arzte">
Die Arzte



</doc>
<doc id="468122" url="https://pl.wikipedia.org/wiki?curid=468122" title="Die Aerzte">
Die Aerzte



</doc>
<doc id="468123" url="https://pl.wikipedia.org/wiki?curid=468123" title="Flaga stanowa Waszyngtonu">
Flaga stanowa Waszyngtonu

Kolor zielony odzwierciedla przydomek "Stan wiecznie zielony". W centrum znajduje się pieczęć z popiersiem Jerzego Waszyngtona. Rysunek pieczęci z 1889 roku, kiedy stan ten przyjęto do Unii, poprawiono w 1967 roku.
Przyjęta 7 czerwca 1923 roku. Proporcje 2:3, 3:5 lub 5:8.

</doc>
<doc id="468124" url="https://pl.wikipedia.org/wiki?curid=468124" title="Nate Dogg">
Nate Dogg

Nathaniel Dwayne „Nate Dogg” Hale (ur. 19 sierpnia 1969 w Long Beach zm. 15 marca 2011 tamże) – amerykański wokalista, raper i autor tekstów piosenek.
Był znany ze swojego głębokiego, melodyjnego wokalu, a jego muzykę często opisywano jako mieszankę hip-hopu i R&amp;B, a jego zakres wokalny między tenorem a barytonem.
Od 5. roku życia śpiewał w kościelnym chórze „The Hale Family Singers”. W młodości śpiewał w New Hope Baptist Church w Long Beach w Kalifornii, gdzie jego ojciec, Daniel Lee Hale, był pastorem. W szkole średniej Long Beach Polytechnic High School, trzej przyjaciele – Nate, Snoop – Snoop Dogg i Warren założyli zespół 213. Porzuciwszy szkołę Nathaniel wstąpił do wojska.
W 2007 w wyniku lekkiego udaru mózgu został sparaliżowany. W grudniu 2008 roku przyszedł kolejny udar, w wyniku którego musiał zostać podłączony do respiratora. Na początku 2010 raper był w dalszym ciągu poddawany rehablitacji.
Zmarł 15 marca 2011 w Long Beach w wieku 41 lat w wyniku powikłania po wielu udarach.
17 marca ukazał się utwór nagrany przez Game’a "All Dogs Go To Heaven (R.I.P. Nate Dogg)" oddający hołd zmarłemu muzykowi. Wykorzystano fragmenty wokali rapera z utworu Dr. Dre "The Next Episode", w którym Nate udzielił wokalu gościnnie.

</doc>
<doc id="468125" url="https://pl.wikipedia.org/wiki?curid=468125" title="Roman Sanguszko (hetman litewski)">
Roman Sanguszko (hetman litewski)

Roman Sanguszko (ur. ok. 1537, zm. 12 maja 1571) – książę na Niesuchojeżach i Łokaczach, hetman polny litewski w latach 1567-1571, wojewoda bracławski w latach 1566-1571, starosta żytomierski, był wyznawcą prawosławia.
Życiorys.
Wywodził się z rodu kniaziowskiego. Był synem Fiodora Sanguszki i Hanny Despotówny (zm. 1579), córki Jovana Brankovicia, despoty Serbii. 
Dzieciństwo i młodość spędził na dworze królewskim. Był dworzaninem króla Zygmunta II Augusta. Karierę wojskową rozpoczął w 1555 roku biorąc udział na czele własnego oddziału w wojnie przeciwko Państwu Moskiewskiemu. W 1557 za zasługi na polu bitwy otrzymał starostwo żytomierskie.
Od 1558 roku Roman Sanguszko brał udział w walkach z Tatarami, od 1564 roku uczestniczył w wojnie litewsko-moskiewskiej. 26 stycznia 1564 roku wziął udział w zwycięskiej w bitwie pod Czaśnikami nad Ułą.
W 1566 roku na sejmie w Wilnie został mianowany pierwszym wojewodą bracławskim. W marcu następnego roku otrzymał buławę hetmana polnego litewskiego. W lipcu 1567 przeprowadził błyskawiczną mobilizację wojsk i w okolicach Połocka stoczył serię zwycięskich bitew z armią moskiewską, w tym bitwę pod Czaśnikami. We wrześniu 1568 roku brawurowym szturmem zdobył twierdzę Ułłę. Następnie korzystając z okazji spustoszył okolice Newla, Wieliża i Wielkich Łuków co przyniosło mu wiele cennych łupów wojennych. W 1569 roku pomimo niechęci do zacieśniania związków Korony z Litwą jako przedstawiciel Korony Królestwa Polskiego podpisał akt unii lubelskiej 1569 roku. W tym samym roku ponownie wyprawił się na Ukrainę, gdzie pobił Tatarów pod Humaniem.
Zmarł 12 maja 1571 roku. Swój ogromny majątek pozostawił synowi. Pochowany został w monasterskiej cerkwi św. Mikołaja w Mielcach.
Roman Sanguszko uważany jest za jednego z najwybitniejszych dowódców litewskich doby jagiellońskiej. Wsławił się jako obrońca Litwy i Rusi przed najazdami Tatarów, z którymi stoczył liczne zwycięskie walki. W polityce wewnętrznej był zwolennikiem zachowania odrębności Litwy.
Rodzina.
Poślubił wyznawczynię prawosławia, podobnie jak on sam, Aleksandrę z Chodkiewiczów (zm. 1570). Mieli troje dzieci. Obie córki wyszły za mąż za kalwinistów, z czasem Teodora przeszła na kalwinizm, a Aleksandra z mężem ok. 1600 roku na katolicyzm.

</doc>
<doc id="468126" url="https://pl.wikipedia.org/wiki?curid=468126" title="World Coming Down">
World Coming Down

World Coming Down – płyta zespołu Type O Negative wydana w 1999 roku.

</doc>
<doc id="468127" url="https://pl.wikipedia.org/wiki?curid=468127" title="Sashegy">
Sashegy

Sashegy, właśc. Sas-hegy (z węg. „orle wzgórze” – jedno ze wzgórz budańskich. Jego stoki pokryte są zabudową mieszkalną, okolice szczytu to obszar przyrody chronionej.
Lokalizacja.
Wzgórze znajduje się w XI dzielnicy Budapesztu, na wschód od Wzgórza Szwabskiego, na południowy zachód od Wzgórza Gellerta.
Geologia.
Szczyt zbudowany jest z dolomitów, które we wzgórzach budańskich występują dość często. Gleba to gliniasty margiel, który ulega zmianie wraz z nasiąkaniem wodą. Całość powoli zsuwa się w kierunku południowym, razem z wybudowanymi na niej domami, których ściany często pękają pod wpływem właściwości gleby.
Obszar chroniony.
Obszar chroniony można odwiedzać tylko z przewodnikiem. Spotkać tu można chronione gatunki zwierząt – jaszczurkę pannońską ("Ablepharus kitaibelii fitzingeri"), poskocza krasnego oraz kilka rzadkich gatunków roślin – m.in. kosaćca i goździk św. Stefana.
W granicach obszaru chronionego znajduje się bunkier z czasów II wojny światowej.

</doc>
<doc id="468128" url="https://pl.wikipedia.org/wiki?curid=468128" title="Melisa (roślina)">
Melisa (roślina)

Melisa ("Melissa" L.) – rodzaj roślin należących do rodziny jasnotowatych. Należą do niego cztery gatunki. Występują one na obszarze od Azji Środkowej, poprzez Azję Zachodnią, południową Europę i północną Afrykę po wyspy Makaronezji. W Europie rośnie jeden gatunek, uprawiany także w Polsce – melisa lekarska "M. officinalis". W naturze rośliny te rosną w widnych zaroślach. Melisa lekarska uprawiana jest ze względu na liście o silnie cytrynowym, aromatycznym zapachu. Są one używane do wykonywania potpourri, w ziołolecznictwie, do aromatyzowania napojów, w tym likierów.
Łacińska nazwa rodzaju ("Melissa") pochodzi od greckiego określenia pszczoły (, "mélissa") – rośliny tego rodzaju wydzielają bowiem dużo nektaru i są często odwiedzane przez pszczoły. Przyciągają je także terpenoidy wydzielane przez roślinę, analogiczne do tych produkowanych u pszczół w gruczołach Nasonowa.
Systematyka.
Rodzaj z plemienia "Mentheae" z podrodziny "Nepetoideae" z rodziny jasnotowatych ("Lamiaceae" Lindl.).

</doc>
<doc id="468130" url="https://pl.wikipedia.org/wiki?curid=468130" title="Rocket Ride">
Rocket Ride

Rocket Ride to siódmy album studyjny niemieckiej powermetalowej grupy Edguy. Został wydany 20 stycznia 2006 nakładem Nuclear Blast.
Inne wydania.
Pierwsza limitowana edycja albumu w Europie zrealizowana została jako "digibook" zawierający fotograficzną historię grupy oraz jeden utwór bonusowy:

</doc>
<doc id="468131" url="https://pl.wikipedia.org/wiki?curid=468131" title="Pieczęć stanowa Waszyngtonu">
Pieczęć stanowa Waszyngtonu

Przedstawia popiersie Jerzego Waszyngtona. Rysunek zatwierdzono w 1889 roku, kiedy stan ten przyjęto do Unii. Mimo modyfikacji w 1967 roku, pozostaje na nim stara data.

</doc>
<doc id="468132" url="https://pl.wikipedia.org/wiki?curid=468132" title="West Coast hip-hop">
West Coast hip-hop

West Coast hip-hop – podgatunek hip-hopu, który obejmuje artystów pochodzących z Zachodniego Wybrzeża Stanów Zjednoczonych.
Historia.
Stał się dominacją w muzyce hip-hop w latach 90., tworząc odłam "gangsta rapu", w którego kreację włączył się Dr. Dre – jedna z najbardziej wpływowych postaci w muzyce hip-hop. Dre stał się też jednym z twórców muzyki G-funk, oraz wielu innych odmian hip-hopu. Jeszcze w latach 80., ten gatunek opierał się w szczególnej mierze o zabawny rap ze Wschodniego Wybrzeża, który przepasał się często przez nieco old-schoolową oprawę muzyczną. Pod koniec lat 80. Los Angeles i Bay Area, okazały się obszarami zamieszkanymi przez wielu utalentowanych muzyków, o których głośno zaczęło być w latach 90. Pod koniec lat 80. pokazał się wpływowy raper Ice-T, z debiutanckim LP. Na początku lat 90. pokazała się grupa „The Pharcyde”, oraz latynoski zespół z nieco funkowym brzmieniem – Cypress Hill. Bay Area wyszło z takimi gwiazdorami, jak Too $hort, grupa Digital Underground i przełomowy w historii muzyki pop/rap MC Hammer.
West Coast hip-hop różniło się od East Coast hip-hopu tym, że stał się bardziej elektryczny i trudniejszy w odbiorze. Jego buntowniczy charakter jako pierwsza ukształtowała grupa muzyczna N.W.A. na swoim pierwszym albumie "Straight Outta Compton", który prócz twardych uderzeń, charakteryzowały hedonistyczne i buntownicze teksty rozgniewanego społeczeństwa młodych Afroamerykanów. Po rozpadzie N.W.A. artysta Ice Cube zajął się solową karierą, a jego teksty były o tej samej tematyce co teksty wschodniej grupy Public Enemy. Kolejny członek Dr. Dre, odkrył i wypromował rapera o pseudonimie Snoop Dogg. Dołączył on do wytwórni płytowej Death Row Records. Wkrótce Dre wydał album "The Chronic", który ukształtował styl muzyczny G-funk. W późniejszym czasie z dobrej strony pokazali się też tacy artyści, jak wspomniany już Snoop Doggy Dogg, grupa Tha Dogg Pound, czy Warren G.
Kontrowersyjny raper gangsta rap – Tupac Shakur, dołączył do nich w roku 1996. W tamtym roku stał się też pierwszoplanową postacią w amerykańskim hip-hopie za sprawą dziewięciokrotnego platynowego, pierwszego podwójnego albumu w historii hip-hopu – "All Eyez on Me". Z drugiej strony, artysta Coolio stał się gwiazdą środowiska West Coast hip-hop, łączącego tradycyjny hip-hop z dźwiękami Pop-Oriented. Królował on też ze swoim singlem „Gangsta's Paradise”, na listach przebojów czarnej muzyki w roku 1996.

</doc>
<doc id="468134" url="https://pl.wikipedia.org/wiki?curid=468134" title="Zurych (kanton)">
Zurych (kanton)

Zurych (niem. "Zürich") – kanton w północno-wschodniej Szwajcarii. Zurych dołączył do Konfederacji Szwajcarskiej w 1351 roku. 
Podział terytorialny.
Kanton dzieli się na 12 dystryktów ("Bezirke"):
Geografia.
Kanton Zurych położony jest na północ od łańcucha Alp nad Jeziorem Zuryskim.
Demografia.
Językiem urzędowym kantonu jest język niemiecki. Językami z najwyższym odsetkiem użytkowników są:

</doc>
<doc id="468135" url="https://pl.wikipedia.org/wiki?curid=468135" title="Life Is Killing Me">
Life Is Killing Me

Life Is Killing Me – szósty album długogrający zespołu z Brooklynu, Type O Negative. Pierwotnie tytuł miał brzmieć "The Dream Is Dead", ale podobno został zmieniony przez pogłoski, mówiące że zespół ma zamiar skończyć współpracę.
Opis.
Na "Life Is Killing Me" nie ma tzw. „soundscapów”, ale jest krótki instrumentalny utwór zatytułowany „Drunk in Paris”. Na płycie znajdują się dwa utwory o rodzicach Steel'a. „Todd's Ship Gods (Above All Things)” to nazwa stoczni, w której pracował jego ojciec, natomiast „Nettie” to zdrobniałe imię matki wokalisty. Zespół nagrał cover piosenki „Angry Inch” z off-broadwayowskiego musicalu „Hedwig and the Angry Inch”. 11 utwór na płycie zatytułowany jest „IYDKMIGTHTKY (Gimme That)”. Skrót można przetłumaczyć na „If You Don't Kill Me I'm Going To Have To Kill You” i jest najczęściej powtarzaną frazą w tekście, tak samo jak „Gimme That”.
Na pudełku pod płytą CD znajduje się wiadomość „Type O Negative is a non-prophet organization”.
Pierwsze 2 sekundy utworu „I Don't Wanna Be Me” (sprzężenie zwrotne na gitarze Kenny'ego) można usłyszeć jako dźwięk zmieniania stacji radiowych w grze „"Grand Theft Auto IV"”.
Lista utworów.
Bonus CD.
W Europie album został wydany wraz z bonusowym CD.

</doc>
<doc id="468139" url="https://pl.wikipedia.org/wiki?curid=468139" title="Zniszczenie floty francuskiej w Mers-el-Kebir">
Zniszczenie floty francuskiej w Mers-el-Kebir



</doc>
<doc id="468145" url="https://pl.wikipedia.org/wiki?curid=468145" title="Tomasz Szwed">
Tomasz Szwed

Tomasz Szwed, właściwie Tomasz Grzegorz Szwed-Stępkowski (ur. 26 grudnia 1951 w Pionkach) – polski piosenkarz country i folk.
Znany jako autor nastrojowych, a zarazem refleksyjnych i osadzonych w realiach powszedniego dnia piosenek. Oprócz własnej twórczości prezentuje również bluesa, szantę i muzykę celtycką.
Życiorys.
Zadebiutował w 1978 r. zdobywając wyróżnienie na XV Studenckim Festiwalu Piosenki w Krakowie. W latach 1979–1981 współpracował z grupą Tender, z którą dokonał nagrań dla Polskiego Radia, zrealizował dwa recitale TV, zdobył wyróżnienie na Festiwalu Polskiej Piosenki Opole 1980 r. i odbył tournée po ZSRR, Czechosłowacji i RFN, a w latach 1983–1988 był solistą grupy Poker. Wraz z nią dokonał kolejnych nagrań radiowych i pięciu programów dla TV. W tym czasie wystąpił też w filmie telewizyjnym "Model na uwięzi" będącym swobodną parafrazą jego artystycznego życiorysu. W kolejnych latach występował m.in. z zespołami Spoko i Full Service. Brał udział w wielu ważniejszych krajowych i zagranicznych imprezach country, m.in. Pikniku Country w Mrągowie, Country w Stodole w Warszawie, Pikniku Country w Zbrosławicach, Euro-Country Music Masters w RFN, Introfesticur w Curaçao (Antyle Holenderskie) i International Song Contest w Cavan.
Z czasem jego sława zaczęła wychodzić poza wąski krąg odbiorców muzyki country i stał się cenionym twórcą tzw. piosenki autorskiej. Jest również autorem tomików poetyckich "Notatnik", "Budowanie arki" oraz "Tomasz Szwed" w serii "Biblioteka bardów" wydawnictwa Twój Styl. Zamieścił też kilka utworów w rodzinnym zbiorze wierszy pt."...jabłko od jabłoni".
Jest też autorem scenariuszy i reżyserem spektakli muzycznych, prowadzi warsztaty teatralne i muzyczne. Często zasiada w jury konkursów recytatorskich i piosenkarskich.
Tomasz Szwed jest współtwórcą teledysku "Życie miast – życie zamiast" w ramach ogólnopolskiej akcji antynarkotykowej, kompozytorem i wykonawcą songu antynarkotykowego "Taka ruletka, czyli zegarmistrz świata całkiem nowy..." ballady, do której słowa napisał Krzysztof Cybruch. Piosenka była mottem muzycznym kampanii profilaktycznej "Moda na niebranie". Przedsięwzięcie zorganizował Adam Nyk, a patronatem objęło Polskie Radio Bis. Tomasz Szwed w 2003 roku nagrał piosenkę do dobranocki "Misiowanki", a w 2008 roku piosenkę do serii animowanej "Baranek Shaun".
Prowadził autorskie audycje w Radiu Flash, Radiu Echo i Radiu Kraków. Był również współtwórcą i wykonawcą w cyklicznych programach TV Katowice: "Muzyczni goście Brzozówki", "Teleferie" i "Country Bar". Jedne z ostatnich (dla sieci ogólnopolskiej) to recital "Gdzieś tam", "Country Club" i cykliczny program zrealizowany w Warszawskim Ośrodku Telewizyjnym – "Strefa Country", którego był gospodarzem.
Od 1989 przez 10 lat prowadził gospodarstwo rolne w Wilkowiczkach k. Toszka; gospodarstwo zajmowało się hodowlą koni i uprawą roślin.
Tomasz Szwed organizował również koncerty bardów ("Spotkania Śpiewających Autorów i Aktorów „Bełkotka”") oraz bale country w pensjonacie "Klimat" w Iwoniczu-Zdroju, gdzie prowadził również grupy terapeutyczne.
W ostatnich latach repertuar wzbogaciły muzyczne komentarze polityczne. Prezentuje je na scenach kabaretowych oraz w programie "Szkło kontaktowe" nadawanym w TVN24.
Tomasz Szwed jest również autorem popularniej serii książek dla dzieci pt. "Klinika małych zwierząt w Leśnej Górce". 
Tomasz Szwed jest również psychoterapeutą. Ukończył I fazę Programu Licencyjnego Polskiego Towarzystwa Psychologii Zorientowanej na Proces. W ramach dalszego szkolenia ma prawo do prowadzenia terapii i pracy z grupami pod stałą superwizją Dyplomowanego Nauczyciela Psychologii Zorientowanej na Proces. Brał udział w szkoleniach w Polsce i Anglii, dotyczących pracy z procesem w rozwiązywaniu konfliktów i pracy z grupami. Odbył praktyki stażowe w hospicjach, domach opieki społecznej i placówkach szpitalnych; pracował z odmiennymi i ekstremalnymi stanami świadomości. Prowadzi indywidualne i grupowe sesje psychoterapeutyczne oraz warsztaty rozwoju osobowości. Jest konsultantem fundacji "A kogo?" Ewy Błaszczyk.

</doc>
<doc id="468151" url="https://pl.wikipedia.org/wiki?curid=468151" title="Klaudia Jans-Ignacik">
Klaudia Jans-Ignacik

Klaudia Jans-Ignacik z domu Jans (ur. 24 września 1984 w Gdyni) – polska tenisistka, specjalizująca się w rozgrywkach deblowych; finalistka French Open 2012 w grze mieszanej, reprezentantka kraju w Pucharze Federacji. Tenisistka praworęczna z oburęcznym backhandem. Rodzice pochodzą z Gubina w woj. lubuskim z rodziny z wieloletnimi tradycjami sportowymi.
Kariera tenisowa.
Klaudia rozpoczęła treningi tenisowe dopiero w wieku dziesięciu lat. W sierpniu 1999 roku po raz pierwszy wystąpiła w turnieju juniorskim Międzynarodowej Federacji Tenisowej. Jej najlepszymi wynikami były jedynie ćwierćfinały. Już wtedy tenisistka grała częściej w grze podwójnej. Pierwszy tytuł zdobyła w kwietniu 2001 roku w Miramar we Francji, partnerując Marcie Domachowskiej. Kilka dni później polski debel wygrał również w Beaulieu Sur Mer. W turnieju Prokom Cup razem z Moniką Krauze osiągnęła finał i zaprzestała startów w gronie juniorek.
W maju 2000 po raz pierwszy próbowała swoich sił w rywalizacji kobiet Międzynarodowej Federacji Tenisowej. Dopiero trzy lata później w Chieti doszła do finału. W 2004 zdobyła swój pierwszy i jak dotąd jedyny tytuł indywidualny, pokonując Magdalenę Kiszczyńską w finale zawodów w Gdyni. Wcześniej wyeliminowała Agnieszkę Radwańską i Annę Korzeniak.
Nieporównywalnie lepiej radziła sobie w grze deblowej. W 2002 wystąpiła w Pucharze Federacji, zdobywając dwa punkty dla kraju razem z Joanną Sakowicz. Wkrótce stworzyła parę deblową razem z Alicją Rosolską. Zawodniczki te osiągnęły finały turniejów cyklu WTA w 2004 w Sopocie, również w Palermo i Warszawie, obydwa w 2005 roku. We włoskim mieście doszły do półfinału w sezonie 2007.
Rosolska i Jans osobno zaczęły rok 2008. Spotkały się w lutym przy okazji półfinału zawodów w Viña del Mar. Klaudia wraz z İpek Şenoğlu przegrały z Rosolską i Līgi Dekmeijere, późniejszym mistrzyniami. Dwa tygodnie później Polka była w ćwierćfinale w Acapulco razem z Jill Craybas. Grając z Mervaną Jugić-Salkić doszła do 1/2 finału w Internazionali BNL d'Italia w Rzymie. Podczas turnieju w Barcelonie przegrała w półfinale.
W pierwszym turnieju w 2009 – Brisbane International – Jans i Rosolska doszły do finału, gdzie zostały pokonane przez Annę-Lenę Grönefeld i Vanią King. W maju odniosła pierwsze zwycięstwo turniejowe w karierze – w finale zawodów w Marbelli pokonały Anabel Medina Garrigues i Virginię Ruano Pascual. Pod koniec roku, w Linzu, przegrały w finale z Grönefeld i Katariną Srebotnik. W 2010 była w półfinałach w Paryżu, Båstad, Pradze, Seulu i w Linzu (wszystkie z Rosolską) oraz w Warszawie (z Goworcową).
W styczniu 2011 wraz z Rosolską przegrały w finale w Brisbane. Podczas pierwszej rundy turnieju w Sydney pokonały Giselę Dulko i Flavię Pennettę, później dochodząc do 1/2 finału. Doszły również do finału w Brussels Ladies Open.
W maju 2012 roku wraz z Olgą Goworcową zwyciężyła w turnieju w Strasburgu. Na początku czerwca osiągnęła największy sukces w dotychczasowej karierze, dochodząc do finału wielkoszlemowego French Open 2012 w grze mieszanej w parze z Santiago Gonzálezem. W decydującym spotkaniu musieli uznać wyższość Sanii Mirzy i Mahesha Bhupathiego. We wcześniejszych fazach zmagań wyeliminowali między innymi Jelenę Wiesninę i Leandera Paesa oraz Annę-Lenę Grönefeld i Marcina Matkowskiego. Razem z Kristiną Mladenovic zdobyła w sierpniu tytuł w Montrealu. W finale pokonały wynikiem 7:5, 2:6, 10-7 Nadieżdę Pietrową i Katarinę Srebotnik.
Życie prywatne.
2 lipca 2011 wyszła za mąż za Bartosza Ignacika, dziennikarza sportowego. 1 sierpnia 2013 urodziła córkę Anielę.

</doc>
<doc id="468152" url="https://pl.wikipedia.org/wiki?curid=468152" title="Tomasz Stępkowski">
Tomasz Stępkowski



</doc>
<doc id="468153" url="https://pl.wikipedia.org/wiki?curid=468153" title="Przesunięcie fazowe">
Przesunięcie fazowe



</doc>
<doc id="468154" url="https://pl.wikipedia.org/wiki?curid=468154" title="Sformalizowane dokumenty bojowe">
Sformalizowane dokumenty bojowe



</doc>
<doc id="468157" url="https://pl.wikipedia.org/wiki?curid=468157" title="Ułła">
Ułła

Ułła (biał. У́ла) – agromiasteczko w rejonie bieszenkowickim obwodu witebskiego Białorusi, położone u ujścia Ułły do Dźwiny. 
Miasto liczy 679 mieszkańców. W końcu XVIII wieku miasto położone było w województwie połockim.
Historia.
Zamek zbudowany został prawdopodobnie około 1566 przez książąt moskiewskich. Znajdował się on na półwyspie, gdzie łączyły się rzeki Ułła z Dźwiną. W sierpniu 1568 roku zamek ten zdobył hetman polny Roman Sanguszko, który otrzymał dowództwo po Janie Hieronimie Chodkiewiczu. Poprzednie szturmy nie odniosły skutku, a zginęło przy nich dużo wojska. Dlatego też król Polski Zygmunt August powierzył dowództwo Sanguszce, który zdobył zamek we wrześniu 1568 r. biorąc do niewoli dwóch moskiewskich wojewodów i znaczną liczbę jeńców. W XVI wieku majątek należał do rodziny Kiszków, a po nich do rodziny Żabów. Król Stefan Batory w 1580 roku umocnił zamek. Na skutek wojen zamek popadł w ruinę. Na jego gruzach w 1669 roku wzniesiony został drewniany kościół pod wezwaniem św. Ducha a jego właścicielami został zakon dominikanów. W 1577 otrzymała prawo magdeburskie. Od 1793 na skutek II Rozbioru włączona do Rosji. Pod koniec XIX wieku w miasteczku były dwie cerkwie, cztery bożnice żydowskie i murowany kościół katolicki pod wezwaniem św. Łukasza, który rozpoczął budować około 1853 roku proboszcz Szymon Jakusiewicz na miejscu drewnianego z 1669 roku, a ukończył około 1864 roku ksiądz Jerzy Mutuza. W 1882 roku w wyniku pożaru spłonęło 120 domów oraz dach kościoła.
W miejscowości w 1810 urodził się Jan Chrucki - malarz, przedstawiciel realizmu.
Po ataku Niemiec na ZSRR, 26 czerwca 1941 przez miejscowość przechodziła kolumna więźniów z Berezwecza, którzy zostali rozstrzelani w Mikałajewie (zob. droga śmierci Berezwecz-Taklinowo).
Parafia rzymskokatolicka.
Parafia w Ule została ustanowiona w 1800 r. przez arcybiskupa mohylewskiego Stanisława Bohusz Siestrzeńcewicza. Pierwszy drewniany kościół ufundowali bracia przyrodni sekretarz królewski Samuel Eustachy Łukomski i wojski wiłkomierski Bronisław Przysiecki. Obecna świątynia została zbudowana w latach 1853-1864. W 1937 r. Sowieci zamordowali proboszcza ks. Stanisława Cybulewicza. Parafia została reaktywowana w 1992 r., a kościół odnowiony i poświęcony w 1999 r.

</doc>
<doc id="468160" url="https://pl.wikipedia.org/wiki?curid=468160" title="Marek Waszkowiak">
Marek Waszkowiak

Marek Henryk Waszkowiak (ur. 17 czerwca 1954 w Ostrzeszowie) – polski polityk, chemik i menedżer, w latach 1990–1994 prezydent Konina, senator IV i VI kadencji.
Życiorys.
Absolwent Liceum Ogólnokształcącego w Ostrzeszowie (1973). W 1978 ukończył studia na Wydziale Matematyczno-Fizyczno-Chemicznym Uniwersytetu im. Adama Mickiewicza w Poznaniu, a w 1987 uzyskał stopień doktora na Akademii Rolniczej w Poznaniu.
Od 1977 do 1990 był zatrudniony jako pracownik naukowy w stacji badawczej w Koninie (wchodzącej w skład Instytutu Podstaw Inżynierii Środowiska PAN). W latach 1990–1994 pełnił funkcję prezydenta Konina. Następnie pracował w prywatnych spółkach na kierowniczych stanowiskach. Był także radnym miejskim w latach 90. oraz od 2002 do 2005.
Sprawował mandat senatora IV kadencji z ramienia Akcji Wyborczej Solidarność, w 2001 z ramienia Bloku Senat 2001 bezskutecznie ubiegał się o reelekcję. Należał do Zjednoczenia Chrześcijańsko-Narodowego, potem przystąpił do Chrześcijańskiego Ruchu Samorządowego (został członkiem zarządu głównego stowarzyszenia). W 2004 kandydował do Parlamentu Europejskiego z listy Narodowego Komitetu Wyborczego Wyborców. W 2005 przystąpił do Prawa i Sprawiedliwości. W tym samym roku z ramienia tej partii uzyskał mandat senatorski w okręgu konińskim. W wyborach parlamentarnych w 2007 bez powodzenia ubiegał się o reelekcję. W 2010 kandydował na prezydenta Konina, przegrywając w pierwszej turze. Uzyskał natomiast mandat radnego miasta.
W międzyczasie był rektorem Wyższej Szkoły Kadr Menedżerskich w Koninie, po czym w grudniu 2010 został wiceprezydentem Konina, zawieszając członkostwo w PiS. W styczniu 2013 został usunięty z partii. Rok później został pełnomocnikiem Polski Razem w Koninie. Także w 2014 kolejny raz bezskutecznie ubiegał się o urząd prezydenta (z ramienia PiS, jako działacz partii Jarosława Gowina), ponownie wchodząc w skład rady miejskiej. Do marca 2015 zasiadał w zarządzie wojewódzkim Polski Razem. W tym samym roku ponownie objął obowiązki rektora. W listopadzie 2017, po przekształceniu Polski Razem w Porozumienie, znalazł się w szeregach nowej partii. W wyborach samorządowych w 2018 kolejny raz został radnym miejskim. W wyborach w 2019 ubiegał się o mandat poselski.

</doc>
<doc id="468164" url="https://pl.wikipedia.org/wiki?curid=468164" title="Geron">
Geron



</doc>
<doc id="468165" url="https://pl.wikipedia.org/wiki?curid=468165" title="Zakład górniczy">
Zakład górniczy

Zakład górniczy – zgodnie z prawem geologicznym i górniczym – wyodrębniony technicznie i organizacyjnie zespół środków służących bezpośrednio do wydobywania kopalin ze złoża, w tym wyrobiska górnicze, obiekty budowlane oraz technologicznie z nimi związane obiekty i urządzenia przeróbcze.
Ruch zakładu górniczego prowadzi się na podstawie planu ruchu zakładu górniczego, a także zgodnie z zasadami techniki górniczej.
Plan ruchu zakładu górniczego określa:

</doc>
<doc id="468171" url="https://pl.wikipedia.org/wiki?curid=468171" title="Alicja Rosolska">
Alicja Rosolska

Alicja Rosolska (ur. 1 grudnia 1985 w Warszawie) – polska tenisistka, finalistka wielkoszlemowego US Open 2018 w grze mieszanej oraz półfinalistka Wimbledonu 2018 w deblu. Zwyciężczyni dziewięciu turniejów WTA w grze podwójnej.
Kariera tenisowa.
Przygodę z tenisem rozpoczęła w wieku ośmiu lat. Po raz pierwszy w turnieju seniorskim zagrała w 2002 roku w Warszawie w turnieju J&amp;S Cup. Odpadła już w pierwszej rundzie eliminacji, przegrywając z Robertą Vinci. Od początku profesjonalnej gry większe sukcesy odnosiła w grze podwójnej czego potwierdzenie miało miejsce już pod koniec 2002 roku, kiedy to wygrała swój pierwszy turniej ITF w parze z Alexią Virgili we włoskim Benevento. W 2003 roku osiągnęła dwa ćwierćfinały turniejów ITF w grze pojedynczej w Warszawie i Chieti. W grze podwójnej wygrała kolejne turnieje ITF w Gdyni i Ciampino. Oba tytuły zdobyła w parze z Klaudią Jans.
W 2004 roku zanotowała dwa ćwierćfinały małych turniejów ITF w Tipton i Warszawie. W grze podwójnej w parze z Klaudią Jans wygrała trzy turnieje ITF, jeden w Gdyni i dwa w Warszawie. Grając z Karoliną Kosińską wygrała w Olecku. W sierpniu razem z Jans dotarła do swojego pierwszego finału turnieju WTA w Sopocie, przegrywając w finale z Nurią Llagosterą Vives i Martą Marrero. W 2005 roku skoncentrowała się głównie na grze podwójnej, co przyniosło efekt podczas turnieju J&amp;S Cup w Warszawie, gdzie grając z Klaudią Jans doszła do finału, przegrywając w nim z Tetianą Perebijnis i Barborą Strýcovą. Tydzień później również w stolicy Polski grając z Karoliną Kosińską wygrała turniej ITF. Kolejny finał imprezy WTA zanotowała w Palermo grając z Klaudią Jans.
W 2006 roku odniosła zwycięstwa w kolejnych turniejach ITF w grze podwójnej w Barcelonie, Bratysławie i Mediolanie. We wszystkich grając w parze z Jans. W turnieju WTA w Palermo doszła do półfinału, również z Klaudią Jans. W 2007 roku po raz pierwszy w grze podwójnej grając z Wasilisą Bardiną wystąpiła w wielkoszlemowym turnieju Australian Open. W drugiej rundzie lepsze okazały się Yan Zi i Zheng Jie. Również we French Open i US Open dochodziła do drugiej rundy. W obu partnerując Jans. W turnieju WTA w Palermo po raz drugi z rzędu odpadła w półfinale, grając z Klaudią Jans. Pod koniec roku razem z Jans wygrała turniej ITF w Joué-lès-Tours.
W 2008 roku zaczęła od trzech porażek w grze podwójnej w turniejach WTA w Auckland, Hobart i Melbourne. W Viña del Mar w turnieju Cachantun Cup grając w parze z Līgą Dekmeijere wygrała swój pierwszy turniej WTA w finale pokonując Mariję Korytcewą i Julię Schruff. Drugi tytuł wywalczyła w hiszpańskiej Marbelli grając w parze z Klaudią Jans. Trzeci triumf odniosła w roku 2011 w Budapeszcie. Po czterech latach w 2015 wygrała turniej kategorii WTA International Series, tym razem w Monterrey wspólnie z Gabrielą Dabrowski. Kolejne zwycięstwa w deblu w turniejach WTA odniosła w: 2016 w Båstad wspólnie z Andreeą Mitu, 2017 w Petersburgu w parze z Jeļeną Ostapenko oraz w Monterrey razem z Nao Hibino, 2018 w Nottingham w parze z Abigail Spears i 2019 w Charleston razem z Anną-Leną Grönefeld.
Ponadto wystąpiła w finałach turniejów w: 2009 – Brisbane i Linzu, 2011 – Brisbane i Brukseli (wszystkie z Jans-Ignacik), 2012 – Brukseli (Zheng Jie) i Québecu (Heather Watson); 2013 – Linzu (Gabriela Dabrowski); 2017 – Stanford (Alizé Cornet); 2019 – Sydney (Eri Hozumi) i 2022 – Petersburgu, Bad Homburg vor der Höhe (oba z Erin Routliffe), Warszawie (Katarzyna Kawa) oraz Ostrawie (Erin Routliffe).
Życie prywatne.
10 czerwca 2017 roku poślubiła swojego długoletniego partnera, Brytyjczyka Dana Championa. W 2020 roku po przerwie w rozgrywkach spowodowanej pandemią COVID-19 Alicja Rosolska nie wróciła do startów. W grudniu 2020 urodziła syna, Charliego.
Profesjonalną tenisistką była również jej siostra, Aleksandra.
Historia występów wielkoszlemowych.
Występy w grze pojedynczej.
Alicja Rosolska nigdy nie startowała w rozgrywkach gry pojedynczej podczas turniejów wielkoszlemowych.

</doc>
<doc id="468174" url="https://pl.wikipedia.org/wiki?curid=468174" title="Bezpieczeństwo pracy">
Bezpieczeństwo pracy

Bezpieczeństwo pracy – zespół warunków, które powinny być zachowane w zakładzie pracy, aby pracownicy mogli wykonywać swoje zadania bezpiecznie i bez szkody dla zdrowia. W znacznej mierze zależy ono od przeszkolenia i postępowania pracowników.
Bezpieczeństwo pracy w zakładach pracy w Polsce nadzoruje Państwowa Inspekcja Pracy, publikująca także wydawnictwa z tej tematyki. Problematyką bezpieczeństwa pracy zajmuje się także Centralny Instytut Ochrony Pracy – Państwowy Instytut Badawczy, publikujący od 1971 roku czasopismo „Bezpieczeństwo Pracy. Nauka i Praktyka”.

</doc>
<doc id="468175" url="https://pl.wikipedia.org/wiki?curid=468175" title="Herman Hertzberger">
Herman Hertzberger

Herman Hertzberger (ur. 6 lipca 1932 w Amsterdamie) – holenderski architekt, uważany za przedstawiciela współczesnego strukturalizmu.
Hertzberger ukończył studia architektoniczne na Uniwersytecie Technicznym w Delft w 1958. Po zakończeniu studiów otworzył własne biuro architektoniczne, a w latach 1959–1964 pracował wraz z Aldo van Eyckiem i Jaapem Bakemą w czasopiśmie architektonicznym "Forum". W latach 1959–1969 był wykładowcą Akademii Architektury w Amsterdamie, a w latach 1970–1999 w Delft. Następnie wykładał gościnnie na wielu uczelniach w Europie, USA i Kanadzie.
Hertzberger otrzymał wiele nagród holenderskich i międzynarodowych, m.in. nagrodę za architekturę szkół (2000 i 2004) oraz Oeuvreprijs Architectuur w 2004. Również w 2004 przyznano mu honorowe członkostwo ("Honorary Fellowship") w American Institute of Architects. Jak napisało jury, "odmienił sposób, w jaki architekci traktują wielkie projekty miejskie dzięki swojemu mistrzostwu w nadawaniu przestrzeni ludzkiej skali" („...he has changed the way other architects view large urban projects by his mastery of making places human in scale”).

</doc>
<doc id="468181" url="https://pl.wikipedia.org/wiki?curid=468181" title="Mojmirowice">
Mojmirowice

Mojmirowice (czes. i słow. "Mojmírovci") – słowiańska dynastia zapoczątkowana przez Mojmira I. Kolejni członkowie rodu byli władcami państwa wielkomorawskiego, aż do jego upadku w roku 907.

</doc>
<doc id="468187" url="https://pl.wikipedia.org/wiki?curid=468187" title="Peter von Danczk">
Peter von Danczk

Peter von Danczk (flam. "Peter van Rosseel") – XV-wieczny gdański statek – karaka, błędnie nazywana "wielką karawelą". W literaturze niemieckiej znany jako "Peter von Danzig", w polskiej – "Piotr z Gdańska".
Zbudowany w Bretanii pod nazwą "Pierre de La Rochelle", był jednym z pierwszych tak okazałych statków. W 1462 przypłynął do Gdańska z dużym ładunkiem soli z La Rochelle. W Gdańsku uległ poważnemu uszkodzeniu na skutek uderzenia pioruna podczas burzy. Awaria okazała się kosztowna w naprawie i armator statku Peter de Nautis zaciągnął w tym celu pożyczkę w Gdańsku. W następstwie kilkuletniego remontu i śmierci armatora, który nie spłacił długu, statek został przejęty przez miasto Gdańsk i przemianowany na "Peter von Danczk" (Piotr z Gdańska). Był wówczas największym statkiem na Bałtyku, większym od najczęściej eksploatowanych kog, a nawet od holków. Jako nowość miał gładkie karawelowe poszycie kadłuba zamiast stosowanego powszechnie na północy Europy poszycia zakładkowego.
W 1470 statek uzbrojono i wyposażono jako okręt kaperski gdańskiej floty hanzeatyckiej. Hanza prowadziła wówczas wojnę z królem Anglii Edwardem IV na tle przywilejów handlowych. W 1471 "Peter von Danczk", dowodzony przez gdańszczanina Berndta Pawesta, pożeglował do Brugii, skąd prowadził działania przeciw żegludze angielskiej i francuskiej. W 1472 statek zakupili od miasta gdańszczanie Johann Sidinghusen, Tideman Valandt i Reinhold Niederhoff. Od 1473, pod dowództwem Pawła Beneke okręt prowadził z powodzeniem działania przeciw Anglii. Największy rozgłos przyniosło mu zdobycie u angielskich wybrzeży płynącej z Brugii do Southampton florencko-burgundzkiej galery "San Matteo" 27 kwietnia 1473, na której zdobyto wielki łup wyceniony na około 48 tys. guldenów, w tym obraz Hansa Memlinga "Sąd Ostateczny", przekazany następnie przez Reinholda Niederhoffa Kościołowi Mariackiemu w Gdańsku. Kiedy działania wojenne zakończono w 1474 pokojem w Utrechcie, okręt rozbrojono, lecz nadal wykorzystywano w żegludze handlowej. Prawdopodobnie w 1478 roku w drodze z La Rochelle uległ uszkodzeniu tak znacznemu, że zdecydowano o zaniechaniu jego remontu i o rozebraniu wraka.
Dane techniczne.
"Sąd Ostateczny" Memlinga zdobyty przez załogę "Peter von Danczk"

</doc>
<doc id="468190" url="https://pl.wikipedia.org/wiki?curid=468190" title="Sagnanet">
Sagnanet

Sagnanet – biblioteka cyfrowa udostępniająca kolekcję islandzkich i innych manuskryptów oraz starodruków. 
Historia.
Biblioteka była projektem realizowanym przez Islandzką Bibliotekę Narodową i Uniwersytecką, Uniwersytet Cornella i Instytut Árniego Magnússona. 1 lipca 1997 roku rozpoczęto digitalizację zbiorów, a biblioteka została otwarta 1 lipca 2001 roku. Działała do 2012 roku. Ponieważ użyte oprogramowanie zestarzało się w 2010 roku zastąpiła ją biblioteka cyfrowa "Handrit.is". Zbiory Sagnanetu zostały przekonwertowane do formatu TEI P5 i umieszczone w zasobach Handrit.is.
Zawierała 250 tys. stron zeskanowanych rękopisów od 900 lat temu aż do 1901 r. Nie było w niej nowszych materiałów, gdyż zasoby tej skarbnicy to tylko materiały nie objęte prawami autorskimi. Kolekcja była stworzona i utrzymywana za pieniądze podatników Islandii i dostępna przez Internet. Dokumenty tam zawarte pozwalały prześledzić, jak ewoluował język w nich zapisany, zmieniał się sposób pisma, kształt liter i ligatur. Każdy mógł się przez Internet włączyć w prace zespołu badawczego.
Islandia była zamieszkana przez mnichów irlandzkich, wikingów, a nawet Słowian. Starodawna piśmiennicza tradycja mieszkańców Islandii nakazywała, by każda rodzina miała spisane swoje sagi, dlatego pozostało ich aż tyle. Zdarzają się dokumenty z nieznanym typem pisma lub pisane znanym systemem a zawierające nierozpoznane lub różnie interpretowane znaki.

</doc>
<doc id="468193" url="https://pl.wikipedia.org/wiki?curid=468193" title="Paul Beneke">
Paul Beneke



</doc>
<doc id="468194" url="https://pl.wikipedia.org/wiki?curid=468194" title="József Bozsik">
József Bozsik

József Bozsik pseudonim "Cucu" (ur. 28 listopada 1925 w Kispeszcie, zm. 31 maja 1978 w Budapeszcie) – węgierski piłkarz. Srebrny medalista MŚ 54, mistrz olimpijski 1952.
Uczestniczył także w mistrzostwach świata w 1958 roku. Przez cały okres swej kariery związany z budapeszteńskim Honvédem, z którym zdobył pięć tytułów mistrza Węgier. Grał na pozycji pomocnika.

</doc>
<doc id="468199" url="https://pl.wikipedia.org/wiki?curid=468199" title="Modrosójka błękitna">
Modrosójka błękitna

Modrosójka błękitna ("Cyanocitta cristata") – gatunek średniego ptaka z rodziny krukowatych (Corvidae). Zamieszkuje bardzo duży obszar wschodniej części Ameryki Północnej od Nowej Fundlandii na północnym wschodzie do Florydy na południowym wschodzie, ku zachodowi do Teksasu, poprzez środkową część kontynentu, aż po północ stanu Kolorado. Na zachód od Gór Skalistych występuje jego bliski kuzyn, modrosójka czarnogłowa.
Mimo że ptak ten jest generalnie widywany przez cały rok na zamieszkiwanym obszarze, część osobników z północnych terenów migruje na południowe obszary USA.
Systematyka.
Wyróżniono kilka podgatunków "C. cristata":
Środowisko.
Jest to ptak lasów mieszanych z udziałem buków i dębów, jak również ogrodów i parków w małych miejscowościach i miastach.
Pożywienie.
Pożywienia poszukuje zarówno na ziemi, jak i wśród drzew. Mocny dziób jest przystosowany do rozłupywania żołędzi, buczyny, nasion chwastów i zbóż czy orzeszków ziemnych, jednak pożywienie zawiera również owoce, mięso, jaja, pisklęta, małe bezkręgowce oraz resztki jedzenia pozostawionego w parkach.
Lęgi.
Okres lęgowy trwa od połowy marca do lipca, ale jego szczyt przypada na okres od połowy kwietnia do maja.
Do zagnieżdżenia może być użyte każde odpowiednie drzewo lub duży krzew. Gniazdo jest umieszczane na wysokości od 3 do 10 m, zbudowane w formie czarki z gałązek, korzonków, pasków kory, mchu i innych części roślin, a także skrawków tkanin, papieru i piór.
Samiec i samica budują gniazdo i wysiadują jaja, ale tylko samica opiekuje się pisklętami. Samica zazwyczaj znosi 4–5 jaj i wysiaduje je przez okres 16–18 dni. Młode pierzą się po ok. 17–21 dniach od wyklucia. Ptaki tworzą pary na całe życie.
Status.
IUCN uznaje modrosójkę błękitną za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight szacuje liczebność populacji lęgowej na około 13 milionów osobników. Trend liczebności populacji oceniany jest jako stabilny.
Znaczenie w kulturze człowieka.
Modrosójka błękitna jest symbolem kanadyjskiej prowincji Wyspa Księcia Edwarda oraz klubu baseballowego Toronto Blue Jays.

</doc>
<doc id="468202" url="https://pl.wikipedia.org/wiki?curid=468202" title="Athlon 64 X2">
Athlon 64 X2



</doc>
<doc id="468206" url="https://pl.wikipedia.org/wiki?curid=468206" title="Polarne chmury stratosferyczne">
Polarne chmury stratosferyczne

Polarne chmury stratosferyczne (ang. "polar stratospheric clouds", w skrócie PSCs) – rzadkie chmury występujące zimą w polarnej atmosferze, na wysokości od 15 do 25 km (w dolnej stratosferze). Związane są z powstawaniem dziury ozonowej. Jeden z rodzajów tych chmur, tzw. obłoki perłowe (PSC II rodzaju) charakteryzuje się silną iryzacją.
Stratosfera jest bardzo sucha w porównaniu z troposferą (w której występuje większość obserwowanych chmur) i chmury tworzą się tam rzadko.
Klasyfikacja.
W zależności od składu wyróżnia się:
Obserwacja.
Polarne chmury stratosferyczne znajdują się wysoko na niebie i mogą odbijać promienie słoneczne spod horyzontu w stronę powierzchni ziemi, co powoduje ich jasne świecenie przed i po zachodzie słońca. Są najlepiej widoczne, gdy Słońce znajduje się od 1 do 6 stopni poniżej horyzontu. PSC II rodzaju są znacznie jaśniejsze i mają bardziej intensywne kolory niż częściej obserwowane obłoki iryzujące położone w troposferze.
Wpływ na środowisko.
Chmury PSC I rodzaju mają związek ze zjawiskiem dziury ozonowej. Pojawiają się one w zimie, kiedy temperatura stratosfery spada nawet do −85 °C. Na powierzchni chmur mają miejsce reakcje chemiczne, przekształcające lotne związki zawierające chlor (m.in. freony) w wolne rodniki. Na wiosnę, kiedy światło słoneczne powraca, substancje te reagują z cząsteczkami ozonu, niszcząc je w rosnącym tempie; w Antarktyce maksimum tego zjawiska przypada na wczesny październik, potem tempo spada i w grudniu sytuacja powraca do normy.
Poza Ziemią.
Chmury występujące w polarnej stratosferze zaobserwowano także na Tytanie, księżycu Saturna. Występują na szerokości powyżej 65°, w pobliżu bieguna, na którym panuje zima, na wysokości 30–50 km ponad powierzchnią. Tworzą je kryształki metanu, jednego ze składników atmosfery księżyca; temperatura w polarnej stratosferze Tytana spada do −209 °C.

</doc>
<doc id="468212" url="https://pl.wikipedia.org/wiki?curid=468212" title="Związek plemion serbskich">
Związek plemion serbskich

Związek plemion serbskich – związek plemion połabskich który powstał na przełomie VIII i IX w. pod przewodnictwem księcia Miliducha. Tworzące się państwo serbskie na Połabiu zostało rozbite przez Franków, którzy w 805 r. pokonali Siemiła – księcia Głomaczów, w 806 r. zaatakowali Miliducha, który zginął w bitwie. W kolejnych latach część lokalnych książąt została zmuszona do uznania zależności (np. książę Tęgło), część zginęła w walkach (np. książę Kolędyczów Ciemysł).
W 880 r. Serbowie łużyccy wraz ze sprzymierzonymi Czechami i Morawianami podnieśli bunt przeciwko Frankom wschodnim (Niemcom) i po zwycięstwie zostali przyłączeni do państwa Świętopełka (Wielkie Morawy). Po upadku państwa Niemcy stopniowo opanowali wszystkie tereny plemion serbskich.

</doc>
<doc id="468213" url="https://pl.wikipedia.org/wiki?curid=468213" title="Hoblanie">
Hoblanie



</doc>
<doc id="468215" url="https://pl.wikipedia.org/wiki?curid=468215" title="Metamorfik kaczawski">
Metamorfik kaczawski

Metamorfik kaczawski (strefa kaczawska) – jednostka geologiczna (tektoniczna) o dość niewyraźnych granicach i charakterze, obejmująca znaczną część bloku dolnośląskiego. Jej część zachodnia (południowo-zachodnia) leży w Sudetach, natomiast część wschodnia (północno-wschodnia) na bloku przedsudeckim. Ta ostatnia jest w znacznej mierze przykryta młodszymi osadami, głównie trzeciorzędowymi i czwartorzędowymi, spod których odsłania się wyspowo. Najdalej na północ i wschód wysunięte fragmenty metamorfiku kaczawskiego znane są jedynie fragmentarycznie z głębokich wierceń, dlatego trudno określić dokładny zasięg metamorfiku kaczawskiego z tej strony.
Granice.
Metamorfik kaczawski południa graniczy z blokiem karkonosko-izerskim wzdłuż uskoku śródsudeckiego, od południowego wschodu z niecką śródsudecką oraz depresją Świebodzic. Od zachodu podściela leżące na niej utwory niecki północnosudeckiej i jej wschodnich odgałęzień – niecki leszczyńskiej, półrowu Lwówka, rowu Świerzawy oraz rowu Wlenia, a także zapadliska Wolbromka i zapadliska Wierzchosławic. Na bloku przedsudeckim od wschodu graniczy z granitem strzegomskim oraz ze skałami metamorfiku Imbramowic i, być może, z innymi utworami metamorficznymi. Od północy obcięta jest strefą uskokową środkowej Odry od skał monokliny przedsudeckiej.
Litologia.
Metamorfik kaczawski zbudowany jest ze skał metamorficznych facji zieleńcowej. Są to zieleńce, łupki zieleńcowe, łupki serycytowe, łupki kwarcowe, kwarcyty, fyllity, wapienie krystaliczne, keratofiry, porfiroidy. Są one silnie zaangażowane tektonicznie – zafałdowane, poprzecinane uskokami i żyłami kwarcowymi. Występują też brekcje sedymentacyjne i tektoniczne.
Budowa wewnętrzna.
W części sudeckiej wyróżnia się dwie części (dwa pnie) metamorfiku – północną i południową, oddzielone rowem Świerzawy. W części północnej płaszczowiny mają wergencję północną, w części południowej - południową.
Północna część składa się z następujących jednostek:
W części południowej występują:
W części północnej poszczególne jednostki oddzielone są uskokami. W części południowej ich granice interpretuje się jako nasunięcia, a na zachodzie (jednostka Wlenia, jednostka Pilchowic i jednostka Lubania) jako uskoki. Jednostkę Dobromierza od jednostki Pilchowic częściowo oddziela rów Wlenia, ponadto we wschodniej części jednostki Dobromierza znajduje się zapadlisko Wierzchosławic.
Datowanie.
Wiek części serii skalnych został określony na podstawie skamieniałości przewodnich, głównie archeocjatów, konodontów i graptolitów, innych natomiast jest problematyczny. Udowodniono tam występowanie skał z interwału kambr - wczesny karbon, po którym ruchy górotwórcze hercyńskie zakończyły depozycję osadów, sfałdowały i zmetamorfizowały dotychczasowe utwory kończąc tworzenie się metamorfiku kaczawskiego. Przez długi czas problematyczne było datowanie najstarszych skał metamorfiku, za które od XIX wieku uważano tzw. wapienie wojcieszowskie i łupki radzimowickie, zaliczane początkowo głównie do kambru. W latach 80. i 90. XX w. łupki radzimowickie, a przynajmniej ich część, zaliczono do ordowiku na podstawie badań konodontów, natomiast wiek wapieni wojcieszowskich uważano za niepewny ze względu na brak dobrych skamieniałości przewodnich, jednak dane z lat 2000-2003, bazujące m.in. na otwornicach i kręgowcach, wskazywały na ordowik. Dopiero znalezisko bardzo licznych i dobrze zachowanych archeocjatów w wapieniach wojcieszowskich pozwoliło udowodnić ich wczesnokambryjski wiek. 
Występowanie.
Skały metamorfiku kaczawskiego budują główne masywy Gór Kaczawskich, niewielki fragment Rudaw Janowickich (element Przybkowic), znaczną część Pogórza Kaczawskiego i północną Pogórza Izerskiego w Sudetach oraz północno-zachodni fragment Przedgórza Sudeckiego i, częściowo, Niziny Śląskiej oraz Niziny Śląsko-Łużyckiej. Na bloku przedsudeckim rozciągają się do okolic Wilkowa (Kątów Wrocławskich). Wychodnie skalne na obszarze bloku przedsudeckiego występują w okolicach Luboradza, Mierczyc i Jenkowa na wschód od Jawora. Dalej na wschód rozpoznano je punktowo za pomocą wierceń. Ze względu na stopień przykrycia terenu najdokładniej zbadane zostały fragmenty występujące w Górach Kaczawskich oraz w północno-wschodniej części Pogórza Kaczawskiego.
Nazewnictwo.
Metamorfik kaczawski określano też jako strefę kaczawską, strukturę kaczawską, metamorfik Gór Kaczawskich.
Niedawno na określenie metamorfiku kaczawskiego zaproponowano nazwę Kaczawskie łupkowo-zieleńcowe pasmo fałdowe.

</doc>
<doc id="468227" url="https://pl.wikipedia.org/wiki?curid=468227" title="Reregowie">
Reregowie

Obodrzycy właściwi, Reregowie – plemię słowiańskie zaliczane do plemion połabskich, które od VI w. zamieszkiwało tereny na wschód od dolnej Łaby między Zatoką Wismarską a jeziorem Swarzyńskim. 
Centralnymi grodami były: główny gród Mechlin ("Mechlin-Mecklenburg") oraz Swarzyn ("Schwerin"). 
Reregowie byli głównym plemieniem Związku obodryckiego. Śmierć księcia Niklota w 1160 roku położyła kres niezależności tego plemienia (pokonani przez księcia saskiego Henryka Lwa). 
Z ich państwa, zniemczonego w XIII wieku, wywodziło się niemieckie księstwo Meklemburgii.

</doc>
<doc id="468229" url="https://pl.wikipedia.org/wiki?curid=468229" title="Niecka północnosudecka">
Niecka północnosudecka

Niecka północnosudecka (depresja północnosudecka, synklinorium północnosudeckie) – rozległa jednostka geologiczna (tektoniczna) w północno-zachodniej części Sudetów. Graniczy od południa, wschodu, północnego wschodu i północy z metamorfikiem kaczawskim, który tworzy również jej podłoże.
Część granic ma charakter sedymentacyjny, a część tektoniczny.
Ma kształt niecki wydłużonej z północnego zachodu na południowy wschód. Na zachodzie wkracza na obszar Niemiec. Można w jej obrębie wyróżnić szereg stref różniących się budową geologiczną. Są to: strefa tektoniczna Warta-Osiecznica, wypiętrzenie Ołoboku, zrąb Zebrzydowej, zrąb Pieńsk-Godzieszów, półrów Lasowa, antyklina Raciborowic i synklina Grodźca. Na południowym wschodzie ma kilka odgałęzień: nieckę leszczyńską, półrów Lwówka, rów Świerzawy oraz rów Wlenia. Na południowym wschodzie, poprzez rów Świerzawy łączy się z zapadliskiem Wolbromka, które dochodzi do sudeckiego uskoku brzeżnego. Na południe od rowu Świerzawy i na południowy zachód od zapadliska Wolbromka znajduje się niewielkie, izolowane zapadlisko Wierzchosławic o podobnej budowie geologicznej.
Zbudowana jest ze skał osadowych i skał wulkanicznych, powstałych w okresie od górnego karbonu (stefan, być może westfal) do górnej kredy. Są to przede wszystkim piaskowce, mułowce, wapienie, margle, gipsy i anhydryty, a ze skał wulkanicznych: porfiry, melafiry i ich tufy.
Utwory wypełniające nieckę północnosudecką przykryte są na zachodzie osadami miocen i pliocenu. Lokalnie przebijają je trzeciorzędowe bazalty, należące do środkowoeuropejskiej prowincji bazaltowej.
Skały wypełniające nieckę północnosudecką budują podłoże części Gór Kaczawskich, Pogórza Kaczawskiego i Pogórza Izerskiego, a w części północno-zachodniej również Niziny Śląsko-Łużyckiej (Borów Dolnośląskich).

</doc>
<doc id="468232" url="https://pl.wikipedia.org/wiki?curid=468232" title="Ruchocze">
Ruchocze



</doc>
<doc id="468234" url="https://pl.wikipedia.org/wiki?curid=468234" title="Obodrzycy właściwi">
Obodrzycy właściwi



</doc>
<doc id="468239" url="https://pl.wikipedia.org/wiki?curid=468239" title="Palatium w Poznaniu">
Palatium w Poznaniu

Palatium w Poznaniu – wczesnopiastowski pałac książęcy, później królewski, wybudowany w zachodniej części poznańskiego Ostrowa Tumskiego prawdopodobnie w połowie X wieku (badania dendrochronologiczne wskazują, że belka progowa pochodzi z drzewa ściętego w bliżej nieokreślonym czasie po 941 roku).
Opis obiektu i wykopalisk.
Już przed II wojną światową archeolog W. Hensel wskazywał na możliwość znajdowania się pozostałości palatium Mieszka I na poznańskim Ostrowie Tumskim w pobliżu gotyckiego kościoła: „Był za tym grodem niewielkim o średnicy wynoszącej w przybliżeniu 100 m, z ośrodkiem znajdującym się w pobliżu dzisiejszego kościółka Najświętszej Marii Panny, gdzie też doszukiwać się musimy pozostałości po zamku samym, oprócz którego wznosiły się tu przypuszczalnie jedynie budynki mieszkalne drużynników książęcych”. 
Najważniejszych informacji związanych z budynkiem dostarczyły badania archeologiczno-architektoniczne prowadzone w latach 1999–2011 i w 2014 roku przez zespół archeologów Instytut Prahistorii Uniwersytetu im. Adama Mickiewicza w Poznaniu. Badaniami kierowała prof. Hanna Kóčka-Krenz.
Pojawienie się kamiennych budowli świeckich i sakralnych na terenach podległych władzy Piastów we wczesnym średniowieczu jest zapewne wynikiem kontaktów kulturowych naszych pierwszych władców z państwami ościennymi, szczególnie z Cesarstwem Niemieckim. Mieszko I w celu wybudowania swojej siedziby najprawdopodobniej sprowadził specjalistów właśnie z terenu cesarstwa, od których jego podwładni mieli możliwość nauczyć się konstruowania tego typu budowli, które łączyły funkcje mieszkalno-reprezentacyjne z liturgicznymi.
Palatium na Ostrowie Tumskim podobnie jak siedziby innych ówczesnych władców Europy zachodniej składało się z powiązanych ze sobą członów – pomieszczeń mieszkalnych, dużego pomieszczenia o funkcjach reprezentacyjnych i połączonej z nimi kaplicy. Na podstawie przeprowadzonych prac wykopaliskowych dodatkowo stwierdzono, że bezpośrednio do palatium przylegała pracownia złotnicza. Materiały archeologiczne oraz analiza dendrochronologiczna belki progowej w partii wejściowej budynku (data ścięcia drzewa: po 941 r.) pozwalają zakładać, że wzniesienie tej kamiennej rezydencji przypadło na krótko po połowie X w., była to więc najprawdopodobniej pierwsza monumentalna budowla powstała w czasie panowania Mieszka I. 
Architektura palatium.
Palatium znajdowało się pod dzisiejszym kościołem Najświętszej Marii Panny, miało prostokątny kształt i było ustawione na osi północ–południe. Takie ustawienie – wbrew panującej w całym średniowieczu tradycji położenia ważnych budynków na osi zachód–wschód – podyktowane było trudnymi warunkami terenowymi, gdyż wyspa zbudowana jest z niestabilnych piasków, żwirów i namułów nanoszonych przez wody rzeki. Na podstawie badań stwierdzono, że pałac miał wymiary 27,25 m na 11,70/11,90 m na poziomie fundamentów i był największą budowlą kamienną państwa pierwszych Piastów. Mury fundamentowe miały grubość 1,50 m, ściany obwodowe o grubości 1,30 m zbudowano z kamieni łamanych w płytki spajanych grubą warstwą czystego gipsu. Pokrywał je od wnętrza i strony zewnętrznej gipsowy tynk. Posadzki w budynku również wykonane były z wylewki gipsowej, która znajdowała się na warstwie okruchów skalnych.
Do wnętrza palatium prowadziła sień znajdująca się przy południowo-wschodnim narożniku budynku, wysunięta o 2,20 m przed jego bryłę, z takiej samej szerokości wejściem. W niej mieściła się klatka schodowa prowadząca na piętro, na co wskazuje zachowany na miejscu pierwszy stopień wpuszczony w szersze w tym miejscu mury. Fragmenty fundamentów ścian działowych zachowanych przy zachodniej i północnej ścianie wskazują, że w budynku wyodrębnione zostały co najmniej cztery pomieszczenia. Ich układ (w kierunku od południa ku północy) wyglądał następująco: sień sąsiadowała z pokojem (51 m²), który poprzedzał środkową, dużą salę (102 m²) pełniącą najprawdopodobniej funkcje reprezentacyjne. Do sali tej prowadziło bezpośrednio z zewnątrz budynku osobne wejście, umieszczone w połowie długości wschodniej ściany palatium. Ościeża tego wejścia zostały rozszerzone do wnętrza. Zachowało się jedynie jedno ościerze, przez co zewnętrzną szerokość otworu drzwiowego archeolodzy określili na 1,20 m zaś szerokość wewnętrzną – na 1,80 do 2 m. Przejścia do następnych dwóch sal znajdowały się w północnej ścianie działowej. Jedno z nich to wąski korytarz o szerokości zaledwie 90 cm, lecz długości 5 m, który mógł pełnić funkcję skarbczyka (4,5 m²). Do niego przylegała od wschodu ostatnia sala o powierzchni 34 m². Znalezione w niej przedmioty świadczą o tym, że pełniła ona funkcje kancelarii. Są to następujące artefakty: dwa tłoki pieczętne (ołowiany – mocno zużyty z niemożliwym do odczytania wyobrażeniu) i brązowy – kształtu migdałowatego, należący do brata Jakuba z zakonu dominikanów datowany na koniec XIII w. oraz bulla księcia Bolesława z napisem Dux Boleslaus na awersie (najprawdopodobniej odcisk pieczęci Bolesława Krzywoustego 1102–1138). Unikatowym znaleziskiem jest fragment glinianego opakowania z odciskiem wyobrażenia warującego psa. Przedmiot ten służył zapewne zabezpieczeniu tłoka pieczętnego nieokreślonego władcy (datowany jest na okres XI–XII wieku). 
Powierzchnia użytkowa parteru budynku palatium, która służyła celom administracyjno-reprezentacyjnym, szacowana jest na 190 m². Na dwukondygnacyjność budynku wskazuje fragment przewróconej, północnej ściany (o wysokości ok. 11 m) oraz obecność klatki schodowej. Prywatne pokoje władcy znajdowały się więc najprawdopodobniej na piętrze.
Kaplica pałacowa.
Bezpośrednio do palatium przylegają pozostałości kaplicy, które zostały bardzo dobrze przebadane w wyniku badań archeologicznych. Wnętrze kaplica ma zarys krzyża łacińskiego. Swym kształtem nawiązuje do kościołów kręgu karolińsko-ottońskiego, ale różni się rzutem i sposobem połączenia z pałacem książęcym od innych tego typu znanych wczesnośredniowiecznych budowli. Zbudowano ją na wprost wejścia do palatium, z zastosowaniem takich samych głębokości posadowienia, surowców i technik budowlanych jak budynek główny. Została ona połączona z domem książęcym w części naziemnej, na co wskazuje brak fundamentów w jej partii zachodniej. Połączenie takie musiało zostać oparte na łukach rozpiętych między górnymi partiami ścian kaplicy i aneksu wejściowego. W miejscu połączenia ściany zachodniej kaplicy z pałacem mogła znajdować się empora. 
Kaplica ta jest niewielkim kościołem salowym zamkniętym od wschodu absydą o wymiarach 2,5 × 2,5 m. W stosunku do nawy absyda była cofnięta o około 0,5 m. Grubość jej ścian wynosiła 1 m, zaś partia fundamentowa została poszerzona na zewnątrz o 10 do 20 cm. W ścianach nawy utworzono dwa aneksy, przez co jej powierzchnia użytkowa zajmowała 10 m². Wnętrze oświetlały okna umieszczone w ścianach zamykających ramiona świątyni na wysokości ok. 0,55 m od posadzki. Zarys okna widoczny w przewróconej południowej ścianie kaplicy pozwala stwierdzić, że były to otwory o szerokości ok. 75 cm i wysokości 1,30 m, zaopatrzone w parapety. Zdaniem archeologów tak nisko usytuowane okna pozwalają przypuszczać, że kaplicę doświetlał jeszcze górny rząd okienek, zapewne też okno w absydzie. Posadzkę tworzyła wylewka gipsowa położona na warstwie drobnych, naturalnych kamieni, która przetrwała w dużych połaciach w absydzie. Na osi absydy dostawiony był do ściany stół ofiarny, którego prostokątną podstawę wymurowano z drobniejszych kamieni płytowych łączonych zaprawą gipsową. Jej analiza wskazuje, że stół był pokryty pierwotnie okładziną. Wymiary ołtarza wynosiły 1 × 0,9 m. 
W wyniku specjalistycznych analiz ustalono, że ściany kaplicy były pokryte nakładanymi bezpośrednio na siebie trzema warstwami kremowo-białych tynków wapiennych z domieszką włókien roślinnych o łącznej grubości od 12 do 16 mm. Kilka fragmentów tynku nosi ślady dekoracji malarskiej, w której użyto typowych dla tego okresu malarstwa ściennego pigmentów - bieli wapiennej, czerwieni żelazowej i błękitu, ze spoiwem zawierającym białko, ewentualnie z dodatkiem kleju roślinnego. Niestety fragmenty tynku są zbyt małe, aby określić tematykę dekoracji malarskiej. Na kilku fragmentach widoczne są jedynie białe i czerwone pasma. W przypadku zachowanych na dwóch fragmentach tynku plamkach błękitu zastosowano barwnik pochodzący z importu. Pigment ten to naturalna ultramaryna pozyskiwana z lazurytu, którego najbardziej znane złoża eksploatowane od 6 tys. lat znajdują się w Badachszanie (Afganistan). Wydobywany z niego błękitny pigmen był bardzo drogim barwnikiem, porównywalnym z ceną złota. Z tego względu stosowano go zazwyczaj do pokrywania szat Matki Boskiej. We wnętrzu kaplicy odnaleziono również kilkanaście kościanych fragmentów relikwiarza skrzynkowego. 
Kolejny element wystroju świątyni pałacowej stanowiła dekoracja mozaikowa, która zdobiła absydę. Pozostało z niej ponad 230 kostek mozaikowych oraz fragmenty tynku z ich odciskami (jedna z kostek nadal tkwiła w tynku), co - jak się szacuje - stanowi jedynie nikły procent dekoracji ściany. Rezultatem dotychczasowych badań archeologicznych na Ostrowie Tumskim jest pozyskanie w sumie ok. 300 tesserów, większość z nich zarejestrowano w okolicach palatium. Kostka – są to głównie sześciany z przeźroczystego szkła o boku od 0,5 do 1,2 cm o licu zdobionym złotą folią, zabezpieczoną cienką warstwą szkliwa, pojedyncze z nich sporządzono ze szkła zabarwionego na kolor czarny, ciemnozielony, ceglastoczerwony lub ciemnoniebieski, kilka z nich było przeźroczystych. Miejsce ich zalegania dowodzi, że mozaika musiała zostać wykonana do początków XI wieku. Trudno oszacować powierzchnię jaką zajmowała mozaika (cała ściana absydy czy tylko jej centralna część) – w literaturze przedmiotu przyjmuje się, że dla wyłożenia 1 m² należało zużyć 10 000 kostek. Te które odkryto w samej kaplicy, to zaledwie nieco ponad 2% elementów wystroju 1 m². Przypuszcza się, że mozaika została wykonana przez specjalistów sprowadzonych z Rusi przez Bolesława Chrobrego, którego córka została żoną księcia kijowskiego Świętopełka I. Świadczyłby o tym fakt, że w tym okresie wnętrza cerkwi Rusi Kijowskiej ozdabiano podobnymi mozaikami wykonywanymi przez bizantyjskich artystów. Na terenie Polski działalności takiej nie stwierdzono. Na wyposażenie świątyni składały się także przedmioty liturgiczne m.in. relikwiarz skrzynkowy. Kilkanaście fragmentów kościanych okładzin zdobiących drewniany korpus takiego relikwiarza skrzynkowego odkryto we wnętrzu kaplicy. Ta niewielka ilość fragmentów okładzin nie pozwala zrekonstruować jej pierwotnego wyglądu. Relikwiarze z tego typu zdobieniami pochodzące z drugiej połowy X i początku XI wieku charakterystyczne są dla sztuki z obszaru Nadrenii. Z przedmiotami związanymi z liturgią można też łączyć znalezisko gemm – jednej szklanej (zaginionej) i drugiej karneolowej z wyobrażeniem lwa (późnorzymskiej, antycznej), których we wczesnym średniowieczu używano do wykładania relikwiarzy, krzyży, kielichów lub okładzin ksiąg liturgicznych. Mogła ona stanowić dekorację oprawy Ewangeliarza ponieważ lew był symbolem św. Marka. Kolejnymi znaleziskami są monety: denar władcy czeskiego Wratysława II (panującego w latach 1061–1092) oraz obol władcy węgierskiego Andrzeja I (1047–1060) odkryte przy podstawie ołtarza. 
Kaplica pełniła również funkcje sepulkralne. Wskazuje na to bezpośredni stan zachowania – całe wnętrze nawy zostało wykopane aż do stopy fundamentów, przez co osunęła się jego północna ściana. Można przypuszczać, że w kaplicy, bezpośrednio przy ołtarzu, znajdował się umieszczony pod posadzką grób, z którego zostały wydobyte szczątki pochowanej osoby. Niewykluczone, że spoczęła w niej jej fundatorka – księżna Dobrawa (977) lub też biskup Jordan (ok. 984), ponieważ w tym czasie jeszcze nie wybudowano kościołów katedralnych w Poznaniu i Gnieźnie. 
Pracownia złotnicza.
Bezpośrednio do zachodniej ściany palatium przylegała pracownia złotnicza o powierzchni 12 m². W jej wnętrzu zachowały się ślady spalonego stołu do pracy oraz 4 fragmenty tygli odlewniczych wykonanych z gliny ze śladami kontaktu z ogniem, w tym jeden z przywartą kropelką złota. Z pracowni pochodzą również złote nici, liczne drobiny i pasemka tego metalu, paciorki z masy szklanej i karneolu oraz trzy niewielkie oczka z granatu. Ciekawym znaleziskiem jest złote okucie w kształcie palmety oraz złota ozdoba w kształcie główki ryby Znaleziska te wskazują, że pracujący w niej złotnik znał techniki zdobnicze wymagające wysokich umiejętności – filigran, granulację i kameryzację. Pracownia działała od 2. połowy X w. do 1. połowy XI wieku. Wytwarzano w niej ozdoby dla książęcej rodziny, być może również sprzęty liturgiczne.
Dodatkowe informacje.
Bezpośrednie otoczenie książęcej rezydencji zostało utwardzone warstwą drobnych okrzesków pokrytych zaprawą gipsową. Wylewka gipsowa pokrywała warstwę kamieni, która znajdowała się na poziomie użytkowym z czasów funkcjonowania palatium. Została ona odkryta na długości ponad 3 m w niewielkiej odległości od północno-wschodniego narożnika budynku. Odciśnięte w niej negatywy słupów, które być może podpierały zadaszenie drewnianej trybuny, pozwalają przypuszczać, że miejsce to pełniło funkcje publiczne. W sąsiedztwie palatium odkryto też wytwarzane na miejscu, wysokiej jakości naczynia ceramiczne, wyroby włókiennicze i rogownicze. 
Gród i podgrodzie na Ostrowie Tumskim zostało zniszczone podczas najazdu czeskiego księcia Brzetysława I, prawdopodobnie na początku 1039 roku. Katedra została odbudowana, jednak odbudowa samego palatium została odłożona na później. Miało to związek z przeprowadzką Kazimierza Odnowiciela do Krakowa. Jednak same wały obronne zostały odbudowane za jego panowania, zaś jego żonie Dobroniedze Marii przypisuje się odbudowę pałacowej kaplicy. Podczas rozbicia dzielnicowego palatium stało się rezydencją książęcą wielkopolskiej linii Piastów. Koniec jego funkcjonowania to połowa XIII wieku i przeniesienie siedziby książęcej przez Przemysła I na lewy brzeg Warty. Ostrów Tumski znalazł się wówczas w posiadaniu biskupów poznańskich, którzy ostatecznie wyburzyli palatium, aby w XV w. wznieść w tym miejscu kościół pw. Najświętszej Marii Panny.
Ekspozycja reliktów.
W ramach projektu „Tu się wszystko zaczęło” realizowana jest obecnie na Ostrowie Tumskim w partnerstwie Miasta Poznań, Muzeum Archeologicznego i Archidiecezji Poznańskiej w miejscu palatium pierwszego władcy Polski przestrzenna ekspozycja z artystycznego szkła autorstwa Tomasza Urbanowicza. Posiada ona formę obrysu wokół kościoła, która pokazuje założenia architektoniczne budowniczych z X wieku. Instalacja jest uproszczonym i symbolicznym odtworzeniem kształtu przebadanych i zasypanych reliktów. Boczne ściany wykonane zostały z reliefowego, artystycznego szkła o strukturze przypominającej stare mury. Górne powierzchnie instalacji zrobiono z gładkiego i bezpiecznego szkła hartowanego z nadrukowanym trwale tekstem. Instalacja jest dobrze widoczna także w nocy dzięki oświetleniu zamontowanym w posadzce wewnątrz formy. Miejsce, w którym znajdował się warsztat złotnika zostało symbolicznie upamiętnione drewnianą posadzką.
W sąsiedztwie świątyni stanie makieta, przedstawiająca dwa odlewy z brązu – przenikające się wzajemnie mury Kościoła NMP i palatium Mieszka I. O zabytku informować będą napisy w języku Braile'a. 
We wnętrzu Kościoła NMP będzie udostępniona multimedialna prezentacja o historii palatium i zabytkach archeologicznych z nim związanych.
Prace przygotowawcze i rozbiórkowe związane z tym projektem rozpoczęły się w 2020 roku, zakończenie realizacji projektu powinno nastąpić 2021 roku. 

</doc>
<doc id="468245" url="https://pl.wikipedia.org/wiki?curid=468245" title="Reginald Lee">
Reginald Lee

Reginald Robinson Lee (ur. 19 maja 1870 r., zm. 6 sierpnia 1913 r.) – obserwator na "RMS Titanic"; pełnił służbę w chwili kolizji statku z górą lodową 14 kwietnia 1912 r.
Prawdopodobnie to on, a nie Frederick Fleet, dostrzegł górę lodową na kursie statku i poinformował o tym mostek kapitański. Po zderzeniu został skierowany do obsługi szalupy ratunkowej nr 13. Przeżył katastrofę, ale zmarł rok później w wyniku powikłań po przebytym zapaleniu płuc.

</doc>
<doc id="468256" url="https://pl.wikipedia.org/wiki?curid=468256" title="Mediaș">
Mediaș

Mediaș (niem. "Mediasch", węg. "Medgyes") – rumuńskie miasto usytuowane w centrum Siedmiogrodu w okręgu Sybin.
Powierzchnia miasta to około 62,62 km². Burmistrzem od 2004 roku jest Daniel Thellmann.
Miasto rozwinęło się z wioski rzemieślniczej. W Mediaș zachowało się wiele starych uliczek, a także kościół z XIV wieku oraz fragmenty innych średniowiecznych budynków. W mieście produkuje się m.in. maszyny, szkło, obuwie, wino i porcelanę.
Tutaj 16 lutego 1576, po ogłoszeniu go w Krakowie królem Polski, książę siedmiogrodzki Stefan Batory zaprzysiągł "pacta conventa", m.in. przyrzekł odebrać dla Rzeczypospolitej ziemie zagrabione przez Iwana Groźnego.
Populacja.
W Mediaș żyje ok. 55 400 ludzi:

</doc>
<doc id="468264" url="https://pl.wikipedia.org/wiki?curid=468264" title="Frymburk">
Frymburk

Frymburk (niem. "Friedberg") – miasteczko (městys) i gmina (obec) w Czechach, w kraju południowoczeskim, w powiecie Český Krumlov. W 2022 roku liczyła 1304 mieszkańców.

</doc>
<doc id="468269" url="https://pl.wikipedia.org/wiki?curid=468269" title="Józef Zapędzki">
Józef Zapędzki

Józef Zapędzki (ur. 11 marca 1929 w Kazimierówce, zm. 15 lutego 2022 we Wrocławiu) – polski żołnierz i strzelec sportowy, dwukrotny mistrz olimpijski w strzelaniu z pistoletu szybkostrzelnego, podpułkownik Wojska Polskiego.
Życiorys.
Młodość i kariera wojskowa.
Był synem Jana Zapędzkiego i Marii Zapędzkiej, z d. Wacławczyk. Jego ojciec pracował jako zwrotniczy.
W 1936 rozpoczął naukę w szkole podstawowej w Łazach, jego edukację przerwała jednak II wojna światowa. Od połowy 1943 do stycznia 1945 pracował w dziale mechanicznym fabryki maszyn w Zawierciu. Jego ojciec został w 1943 aresztowany za pomoc jeńcom-robotnikom przymusowym pracującym w parowozowni w Bytomiu, a następnie osadzony w obozie w Auschwitz, skąd został przewieziony w 1944 do Buchenwaldu, a w kwietniu 1945 do Dachau. Tam zmarł na skutek postrzelenia przez strażnika bezpośrednio przed wyzwoleniem obozu.
W 1947 ukończył w trybie przyspieszonym szkołę podstawową w Łazach i rozpoczął pracę w tamtejszej parowozowni. Równocześnie uczył się w trybie wieczorowym w Państwowym Gimnazjum Mechanicznym w Zawierciu. W 1949 wstąpił do Oficerskiej Szkoły Piechoty we Wrocławiu. Ukończył ją w 1951 i uzyskał stopień podporucznika piechoty. W latach 1951–1960 służył w 73 Pułku Zmechanizowanym w Gubinie, w latach 1951–1952 był tam dowódcą plutonu, następnie dowódcą kompanii, w czasie służby w tej jednostce został awansowany do stopnia kapitana. W 1960 został przeniesiony do Wrocławia. W 1962 ukończył Liceum Ogólnokształcące w Bolesławcu, w 1975 studia w Akademii Wychowania Fizycznego we Wrocławiu. Odszedł z wojska w stopniu podpułkownika w 1977.
Kariera sportowa.
Strzelectwo sportowe zaczął uprawiać w 1957, został zawodnikiem Ligi Przyjaciół Żołnierza w Zielonej Górze, w styczniu 1960 został powołany do reprezentacji Polski, nie udało mu się jednak zakwalifikować na igrzyska olimpijskie w Rzymie (1960. Jeszcze w tym samym roku sięgnął po pierwsze w karierze mistrzostwo Polski oraz rekord Polski w strzelaniu z pistoletu dowolnego na 50 metrów, z wynikiem 557 punktów. Od 1961 był zawodnikiem WKS Śląsk Wrocław.
W 1962 zadebiutował na mistrzostwach świata (zajął 23. miejsce w swojej konkurencji), w 1963 na mistrzostwach Europy (w najlepszym ze startów zajął 5. miejsce). W 1964 zajął drugie miejsce podczas zawodów strzeleckich Spartakiady Armii Zaprzyjaźnionych w Sofii, poprawił też rekord Polski. Po dobrych startach w pierwszej części sezonu wystąpił na igrzyskach olimpijskich w Tokio (1964), na których zajął 15. miejsce, z wynikiem 584 punkty.
W 1965 został mistrzem Europy w konkurencji pistolet centralnego zapłonu 30+30 strzałów. w 1966 wicemistrzem świata w konkurencji pistolet szybkostrzelny 2 × 30 strzałów. a drużynowo wywalczył brązowy medal w konkurencji pistolet dowolny 60 strzałów (z Rajmundem Stachurskim, Józefem Frydelem i Henrykiem Siekiem). W 1967 zajął 2. miejsce podczas rozgrywanego w Meksyku "Tygodnia sportów przedolimpijskich" zajął 2. miejsce.
W opinii zagranicznej prasy specjalistycznej był głównym kandydatem do zwycięstwa podczas igrzysk olimpijskich w Meksyku (1968). Podczas igrzysk, w konkurencji pistolet szybkostrzelny 2 × 30 strzałów wywalczył złoty medal, z wynikiem 593 punktów (rekord olimpijski). Prowadził już po pierwszym dniu zawodów, osiągając kolejno 100, 99 i 99 punktów (łącznie 298). Drugi zawodnik po pierwszym dniu, Renart Sulejmanow zdobył 297 punktów, trzech kolejnych strzelców po 296 punktów, najgroźniejszy według prasy rywal, Marcel Roșca – 295 punktów. W drugim dniu zawodów zdobył 295 punktów, co łącznie dało mu zwycięstwo, z wynikiem 593 punkty. Kolejnych trzech zawodników zdobyło ich łącznie 591 (w tym Rosca i Sulejmanow).
Po niezbyt udanych startach w 1969 zrezygnował ze startu w zbliżających się mistrzostwach Europy, za co Polski Związek Strzelectwa Sportowego ukarał go roczną dyskwalifikacją. W styczniu 1970 niemieckie pismo "Deutsche SchützenZeitung" sklasyfikowało go na 3. miejscu w historii strzelectwa sportowego w jego konkurencji. W lipcu 1970 uczestniczył w wypadku samochodowym, po którym zrezygnował początkowo ze startu w mistrzostwach świata, które miały się odbyć pod koniec roku. Następnie jednak zmienił zdanie i został włączony do reprezentacji. Na mistrzostwach świata zajął jednak dopiero 44. miejsce.
W 1971 wywalczył brązowy medal podczas mistrzostw Europy, w konkurencji pistolet szybkostrzelny 2 × 30 metrów (przegrał dogrywkę o srebrny medal). W pierwszej połowie 1972 osiągał dobre wyniki, zwyciężył m.in. podczas mistrzostw armii zaprzyjaźnionych, zdobył też brązowy medal mistrzostw Europy w konkurencji pistolet pneumatyczny 40 strzałów. Przed igrzyskami olimpijskimi w Monachium (1972) nie uważał się jednak za kandydata do złotego medalu (liczył na trzecie miejsce). Na igrzyskach zdobył jednak ponownie złoty medal w konkurencji pistolet szybkostrzelny 2 × 30 metrów, z wynikiem 595, który był rekordem olimpijskim. W pierwszej serii zdobył jako jeden z czterech zawodników maksymalne 200 punktów, w drugiej 199 punktów (prowadził po niej wspólnie z Igorem Bakałowem), w trzeciej 196 punktów (Bakałow uzyskał w niej tylko 184 punkty). Ostatecznie wygrał z przewagą jednego punktu nad Ladislavem Fialtą, który osiągnął kolejno 200, 197 i 197 punktów. Dla J. Zapędzkiego zwycięstwo to miało dodatkowe znaczenie symboliczne, albowiem złoty medal odbierał w dniu rocznicy wybuchu II wojny światowej, w miejscu oddalonym o ok. 20 km od miejsca śmierci i pochówku jego ojca.
Po igrzyskach otrzymał propozycję prowadzenia reprezentacji Szwajcarii, jednak z niej nie skorzystał. Na mistrzostwach Europy w 1973 zdobył brązowy medal w konkurencji pistolet pneumatyczny 40 strzałów (z Rajmundem Stachurskim, Pawłem Małkiem i Wacłąwem Hamerlińskim). Srebrny medal w tej samej konkurencji zdobył na mistrzostwach Europy w 1974 (z Pawłem Małkiem, Zbigniewem Fedyczakiem i Rajmundem Stachurskim), brązowy w 1975 (z Pawłem Małkiem, Rajmundem Stachurskim i Stanisławem Czyrkiem), ponownie srebrny w 1976 (z Rajmundem Stachurskim, Pawłem Małkiem i Zbigniewem Rabczukiem). Bez sukcesów startował natomiast na mistrzostwach świata w 1974.
W 1976 wystąpił na igrzyskach olimpijskich w Montrealu, w konkurencji pistolet szybkostrzelny 2 × 30 strzałów. Zacięcie się pistoletu w pierwszej serii strzelań pociągnęło za sobą utratę 40 punktów, w pozostałych strzelaniach stracił jednak tylko cztery punkty, w tym ostatniego dnia zawodów uzyskał 299 na 300 możliwych punktów. Ostatecznie zajął jednak dopiero 45. miejsce, z wynikiem 556 punktów. W 1977 odszedł ze Śląska Wrocław, kontynuował jednak karierę jako zawodnik niezrzeszony w żadnym klubie, w latach 1977–1979 pracował jako nauczyciel wychowania fizycznego. W 1980 piąty raz wystąpił na igrzyskach olimpijskich – w Moskwie, formalnie znów był zawodnikiem Śląska Wrocław. W konkurencji pistolet szybkostrzelny 2 × 30 metrów zajął tym razem 14 m. (ex equo z Andrzejem Macurem), z wynikiem 591 punktów (295+296 punktów). Ostatni raz w karierze sportowej wystąpił 7 listopada 1980 na zawodach w Bydgoszczy.
W swojej karierze zdobył 22 tytuły mistrza Polski:
17 razy poprawiał rekord Polski w różnych konkurencjach strzeleckich.
Po zakończeniu kariery sportowej.
Po zakończeniu kariery sportowej przeszedł na rentę wojskową III grupy w związku z upośledzeniem słuchu. W kolejnych latach prowadził za granicą treningi strzeleckie, był też taksówkarzem. Od 1987 mieszkał ponownie w Łazach, gdzie został pochowany 25 lutego 2022.
Życie prywatne.
W 1961 ożenił się z Teresą Korzeniewską. Z małżeństwa tego miał dwóch synów, Mirosława i Tomasza.

</doc>
<doc id="468271" url="https://pl.wikipedia.org/wiki?curid=468271" title="Hans Bulow">
Hans Bulow



</doc>
<doc id="468273" url="https://pl.wikipedia.org/wiki?curid=468273" title="Hans von Bulow">
Hans von Bulow



</doc>
<doc id="468276" url="https://pl.wikipedia.org/wiki?curid=468276" title="Wilhelm Heinrich Wackenroder">
Wilhelm Heinrich Wackenroder

Wilhelm Heinrich Wackenroder (ur. 13 lipca 1773 w Berlinie, zm. 13 lutego 1798 tamże) – jeden z prekursorów niemieckiego romantyzmu.
Życiorys.
Urodził się i wychował w rodzinie pruskiego urzędnika. Od lat szkolnych do wczesnej śmierci przyjaźnił się z Ludwigiem Tieckiem, z którym wspólnie napisał zbiór esejów o sztuce. Studiował prawo w Getyndze i Erlangen, a po ukończeniu studiów pracował jako asesor sądowy w Berlinie.
Interesował się literaturą i sztuką, co znalazło wyraz w jego pracach – poetyzujących esejach o naturze sztuki i powołaniu artysty. Wszystkie utwory poza pierwszym zostały wydane pośmiertnie.

</doc>
<doc id="468277" url="https://pl.wikipedia.org/wiki?curid=468277" title="Kwiecień 2006">
Kwiecień 2006



</doc>
<doc id="468278" url="https://pl.wikipedia.org/wiki?curid=468278" title="Miasteczko Pleasantville">
Miasteczko Pleasantville

Miasteczko Pleasantville (ang. "Pleasantville") – amerykański film z 1998 r., w którym rodzeństwo David i Jennifer żyjące w latach 90. w niespodziewany sposób przenosi się do świata popularnego serialu z lat 50., stając się głównymi bohaterami serialu.
Opis fabuły.
Stany Zjednoczone, lata 90. Rodzeństwo David (Tobey Maguire) i Jennifer (Reese Witherspoon) w czasie kłótni o to, jaki kanał telewizyjny wybrać, wyrywa sobie pilota z rąk. Pilot, bez którego ich nowego telewizora nie da się uruchomić, ulega zniszczeniu. David jest zrozpaczony, bo nie będzie mógł oglądać kolejnego odcinka komediowego, czarno-białego sitcomu "Miasteczko Pleasantville" z lat 50. Jednak chwilę później zjawia się tajemniczy starszy pan (serwisant TV) i wręcza Davidowi nowy pilot o dość nietypowym wyglądzie. Okazuje się, że pilot ten jest przepustką do innego świata. Przenosi ich do czarno-białego Miasteczka Pleasantville i spostrzegają, że wyglądają jak ich rówieśnicy z serialu, dzieci wzorowej rodziny – Mary Sue Parker i Bud Parker.

</doc>
<doc id="468283" url="https://pl.wikipedia.org/wiki?curid=468283" title="Rollei">
Rollei

Rollei jest niemieckim przedsiębiorstwem produkującym sprzęt optyczny, założonym w 1920 roku przez Paula Franke i Reinholda Heidecke w Brunszwiku, w Dolnej Saksonii. Rollei jest producentem serii aparatów fotograficznych Rolleiflex i Rolleicord. Aparaty fotograficzne firmy Rollei używają optyki (obiektywów) produkcji własnej, lecz częściej Carl Zeiss i Schneider Kreuznach oraz sporadycznie innych producentów.

</doc>
<doc id="468285" url="https://pl.wikipedia.org/wiki?curid=468285" title="Misja łaski">
Misja łaski



</doc>
<doc id="468289" url="https://pl.wikipedia.org/wiki?curid=468289" title="Teatr Wielki w Łodzi">
Teatr Wielki w Łodzi

Teatr Wielki w Łodzi – największy łódzki teatr, specjalizujący się w wystawianiu oper i baletów, a także operetek i musicali; druga pod względem wielkości scena operowa w Polsce. Położony jest przy placu Dąbrowskiego, pomiędzy ulicami Narutowicza, Sterlinga i Jaracza.
Teatr prowadzi także rozległą działalność impresaryjną, dzięki której jego spektakle prezentowane były w krajach Europy i w Stanach Zjednoczonych. Teatr Wielki w Łodzi jest organizatorem Łódzkich Spotkań Baletowych – międzynarodowego festiwalu tańca.
Budynek, oprócz funkcji teatralnych spełnia też rolę miejsca, w którym można organizować innego rodzaju imprezy masowe, takie jak bale noworoczne, pokazy mody, różnego rodzaju zloty i zjazdy. W latach 2000–2009 Teatr Wielki był miejscem głównych wydarzeń Międzynarodowego Festiwalu Sztuki Autorów Zdjęć Filmowych Camerimage, Grand Prix Jazz Melomani, od 2016 odbywają się tutaj Gale Otwarcia i Zamknięcia Festiwalu Transatlantyk.
Aktualnie dyrektorem Teatru jest Marcin Nałęcz-Niesiołowski, a zastępcą dyrektora ds. artystycznych Rafał Janiak.
Historia teatru.
Teatr Wielki w Łodzi jest artystycznym kontynuatorem swojej znakomitej poprzedniczki – Opery Łódzkiej (1954-1966), której powstanie było efektem pasji i zaangażowania Stowarzyszenia Przyjaciół Opery z jej głównymi przedstawicielami: muzykami – Władysławem Raczkowskim, Tomaszem Kiesewetterem i Mieczysławem Drobnerem oraz Sabiną Nowicką, ówczesną dyrektorką łódzkiego Studium Operowego.
Premiera "Strasznego dworu" Stanisława Moniuszki 18 października 1954, w reżyserii Jerzego Merunowicza i pod batutą Władysława Raczkowskiego była „pierwszym dzieckiem” nowej instytucji (oficjalnie powołanej do życia decyzją Prezydium Rady Narodowej m. Łodzi z dnia 1 lipca 1954 roku) kierowanej przez Sabinę Nowicką – dyrektora naczelnego i Mieczysława Drobnera – kierownika artystycznego. Przez ponad dziesięć lat Opera Łódzka prezentowała swoje premiery operowe i baletowe na scenach Teatru Nowego i Teatru im. Stefana Jaracza, by w 1966 otrzymać nową nazwę – Teatr Wielki w Łodzi i nową siedzibę przy placu Dąbrowskiego. Nowo powstająca instytucja pierwotnie miała być Teatrem Narodowym.
Pierwsza dyrekcja Teatru Wielkiego w osobach Stanisława Piotrowskiego (dyrektor naczelny) i Zygmunta Latoszewskiego (dyrektor artystyczny) na inaugurację budynku zaprezentowała, dzień po dniu, cztery przedstawienia operowe: "Halkę" Stanisława Moniuszki (19 stycznia 1967; 22. rocznica wyzwolenia Łodzi), "Kniazia Igora" Aleksandra Borodina (20 stycznia 1967), "Straszny dwór" Stanisława Moniuszki (21 stycznia 1967) i "Carmen" Georges'a Bizeta (22 stycznia 1967).
19 stycznia 1967, przed południem, odbyła się uroczystość oficjalna, w której wzięli udział goście z kraju i zagranicy, gospodarze miasta, przedstawiciele świata artystycznego i kulturalnego. Symboliczną wstęgę przecinał wiceminister kultury i sztuki Kazimierz Rusinek, który podczas przemówienia powiedział, że „akt ten jest wyrazem hołdu dla tradycji robotniczo-rewolucyjnych Łodzi, dla obywateli miasta i dokonuje się go na chwałę polskiej kultury”. Podczas koncertu inauguracyjnego wykonano m.in. uwerturę do opery "Halka" Moniuszki i arię Kończaka z II aktu opery "Kniaź Igor" Borodina w wykonaniu Andrzeja Saciuka, pod dyrekcją Zygmunta Latoszewskiego, arię Hanny z IV aktu opery "Straszny dwór" Moniuszki w wykonaniu Delfiny Ambroziak, pod dyrekcją Mieczysława Wojciechowskiego oraz wstęp, intermezzo i farandolę z opery "Carmen" Bizeta, pod dyrekcją Józefa Klimanka.
Na koncercie i premierze inaugurującej działalność Teatru poza Kazimierzem Rusinkiem, obecni także byli członkowie Biura Politycznego KC PZPR Ignacy Loga-Sowiński i Marian Spychalski, kierownik Wydziału Kultury KC PZPR Wincenty Kraśko, kierownik Biura Prasy KC PZPR Stefan Olszowski, ministrowie Mieczysław Moczar, Eugeniusz Strawiński, Marian Olewiński, generalny dyrektor Ministerstwa Kultury i Sztuki Stanisław W. Balicki, I sekretarz KŁ PZPR Józef Spychalski i przewodniczący Prezydium RN m. Łodzi Edward Kaźmierczak.
W obsadzie premierowego spektaklu "Halki" wystąpili: Lidia Skowron (Halka), Tadeusz Kopacki (Jontek), Jerzy Jadczak (Janusz), Antoni Majak (Stolnik), Ewelina Kwaśniewska (Zofia), Stanisław Michoński (Dziemba), Ryszard Nowaliński (Dudarz) i Feliks Tarnawski (Góral). Realizatorami przedstawienia byli: Zygmunt Latoszewski (kierownictwo muzyczne), Jerzy Zegalski (inscenizacja i reżyseria), Jan Kosiński (dekoracje), Barbara Jankowska (kostiumy), Witold Borkowski (choreografia) i Mieczysław Rymarczyk (kierownictwo chóru).
Począwszy od 1967 Teatr Wielki przedstawił publiczności ponad 300 premier, wśród których były klasyczne dzieła operowe i baletowe, musicale i operetki, a także kompozycje wybitnych współczesnych twórców polskich. Na scenie teatru miały miejsce prapremiery światowe oper Romualda Twardowskiego "Lord Jim" oraz "Maria Stuart". Tu odbyły się głośne inscenizacje dzieł Krzysztofa Pendereckiego "Diabły z Loudun" i "Ubu król" czy polskie prapremiery oper "Echnaton" Philipa Glassa i "Mężczyzny, który pomylił żonę z kapeluszem" Michaela Nymana. Nowozelandzki choreograf Gray Veredon stworzył spektakl baletowy Ziemia obiecana, inspirowany powieścią Władysława Reymonta i filmem Andrzeja Wajdy.
Wraz z reformą administracyjną kraju począwszy od 1 stycznia 1991 Teatr Wielki w Łodzi stał się instytucją kultury Samorządu Województwa Łódzkiego.
Budynek i architektura.
Na projekt teatru rozpisano konkurs, w którym udział wzięli m.in.:
Ostatecznie zaprojektowanie teatru powierzono specjalnie powołanemu zespołowi; projektantami byli Józef i Witold Korscy oraz Roman Szymborski. Budowa rozpoczęła się w 1949 i trwała 17 lat. Przedłużająca się budowa wynikała z usytuowania gmachu na terenie bagiennym, co znacznie komplikowało prace ziemne. Teatr Wielki jest jedną ze sztandarowych łódzkich realizacji okresu socrealizmu. Należy jednak dodać, że sama forma budynku stanowi kontynuację przedwojennych rozwiązań stosowanych przez J. Korskiego. Obok łódzkiego Domu Partii czy ówczesnej Centrali Importowej Przemysłu Włókienniczego „Textilimport”, to kolejny obiekt który silnie wpłynął na pejzaż architektoniczny miasta.
Dominującym elementem monumentalnej bryły teatru jest fasada z podcieniami wspartymi na masywnych filarach, fryzem oraz loggią podzieloną smukłymi kolumnami.
Budynek Teatru Wielkiego znajdujący się przy placu Dąbrowskiego jest drugim pod względem wielkości gmachem operowym w Polsce i jednym z największych w Europie. Pierwotnie widownia teatru liczyła 1270 miejsc; po remoncie przeprowadzonym w 2003 jest 1074 miejsc.
Kubatura budynku głównego i technicznego Teatru Wielkiego wynosi łącznie .
Fosa orkiestrowa mieści około 70 muzyków. Dzięki dwóm zamontowanym w niej zapadniom można wyrównać jej poziom z poziomem sceny, powiększając tym samym proscenium.
W budynku teatru mieszczą się wszystkie niezbędne do przygotowania pracownie: scenograficzna, stolarska, ślusarska, szewska, krawiecka, modelarska, perukarska, nakryć głowy. Artyści mogą pracować w czterech dużych salach prób i w kilku mniejszych pokojach pracy indywidualnej.
W okresie od stycznia 2012 do pierwszych dni kwietnia 2013 roku, dzięki środkom pozyskanym z Europejskiego Funduszu Rozwoju Regionalnego, budynek Teatru Wielkiego przeszedł gruntowną, pierwszą od ponad 40. lat, modernizację. W tym czasie opera nie zaprzestała działalności i swoje spektakle prezentowała na scenie Teatru im. Stefana Jaracza, a także w innych miejscach Łodzi.
Scena.
Scena główna ma 26 m szerokości i 39,5 m głębokości (wraz z zasceniem) i jest wyposażona w 6 dużych zapadni scenicznych mogących jeździć w górę i w dół do 3 m w dowolnej konfiguracji, a także mniejsze zapadnie w proscenium. W zapadniach można zamontować małe zapadnie osobowe. Na scenę może wjeżdżać 14 wózków scenicznych o wymiarach 16,5 × 2,7 m z dekoracjami, z lewej i prawej kieszeni sceny oraz z zascenia. Teatr posiada również scenę obrotową o średnicy 16 m. Wszystkie urządzenia mają napęd elektryczny. Nad sceną zamontowanych jest 16 sztankietów o napędzie elektrycznym i 25 sztankietów linowych do podnoszenia i opuszczania elementów dekoracji. W zasceniu funkcjonuje 15 sztankietów o napędzie elektrycznym. Wysokość sceny wraz z podsceniem, sznurownią i stropem wynosi 46 m. Scena jest wyposażona w ponad 300 regulowanych obwodów świetlnych, a także w wysokiej klasy sprzęt elektroakustyczny. Teatr posiada 2 kurtyny tekstylne i 4 kurtyny stalowe.
Scena wyposażona jest w nowoczesny park oświetleniowy z 600 reflektorami, zasilanymi przez 450 regulatorów, w tym 150 mobilnych i sterowanych przez system komputerowy za pomocą sygnału DMX i Ethernet. Sprzęt oświetleniowy zamontowany jest w wielu punktach sceny i widowni na specjalnych konstrukcjach oraz na 6 mostach jeżdżących. W systemie pracują też inteligentne urządzenia oświetleniowe typu „ruchoma głowa”, naświetlacze w technologii LED (diodowe) oraz HMI (wyładowcze). Oświetleniowcy dysponują 4 stanowiskami do prowadzenia reflektorów prowadzących, tzw. punktowców.
Nagłośnienie sceny i widowni zapewnia nowoczesny, cyfrowy system dźwięku. Scena jest wyposażona także w projektory video i wielkogabarytowe ekrany do realizacji projekcji wysokiej jakości oraz urządzenia do wykonywania efektów takich jak: śnieg, dymy, bąbelki, konfetti itp.
Łódzkie Spotkania Baletowe.
Od 1968 Teatr Wielki jest organizatorem międzynarodowego festiwalu sztuki baletowej – Łódzkie Spotkania Baletowe, których inicjatorem był ówczesny kierownik literacki Stanisław Dyzbardis oraz pierwsza dyrekcja Teatru. Podczas 25 dotychczasowych edycji (festiwal odbywa się co dwa lata) w Łodzi gościły wszystkie najważniejsze zespoły baletowe z całego świata, a także wszystkie teatry tańca i zespoły baletowe polskich teatrów muzycznych. Do najważniejszych zespołów goszczących na scenie łódzkiego Teatru Wielkiego należą: Balet XX Wieku Maurice Béjarta, Nederlands Dans Theater, Sadler’s Wells Royal Ballet, Ballet Rambert, Cullberg Ballet, Batsheva Dance Company, Balet Teatru Bolszoj z Moskwy, Sanktpetersburski Teatr Baletu Borisa Ejfmana, Ballet Nacional de Cuba Alicji Alonso, Stuttgarter Ballett, Elisa Monte Dance Company, Kibbutz Contemporary Dance Company, Elisa Monte Dance Company, Baryshnikov Arts Center, Akram Khan Company (2015, 2017), Sylvie Guillem Sadler’s Wells London, English National Ballet (2017), Acosta Danza (Kuba, 2017), RUBBERBANDance Group (Kanada, 2017), Beijingdance / LDTX (Chiny, 2017).

</doc>
<doc id="468290" url="https://pl.wikipedia.org/wiki?curid=468290" title="Storno czarne">
Storno czarne



</doc>
<doc id="468291" url="https://pl.wikipedia.org/wiki?curid=468291" title="Metamorphosis">
Metamorphosis

Metamorphosis – polska grupa iluzjonistów specjalizująca się w nowoczesnej sztuce iluzji określanej jako "multimedia magic", powstała w 1997 r. pod kierownictwem Maksymiliana Makowskiego w warszawskim teatrze „Stara Prochownia”. Bohaterowie i koproducenci programu telewizyjnego pt. „52. Nowe oblicze iluzji” w kanale MTV Polska.
Iluzjoniści z Metamorphosis mają za sobą ponad kilkaset występów dla firm, agencji special events, reklamowych i public relations. Obecnie 98% pokazów grupy stanowią występy podczas wszelkiego rodzaju imprez firmowych i wydarzeń specjalnych. Członkowie zespołu zajmują się sztuką iluzji od 6 roku życia. Ich pokazy są pełne żywiołowej muzyki, efektów świetlnych i multimedialnych.
Ich działalność prezentowana była w czterech reportażach Polsat i MTV, w audycji Radia ZET „Nie do zobaczenia” oraz w obszernych artykułach czasopism „Cogito”, „Bravo”, „Rzeczpospolitej”, „Promenady Sukcesu” i Puls Biznesu
Konsultacje iluzjonistyczne.
Grupa Metamorphosis proszona była o pomoc w zakresie sztuki iluzji, manipulacji oraz szkoleń aktorów przy następujących produkcjach telewizyjnych i teatralnych:

</doc>
<doc id="468292" url="https://pl.wikipedia.org/wiki?curid=468292" title="Esperance (Australia)">
Esperance (Australia)

Esperance – miasto i port na południowym wybrzeżu Australii, w stanie Australia Zachodnia, nad zatoką Esperance (Ocean Indyjski). Ośrodek administracyjny i największa miejscowość hrabstwa Esperance. Około 9,5 tys. mieszkańców. Nazwa miasta pochodzi od statku francuskiej ekspedycji do "Terra Australis", która opuściła ten rejon, gdy dotarła wieść, że kapitan James Cook ogłosił ten kontynent kolonią angielską.
Port jest punktem eksportu rudy żelaza, niklu i ołowiu z kopalni położonych w rejonie miasta Kalgoorlie-Boulder na północ od Esperance. Eksportowane jest też zboże i inne produkty rolnicze.
Niedaleko miasta jest malowniczy Park Narodowy Cape Le Grand.

</doc>
<doc id="468293" url="https://pl.wikipedia.org/wiki?curid=468293" title="Jameer Nelson">
Jameer Nelson

Jameer Nelson (ur. 9 lutego 1982 w Chester, Pensylwania, USA) – amerykański koszykarz występujący na pozycji rozgrywającego.
Kariera.
W latach 2000–2004 występował w lidze uniwersyteckiej NCAA w zespole „Saint Joseph’s Hawks” Saint Joseph’s University w Filadelfii. Po roku występów został uznany za najlepszego debiutanta NCAA przez „Sports Illustrated” i serwis internetowy CBS Sportsline. W sezonie 2003/04 poprowadził swój zespół do zwycięstwa w rundzie zasadniczej NCAA (27 wygranych, bez porażki) i awansu do najlepszej ósemki ligi. Zespół Saint Joseph’s University, dla którego był to najlepszy sezon w historii, był jeszcze o krok od awansu do czołowej czwórki, ale o jego porażce przesądził rzut za trzy punkty na kilka sekund przed końcem meczu z ekipą z Oklahomy.
Statystyki Nelsona w sezonie 2003/04 – 20,6 zdobytych punktów, 5,3 asyst, 2,9 przechwytów na mecz – przyniosły mu uznanie zarówno na macierzystej uczelni (stał się rekordzistą w historii drużyny w tych trzech elementach, a jego numer na koszulce – 14 – zastrzeżono), jak i wśród specjalistów koszykówki. Otrzymał m.in. kilka prestiżowych nagród w 2004 – John R. Wooden Award i tytuł Naismith College Player of the Year.
W drafcie NBA w 2004 r. został wybrany z numerem 20. przez Denver Nuggets, lecz wkrótce został wymieniony do Orlando Magic za wybór w pierwszej rundzie przyszłego draftu. W drużynie Magic debiutował w sezonie 2004/05, występując głównie jako zmiennik rozgrywającego Steve’a Francisa. Pod koniec sezonu, kiedy Francis został przesunięty na pozycję rzucającego obrońcy, Nelson zajął jego dotychczasowe miejsce głównego rozgrywającego. Został wybrany do drugiej piątki najlepszych debiutantów NBA. Jego pozycja w Orlando Magic umocniła się, kiedy w lutym 2006 Francis przeszedł do New York Knicks. W sezonie 2008/09 został on nominowany jako rezerwowy do All-Star Game oraz konkursu Skills Challenge podczas Weekendu Gwiazd. Nie mógł tam jednak wystąpić z powodu kontuzji barku. Do gry po kontuzji powrócił dopiero na pierwszy mecz finałów 2009, w których Magic przegrali z Los Angeles Lakers 4–1.
30 czerwca 2014 został zwolniony przez Magic. 24 lipca 2014 podpisał kontrakt z Dallas Mavericks.
18 grudnia 2014, wraz z Jae Crowderem i Brandanem Wrightem trafił w ramach wymiany do Boston Celtics w zamian za Rajona Rondo, Dwighta Powella i wybory w przyszłych draftach. Wystąpił w 6 meczach w barwach Celtics, po czym, 13 stycznia 2015, został wytransferowany do Denver Nuggets w zamian za Nate’a Robinsona. 18 października 2017 został zwolniony przez klub z Kolorado. 22 października został graczem New Orleans Pelicans.
1 lutego 2018 trafił w wyniku wymiany do Chicago Bulls. Siedem dni później został wytransferowany do Detroit Pistons w zamian za Williego Reeda i przyszły wybór II rundy draftu.

</doc>
<doc id="468295" url="https://pl.wikipedia.org/wiki?curid=468295" title="Barbacena">
Barbacena

Barbacena − miasto we wschodniej Brazylii, w stanie Minas Gerais, w północnej części pasma górskiego Serra da Mantiqueira (Wyżyna Brazylijska). Około 115 tys. mieszkańców.

</doc>
<doc id="468300" url="https://pl.wikipedia.org/wiki?curid=468300" title="Herb powiatu sanockiego">
Herb powiatu sanockiego

Herbem powiatu sanockiego (hist. Herb ziemi sanockiej) jest w polu błękitnym dwugłowy orzeł złoty z takąż otwartą koroną pod nim umieszczony. Kolory żółty i błękitny są barwami herbowymi Piastów opolskich. 
Historia.
Znak dwugłowego orła nawiązuje do symboliki Orientu. Pojawił się w XIII w. z sąsiadującej z Polską Rusią Halicką. Złoty (żółty) orzeł jest symbolem siły i praworządności nawiązującej do heraldyki opolskiej linii Piastów oraz bezpośrednio osoby księcia Władysława II Opolczyka, który obdarzył ziemię sanocką szeregiem przywilejów i fundacji.

</doc>
<doc id="468302" url="https://pl.wikipedia.org/wiki?curid=468302" title="Prudnik (stacja kolejowa)">
Prudnik (stacja kolejowa)

Prudnik – stacja kolejowa w Prudniku, w województwie opolskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 100–149 pasażerów na dobę.
Opis.
Prudnik to stacja węzłowa. Dworzec położony jest w północnej części miasta, przy ulicy Dworcowej. Naprzeciwko niego (od strony ulicy) znajduje się obszerny skwer. Przez prudnicką stację kolejową przebiega linia kolejowa nr 137 relacji Katowice – Legnica, zwana magistralą podsudecką. Dodatkowo rozpoczyna się tu linia kolejowa nr 306 prowadząca do Krapkowic. Na stacji znajdują się dwie nastawnie (dawniej trzy), które posiadają urządzenia mechaniczne scentralizowane. Stacja w Prudniku posiada 7 torów głównych. Do obsługi podróżnych służą 2 niskie perony – przy peronie 1, przylegającym do dworca, znajduje się duża wiata.
Historia.
Powstanie stacji w Prudniku wiązało się z rozwojem przemysłu na terenie Górnego Śląska od połowy XVIII wieku, kiedy to rządy nad regionem przejęło Królestwo Prus w wyniku zwycięskiej wojny z państwem Habsburgów. Na początku XIX wieku wraz z pojawieniem się transportu kolejowego powstały pierwsze inicjatywy połączenia regionu z Wrocławiem. Już w 1843 pojawił się pomysł budowy połączenia Wrocławia z Górnym Śląskiem, które miałoby prowadzić m.in. przez Prudnik. 12 stycznia 1853 zamierzano utworzyć połączenie kolejowe na linii Koźle–Prudnik. 10 stycznia 1866 prudnicki magistrat wydał odezwę do mieszkańców, aby ci kupowali akcje, co miało umożliwić budowę kolei przez Prudnik. Za doprowadzeniem kolei do miasta lobbowali m.in. Fränklowie, właściciele fabryki tekstylnej w Prudniku. Spółka Kolej Górnośląska 7 lipca 1869 otrzymała koncesję na budowę linii z Ząbkowic Śląskich. Budowę kolejowej magistrali podsudeckiej ukończono w 1876. Ruch towarowy na stacji w Prudniku uroczyście zainaugurowano 15 sierpnia, a pasażerski – 1 października. Dworzec w Prudniku posiadał bardzo dobrze rozbudowaną infrastrukturę kolejową – rozbudowane torowisko, wydzieloną część dla obsługi transportu towarowego, brukowane drogi, wieżę ciśnień i inne budynki towarzyszące.
W 1895 firma Lenz &amp; Co, lokalne samorządy, właściciele papierni w Krapkowicach oraz majątków ziemskich zawiązali spółkę Kolej Prudnicko-Gogolińska z siedzibą w Prudniku, której celem stała się budowa drugorzędnej, normalnotorowej linii lokalnej z Prudnika do Gogolina, na stacjach końcowych stycznej z istniejącymi już w tym czasie liniami państwowymi. 19 sierpnia 1895 spółka uzyskała koncesję, po czym przystąpiono do prac budowlanych. Pierwszy odcinek – z Prudnika do Białej Prudnickiej – oddano dla ruchu towarowego 22 października 1896, a już 4 grudnia 1896 oddano do użytku całą linię z Prudnika do Gogolina, zarówno dla ruchu towarowego, jak i osobowego. Na stacji w Prudniku zbudowano specjalną, prowadzącą na trzeci peron metalową kładkę dla pieszych, biegnącą nad torami linii Kędzierzyn-Kamieniec Ząbkowicki i torami manewrowymi.
Na przełomie XIX i XX wieku planowano doprowadzenie bocznicy kolejowej ze stacji do prudnickich koszar przez Plac Wolności, powstanie linii wzdłuż Złotego Potoku, a także połączenie linią kolejki wąskotorowej Prudnika ze Ścinawą Małą, gdzie znajdowała się stacja końcowa linii z Nysy.
10 sierpnia 1903 na dworzec przybyła cesarzowa Augusta Wiktoria, by dokonać wizji terenów zniszczonych podczas powodzi z 10 lipca. 7 października 1938 stacja w Prudniku była miejscem przesiadkowym dla Adolfa Hitlera, który wybrał się stąd na wizytację Kraju Sudetów po układzie monachijskim. Hitlerowi towarzyszyli: Hermann Göring, Heinrich Himmler, Gerd von Rundstedt, Erhard Milch, Hans-Jürgen Stumpff, Hans von Salmuth, Josef Wagner i Hellmut Körner. Wizyta Hitlera w Prudniku została uwieczniona na filmie "Einmarsch in das Sudetenland".
Podczas bitwy o Prudnik w 1945 stacja była wykorzystywana przez żołnierzy Armii Czerwonej w celu wywożenia do ZSRR wyposażenia prudnickiej fabryki włókienniczej znanej po wojnie jako ZPB „Frotex”.
30 marca 1955 na dworcu kolejowym w Prudniku, miejscowa młodzież wyjeżdżająca na komisję poborową zabiła członka Prezydium Zarządu ZMP, który zwrócił im uwagę za śpiewanie pieśni niemieckich. Do lat 80. XX wieku w budynku prudnickiego dworca funkcjonowała restauracja, w której podawano pełne posiłki, a także alkohol. Wczesnym popołudniem 3 lutego 1985 na stację w Prudniku zajechał parowóz Pt47 (pociąg pospieszny relacji Lublin–Kudowa-Zdrój). Na przedzie lokomotywy zauważono krew i przyczepioną do maszyny torbę z ubraniami. Okazało się, że na przejeździe kolejowo-drogowym w Dytmarowie doszło do zderzenia pociągu z ciągnikiem RSP Jasiona. 2 osoby zginęły na miejscu, a 1 osoba została ciężko ranna (mężczyzna trafił w śpiączkę, zmarł kilka lat później). Wypadek spowodowany był błędem dróżnika, który mimo wiedzy o zbliżającym się pociągu, na prośbę pasażerów ciągnika podniósł rogatki, by mogli przejechać. Przez śnieżycę maszynista nie widział ciągnika.
W czasie powodzi tysiąclecia, 9 lipca na rampę dworca w Prudniku dotarły trzy wagony pociągu z ok. 150 pacjentami ewakuowanymi ze szpitala w Nysie. Na transport czekało na dworcu 20 karetek. Zniszczony został most na Odrze między stacjami Krapkowice Otmęt i Krapkowice. Od tej pory ruch na linii kolejowej nr 306 prowadzono wyłącznie od strony Prudnika, jednak 28 listopada 2005 w związku z pogarszającym się stanem torów linia została zamknięta. 3 sierpnia 2016 zmodernizowana linia relacji Prudnik–Krapkowice została oddana do użytku, co znów uczyniło miasto węzłem kolejowym. Tory miały być wykorzystywane do celów wojskowych (dojazd do Centralnej Składnicy Materiałów Wybuchowych pod Krapkowicami) i przemysłowych; planowano corocznie dwa przejazdy kontrolne. Organizowane są przejazdy pociągami turystycznymi z Prudnika do Krapkowic i z powrotem.
Gmina Prudnik od 2015 przygotowywała się na przejęcie dworca kolejowego w celu utworzenia przy nim nowego centrum przesiadkowego (rozmowy w tej sprawie trwały kilkanaście lat). Po dwóch latach przygotowań, w 2017 spółka PKP wycofała się z podpisania umowy przekazania obiektu, jako uzasadnienie podając informację o objęciu dworca kolejowego w Prudniku Programem Inwestycji Dworcowych PKP S.A. na lata 2016–2023. Ostatecznie dworzec w Prudniku został wypisany z programu, natomiast jego odnowa została uwzględniona na „liście zadań inwestycyjnych PKP S.A. rekomendowanych do wykonania w latach 2021–2027” ze względu na planowaną modernizację linii kolejowej nr 137.

</doc>
<doc id="468310" url="https://pl.wikipedia.org/wiki?curid=468310" title="Stanisław Wężyk (oficer)">
Stanisław Wężyk (oficer)

Stanisław Wężyk (ur. 7 października 1886 w Boiskach k. Radomia, zm. 19 grudnia 1950 w Gdyni) – podpułkownik artylerii Wojska Polskiego.
Życiorys.
31 marca 1924 roku Prezydent RP Stanisław Wojciechowski na wniosek ministra spraw wojskowych, gen. dyw. Władysława Sikorskiego awansował go na podpułkownika ze starszeństwem z dniem 1 lipca 1923 roku i 1. lokatą w korpusie oficerów artylerii. W 1924 r. pełnił służbę w 28 pułku artylerii polowej. Z dniem 31 maja 1925 roku został przeniesiony w stan spoczynku. Mieszkał w Warszawie-Żoliborzu przy ul. Śmiałej 37.
W czasie kampanii wrześniowej na polecenie pułkownika Stanisława Dąbka, dowódcy Lądowej Obrony Wybrzeża, zorganizował i objął dowództwo nad Gdyńskimi Kosynierami.
19 września 1939 roku, po kapitulacji Kępy Oksywskiej, trafił do niemieckiej niewoli. Do 1945 roku przebywał w Oflagu VIII B w Srebrnej Górze, a następnie IX A Spangenberg. Podczas oswobadzania obozu przez Amerykanów cudem uniknął śmierci. Przez półtora roku, nie będąc zidentyfikowanym, leżał nieprzytomny w szpitalu.
Po powrocie do kraju był szykanowany przez funkcjonariuszy Urzędu Bezpieczeństwa, aresztowany i więziony. Zmarł w 1950 r., po ciężkiej chorobie. Pochowany na cmentarzu miejskim w Gdyni. Ówczesne władze nie zezwoliły na pochówek na terenie cmentarza Obrońców Wybrzeża. Grób pozbawiony jest informacji o randze oficera i jego zasługach.

</doc>
<doc id="468311" url="https://pl.wikipedia.org/wiki?curid=468311" title="Vanity Fair. Targowisko próżności">
Vanity Fair. Targowisko próżności

Vanity Fair. Targowisko próżności ("Vanity Fair") – filmowa ekranizacja z roku 2004 klasycznej XIX-wiecznej powieści angielskiego pisarza Williama Thackeraya wydanej w Polsce jako "Targowisko próżności". Adaptację wyreżyserowała Mira Nair. Film pokazuje obraz angielskiego społeczeństwa pierwszej połowy XIX w., w czasach wojen napoleońskich.
Opis fabuły.
Becky Sharp (Reese Witherspoon), córka angielskiego malarza i francuskiej chórzystki. Osierocona w młodym wieku pragnie za wszelką cenę wyrwać się ze swego otoczenia i zaznać życia pełnego bogactwa i sławy.
Po ukończeniu szkoły Panny Pinkerton w Chiswick, Becky pragnie się dostać się do elity. Używa do tego całej swojej inteligencji i podstępów. Kobieta podejmuje pracę guwernantki dla córek sir Pitta Crawleya (Bob Hoskins). Becky szybko pozyskuje sympatię dzieci, a także bogatej, niezamężnej ciotki Crawleyów, Matildy (Eileen Atkins). Wkrótce staje się niezastąpiona w ich wiejskim gospodarstwie w Hampshire. Becky wie, że nie stanie się prawdziwą częścią elity, dopóki nie przeprowadzi się do miasta. Zdobywa zaufanie Matildy i kiedy ta zaprasza ją na stałe do Londynu, Becky natychmiast się zgadza. 
Chcąc jeszcze bardziej zbliżyć się do rodziny Crawleyów, Becky poślubia w sekrecie spadkobiercę majątku Rawdona Crawleya (James Purefoy), ale kiedy Matilda odkrywa ich związek, wyrzuca dziewczynę z domu. Kiedy Napoleon rozpoczyna wojnę, Rawdon zgłasza się na pierwszą linię frontu. Przy brzemiennej Becky pozostaje Amelia, jej najlepsza przyjaciółka, której świeżo poślubiony mąż również trafia na front i wkrótce ginie w bitwie pod Waterloo. 
Gdy z wojny wraca Rawdon, Becky rodzi syna, ale po wojnie nie wiedzie im się najlepiej. Zdeterminowana Becky, próbuje się dostać się do grona londyńskiej socjety i rozpocząć dostatnie i wygodne życie, poznaje wpływowego markiza Steyne'a (Gabriel Byrne), który wkrótce zostaje jej opiekunem.

</doc>
<doc id="468312" url="https://pl.wikipedia.org/wiki?curid=468312" title="Flamenco">
Flamenco

Flamenco – zjawisko kulturowe, związane z folklorem andaluzyjskich Romów, obejmujące muzykę, śpiew, taniec, strój i zachowania. Jego tradycja pochodzi z Andaluzji, i tam do dziś można oglądać jego wykonanie.
W 2010 roku flamenco zostało wpisane na listę niematerialnego dziedzictwa UNESCO.
Cechy charakterystyczne.
Taniec flamenco posiada swe korzenie w dawnych religijnych tańcach orientalnych. W dzisiejszej jego postaci dopatrzyć się można wielu elementów tańca hinduskiego, takich jak ruchy ramion, dłoni i palców, a także używanie nóg jako instrumentu perkusyjnego. Prawdopodobnie taniec ten pochodzi bezpośrednio od hinduskiego tańca katak.
Opowiada się tańcem historię i gestom nie przypisuje się konkretnych znaczeń. We flamenco ruchy ciała i gesty wyrażają pewne stany emocjonalne tancerza lub podkreślają znaczenie słów i charakteru melodii, która im towarzyszy.
Jest to taniec wykonywany solo, w duecie, grupowo lub składa się z kolejnych „solówek”, wykonywanych przez poszczególnych tancerzy.
Strój tancerzy – przeważnie czarny, granatowy lub ciemnobrązowy – to obcisłe spodnie, biała koszula, obcisła kamizelka, mała apaszka pod szyją, buty wzorowane na butach do jazdy konnej z wysokimi obcasami i charakterystyczny płaskodenny kapelusz. Kamizelka i kapelusz bywają wykorzystywane jako element choreografii.
Strój tancerek to przede wszystkim szeroka, kolorowa falbaniasta spódnica lub suknia (wykorzystywana w tańcu), falbaniasty gorset i kolorowa chusta, uzupełnieniem czasem bywa wachlarz, grzebień lub kwiat.
Muzyka wykonywana jest przede wszystkim na gitarze (choć zdarzają się przypadki użycia fletu, skrzypiec, wiolonczeli). Rytm wybiją zarówno tańczący jak i śpiewacy przez: uderzenia dłońmi (klaskanie), pstrykanie palcami, uderzenia otwartymi dłońmi o pudła, na których siedzą śpiewacy (tzw. cajón) i za pomocą kastanietów.
Z punktu widzenia charakteru wykonywanego śpiewu (muzyki) rozróżnia się następujące rodzaje flamenco:
Historia.
Dawniej gitara flamenco była jedynie instrumentem towarzyszącym, ale na początku XX wieku zaczęła się powoli przekształcać w instrument solowy. Największym gitarzystą tamtego okresu był Ramón Montoya (1880–1949), który wprowadził elementy zapożyczone z gry na gitarze klasycznej. W latach 60. zadanie kontynuował Manolo Sanlucar.
Początki szerokiej popularności flamenco sięgają końca lat 60. XX wieku. Wśród wykonawców nowoczesnego flamenco najważniejszą postacią ostatnich lat był zmarły w 1992 roku Camarón de la Isla. Towarzyszył mu wybitny gitarzysta Paco de Lucía, oraz jego brat – Ramón de Algeciras (zm. 2009), a później inny wspaniały gitarzysta – Tomatito. Po nagraniu 10 płyt z Paco de Lucią Camarón rozpoczął karierę solową nagrywając w 1979 rewolucyjną płytę "La Leyenda del tiempo", o której gazety pisały, że dla flamenco jest tym samym, czym dla muzyki pop "Sgt. Pepper’s Lonely Hearts Club Band" Beatlesów.
Jednym z pierwszych nowatorów, który odniósł sukces komercyjny był Paco de Lucia, a wkrótce dołączyli do niego Lole y Manuel oraz inni, którzy unowocześnili brzmienie flamenco i poszerzyli klasyczny repertuar o nowe pieśni. I tak, na przykład Enrique Morente i Juan Peña – o pseudonimie „El Lebrijano” – pierwsi współpracowali z grupami andaluzyjskimi z Maroka.
Kolejni muzycy wprowadzali często do swych nagrań elementy rocka, salsy, bluesa i jazzu (w ten sposób powstał ruch muzyczny nazywany „nuevo flamenco”). Narodziły się grupy: Ketama, Pata Negra, La Barbiera del Sur, Navajita Platea, sukcesy odnosiła wokalistka Niña Pastori. Zespół Pata Negra, prowadzony przez braci Raimundo i Rafaela Amadora, wydał w roku 1987 album "Blues de la Frontera", który stał się wielkim wydarzeniem na hiszpańskim rynku muzycznym.
Ważnym krokiem w rozwoju „nuevo flamenco” było nagranie przez Paco Peñę w 1991 "Misa Flamenca" – mszy z udziałem pieśniarzy flamenco oraz chóru muzyki poważnej z Londynu.
Pod koniec lat 90. udany powrót na scenę mieli tacy artyści jak Enrique Morente i José Mercé. Morente wydał w roku 1996 z grupa rockową Lagartija Nick ciekawy album "Omega", natomiast José Mercé wspólnie z Vincente Amigo wydali płytę "Del Amanecer".
Mimo stałego unowocześniania flamenco, nadal zasadnicze znaczenie ma fakt przechodzenia tradycji flamenco z pokolenia na pokolenie. Jedna z najlepszych wykonawczyń „czystego” flamenco Fernanda de Utrera (1923–2006) oraz jej młodsza siostra Bernarda były wnuczkami legendarnego cygańskiejlgo pieśniarza „Pininiego”. Nawet członkowie zespołu Ketama wywodzą się z dwóch cygańskich klanów – Carmonas i Sotos. Na początku XXI wieku imponującą karierę zaczęła robić Estrella Morente (ur. 1980), córka śpiewaka flamenco Enrique Morente i tancerki Aurory Carbonell.
Flamenco i inne rodzaje muzyki.
Obecnie, coraz bardziej widoczne są wpływy innych gatunków muzyki na flamenco. Efektem jest powstanie takich hybryd muzycznych jak flamenco chill, albo flamenco lounge. Tacy artyści jak m.in. Almasala, bracia Sotomayor, Freddy Marquez czy Chambao czerpią inspirację z muzyki elektronicznej, chilloutowej osadzając ją na gruncie muzyki flamenco.

</doc>
<doc id="468315" url="https://pl.wikipedia.org/wiki?curid=468315" title="Metamorfik Lądka i Śnieżnika">
Metamorfik Lądka i Śnieżnika

Metamorfik Lądka i Śnieżnika (metamorfik lądecko-śnieżnicki) – jednostka geologiczna leżąca w zachodniej części Sudetów Wschodnich (Góry Złote, Góry Bialskie, Krowiarki, Masyw Śnieżnika).
Od zachodu graniczy z masywem kłodzko-złotostockim, metamorfikiem kłodzkim, niecką śródsudecką i rowem Górnej Nysy. Od północy sudecki uskok brzeżny oddziela go od bloku przedsudeckiego. Od wschodu i południa graniczy ze strefą Starego Miasta w Czechach (Starého Města na Morawach). Dzieli się na mniejsze jednostki tektoniczne. Pod względem geologicznym zaliczany jest do struktury zachodniosudeckiej.
Za jego przedłużenie po zachodniej stronie rowu Górnej Nysy uważa się metamorfik bystrzycko-orlicki. Niektórzy geolodzy łączą obie jednostki w metamorfik orlicko-kłodzki.
Wyróżnia się na trzy serie skalne zbudowane ze skał metamorficznych:
Seria strońska składa się z łupków łyszczykowych z wkładkami łupków łyszczykowych z granatami, paragnejsów, amfibolitów, łupków kwarcowych, łupków grafitowych, marmurów kalcytowych i dolomitowych, skał wapienno-krzemianowych, erlanów i serpentynitów.
Gnejsy śnieżnickie są gnejsami oczkowymi, warstewkowymi, zwykle gruboziarnistymi, z wyraźną foliacją.
Gnejsy gierałtowskie są bardziej zróżnicowane: są to najczęściej gnejsy drobnoziarniste, cienkolaminowane lub bez laminacji, niekiedy pręcikowe.
W seriach gnejsowych, poza różnymi odmianami tych ostatnich występują amfibolity, w gnejsach gierałtowskich również eklogity, granulity, a w okolicach Bielic również gnejsy amfibolowe oraz tonality.
Metamorfik lądecko-śnieżnicki buduje podłoże Gór Złotych, Gór Bialskich, Masywu Śnieżnika (wraz z Krowiarkami) w Sudetach Wschodnich oraz fragmentu Kotliny Kłodzkiej w Sudetach Środkowych.
Nowa, proponowana regionalizacja tektoniczna Polski łączy metamorfik Lądka i Śnieżnika z metamorfikiem bystrzycko-orlickim w jednostkę o nazwie „kopuła orlicko-śnieżnicka” (dawniej „metamorfik orlicko-kłodzki” lub „kopuła kłodzko-orlicka”). Kopuła orlicko-śnieżnicka jest najdalej na pn.-wsch. wysuniętym fragmentem Masywu Czeskiego. Np. amfibolity budujące kopułę orlicko-śnieżnicką dostarczają informacji na temat wieloetapowej ewolucji tej struktury. Amfibolity mają skład bazaltów toleitowych, nisko-Ti toleitów i alkalicznych bazaltów. Bazalty toleitowe są zapisem stadium riftingu, przypuszczalnie dolnopaleozoicznej fragmentacji Gondwany (Floyd et al. 1996).

</doc>
<doc id="468316" url="https://pl.wikipedia.org/wiki?curid=468316" title="Herb powiatu opolskiego (opolskiego)">
Herb powiatu opolskiego (opolskiego)

Herbem powiatu opolskiego jest w polu błękitnym orzeł złoty z głową skierowaną w lewo. Kolory złoty i błękitny są barwami herbowymi Piastów śląskich. Złoty (żółty) orzeł jest symbolem siły i praworządności nawiązującej do heraldyki opolskiej linii Piastów.

</doc>
<doc id="468318" url="https://pl.wikipedia.org/wiki?curid=468318" title="Metamorfik orlicko-kłodzki">
Metamorfik orlicko-kłodzki

Metamorfik orlicko-kłodzki, kopuła kłodzko-orlicka - jednostka geologiczna w Sudetach, obejmująca metamorfik bystrzycko-orlicki oraz metamorfik Lądka i Śnieżnika, rozdzielone tektonicznym rowem Górnej Nysy.
Geograficznie obejmuje pogranicze Sudetów Środkowych i Wschodnich, natomiast pod względem budowy geologicznej wchodzi w skład struktury zachodniosudeckiej, która sięga na wschód po nasunięcie ramzowskie.
Nowa, proponowana nazwa, to kopuła orlicko-śnieżnicka.

</doc>
<doc id="468319" url="https://pl.wikipedia.org/wiki?curid=468319" title="Miąższość rzeczywista">
Miąższość rzeczywista



</doc>
<doc id="468320" url="https://pl.wikipedia.org/wiki?curid=468320" title="Flaga powiatu sanockiego">
Flaga powiatu sanockiego



</doc>
<doc id="468322" url="https://pl.wikipedia.org/wiki?curid=468322" title="Hideto Matsumoto">
Hideto Matsumoto

 (ur. 13 grudnia 1964 r. w Yokosuce w prefekturze Kanagawa, zm. 2 maja 1998 roku), znany pod pseudonimem – japoński muzyk rockowy, gitarzysta i kompozytor w grupach X JAPAN (dawniej znana jako: X) i hide with Spread Beaver.
Życiorys.
Swój pierwszy kontakt z rockiem zawdzięcza przyjacielowi, który pokazał mu album Alive II zespołu KISS. Wkrótce potem otrzymał od babci używaną gitarę – model Gibson Les Paul Deluxe.
Będąc w jedenastej klasie założył swój pierwszy zespół – Saber Tiger. W 1986 r. zespół zmienił nazwę na Saver Tiger. Kapela nigdy nie miała stałego składu. 28 stycznia 1987 roku Saver Tiger dał swój ostatni występ w "Meguro Rokumeikan", po czym grupa została rozwiązana.
W czasach świetności Saver Tiger, Hideto uczył się fachu fryzjerstwa w Roppongi. Porzucił tę profesję w 1987 roku i dołączył do nowo powstałego zespołu X (X Japan). Razem z Toshim, Yoshikim, Patą i Taijim stał się gwiazdą japońskiej sceny muzycznej. Wtedy talent Hideto zaczął się ujawniać. Hide napisał wiele utworów dla X Japan.
5 sierpnia 1993 roku rozpoczął solową karierę. Na początku wydał dwa single („Eyes Love You” i „50% &amp; 50%”) oraz jeden album („Hide Your Face”). Single zajęły kolejno 3 i 6. miejsce, a album 1. miejsce na liście Oricon. W następnych latach hide wydał kolejne dwa albumy – „Psyence” i „Tune-Up”. Założył studio nagraniowe oraz firmę LEMONed skupiającą grupy tworzące muzykę w podobnym stylu.
W 1996 hide rozpoczął projekt Zilch. Projekt powstał w czasie pobytu Hideto w Los Angeles. Razem z amerykańskimi muzykami hide chciał zdobyć rzeszę fanów z całego świata.
W 1997 roku X Japan zakończyło działalność, co boleśnie dotknęło hide. Po rozpadzie grupy hide popadł w depresję. Powołał do życia zespół Spread Beaver. W styczniu 1998 Spread Beaver wypuściło swój pierwszy singel – „The Rocket Dive”. Na kilka dni przed premierą drugiego singla – „Pink Spider”, świat obiegła wiadomość, że Hideto ‘hide’ Matsumoto nie żyje.
W nocy 1 maja 1998 roku brat hide wraz z przyjaciółką przyprowadził pijanego Hideto do jego apartamentu. Położyli Hideto do łóżka i wyszli. Gdy po kilku godzinach kobieta wróciła, znalazła go w łazience, z ręcznikiem owiniętym wokół szyi i przywiązanym do klamki. Mimo szybkiej reakcji kobiety i natychmiastowego zawiadomienia pogotowia, hide zmarł w karetce 2 maja 1998 o godzinie 8:52.
Policyjne śledztwo nie wykazało śladów włamania. Dochodzenie umorzono, a śmierć gitarzysty uznano za samobójstwo. Z czasem rodzina hide wymusiła zmianę statusu na ‘wypadek’.
7 maja w świątyni buddyjskiej Tsukiji Hongan-ji, w Tsukiji odbył się pogrzeb Hideto. W tym samym roku Spread Beaver wypuściło album „Ja, Zoo”, na którym znalazło się kilka utworów, w których tworzeniu miał udział hide. W tym samym roku grupa rozpoczęła trasę koncertową bez swojego wokalisty i lidera. Wszystkie koncerty odbyły się przed kompletem publiczności.
W 2000 roku młodszy brat hide – Hiroshi Matsumoto, ujawnił plany stworzenia „hide Museum” w rodzinnym mieście Hideto. Pomysł początkowo spotkał się z entuzjazmem ze strony fanów, jednak później muzeum spotkało się z falą negatywnej krytyki ze strony zwiedzających, którzy zarzucali przede wszystkim zbytnią komercyjność przedsięwzięcia. We wrześniu 2005 roku muzeum zamknięto.

</doc>
<doc id="468325" url="https://pl.wikipedia.org/wiki?curid=468325" title="Lago Fagnano">
Lago Fagnano



</doc>
<doc id="468326" url="https://pl.wikipedia.org/wiki?curid=468326" title="Cami">
Cami



</doc>
<doc id="468329" url="https://pl.wikipedia.org/wiki?curid=468329" title="Jean-Baptiste d’Ornano (1742–1794)">
Jean-Baptiste d’Ornano (1742–1794)

Jean-Baptiste d’Ornano (ur. 1742, zm. styczeń 1794) – francuski hrabia, generał i dyplomata w czasach panowania Ludwika XV i Ludwika XVI.
W czasach Ludwika XV wyróżnił się w wojnach tego króla, uzyskał rangę pułkownika, później brygadiera i generała brygady ("maréchal de camp"). Ludwik XVI mianował go gubernatorem Bajonny i ministrem pełnomocnym w rokowaniach z Hiszpanią o wytyczenie ostatecznej granicy między obydwoma państwami w Pirenejach. Pertraktacje z plenipotentem hiszpańskim dom Luisem de Caro zakończyły się pomyślnie, a linia graniczna do dziś nosi nazwę Ligne d'Ornano (Linia d'Ornano).
Zginął w czasie rewolucji francuskiej w styczniu 1794 roku.

</doc>
<doc id="468333" url="https://pl.wikipedia.org/wiki?curid=468333" title="Eksfiltracja">
Eksfiltracja



</doc>
<doc id="468335" url="https://pl.wikipedia.org/wiki?curid=468335" title="Kanut I">
Kanut I

Kanut I ("Hardeknud", "Kanut I Surowy", II poł. IX w. – I. poł. X w.) – półlegendarny książę duński, prawdopodobnie ojciec Gorma Starego uważanego za pierwszego króla Danii.
O istnieniu Kanuta można domniemywać na podstawie kronik Adama z Bremy.

</doc>
<doc id="468336" url="https://pl.wikipedia.org/wiki?curid=468336" title="Edmund Robek">
Edmund Robek

Edmund Robek (ur. 28 października 1939) – ksiądz pallotyn, doktor habilitowany nauk teologicznych, specjalista w zakresie teologii pastoralnej, duszpasterz i wykładowca na UKSW.
Życiorys.
Święcenia kapłańskie przyjął 16 czerwca 1974 w Ołtarzewie z rąk bp. Władysława Miziołka, po czym został skierowany do pracy duszpastersko-powołaniowej i objął stanowisko wicedyrektora Komisji Duchowej Pomocy Powołaniom przy Konsulcie Wyższych Przełożonych Zakonów Męskich i Żeńskich. W sierpniu 1984 podjął urząd rektora Domu Zarządu Prowincjalnego Stowarzyszenia Apostolstwa Katolickiego w Warszawie przy ul. Skaryszewskiej 12 (pełnił go do 2002).
W latach 1985-2006 był proboszczem parafii pw. świętego Wincentego Pallottiego w Warszawie przy ulicy Skaryszewskiej 12. W 1997 został mianowany ojcem duchownym i wicedziekanem dekanatu grochowskiego.
Podjął wykłady dotyczące działalności charytatywnej Kościoła na Wydziale Nauk Historycznych i Społecznych i na Wydziale Teologicznym Uniwersytetu Kardynała Stefana Wyszyńskiego.
W 2003 uzyskał stopień naukowy doktora na UKSW na podstawie rozprawy pt. pt. "Trynitarne Posłannictwo Dzieła Pielgrzymkowego Pallotynów do Ziemi Świętej. Studium dogmatyczno-pastoralne". Habilitował się 15 stycznia 2007.
Jest autorem kilku książek, artykułów naukowych i materiałów publicystycznych.
Za działalność charytatywną (m.in. Wigilia dla bezdomnych na dworcu kolejowym Warszawa Wschodnia) został odznaczony medalem "Zasłużony dla Warszawy" oraz wyróżniony nagrodą Fundacji "Zdążyć z pomocą".
20 listopada 2008 szef Biura Bezpieczeństwa Narodowego Władysław Stasiak wręczył mu nadany przez prezydenta RP Lecha Kaczyńskiego Krzyż Kawalerski Orderu Odrodzenia Polski.

</doc>
<doc id="468338" url="https://pl.wikipedia.org/wiki?curid=468338" title="Neolamprologus">
Neolamprologus

Neolamprologus – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Wszystkie są gatunkami endemicznymi Afryki Wschodniej. Większość występuje w jeziorze Tanganika, a "Neolamprologus devosi" w rzece Malagarasi w Tanzanii.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Lamprologus tetracanthus". Analizy morfologiczne oraz molekularne wskazują na konieczność przeprowadzenia rewizji taksonomicznych w obrębie Lamprologini, a zwłaszcza rodzaju "Neolamprologus".

</doc>
<doc id="468340" url="https://pl.wikipedia.org/wiki?curid=468340" title="Tilapia">
Tilapia

Tilapia – rodzaj słodkowodnych ryb okoniokształtnych z rodziny pielęgnicowatych (Cichlidae), ustanowiony przez Andrew Smitha w 1840 roku. Nazwa rodzaju pochodzi z języka Buszmenów i oznacza rybę.
Występowanie.
Afryka i Lewant.
Budowa.
Ciało krępe, krótkie lub średnio wydłużone, dość wysokie. Pomiędzy twardymi i miękkimi promieniami płetwy grzbietowej brak widocznej przerwy. Zęby małe, ścieśnione, wszystkie karbowane, ułożone w 2 lub więcej rzędach w każdej szczęce. Łuski duże. Jednolite ubarwienie ciała zmienia się w zależności od stanu emocjonalnego ryby, a także w okresie godowym.
Taksonomia i filogeneza.
Definicja taksonomiczna rodzaju "Tilapia" była zmieniana wielokrotnie, m.in. przez Bleekera, Boulengera i Pellegrina. Również zakres umieszczanych w nim gatunków ulegał ciągłym zmianom. Na podstawie analiz morfologicznych Regan, Trewavas i Stiassny uznali "Tilapia" za takson monofiletyczny, co nie zostało potwierdzone badaniami molekularnymi. Analizy filogenetyczne różnych autorów wykazały, w zależności od wybranych markerów, istnienie w obrębie rodzaju "Tilapia" od 2 do 5 grup odległych filogenetycznie. Autorzy ci uznali takson za parafiletyczny. Oczekiwana jest rewizja taksonomiczna rodzaju. Klett i inni proponują pozostawienie w rodzaju tylko gatunku typowego "T. sparrmanii". Schwarzer i inni sugerują monofiletyzm wąskiej grupy gatunków z południowo-wschodniej Afryki, do której zaliczyli "T. sparrmanii", "T. ruweti", "T. baloni" i "T. guinasana".
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Tilapia sparrmanii".

</doc>
<doc id="468341" url="https://pl.wikipedia.org/wiki?curid=468341" title="Oreochromis">
Oreochromis

Oreochromis – rodzaj słodko- i słonawowodnych ryb okoniokształtnych z rodziny pielęgnicowatych (Cichlidae). Wszystkie ryby z tego rodzaju są pyszczakami – inkubują ikrę w pysku, przy czym u wszystkich gatunków rolę opiekuna podejmuje wyłącznie samica. Wraz z rodzajami "Sarotherodon", "Iranocichla" i "Tristramella" tworzą takson monofiletyczny.
Występowanie.
Pierwotny zasięg występowania obejmuje Afrykę oraz kraje Lewantu: rzeka Nil, Jebel Marra, jezioro Czad, rzeki Niger, Wolta, Gambia i Senegal. Za sprawą wysokiej zdolności przystosowania się do warunków środowiskowych i dzięki rozwojowi akwakultury tilapie z tego rodzaju obecne są teraz w wodach tropikalnych na całym świecie, w tym w Azji i Ameryce Łacińskiej.
Znaczenie gospodarcze.
Największe znaczenie gospodarcze mają: tilapia nilowa ("Oreochromis niloticus"), mozambijska ("O. mossambica") i złota ("O. aureus"). W latach 2004–2005 średnie połowy tilapii w wodach śródlądowych na świecie wyniosły 750 tys. ton. Akwakultura dostarczyła w 2006 roku (dane FAO FishStat Plus) 2,36 mln ton tilapii i innych ryb pielęgnicowatych. Największymi producentami są: Chiny, Egipt, Indonezja, Filipiny, Tajlandia, Brazylia, Honduras, Kolumbia i Ekwador. W Europie także rozpoczęto eksperymentalną hodowlę tilapii. W Polsce mięso tilapii dostępne jest w sieciach handlowych, w postaci filetów mrożonych jednostkowo (IQF).
Klasyfikacja.
Współcześnie żyjące gatunki zaliczane do tego rodzaju:
Gatunkiem typowym rodzaju jest "Oreochromis hunteri".
Ze śladów kopalnych znany jest "Oreochromis lorenzoi" z wczesnego miocenu środkowych Włoch.

</doc>
<doc id="468342" url="https://pl.wikipedia.org/wiki?curid=468342" title="Josh Lucas">
Josh Lucas

Joshua Lucas Easy Dent Maurer, bardziej znany jako Josh Lucas (ur. 20 czerwca 1971 w Little Rock w stanie Arkansas) – amerykański aktor i producent filmowy i telewizyjny.
Życiorys.
Wczesne lata.
Urodził się w Little Rock w stanie Arkansas. Ma polskie korzenie. Jego dziadkowie są polskimi emigrantami. Jego prawdziwym nazwiskiem jest Maurer, zaś jego babcia Helen Marie nosiła nazwisko Wilk. Jest najstarszym z czworga dzieci lekarza Szpitalnego Oddziału Ratunkowego Dona Maurera i pielęgniarki/akuszerki Michelle LeFevre, ma dwie młodsze siostry i młodszego brata Devina (ur. 6 stycznia 1977). W czasie jego narodzenia, jego rodzice przebywali w Rezerwacie Indian. Ze względu na hippisowską polityczną działalność rodziców, w okresie dzieciństwa podróżował po południowych stanach Ameryki. W ciągu trzynastu lat zmieniał miejsce zamieszkania ponad trzydzieści razy, gdy wreszcie rodzina osiedliła się w Tacoma w stanie Waszyngton. Uczęszczał do Kopachuck Middle School, zanim w 1989 ukończył Gig Harbor High School w Waszyngtonie. Uczęszczał do szkoły dramatycznej przy Uniwersytecie Stanu Waszyngton w Pullman.
Kariera.
Swoją karierę aktorską zapoczątkował gościnnym udziałem w sitcomie Fox "Prawdziwe kolory" ("True Colors", 1990) i serialu familijnym ABC "Dzień za dniem" ("Life Goes On", 1990). Pierwsze kroki w zawodzie stawiał także na planie dramatu telewizyjnego ABC "West Point. Rocznik 61" ("Class of ’61", 1993) u boku Dana Futtermana i Clive’a Owena, serialu australijskim "McGregorowie" ("Snowy River: The McGregor Saga", 1993) jako Luke McGregor z udziałem Guya Pearce’a oraz dwóch produkcjach kinowych – "Alive, dramat w Andach" ("Alive", 1993) u boku Ethana Hawke’a, Illeany Douglas i Danny’ego Nucci oraz komedii "Tata na wagarach" ("Father Hood", 1993) z Patrickiem Swayze i Halle Berry.
Występował na scenie off-Broadwayu w spektaklu "Spalding Gray: Opowieści pozostawione dla opowiedzenia" ("Spalding Gray: Stories Left to Tell"), w 2005 pojawił się na scenie broadwayowskiej w sztuce Tennessee Williamsa "Szklana menażeria" oraz "Escape: 6 Ways to Get Away", "Corpus Christi" w Manhattan Theatre Club (1998), "Co się nie zdarza" ("What Didn’t Happen") i przedstawieniu Oscara Wilde’a "Portret Doriana Graya" ("The Picture of Dorian Grey").
Odrzucił rolę policjanta Toma Lone’a w filmie Pitofa "Kobieta-Kot" (2004) z Halle Berry i Sharon Stone, którą zagrał Benjamin Bratt oraz postać Tada Hamiltona w komedii romantycznej "Wygraj randkę" ("Win a Date with Tad Hamilton!", 2004) z Kate Bosworth, którą ostatecznie powierzono Joshowi Duhamelowi.
Powrócił na duży ekran w roli chamskiego młodego kochanka Amerykanki w Chinach w komedii romantycznej "Niespokojny" ("Restless", 1998). Zagrał postać jednego z kohorty Wall Street w dreszczowcu "American Psycho" (2000). Można go było zobaczyć w takich filmach, jak "Na samym dnie" ("The Deep End", 2001), gdzie wcielił się w postać właściciela klubu dla gejów romansującego z nastolatkiem, "Piękny umysł" ("A Beautiful Mind", 2001), "Hulk" ("The Hulk", 2003) i "Wonderland" (2003). Jego kreacja zniechęcanego małżonka w komedii romantycznej "Dziewczyna z Alabamy" ("Sweet Home Alabama", 2002) z Reese Witherspoon została uhonorowana nagrodą Teen Choice Awards.
Życie prywatne.
Spotykał się z Salmą Hayek (2003-2005), Connie Nielsen (2004), Lilianą Dominguez (2004), Heather Graham (2004-2005), Alexą Davalos (2006-2008) i Rachel McAdams (2009). W 2011 r. związał się z niezależną pisarką Jessicą Ciencin Henriquez, sześć tygodni później zaręczył się z nią, a poślubił – 17 marca 2012 roku w Central Parku. Mają syna Noah Reva Maurera (ur. 29 czerwca 2012).
W styczniu 2014 Ciencin Henriquez złożyła pozew o rozwód, który ostatecznie miał miejsce w październiku 2014.

</doc>
<doc id="468344" url="https://pl.wikipedia.org/wiki?curid=468344" title="Pseudotropheus">
Pseudotropheus

Pseudotropheus – rodzaj słodkowodnych ryb okoniokształtnych z rodziny pielęgnicowatych (Cichlidae), zaliczany do grupy mbuna.
Występowanie.
Gatunki endemiczne jeziora Malawi (Niasa) w Afryce Wschodniej.
Klasyfikacja.
Gatunki zaliczane do tego rodzaju :

</doc>
<doc id="468346" url="https://pl.wikipedia.org/wiki?curid=468346" title="Xantotol">
Xantotol

Xantotol - polska grupa muzyczna grająca black metal. Zespół powstał wiosną 1991 roku, pierwotnie jako duet założony przez "Małą" i "Venoma". Po kilku miesiącach działalność grupy zaowocowała debiutanckim wydawnictwem, które ukazało się jako demo pt. "Glory for Centuries". 
W 1993 roku zespół nawiązał współpracę z gitarzystą o pseudonimie "Siwy", wraz z którym nagrał wydawnictwo pt. "Cult of the Black Pentagram". W tym samym roku zespół odrzucił propozycję kontraktu z fińską wytwórnią muzyczną Hammer of Damnation Records. Ostatecznie wydawnictwo ukazało się nakładem Witching Hour Productions. 
W 1995 roku zespół wydał kolejny materiał pt. "Thus Spake Zarathustra". W nagraniach zespół wspomagał Osa, członek grupy Alastor. Wkrótce potem zespół rozpoczął prace nad kolejnym wydawnictwem zatytułowanym roboczo "Czort". Jednakże z nieznanych przyczyn muzycy odwołali sesję nagraniową i album ten nigdy się nie ukazał. W 1996 roku zespół został rozwiązany.
W 2004 roku założyciel zespołu, "Venom", podjął decyzję o reedycji wcześniejszych wydawnictw, a w 2005 roku wytwórnia Kampf Records wydała je pod wspólnym tytułem "Liber Diabolus: 1991-1996".

</doc>
<doc id="468359" url="https://pl.wikipedia.org/wiki?curid=468359" title="Mark Ruffalo">
Mark Ruffalo

Mark Alan Ruffalo (ur. 22 listopada 1967 w Kenosha) – amerykański aktor filmowy, telewizyjny i teatralny, także reżyser, producent i scenarzysta.
Życiorys.
Wczesne lata.
Urodził się w Kenosha, w stanie Wisconsin jako jeden z dwóch synów i czworga dzieci Amerykanów pochodzenia włoskiego – Rose Marii, fryzjerki, i Franka Lawrence’a Ruffalo Jr., malarza budowlanego. Jego dziadek ze strony matki był pochodzenia francusko-kanadyjskiego, a babka ze strony matki pochodzenia włoskiego. Jego rodzeństwo – brat Scott i dwie siostry: Tania i Nicole, zostali także zawodowymi fryzjerami. Jako nastolatek dorastał w Virginia Beach, w stanie Wirginia, gdzie pracował jego ojciec.
Po ukończeniu szkoły średniej First Colonial High School, przeniósł się wraz z rodziną do San Diego, w stanie Kalifornia. Następnie osiedlił się w Los Angeles, gdzie studiował przez trzy lata aktorstwo w Stella Adler Conservatory i założył z przyjaciółmi Orpheus Theatre Company. Przez kolejne dziewięć miesięcy dorabiał jako barman.
Kariera.
Po gościnnym udziale w serialu fantastycznonaukowym CBS "Amerykanin nuklearny" ("CBS Summer Playhouse", 1989), zaczął występować na początku lat 90. Zadebiutował na kinowym ekranie w filmie "Pieśń dla ciebie" ("A Song for You", 1993). W 1994 wystąpił w dramacie "Dar od niebios" ("A Gift from Heaven") z udziałem Bobbie Eakes, komediodramacie "Ostatnie dni raju" ("There Goes My Baby") u boku Noaha Wyle’a oraz jednym z odcinków kanadyjskiego serialu "Na południe" ("Due South"). Następnie został obsadzony w dreszczowcu "Krwawa forsa" ("Blood Money", 1996) z Jamesem Brolinem i Traci Lords, komedii kryminalnej "Sejfmeni" ("Safe Men", 1998) u boku Sama Rockwella, dramacie "Klub 54" ("54", 1998), telewizyjnym melodramacie biograficznym TNT "Houdini" (1998) z tytułowa rolą Johnathona Schaecha i westernie "Przejażdżka z diabłem" ("Ride with the Devil", 1999) z Tobeyem Maguire’em i Skeetem Ulrichem.
Po raz pierwszy zyskał uznanie na Off-Broadwayu za swoją rolę Warrena w przedstawieniu Kennetha Lonergana "This Is Our Youth" (premiera: 3 listopada 1998 w Second Stage Theater) u boku Josha Hamiltona (Dennis). Przełomem była filmowa rola Terry’ego Prescotta, który w dzieciństwie stracił rodziców w wypadku samochodowym w dramacie "Możesz na mnie liczyć" ("You Can Count on Me", 2000), za którą otrzymał nagrodę krytyków w Los Angeles i Montrealu. Popularność wśród telewidzów zdobył jako nowojorski policjant Zane Marinelli w serialu sensacyjnym "Patrol" ("The Beat", 2000).
Grał w komediach romantycznych – "Dziś 13, jutro 30" (2004) i "Jak w niebie" (2005) – oraz dreszczowcach – "Zodiak" (2007) i "Wyspa tajemnic" (2010).
W 2006 występował na nowojorskiej scenie Belasco Theater w przedstawieniu "Zbudź się i śpiewaj" ("Awake and Sing!").
Zdobył nominację do Oscara dla najlepszego aktora drugoplanowego za rolę dawcy spermy w komediodramacie Lisy Cholodenko "Wszystko w porządku" (2010), jako Dave Schultz w dramacie biograficznym Bennetta Millera "Foxcatcher" (2014) i za postać dziennikarza Michaela Rezendesa w dramacie Toma McCarthy’ego "Spotlight" (2015). Za kreację Alexandra „Neda” Weeksa, pisarza chcącego zwiększyć świadomość na temat HIV, a także zmienić sposób postrzegania osób zarażonych wirusem, którego aktywistyczne działania wzbudzają kontrowersje, w dramacie Ryana Murphy’ego "Odruch serca" ("The Normal Heart", 2014) z Mattem Bomerem otrzymał Nagrodę Gildii Aktorów Ekranowych i Online Film &amp; Television Association Awards, a także był nominowany do Złotego Globu dla najlepszego aktora w miniserialu lub filmie telewizyjnym, Critics' Choice Television Awards i Emmy jako wybitny aktor pierwszoplanowy – miniserial lub film telewizyjny.
Zyskał szersze uznanie za swoją rolę jako Bruce Banner / Hulk w produkcjach Filmowego Uniwersum Marvela: "Avengers" (2012), ' (2015), ' (2017), ' (2018) i ' (2019).
W październiku 2015 wziął udział w kampanii edukacyjno-informacyjnej na rzecz profilaktyki raka piersi u mężczyzn.
Życie prywatne.
W 2000 poślubił Sunrise Coigney. Mają troje dzieci: syna Keena (ur. 2001) i dwie córki – Bellę (ur. 2005) i Odettę (ur. 2007).

</doc>
<doc id="468361" url="https://pl.wikipedia.org/wiki?curid=468361" title="Carl H. Stevens">
Carl H. Stevens

Carl H. Stevens (ur. 4 listopada 1929, zm. 3 czerwca 2008) – amerykański pastor, mówca na wielu międzynarodowych konferencjach chrześcijańskich, założyciel „Maryland Bible College and Seminary” (MBC&amp;S), twórca i gospodarz międzynarodowej rozgłośni chrześcijańskiej „Grace Hour” nadającej od ponad 38 lat. Założył również największą w całej historii Nowej Anglii szkołę niedzielną.
Napisał ponad 150 książek poruszających zagadnienia doktrynalne w aspekcie zastosowania nauki chrześcijańskiej w życiu ludzi wierzących. Większość z nich została przetłumaczona na wiele języków.
Był pastorem wielu kościołów w Maine, Massachusetts, a ostatnio w Greater Grace Church – Baltimore, Maryland – kościele zorientowanym na pracę misyjną.

</doc>
<doc id="468364" url="https://pl.wikipedia.org/wiki?curid=468364" title="Kyś">
Kyś

Kyś (ros. "Кысь") – powieść antyutopijna autorstwa Tatiany Tołstoj, napisana w roku 2000.
Treść.
W wyniku bliżej nieznanego kataklizmu, Moskwa znika z powierzchni Ziemi, a w jej miejscu powstaje osada. Rozwój cywilizacyjny cofa się do momentu, gdy nie znano jeszcze koła i nie potrafiono wzniecić ognia.
Rozdziały książki są kolejnymi literami cerkiewnosłowiańskiego alfabetu, wraz z nimi stopień cywilizacji i stanu umysłu bohatera Benedikta rośnie. Książka opisuje ślepą wiarę zwykłych ludzi w zabobony, kłamstwa, a czasami ich bezsilność wobec "władzy".
Polskim tłumaczem powieści jest Jerzy Czech.
Znaczenie.
"Kysia" można odczytywać jako nawiązanie do historii Rosji, ZSRR i nie tylko. Można w niej odnaleźć problemy współczesnego świata i mechanizmy, które nim rządzą.

</doc>
<doc id="468366" url="https://pl.wikipedia.org/wiki?curid=468366" title="North American X-10">
North American X-10

North American X-10 – demonstrator technologii konstrukcji zaawansowanego szybującego pocisku rakietowego dalekiego zasięgu klasy ziemia-ziemia, opracowany w amerykańskiej firmie North American Aviation w 1946 roku, założeniami podobny do wcześniejszego projektu Bell X-9 Shrike. Prace badawcze nad "X-10" doprowadziły do powstania pocisku SM-64 Navaho.
Historia.
W 1950 roku zamówiono w firmie North American Aviation prototyp pocisku oznaczonego jako RTV-A-5, który w roku następnym ze względu na wprowadzenie nowego nazewnictwa wojskowych statków powietrznych przemianowano na "X-10". Pierwszy lot maszyny odbył się 13 października 1953 roku.
"X-10" został zbudowany w konfiguracji canarda (kaczki) z powierzchniami sterowymi w części dziobowej, a skrzydła miały kształt delty.
Napęd pocisku stanowiły początkowo dwa silniki turboodrzutowe "Westinghouse XJ40", a później docelowe "Westinghouse J40". Start i lądowanie pocisku odbywał się z pasa startowego tak jak zwykłego samolotu. Sterowanie "X-10" odbywało się przy pomocy autopilota wspomaganego systemami stabilizującymi lot i nadawczo-odbiorczego systemu radiowego zapewniającego łączność z naziemnym stanowiskiem kierowania. Późniejsze egzemplarze wyposażono także w INS (inercyjny system nawigacyjny) N-6, taki sam jaki planowano zastosować w przyszłych pociskach "SM-64". "X-10" charakteryzował się doskonałymi własnościami lotnymi i był ówcześnie najszybszym statkiem powietrznym napędzanym silnikami turboodrzutowymi osiągając prędkość 2,05 Macha.
Program lotów testowych "X-10" kontynuowano z dużymi sukcesami do listopada 1956 roku, kiedy to rozpoczęto testy o wiele mniej udanego prototypowego pocisku XSM-64 Navaho. Po zakończeniu badań "X-10", przeniesiono je w 1955 roku z bazy Edwards na Przylądek Canaveral do dalszych testów. Kilka egzemplarzy zostało utraconych podczas lądowania w wyniku awarii systemu spadochronów hamujących. W okresie od września 1958 do stycznia 1959 roku wystrzelono trzy egzemplarze "X-10" w charakterze szybkich celów powietrznych latających na dużych wysokościach. Wszystkie testowane w ten sposób pociski utracono. Ostatecznie z trzynastu wybudowanych maszyn tylko jedna przetrwała cały program testowy.

</doc>
<doc id="468384" url="https://pl.wikipedia.org/wiki?curid=468384" title="Non possumus">
Non possumus

 () – łacińska sentencja stosowana w nawiązaniu do słów apostołów Piotra i Jana, którymi mieli odpowiedzieć na zarzuty Sanhedrynu zabraniającego im działalności w imię Chrystusa: ' („albowiem nie możemy tego cośmy widzieli i słyszeli nie mówić”). Słowa ' przywoływane są w kontekście deklaracji wiary chrześcijańskiej.
" („bez niedzieli nie możemy”) odpowiedzieli w 304 roku męczennicy z Abiteny, schwytani na niedzielnej celebrze liturgicznej, która była zabroniona i karana śmiercią.
Formę ' stosuje Kościół katolicki wobec żądań świeckich, które ocenia jako nie do przyjęcia (' oznacza niemożliwość zrezygnowania z zasad chrześcijańskich). W takim kontekście słów tych miał użyć papież Klemens VII w odpowiedzi na prośbę o rozwód króla angielskiego, Henryka VIII. Było to przyczyną powstania Kościoła anglikańskiego.
Formuła ta wiąże się także z historią Polski. W memoriale Episkopatu Polski (biskupów) do władz PRL z 8 maja 1953 roku " było wyrazem braku zgody dla podporządkowania się Kościoła władzom świeckim (w odpowiedzi władze uwięziły kardynała Stefana Wyszyńskiego). Memoriał zawierał też uznanie dla państwa za pomoc w odbudowie kościołów i kaplic zniszczonych w czasie II wojny światowej oraz wspominał o pozytywnych stronach niektórych poczynań państwa wobec Kościoła.

</doc>
<doc id="468386" url="https://pl.wikipedia.org/wiki?curid=468386" title="Joka">
Joka

Michał „Joka” Marten (ur. 12 maja 1977), znany również jako Ś.P. Brat Joka – polski raper, członek katowickiego zespołu Kaliber 44. Starszy brat Abradaba. Laureat nagrody polskiego przemysłu fonograficznego Fryderyka.
W 2011 roku Marten znalazł się na 26. miejscu listy 30 najlepszych polskich raperów według magazynu Machina. Rok później znalazł się na 5. miejscu analogicznej listy opublikowanej przez serwis Porcys.
Życiorys.
W szczytowym okresie działalności artystycznej przypadającym na lata 1996-2000, Marten nagrał wraz z formacją Kaliber 44 trzy albumy studyjne. Pierwszy z nich "Księga Tajemnicza. Prolog" wydany w 1996 roku przyniósł Joce jak i pozostałym członkom tria znaczną popularność. Za sprawą wydawcy S.P. Records grupa intensywnie koncertowała poprzedzając m.in. projekt Kazika Staszewskiego – Kazik na Żywo. Pochodzący z płyty solowy utwór rapera pt. „Moja obawa (bądź a klęknę)” został wykorzystany w latach późniejszych w niezależnym filmie dramatycznym "Że życie ma sens" (2001). W 1998 roku ukazał się drugi album formacji pt. "W 63 minuty dookoła świata" znacznie odbiegający stylistycznie od debiutu. Popularnością w kraju cieszył się pochodzący z wydawnictwa utwór „Film” notowany na listach przebojów Polskiego Radia Szczecin i Programu Trzeciego PR.
W 2000 roku ukazał się trzeci album Kaliber 44 zatytułowany "". Popularność pochodzącego z płyty utworu „Konfrontacje”, notowanego na listach Polskiego Radia nie miała jednak przełożenia na sukces komercyjny trzeciego wydawnictwa. Nagrania zadebiutowały na 49. miejscu zestawienia OLiS, z którego wypadły po tygodniu. Wkrótce potem Marten wyemigrował do Stanów Zjednoczonych, gdzie spędził blisko trzy lata. Po powrocie do ojczyzny sporadycznie koncertował wraz z Abradabem. Występy te w mediach były anonsowane jako koncerty zespołu Kaliber 44, jednakże według młodszego brata rapera Abradaba nie stanowiły jednak o jego reaktywacji. Wystąpił także na wydanym w 2005 roku drugim albumie brata – Abradaba pt. "Emisja spalin" (2005) oraz niemal pięć lat później na albumie Lukatricks pt. "Czarne złoto" (2010).
W 2012 roku Joka ponownie wystąpił gościnnie na płycie Abradaba zatytułowanej "ExtraVertik". Zwrotki rapera znalazły się w utworze „Moje demony”. Natomiast pod koniec roku ukazał się album katowickiego rapera Miuosha – "Prosto przed siebie" z utworem „Reprezent” nagrany z udziałem Joki. Rok później raper wziął udział w reaktywacji składu Kaliber 44. Pierwszy występ zespołu odbył się na Open'er Festival, gdzie trio wystąpiło z udziałem instrumentalistów, tzw. „żywym zespołem”. Równolegle działalność wznowił koncertowy skład towarzyszący K44 – Baku Baku Skład.

</doc>
<doc id="468390" url="https://pl.wikipedia.org/wiki?curid=468390" title="Katastrofa lotnicza w Ramstein">
Katastrofa lotnicza w Ramstein

Wypadek lotniczy w Ramstein – wypadek lotniczy, który wydarzył się 28 sierpnia 1988 roku w amerykańskiej bazie lotniczej w Ramstein-Miesenbach.
Podczas pokazów lotniczych trzy z dziesięciu samolotów Aermacchi MB-339 włoskiej grupy Frecce Tricolori rozbiły się o siebie, po czym jeden spadł na publiczność. Zginęło 70 osób (67 na ziemi), a blisko 1000 zostało rannych, w tym 346 ciężko.
Niemiecki zespół Rammstein nazwał się na cześć ofiar.
Wypadek.
Trzy samoloty Aermacchi MB-339 włoskiej grupy Frecce Tricolori w trakcie wykonania akrobacji "„przebite serce”" zderzyły się ze sobą. Samoloty rozbiły się nad pasem startowym; w rezultacie jeden spadł na widzów, drugi zahaczył o śmigłowiec UH-60 Black Hawk MEDEVAC raniąc pilota kapitana Kima Stradersa, który zmarł tydzień później w wyniku doznanych oparzeń, trzeci samolot rozpadł się, a jego części zostały rozrzucone wzdłuż pasa startowego.
Przyczyną wypadku był błąd pilota solisty, który po odłączeniu od formacji miał narysować strzałę przebijającą serce, rysowane jednocześnie przy pomocy dymu na niebie przez tę formację. Samolot ten z niewiadomych powodów znalazł się jednak na wysokości przelotu formacji i na kursie kolizyjnym.
Na terenie bazy lotniczej w Ramstein nigdy więcej nie zorganizowano pokazów lotniczych Air Show. Pozostaje ona niedostępna dla osób postronnych. Po tym zdarzeniu do przepisów regulujących przebieg takich imprez wprowadzono bezwzględny zakaz przelotów nad publicznością i wykonywania akrobacji na kierunku sektorów widzów.

</doc>
<doc id="468399" url="https://pl.wikipedia.org/wiki?curid=468399" title="Chicago Boys">
Chicago Boys

Chicago Boys (lata 70. XX wieku, w okresie po puczu w 1973) – grupa ok. 25 chilijskich ekonomistów pracujących dla reżimu Augusto Pinocheta. Większość z nich studiowało w Szkole Ekonomii na Universidad Católica w Chile oraz na University of Chicago w USA, gdzie uczyli się od Miltona Friedmana i innych przedstawicieli chicagowskiej szkoły ekonomii. Napisali manifest wzywający do natychmiastowej reprywatyzacji państwowych przedsiębiorstw w Chile, znacjonalizowanych wcześniej przez socjalistycznego prezydenta Salvadora Allende. Określenie to ukuła amerykańska prasa.

</doc>
<doc id="468403" url="https://pl.wikipedia.org/wiki?curid=468403" title="Villahermosa">
Villahermosa

Villahermosa (hiszp. "Piękne Miasto", nahuatl "Cualnezcāltepēc") – meksykańskie miasto przemysłu naftowego nad rzeką Grijalva, stolica stanu Tabasco.
Do 1915 roku miasto nosiło nazwę "San Juan Bautista".
Znajduje się tutaj rafineria ropy naftowej. Villahermosa leży w regionie rolniczym, w którym uprawia się kawę, kakao i trzcinę cukrową.
W mieście znajduje się muzeum, które zawiera pamiątki po Olmekach, a wśród nich rzeźby bazaltowych głów z La Venta o wadze 18 ton każda. W miejscu znalezienia głów i innych monolitycznych rzeźb oraz fragmentów budowli na skutek prowadzenia intensywnych poszukiwań i wydobycia ropy naftowej doszło do zniszczenia środowiska i aby te zabytki przetrwały urządzono w stolicy w 1958 roku park-muzeum.
W 2010 roku w stolicy Tabasco żyło 353 577 mieszkańców. Villahermosa jest także siedzibą gminy Centro, która w 2010 roku liczyła 640 359 osób.

</doc>
<doc id="468404" url="https://pl.wikipedia.org/wiki?curid=468404" title="Pytanie sugerujące">
Pytanie sugerujące

Pytanie sugerujące – w metodach badań społecznych pytanie sugerujące respondentowi odpowiedź zgodnie z zamierzoną lub niezamierzoną sugestią osoby projektującej kwestionariusz.
Przykłady pytań sugerujących:
W pytaniach sugerujących występują często zwroty o zabarwieniu emocjonalnym (np.: "biedny", "luksusowy", "głód", "kryzys"), które mogą narzucić respondentowi odpowiedź.
W badaniach społecznych pytanie sugerujące uznawane jest za błąd metodologiczny.

</doc>
<doc id="468406" url="https://pl.wikipedia.org/wiki?curid=468406" title="Convair X-11">
Convair X-11

Convair X-11 – zaprojektowany przez amerykańską firmę Convair rakietowy pocisk balistyczny, początkowo oznaczony jako Convair XSM-16A, będący pierwszą platformą testową dla międzykontynentalnego pocisku balistycznego Atlas, stąd często spotykane oznaczenie pocisku jako Atlas A. Poprzednik pocisku Convair X-12 będącego drugą, bardziej zaawansowaną platformą testową programu Atlas.
Łącznie zbudowano 12 egzemplarzy pocisków "X-11" i wszystkie one zostały użyte w okresie od 11 czerwca 1957 do 3 czerwca 1958 roku. Pierwsze trzy "X-11" testowano statycznie na ziemi, a pozostałe wystrzelono. Egzemplarze 4 i 6 zostały zniszczone podczas startu w eksplozjach na platformie startowej, ale starty pozostałych siedmiu zakończyły się sukcesem.

</doc>
<doc id="468415" url="https://pl.wikipedia.org/wiki?curid=468415" title="Domowe wino">
Domowe wino



</doc>
<doc id="468416" url="https://pl.wikipedia.org/wiki?curid=468416" title="Domowe wina">
Domowe wina



</doc>
<doc id="468422" url="https://pl.wikipedia.org/wiki?curid=468422" title="Reprezentacja Liberii w piłce nożnej mężczyzn">
Reprezentacja Liberii w piłce nożnej mężczyzn

Reprezentacja Liberii – kadra Liberii w piłce nożnej mężczyzn.
Tylko dwukrotnie grała w rozgrywkach o Puchar Narodów Afryki i ani razu nie zakwalifikowała się do finałów mistrzostw świata. Najwybitniejszym piłkarzem "Samotnych Gwiazd" był George Weah, w połowie lat 90. gracz m.in. AS Monaco, PSG, A.C. Milan oraz Chelsea F.C., w 1995 roku – jako pierwszy piłkarz z Czarnego Kontynentu – uhonorowany Złotą Piłką magazynu "France Football" dla najlepszego zawodnika występującego w klubach Europy.
Weah do dziś jest sponsorem reprezentacji, a w latach 2000-02 był jej selekcjonerem. W tym czasie Liberia minimalnie (różnicą jednego punktu) przegrała z Nigerią awans do Mundialu 2002. Weah podał się do dymisji po nieudanym starcie drużyny w mistrzostwach Afryki, w marcu 2002 roku.
Obecnym selekcjonerem kadry Liberii jest James Debbah

</doc>
<doc id="468427" url="https://pl.wikipedia.org/wiki?curid=468427" title="Szeryf (ujednoznacznienie)">
Szeryf (ujednoznacznienie)



</doc>
<doc id="468428" url="https://pl.wikipedia.org/wiki?curid=468428" title="Convair X-12">
Convair X-12



</doc>
<doc id="468429" url="https://pl.wikipedia.org/wiki?curid=468429" title="Zbigniew Dutkowski">
Zbigniew Dutkowski

Zbigniew Dutkowski (ur. 17 grudnia 1925 w Rypinie, zm. 22 marca 2013 w Warszawie) – polski dziennikarz sportowy.
Debiutował w 1947 w katowickim "Sporcie", w latach 1952–1981 kierował działem sportowym "Trybuny Robotniczej". Na łamach tej gazety publikował przez 30 lat stały felieton "7 dni w sporcie". Publikował również w "Przeglądzie Sportowym" (cykl "Węglem pisane") i "Tempie".
Był autorem kilku książek o tematyce tenisowej – "150 rakiet. Najlepsi tenisiści świata" (1984), "T – jak tenis" (1979). Artykuły o historii tenisa publikował także w miesięczniku "Tenis" (m.in. cykl "Encyklopedia A...Z"). Ponadto wydał m.in. "Gwiazdy, bramki, emocje Stadionu Śląskiego" (1978).

</doc>
<doc id="468430" url="https://pl.wikipedia.org/wiki?curid=468430" title="Mikołaj Hutten-Czapski">
Mikołaj Hutten-Czapski

Mikołaj Hutten-Czapski herbu Leliwa (ur. 1753, zm. 1833) – hrabia, generał major wojsk koronnych, generał major komenderujący w Dywizji Małopolskiej w 1792 roku, uczestnik wojny polsko-rosyjskiej 1792.
Brat Józefa.
Życiorys.
Urodził się 8 września 1753 r. w Bukowcu. Był starszym synem generała-lejtnanta wojsk koronnych Antoniego Michała, podkomorzego chełmińskiego i Kandydy z Lipskich herbu Grabie, kasztelanki łęczyckiej. W roku 1766 został oddany przez ojca do armii pruskiej i służył w dragonach Finckensteina stacjonowanych w Morągu i Ostródzie. 
W roku 1770 awansował na chorążego i otrzymał zadanie werbunku Polaków z nadgranicznych terenów do armii pruskiej, ale ojciec temu przeszkodził. W 1771 przeniesiony do Brodnicy i Lidzbarka, uczestniczył w wyprawach przeciw konfederatom barskim, w czym jednak nie chciał brać udziału.
Poprzez wstawiennictwo ojca uzyskał abszyt z wojska pruskiego w 1773, po czym wstąpił do wojsk koronnych, gdzie otrzymał rangę kapitana w wystawionym przez ojca pułku jazdy (Regiment Konny im. Królewicza Karola). W regimencie tym szybko awansował na kolejne stopnie: majora (1774), podpułkownika (1775) i pułkownika (1777). W 1783 r. ojciec ustąpił mu szefostwo rodzinnego regimentu, „przetworzonego” teraz w piechotę.
W dobie Sejmu Czteroletniego należał do partii tzw. patriotów, wierzącej w przyszłość sojuszu Rzeczypospolitej z Prusami, który miał ją chronić przed zakusami ze strony Rosji. Zajęty był wtedy powiększaniem własnego III Regimentu Grenadierów im. Królewicza Karola i zdobywaniem środków na umundurowanie i uzbrojenie rekrutów. Pomagał mu w tym młodszy brat Józef. We wrześniu 1789 r. prezydował w sądzie wojskowym mającym rozpatrzyć sprawę oficerów winnych ucieczki z więzienia ex-podskarbiego Adama Ponińskiego.
6 grudnia 1789 otrzymał awans na generała-majora i dowództwo części dywizji małopolskiej, którą wysłano najpierw do Kielc i stamtąd na Wołyń. Dowodził tam pod zwierzchnictwem księcia Józefa Poniatowskiego brygadą składającą się z 7 szwadronów kawalerii i 3 batalionów piechoty, w tym jego własnych oddziałów. 29 kwietnia 1791 roku przyjął obywatelstwo miejskie na Ratuszu Miasta Warszawy. Przyjął prawo miejskie, został członkiem Zgromadzenia Przyjaciół Konstytucji Rządowej. Zimą 1791/1792 na mocy rozkazu opiekował się zbiegłymi z Rosji do Polski Tatarami. W lutym 1792 r. zdał dowództwo i udał się do Warszawy.
Czapski uczestniczył wprawdzie w wojnie polsko-rosyjskiej 1792 roku, ale nie spisał się zbyt dobrze: w bitwie pod Zieleńcami dowodząc na prawym skrzydle nie wsparł ataku gen. Mokronowskiego na siły rosyjskie gen. Morkowa, przez co udaremnił ostateczne zwycięstwo. W dalszym rozwoju wojny siedział bezczynnie na etapie, administrując bez zbytniej chęci magazynami i taborami. W lipcu 1792 r. udał się na urlop.
Nie sprzyjał Targowicy, lecz nie złożył dymisji, mimo pozbawienia go w 1794 r. funkcji generalskich i związanych z rangą poborów. Wybuch powstania kościuszkowskiego zastał go w Warszawie. W czerwcu 1794 r., tłumacząc się złym stanem zdrowia oraz wskazując groźbę utraty majątku (edykt króla pruskiego), znajdującego się pod panowaniem pruskim, rozpoczął starania o zezwolenie na wyjazd do Karlsbadu. W sierpniu 1794 r. opuścił Warszawę i zatrzymał się we Wrocławiu, by leczyć chorobę.
Od 1795 r. stale przebywał w Bydgoszczy, administrując stamtąd posiadanym wspólnie z bratem Józefem rodzinnym Bukowcem (posiadał także pałacyk w Bydgoszczy). 27 września 1804 r. uzyskał wraz z Józefem pruski tytuł hrabiowski z dodaniem przydomku „von Hutten” (zob. Czapscy). W 1807 r., w okresie Księstwa Warszawskiego, został mianowany wiceprezesem Izby Administracyjnej departamentu bydgoskiego, lecz wkrótce złożył tę godność. Zmarł 13 czerwca 1833 r. w Bydgoszczy.
Rodzina.
Mikołaj Czapski od 1796 r. był żonaty z kuzynką Marią z Czapskich. Miał z nią dwoje dzieci: Franciszka (1797–1862) i Antoninę (ok. 1802–1872), która wyszła za hrabiego Skórzewskiego.
Upamiętnienie.
W 1833 r. rodzina Czapskich umieściła tablicę nagrobną ku jego czci w bydgoskiej farze (od 2004 r. katedra), która zachowała się do dnia dzisiejszego.

</doc>
<doc id="468436" url="https://pl.wikipedia.org/wiki?curid=468436" title="Mediewista">
Mediewista

Mediewista (fr. "médiéviste"), średniowiecznik – historyk, badacz okresu średniowiecza, specjalista w zakresie mediewistyki. Do zawodu przygotowują studia mediewistyczne w instytutach historii szkół wyższych.
W 2002 roku w Toruniu odbył się pierwszy Kongres Mediewistów Polskich (16–18 września). 11 lutego 2003 roku ukonstytuował się Stały Komitet Mediewistów Polskich, którego celem nadrzędnym jest integracja mediewistów różnych dyscyplin oraz powołanie wspólnego towarzystwa naukowego. On też zorganizował w latach: 2005 (w Lublinie, 19–21 września), 2008 (w Łodzi, 22–24 września), 2011 (w Poznaniu, 19-21 września), 2015 (w Rzeszowie, 20–24 września) i 2018 (we Wrocławiu, 20 - 22 września) kolejne Kongresy Mediewistów Polskich.
Wybitnymi polskimi mediewistami byli: Tadeusz Manteuffel, Henryk Łowmiański, Benedykt Zientara, Gerard Labuda, Stefan Maria Kuczyński, Marian Biskup, Bronisław Geremek, Marian Plezia, Aleksander Gieysztor, Lech Kalinowski, Karol Modzelewski, Jerzy Wyrozumski, Henryk Samsonowicz oraz Feliks Kiryk. Spośród żyjących duże zasługi dla mediewistyki położył również Aleksander Naumow . W zakresie językoznawstwa staropolskiego wyróżniali się Stanisław Urbańczyk i Wacław Twardzik.
Zapis historyk mediewista.
Prawidłowym zapisem nazwy złożonej z członów jest: historyk mediewista (tzn. bez przecinka czy łącznika).

</doc>
<doc id="468438" url="https://pl.wikipedia.org/wiki?curid=468438" title="Józef Lubomirski (1749–1817)">
Józef Lubomirski (1749–1817)

Józef Lubomirski herbu Szreniawa bez Krzyża (ur. w 1749 roku – zm. 30 lipca 1817 roku w Równem) – polski książę Świętego Cesarstwa Rzymskiego, generał lejtnant wojsk koronnych, kasztelan kijowski, starosta romanowski, członek Zgromadzenia Przyjaciół Konstytucji Rządowej, wolnomularz, członek konfederacji targowickiej, kawaler maltański (w zakonie od 1804 roku, kawaler Honoru i Dewocji w Wielkim Przeoracie Katolickim w Rosji.
Życiorys.
Syn Stanisława Lubomirskiego wojewody kijowskiego i bracławskiego, rodzony brat Michała, również generała lejtnanta, dziedzic Równego z przyległościami. Żonaty z Ludwiką Sosnowską, niegdyś ukochaną Tadeusza Kościuszki, która wniosła mu w posagu olbrzymie dobra szarogrodzkie (jej ojciec hetman Józef Sylwester Sosnowski wygrał je w karty w 1768 roku). Mieli troje dzieci, Henryka Ludwika i Fryderyka Wilhelma oraz córkę Helenę.
Od 1774 roku starosta romanowski i dowódca chorągwi pancernej. Poseł na sejm 1778 roku z województwa kijowskiego. Poseł na sejm 1782 roku z województwa kijowskiego. W latach 1786–1788 szef 12 regimentu pieszego koronnego. Potem szef 5 regimentu konnego koronnego. W 1791 roku wziął pożyczkę w banku holenderskim pod zastaw majątku Równe. Generał lejtnant z 1792 r. Był członkiem konfederacji Sejmu Czteroletniego. Poparł Konstytucję 3 Maja, jednak nie walczył w jej obronie, wymawiając się złym stanem zdrowia. Pozostał w służbie za czasów przejęcia władzy przez Konfederację Targowicką, przydzielony do 4 Dywizji w Kamieńcu Podolskim. Rychło zredukowany ze względu na brak znajomości służby liniowej. Od 1790 r. kasztelan kijowski.
Początkowo jeden z najbogatszych magnatów polskich. Pionier uprzemysłowienia kraju. Zakładał manufaktury i fabryki m.in. znaną wytwórnię fajansu w Korcu. W grudniu 1794 roku w obliczu bankructwa przekazał cały swój majątek żonie Ludwice Sosnowskiej, która doprowadziła go do dobrego stanu.
Był członkiem loży wolnomularskiej Doskonała Tajemnica w 1786 roku i mistrzem loży Polak Dobroczynny w 1787 roku.
Kawaler Orderu Orła Białego i Orderu Świętego Stanisława, w 1773 roku odznaczony został Orderem Świętego Huberta.
Założyciel Józefgrodu, czyli późniejszej Bałty.

</doc>
<doc id="468439" url="https://pl.wikipedia.org/wiki?curid=468439" title="Michał Lubomirski (1752–1825)">
Michał Lubomirski (1752–1825)

Michał Lubomirski książę herbu Szreniawa bez Krzyża (ur. w 1752 roku – zm. w 1825 roku w Dubnie) – generał lejtnant komenderujący w Dywizji Wołyńskiej i Podolskiej w 1792 roku, sędzia sejmowy, kawaler maltański (w zakonie od 1798 roku), dziedziczny komandor maltański w Wielkim Przeoracie Katolickim w Rosji.
Syn Stanisława Lubomirskiego wojewody kijowskiego i bracławskiego, rodzony brat Józefa również generała lejtnanta i Ksawerego.
Pułkownik wojsk koronnych w 1776 r.. Szef 13. Regimentu Pieszego w latach 1779-1794, generał major komenderujący w Dywizji Ukraińskiej i Podolskiej w 1785 roku, w 1790 r. generał lejtnant komenderujący Dywizją Wołyńską i Kijowską, następnie Wołyńsko-Podolską.
Jako poseł wołyński na sejm 1780 roku wybrany sędzią sejmowym.
Był wolnomularzem, namiestnikiem małopolskim Wielkiego Wschodu Narodowego Polski w 1784 roku.
W 1790 roku odznaczony Orderem Orła Białego, w 1784 roku został kawalerem Orderu Świętego Stanisława, w 1788 odznaczony Orderem Świętego Huberta
W 1792 przeszedł na stronę Targowicy, wydając zapasy armii polskiej pod Dubnem wojskom rosyjskim, za co został zdymisjonowany przez króla Poniatowskiego.
Syn Marceli Lubomirski zginął w 1809 roku podczas zdobywania Sandomierza zajętego przez Austriaków.

</doc>
<doc id="468442" url="https://pl.wikipedia.org/wiki?curid=468442" title="ZiS">
ZiS



</doc>
<doc id="468451" url="https://pl.wikipedia.org/wiki?curid=468451" title="Głos wolny wolność ubezpieczający">
Głos wolny wolność ubezpieczający

Głos wolny wolność ubezpieczający (oryg. "Głos wolny wolność ubespieczaiący") – traktat polityczny, wydany przypuszczalnie w 1743 roku, ogłoszony przez Stanisława Leszczyńskiego, a napisany przez kogoś z kręgu jego zwolenników. Emanuel Rostworowski wskazuje na Mateusza Białłozora, litewskiego szlachcica, który miał napisać go po polsku w 1733.
W traktacie tym wytyczono drogę reform, jaką powinna pójść Rzeczpospolita. Wskazuje się tam, że niezbędne są zmiany w położeniu chłopów, których nędza ciąży nad polskim rolnictwem. Postuluje się obdarzenie chłopów wolnością osobistą i ich oczynszowanie. Wskazuje na nieodzowną potrzebę poprawy sytuacji miast, handlu i przemysłu. Autor proponuje utrzymać sejm, wolną elekcję, a nawet "liberum veto". Chce jednak ograniczyć i uporządkować ich stosowanie. Usprawniona władza centralna, w takich dziedzinach jak wojsko, skarb, policja i sądownictwo miała opierać się na kolegialnych, fachowych radach ministerialnych. Armia miała liczyć 100 tysięcy żołnierzy. Sprawę opodatkowania szlachty traktat pomija milczeniem.

</doc>
<doc id="468454" url="https://pl.wikipedia.org/wiki?curid=468454" title="Maciej Frankowski">
Maciej Frankowski

Mateusz vel Maciej Frankowski (ur. 1742 na Podlasiu – zm. po 1812 roku) – generał major wojsk litewskich, generał major ziemiański w powstaniu kościuszkowskim, członek Konfederacji Generalnej Królestwa Polskiego w 1812 roku.
Pochodził z rodu Frankowskich. W latach 1766–1772 kształcił się w Szkole Rycerskiej w Warszawie, następnie był tam wychowawcą, a od 1773 podbrygadierem. W 1779 po przejściu do służby liniowej, został podpułkownikiem, a w 1783 pułkownikiem Korpusu Kadetów.
W czasie wojny polsko-rosyjskiej 1792 pułkownik 5. regimentu Buławy Wielkiego Księstwa Litewskiego, odznaczył się w bitwie pod Brześciem za co został odznaczony Krzyżem Orderu Virtuti Militari i awansowany 18 lipca 1792 r. na generała majora.
Komisarz Komisji Policji Wielkiego Księstwa Litewskiego w 1794 roku. Czynny w sprzysiężeniu insurekcyjnym na Litwie w Wilnie. W powstaniu kościuszkowskim został generałem majorem milicji ziemiańskiej województwa brzesko-litewskiego. Walczył w obronie Wilna i na Żmudzi, potem podczas walk odwrotowych gen. S. Mokronowskiego. Wyznaczony na organizatora siły zbrojnej i generała ziemiańskiego zdołał zmobilizować niewielkie oddziały i odniósł kilka lokalnych sukcesów, co zyskało mu opinię dobrego dowódcy powstańczego.
Przystąpił do Konfederacji Generalnej Królestwa Polskiego w 1812 roku wraz z obywatelami Brześcia i powiatu brzeskolitewskiego.
W latach późniejszych czynny działacz masoński, członek loży wolnomularskiej Hesperus. W życiu publicznym udziału nie brał.

</doc>
<doc id="468466" url="https://pl.wikipedia.org/wiki?curid=468466" title="Zbigniew Bełdowski">
Zbigniew Bełdowski

Zbigniew Bełdowski (ur. 18 lutego 1915 w Jabłonkowie, zm. 7 stycznia 1991 w Warszawie) – tenisista polski, trener.
Bronił barw AZS Poznań (przed II wojną światową) oraz klubów warszawskich: Spójni i Legii. Jego największymi osiągnięciami w karierze zawodniczej było zwycięstwo w międzynarodowych mistrzostwach Polski w grze podwójnej (1946) oraz tytuł wicemistrza Polski w grze mieszanej (1951). Od 1961 był działaczem Polskiego Związku Tenisowego. Przez wiele lat pełnił funkcję kapitana reprezentacji narodowej w Pucharze Davisa (oraz w innych rozgrywkach międzynarodowych, m.in. Pucharze Galea). Wprowadzał do reprezentacji Polski Wojciecha Fibaka.
Był autorem książek popularyzujących tenis: "ABC tenisa" (1949), "Tenis dla wszystkich" (1951), "Tenis i jego tajemnice" (1970).
Pochowany na cmentarzu Bródnowskim w Warszawie (kwatera 85A-4-14).

</doc>
<doc id="468467" url="https://pl.wikipedia.org/wiki?curid=468467" title="Lilo (piłkarz)">
Lilo (piłkarz)

Murilo Rufino Barbosa (ps. "Lilo", ur. 27 maja 1983 w Araçatuba) – brazylijski piłkarz występujący na pozycji pomocnika. Głównie swoje mecze rozgrywa na prawej stronie pomocy.
Kariera.
Grając w Brazylii występował w klubach: Paulista Jundiaí, União São João Araras, Veranópolis, Penapolense, AE Araçatuba.
W okresie przygotowawczym do rundy wiosennej sezonu 2005/2006 został sprowadzony do Pogoni Szczecin. W barwach "Granatowo-bordowych" zadebiutował w meczu przeciwko Wiśle Kraków 24 marca 2006 (1-2).
W rundzie jesiennej sezonu 2007/2008 występował w Ruchu Chorzów, do którego przeszedł na zasadzie wolnego transferu. Wiosną przeszedł do 3-ligowej Polonii Słubice.
W 2009 występował w barwach II ligowego zespołu Zawiszy Bydgoszcz. W bydgoskim klubie piłkarz występował z numerem 11. Prawa do zawodnika dalej miał Ruch Chorzów.
W grudniu 2009 podpisał kontrakt z Zagłębiem Sosnowiec, a w 2010 przeszedł do Bałtyku Gdynia.
W sezonie 2011/2012 występował w Kotwicy Kołobrzeg, a następnie grał ponownie w Brazylii oraz w Gujanie.

</doc>
<doc id="468472" url="https://pl.wikipedia.org/wiki?curid=468472" title="Fabinho Capixaba">
Fabinho Capixaba

Antônio Fábio Francez Cavalcante pseudonim Fabinho Capixaba (ur. 27 czerwca 1984, Vitória, Brazylia) – brazylijski piłkarz występujący na pozycji pomocnika.
Grając w Brazylii występował w barwach América (belo Horizonte), Sertãozinho FC, Marília AC, Penapolense SP. Ostatnio gracz União Agrícola Barbarense FC de Santa Bárbara d'Oeste. W okresie przygotowawczym do rundy wiosennej sezonu 2005/2006 został zatrudniony w Pogoni Szczecin. W barwach "Granatowo-bordowych" zadebiutował w meczu przeciwko GKS Bełchatów (2:0) rozegranym w Bełchatowie 11 kwietnia 2006 roku. 24 kwietnia 2006 Pogoń Szczecin rozwiązała kontrakt z zawodnikiem.
Mierzy 180 cm wzrostu i waży 74 kg.

</doc>
<doc id="468476" url="https://pl.wikipedia.org/wiki?curid=468476" title="Herb Bukowska">
Herb Bukowska

Herbem Bukowska jest wizerunek jelenia ciemnoczerwonego, zwróconego w lewo, stojącego na zielonym podłożu, z którego wyrasta drzewo buk, znajdujące się po lewej stronie tarczy, które konarami sięga do wierzchołków poroży jelenia. Wizerunek umieszczony jest w białym polu tarczy.
Wizerunek jelenia przy drzewie jest też nawiązaniem do Lelenia, towarzysza pogańskiej Bogini Leli i do Drzewa Życia (Drzewa kosmicznego).

</doc>
<doc id="468478" url="https://pl.wikipedia.org/wiki?curid=468478" title="Koła jakości">
Koła jakości



</doc>
<doc id="468481" url="https://pl.wikipedia.org/wiki?curid=468481" title="Kleberson">
Kleberson



</doc>
<doc id="468482" url="https://pl.wikipedia.org/wiki?curid=468482" title="Reprezentacja Mozambiku w piłce nożnej mężczyzn">
Reprezentacja Mozambiku w piłce nożnej mężczyzn

Reprezentacja Mozambiku – kadra Mozambiku w piłce nożnej mężczyzn.
Pięciokrotnie startowała w eliminacjach do mistrzostw świata, ale za każdym razem walkę o mundial przegrywała z kretesem. Trzy razy – w 1986, 1996 i 1998 – brała udział w rozgrywkach o Puchar Narodów Afryki. Jej bilans – dziewięć meczów: 0 zwycięstw, 1 remis (z Tunezją w 1996) i 8 porażek.
Mozambik uzyskał niepodległość dopiero w 1975 roku. Przez ponad trzysta lat ten był kolonią Portugalii. Właśnie w jej drużynie narodowej grał na przełomie lat 60. i 70. urodzony w Maputo Eusébio, brązowy medalista i król strzelców mundialu 1966 oraz zdobywca Złotej Piłki w plebiscycie magazynu "France Football" w 1965 roku. Z Mozambiku pochodzi również znany trener piłkarski, były selekcjoner reprezentacji Portugalii Carlos Queiróz.
Ostatni trener, Mart Nooij został zwolniony po tym, jak Mozambik nie wyszedł z grupy na PNA w Angoli w 2010.
Obecnym selekcjonerem kadry Mozambiku jest Horácio Gonçalves.

</doc>
<doc id="468486" url="https://pl.wikipedia.org/wiki?curid=468486" title="Yacas">
Yacas

Yacas – program typu CAS (wspomagający obliczenia symboliczne) o otwartym źródle, rozprowadzany na licencji GPL. Nazwa jest akronimem od słów "Yet Another Computer Algebra System".
Yacas potrafi wykonać symboliczne różniczkowanie i całkowanie, pozwala operować na listach, słownikach (ang. "hash table") oraz definiować znane z języków funkcyjnych funkcje czyste (ang. "pure functions").
Yacas działa w oparciu o zbliżony do Lispu język programowania, co pozwala użytkownikowi implementować własne algorytmy obliczeniowe.
Po uruchomieniu programu instrukcje wprowadza się z wiersza poleceń, program obsługuje wejście i wyjście w standardzie ASCII oraz OpenMath. Możliwa jest praca w trybie wsadowym.

</doc>
<doc id="468488" url="https://pl.wikipedia.org/wiki?curid=468488" title="Tadeusz Brzozowski">
Tadeusz Brzozowski



</doc>
<doc id="468497" url="https://pl.wikipedia.org/wiki?curid=468497" title="Wiktor Bondarenko">
Wiktor Bondarenko

Wiktor Bondarenko, ukr. Віктор Вікторович Бондаренко (ur. 16 lipca 1967 w Ługańsku) – ukraiński polityk, od 2006 deputowany Rady Najwyższej z listy Partii Regionów, członek Komisji Polityki Agrarnej i Własności Ziemi (od grudnia 2007), przewodniczący podkomisji ds. gospodarczych i polityki finansowej w rolnictwie (od stycznia 2008).
Życiorys.
W 1992 ukończył Instytut Budowy Maszyn w Ługańsku, księgowy i ekonomista. W latach 2002-2004 studiował systemy informacyjne, zarządzanie i przedsiębiorczość w Europejskiej Wyższej Szkole Finansów na wydziale "Ekonomia i Zarządzanie".
1987-1993 - zastępca szefa kopalni Szachtoprohidnyćke SIMP Nr 5 w Ługańsku. 1993-1997 - asystent prezydenta Państwowego Komitetu Węglowego Przemysłu Ukrainy i Ministra Przemysłu Węglowego Ukrainy. 1997-2002 - dyrektor generalny "Ukrwuhłepostaczzbut". 2002-2003 - dyrektor generalny "Ukrnaftohazserwis". lipiec-grudzień 2003 - Przewodniczący Zarządu "Ukrresursy". Od grudnia 2003 do marca 2005 - Przewodniczący Zarządu "Chleb Ukrainy". Od marca 2005 do maja 2006 - zastępca dyrektora "Spółka Holdingowa Ukrahroinwest". Członek Rady Miejskiej w Ługańsku (1990-1992).
Poseł Rady Najwyższej V kadencji (od kwietnia 2006 do listopada 2007) oraz VI kadencji (z listopada 2007) z listy Partii Regionów.
Żonaty, żona Ołena (ur. 1965) - gospodyni domowa, córka Anastazja (ur. 1989), syn Ołeksandr (ur. 2002).

</doc>
<doc id="468498" url="https://pl.wikipedia.org/wiki?curid=468498" title="Lon Chaney">
Lon Chaney

Lon Chaney (ur. 1 kwietnia 1883 w Colorado Springs, zm. 26 sierpnia 1930 w Hollywood) – amerykański aktor kina niemego, zwany „człowiekiem o tysiącu twarzach”, jedna z pierwszych gwiazd horrorów. W 1957 powstał film "Człowiek o tysiącu twarzy" będący biografią Lona Chaneya.
Życiorys.
Jego najbardziej znanymi rolami były tytułowe w filmach niemych "Upiór w operze", "Dzwonnik z Notre Dame" oraz w zaginionym później i odtworzonym filmie "Londyn po północy". Grywał przede wszystkim role główne – potworów. Znany był z ekspresyjnej mimiki (był dzieckiem niesłyszących rodziców). Do swoich ról podchodził bardzo profesjonalnie i sam dopracowywał charakteryzację – w filmie "Upiór w operze" użył m.in. ramek z cienkich drucików rozszerzających oczy, bardzo nieprzyjemnych dla aktora podczas gry, a jako Quasimodo w filmie "Dzwonnik z Notre Dame" spętał się kilkoma zamaskowanymi odpowiednio pasami i użył ciężkiego, gumowego garbu. Po wynalezieniu filmu dźwiękowego występował nadal.
Wkrótce po swoich pierwszych występach w filmach dźwiękowych zachorował na raka gardła, co przerwało jego karierę i wskutek tej choroby zmarł.
Jego synem był Lon Chaney Jr., który kontynuował tradycje ojca i również znany był jako aktor filmów grozy.

</doc>
<doc id="468499" url="https://pl.wikipedia.org/wiki?curid=468499" title="Porzeczka krwista">
Porzeczka krwista

Porzeczka krwista, porzeczka krwistoczerwona ("Ribes sanguineum" Pursch) – gatunek rośliny należący do rodziny agrestowatych ("Grossulariaceae"). Pochodzi z Ameryki Północnej, od 1826 jest uprawiana w Europie. W Polsce tylko sadzona jako roślina ozdobna.

</doc>
<doc id="468505" url="https://pl.wikipedia.org/wiki?curid=468505" title="Rada parafialna">
Rada parafialna

Rada parafialna – organ prawny lub administracyjny w parafii wykonujący powierzone mu zadania.
Katolicyzm.
W Kościele łacińskim istnieją dwa typy rad parafialnych:
W katolickich Kościołach wschodnich istnienie rad parafialnych jest zalecane przez prawo kanoniczne, niemniej jednak ma ono charakter fakultatywny i zależy od organizacji poszczególnych Kościołów.
Starokatolicyzm.
W Kościołach starokatolickich w skład rady wchodzą: proboszcz, inni duchowni parafii oraz do 15-25 parafian. W Kościele polskokatolickim prezesem rady parafialnej jest zawsze świecki członek rady parafialnej, natomiast w Kościele Starokatolickim Mariawitów radę reprezentuje proboszcz.
Protestantyzm.
W Kościele Ewangelicko-Augsburskim i innych Kościołach protestanckich w jej skład wchodzą: proboszcz, inni duchowni parafii, diakoni oraz do 25 parafian. Prezesem rady parafialnej może być proboszcz (jeżeli prezesem jest proboszcz, to jego zastępcą jest zawsze świecki członek rady parafialnej).

</doc>
<doc id="468508" url="https://pl.wikipedia.org/wiki?curid=468508" title="Turfan">
Turfan

Turfan (chiń. 吐魯番; pinyin: "Tǔlǔfán"; ujgurski: تۇرپان, "Turpan") – miasto na prawach prefektury w północno-zachodnich Chinach, w regionie autonomicznym Sinciang, w Kotlinie Turfańskiej. Ośrodek uprawy winorośli.
12 kwietnia 2015 roku Turfan został podniesiony do rangi miasta na prawach prefektury i powiększony o terytorium prefektury Turfan.
Historia.
W pobliżu dzisiejszego Turfanu – w Gaochang – leżała w średniowieczu stolica Ujgurów. Było to też znaczące miejsce na Jedwabnym Szlaku i ośrodek buddyjski. 
Transport.
Miasto leży przy linii kolejowej z Lanzhou do Urumczi. Do odległej o 50 km stacji kolejowej „Turfan”, położonej w miejscowości Daheyan, docierają także pociągi zmierzające na południowy zachód do Kaszgaru oraz na wschód do Pekinu. Z samego Turfanu odjeżdżają także liczne autobusy do Urumczi i Hami. Istnieją także bezpośrednie połączenia autobusowe z Kuqa, Kaszgarem i Hotenem.
Miasto obsługiwane jest także przez port lotniczy Turpan Jiahoe.
Podział administracyjny.
Prefektura miejska Turfan podzielona jest na:

</doc>
<doc id="468511" url="https://pl.wikipedia.org/wiki?curid=468511" title="Brandon (Kanada)">
Brandon (Kanada)

Brandon – miasto w Kanadzie, w południowo-zachodniej części prowincji Manitoba, nad rzeką Assiniboine. Jest drugim pod względem wielkości miastem w Manitobie. Istnieje tutaj parafia Polskiego Narodowego Katolickiego Kościoła. W pobliżu miasta znajduje się port lotniczy Brandon.
Liczba mieszkańców Brandon wynosi 41 511. Język angielski jest językiem ojczystym dla 89,6%, francuski dla 1,3% mieszkańców (2006).

</doc>
<doc id="468513" url="https://pl.wikipedia.org/wiki?curid=468513" title="Tanta">
Tanta

Tanta (arab. طنطا, "Ţanţā") – miasto w północnym Egipcie, stolica muhafazy Prowincja Zachodnia, w delcie Nilu. Położone jest 94 km na północ od Kairu i 130 km na południowy wschód od Aleksandrii. Liczba mieszkańców: 443 tys. (2003).
Ośrodek przemysłu tekstylnego, spożywczego i rafineryjnego, ważny węzeł komunikacyjny. Siedziba uniwersytetu Tanta.
Najważniejszym zabytkiem jest meczet i mauzoleum Ahmada al-Badawi z XIII wieku, będące celem pielgrzymek muzułmanów.

</doc>
<doc id="468516" url="https://pl.wikipedia.org/wiki?curid=468516" title="Saint John (Nowy Brunszwik)">
Saint John (Nowy Brunszwik)

Saint John (fr. "Saint-Jean") - największe miasto w kanadyjskiej prowincji Nowy Brunszwik, nad ujściem rzeki Saint John do zatoki Fundy na Oceanie Atlantyckim. Ludność (w 2001) - 69 661, a z uwzględnieniem przedmieść - 122 697 mieszkańców.
Ujście rzeki Saint John zostało przez Europejczyków zbadane i naniesione na mapy po raz pierwszy w 1604, kiedy przybył tu francuski kartograf i kolonizator Samuel de Champlain wraz z osadnikami pod wodzą innego francuskiego badacza, Pierre’a du Gua de Monsa.
Liczba mieszkańców Saint John wynosi 68 043. Język angielski jest językiem ojczystym dla 90,3%, francuski dla 5,2% mieszkańców (2006).
W mieście rozwinął się przemysł chemiczny, petrochemiczny, spożywczy, stoczniowy, drzewny, metalowy oraz poligraficzny.

</doc>
<doc id="468519" url="https://pl.wikipedia.org/wiki?curid=468519" title="Midland (Teksas)">
Midland (Teksas)

Midland – miasto w Stanach Zjednoczonych, w zachodniej części stanu Teksas. Siedziba hrabstwa Midland. Niewielka część miasta należy do hrabstwa Martin. Według spisu w 2020 roku liczy 132,5 tys. mieszkańców. Ważny ośrodek wydobycia ropy naftowej i gazu ziemnego w Stanach Zjednoczonych. Znane jako rodzinne miasto byłego prezydenta George W. Busha. 
Demografia.
Struktura rasowa (2021): Latynosi – 46,5%, biali nielatynoscy – 41,7%, czarni lub Afroamerykanie – 7,6%, Azjaci – 2,1% i rdzenni Amerykanie – 0,7%. 

</doc>
<doc id="468530" url="https://pl.wikipedia.org/wiki?curid=468530" title="Plac Jana Matejki w Krakowie">
Plac Jana Matejki w Krakowie

Plac Jana Matejki – plac w Krakowie w dzielnicy I, znajdujący się pomiędzy ulicami Basztową i Warszawską na Kleparzu.
Teren placu Matejki stanowił w przeszłości wschodnią część rynku kleparskiego, powstałego zapewne w XIV w. Znajdował się tutaj ratusz, jatki. Cały teren służył także jako przedpole Barbakanu. 
Kleparz został przyłączony do Krakowa w 1791. 
Podział kleparskiego rynku nastąpił w XIX w. Przy dzisiejszym placu zbudowano główny budynek Akademii Sztuk Pięknych a następnie na miejscu kleparskiego ratusza wzniesiono gmach Dyrekcji Kolei. Plac nazywano placem Głównym. Obecną nazwę otrzymał w 1882 roku gdy Janowi Matejce ofiarowano honorowe obywatelstwo miasta Krakowa.
Z czasem znikała stara, drewniana zabudowa wokół placu. Powstał budynek Narodowego Banku Polskiego oraz czynszowe kamienice.
W 1910, w 500. rocznicę zwycięskiej bitwy pod Grunwaldem wzniesiono pomnik Grunwaldzki, według projektu Antoniego Wiwulskiego. Powstanie pomnika finansował Ignacy Paderewski. Pomnik został zniszczony przez Niemców podczas okupacji. W 1976 pomnik zrekonstruowano. Przed pomnikiem znajduje się marmurowa płyta Grobu Nieznanego Żołnierza.
Przy zbiegu ulic: Warszawskiej i Kurniki, w narożniku placu Matejki znajduje się kościół św. Floriana z XII w., wielokrotnie przebudowywany. W przeszłości od kościoła św. Floriana zaczynała się tzw. "Droga Królewska" biegnąca na Wawel.

</doc>
<doc id="468540" url="https://pl.wikipedia.org/wiki?curid=468540" title="Juliusz Bursche">
Juliusz Bursche

Juliusz Bursche (ur. 19 września 1862 w Kaliszu, zm. 20 lutego 1942 w więzieniu gestapo Moabit w Berlinie) – polski duchowny ewangelicki, doktor teologii, działacz niepodległościowy, superintendent generalny Kościoła Ewangelicko-Augsburskiego w Królestwie Polskim, wybrany na biskupa Kościoła Ewangelicko-Augsburskiego w RP. Polski męczennik z okresu II wojny światowej, zamordowany przez funkcjonariuszy hitlerowskich Niemiec.
Życiorys.
Urodził się jako syn Ernesta Wilhelma Bursche, pastora w Zgierzu, i Matyldy z domu Müller. Gimnazjum ukończył w Warszawie, a studia teologiczne ("Wydział Teologii Ewangelickiej") na uniwersytecie w Dorpacie. Podczas studiów w Dorpacie został przyjęty do korporacji akademickiej Konwent Polonia, w którym działał i wspierał go aktywnie przez całe życie. Ordynowany był mając 22 lata, odbył krótki wikariat w warszawskiej parafii św. Trójcy, a w 1885 został wybrany na pastora parafii w Wiskitkach k. Żyrardowa. W tymże 1885 ożenił się z Amalią Heleną z domu Krusche, pochodzącą z zamożnej niemieckiej rodziny przemysłowców, współwłaścicieli tkalni bawełny w Pabianicach. Miał pięcioro dzieci 4 córki (m.in. Helenę) i syna – Stefana. W 1888 ksiądz Bursche został przeniesiony do Warszawy, gdzie szybko awansował w hierarchii kościelnej. Od 1895 do 1904 był radcą Konsystorza, w roku 1904 car Mikołaj II mianował go superintendentem Kościoła Ewangelicko-Augsburskiego w Królestwie Polskim. Uroczystość wprowadzenia w urząd biskupi (instalacja), odbyła się 22 stycznia 1905 w kościele Świętej Trójcy w Warszawie. Mieszkał wraz z rodziną na plebanii przy ul. Królewskiej, a następnie w tzw. domu konsystorskim przy ul. Wierzbowej 2. W 1902 rodzina księdza Bursche po raz pierwszy przyjechała do Wisły, gdzie spędziła wakacje letnie w willi Bogumiła Hoffa. W tym samym roku zakupili parcelę na stoku góry Kamiennej nad Wisłą, gdzie w 1903 miejscowi cieśle wybudowali dla nich willę „Zacisze”. Drewniana willa, zaprojektowana przez Bogdana Hoffa w modnym wówczas stylu zakopiańskim, do 1939 była przez trzy letnie miesiące miejscem odpoczynku i pracy biskupa. Bursche lubił urządzać i pielęgnować ogród przy willi i codziennie zażywał kąpieli w Wiśle. Utrzymywał ożywione kontakty z polską inteligencją Śląska Cieszyńskiego oraz odwiedzającymi Beskid Śląski polskimi turystami. W 1910 wszedł w skład pierwszego zarządu Polskiego Towarzystwa Turystycznego „Beskid” z siedzibą w Cieszynie.
W chwili wybuchu I wojny światowej znajdował się w Wiśle, gdzie rokrocznie spędzał lato. Jako obywatel rosyjski musiał jak najszybciej opuścić Śląsk Cieszyński. Okrężną drogą przez Wiedeń, Budapeszt, Bukareszt i Odessę wrócił do Warszawy, skąd w kwietniu 1915 został zesłany w głąb Rosji do Orenburga. Po dwuletniej tułaczce udało mu się przedostać do Sztokholmu, skąd 17 lutego 1918 powrócił do Warszawy na stanowisko głowy Kościoła Ewangelicko-Augsburskiego w Polsce, w tym samym roku wszedł w skład Rady Stanu Królestwa Polskiego.
Po uzyskaniu niepodległości przyjechał na Śląsk Cieszyński, by przejąć kościoły ewangelickie pod zwierzchnictwo konsystorza warszawskiego i powołać diecezję śląską Kościoła Ewangelicko-Augsburskiego. W dniach od 5 lutego do 11 marca 1919 przebywał we Francji, by jako rzeczoznawca strony polskiej do spraw terenów Śląska Cieszyńskiego i byłych Prus Wschodnich uczestniczyć w konferencji pokojowej w Paryżu. Przedłożył tam memoriał polskich pastorów ewangelickich z grudnia 1918 r. w sprawie przyłączenia Śląska Cieszyńskiego i Górnego Śląska do Polski. W latach 1919–1920 kierował polskim komitetem plebiscytowym podczas przygotowań do plebiscytu na Mazurach. W marcu 1920 został superintendentem Kościoła Ewangelicko-Augsburskiego w odrodzonej Polsce. W 1928 objął stanowisko prezesa Rady Kościołów Ewangelickich w Polsce. W 1930 Uniwersytet Warszawski nadał mu tytuł doktora honoris causa.
Ksiądz Bursche był zdolnym, niezwykle energicznym organizatorem życia religijnego i cenionym kaznodzieją, autorem wielu rozpraw historycznych z zakresu historii Kościołów reformowanych, oraz założycielem i wydawcą pism: „Zwiastun Ewangeliczny” (1898–1914) oraz „Gazeta Mazurska” (1922–1939). W dwudziestoleciu międzywojennym działał usilnie nad zorganizowaniem silnego polskiego Kościoła Ewangelicko-Augsburskiego. Jako zwierzchnik tego Kościoła utrzymywał ożywione stosunki z wieloma czołowymi przedstawicielami ówczesnych rządów RP. Był inicjatorem uchwalonej w 1936 ustawy o stosunku swojego Kościoła do Państwa Polskiego. W tym samym roku we wrześniu wydał manifest do ludności ewangelickiej w Polsce, potępiający nazizm i ideologię hitlerowską. Jednocześnie przywiązywał ogromną wagę do duchowej łączności polskich ewangelików z innymi Kościołami ewangelickimi na świecie. Uczestniczył w wielu konferencjach i zjazdach Kościołów ewangelickich, m.in. w Uppsali (1921), Eisenau (1923), Kopenhadze (1929), Paryżu (1935) oraz w konferencji ekumenicznej w Oksfordzie (1937). 3 lipca 1937 został wybrany według nowego statutu Kościoła, pierwszym biskupem.
Biskup Bursche pochodził z rodziny o niemieckich korzeniach, jednak całym swoim życiem i pracą stworzył wzór Polaka-ewangelika, wspierającego polską rację stanu – Bursche przeciwstawiał się m.in. germanizacyjnym dążeniom Kościołów ewangelickich w zaborze pruskim. Tuż przed wybuchem II wojny światowej, w orędziu z 30 sierpnia 1939 r. deklarował: „My, Polacy ewangelicy, którzy jesteśmy integralną cząstką narodu polskiego – nas nie potrzeba nawet wzywać, abyśmy w dziejowej tej chwili złożyli ofiarę mienia i krwi na ołtarzu dobra Ojczyzny. Żadne ofiary nie będą nam zbyt wielkie, aby dać odpór mocy, która urągać śmie majestatowi Rzeczypospolitej”. 1 września 1939, po napaści Niemiec na Polskę, wydał orędzie, które miało być odczytane z ambon kościołów ewangelickich. Potępił w nim agresję hitlerowską i wyraził nadzieję, że po klęsce hitlerowskich Niemiec Mazury, Śląsk i Pomorze wrócą do Polski. We wrześniu 1939 nie skorzystał z możliwości wyjazdu za granicę, lecz wraz z wielką masą Polaków ewakuował się na wschód. Jako jeden z czołowych wrogów III Rzeszy już 3 października 1939 został aresztowany na terenie plebanii ewangelickiej w Lublinie (gdzie się ukrywał) i przewieziony na przesłuchania do Radomia, a następnie do głównej siedziby Gestapo w Berlinie. Został umieszczony w obozie w Sachsenhausen k. Oranienburga. Jego nieugiętą postawę oraz odrzucenie niemieckich propozycji wyrzeczenia się polskości, podkreślała krajowa prasa konspiracyjna, m.in. Biuletyn Informacyjny nr 9 z 1942 napisał: „Pomimo presji samego Himmlera, pomimo cierpień jakie spadły za jego nieugiętość na całą rodzinę Burschów – ksiądz biskup nie wyparł się swej polskości i nie uległ przed pokusami proponowanymi przez wroga”. Zmarł z wycieńczenia w szpitalu więziennym Moabit, wielokrotnie torturowany w czasie przesłuchań. Dokładna data jego śmierci nie jest znana – 20 lutego 1942 jest datą umowną, najbardziej prawdopodobną. Rodzinie nie ujawniono miejsca pochówku i odmówiono wydania doczesnych szczątków zmarłego. Dopiero w 2017 roku dzięki odnalezieniu dokumentów udało się ustalić miejsce pochówku urny z prochami biskupa na Miejskim Cmentarzu przy Humboldtstrasse w Berlinie Reinickendorf. Symboliczny grób znajduje się na cmentarzu ewangelicko-augsburskim w Warszawie (sektor Al9-1-2p4).
Represje dotknęły również trzech jego braci (przeżył tylko jeden) oraz syna (inż. Stefan Bursche, rozstrzelany przez hitlerowców 17 lutego 1940 w lasach lućmierskich), aresztowanych przez Niemców w pierwszych dniach okupacji – na ich aktach Himmler napisał: „Diese Familie ist auszurotten” (pol. „tę rodzinę trzeba wytępić”).
Upamiętnienie.
Imieniem księdza biskupa Juliusza Burschego nazwano w 1983 aleję w Wiśle, biegnącą od „Hotelu Gołębiewski”, wzdłuż rzeki Wisły, obok willi „Zacisze”. Willa istnieje do dziś, ma status obiektu zabytkowego. Z inicjatywy obecnych właścicieli willi w narożniku ogrodu 10 listopada 1985 została odsłonięta tablica pamiątkowa projektu Karola Kubali z Ustronia, poświęcona pamięci biskupa Burschego. W Warszawie jego imię nosi uliczka na zapleczu Galerii Zachęta prowadząca od ulicy Królewskiej do kościoła św. Trójcy. Również w Kaliszu, mieście jego urodzenia, a także w Tychach, ulica została nazwana imieniem Juliusza Bursche.

</doc>
<doc id="468541" url="https://pl.wikipedia.org/wiki?curid=468541" title="Bakteria gram ujemna">
Bakteria gram ujemna



</doc>
<doc id="468545" url="https://pl.wikipedia.org/wiki?curid=468545" title="Typ 74 (czołg)">
Typ 74 (czołg)

 – współczesny japoński czołg podstawowy, znajdujący się w uzbrojeniu japońskich Sił Samoobrony od 1975 roku.
Historia.
Na początku lat sześćdziesiątych XX w. dowództwo Japońskich Sił Samoobrony stwierdziło, że czołgi Typ 61 są już przestarzałe i nie odpowiadają warunkom pola walki. W związku z tym na początku 1962 r. w zakładach Mitsubishi rozpoczęto pracę nad nowym typem czołgu – miał to być czołg podstawowy o parametrach zbliżonych do amerykańskiego czołgu M60 Patton i niemieckiego Leopard 1. 
Projektowanie nowego czołgu zakończono w 1964 r., a pierwszy jego prototyp, oznaczony jako STB 1, został zbudowany w 1968. W 1969 r. zbudowano kolejny prototyp, w którym zamontowano system automatycznego ładowania armaty. Prototyp ten oznaczono jako STB 2. System ten nie zdał egzaminu i ostatecznie w 1973 r. zbudowano kolejny prototyp STB 6, który stał się egzemplarzem wzorcowym do produkcji seryjnej. 
Produkcję seryjną czołgu, który oznaczono jako Typ 74, rozpoczęto w zakładach Mitsubishi we wrześniu 1975 roku. Początkowo zamówiono 225 czołgów, które miały zostać wyprodukowane do 1980 roku, jednak ich produkcję zakończono dopiero w 1989 roku. Łącznie wyprodukowano 893 czołgi Typ 74.
Opis konstrukcji.
Typ 74 to czołg podstawowy pierwszej generacji o konstrukcji zbliżonej do czołgów M60 Patton i Leopard 1. 
Kadłub jest spawany z płyt pancernych, w układzie klasycznym. W przedniej części kadłuba znajduje się miejsce kierowcy, a następnie umieszczona jest wieża, w której znajdują się miejsca pozostałych członków załogi: dowódcy, celowniczego i ładowniczego. Z tyłu kadłuba umieszczony jest silnik. Wieża jest odlewem, który w najgrubszym miejscu ma około 110 mm.
W wieży umieszczona jest licencyjna brytyjska armata Royal Ordnance L7A3 kal. 105 mm (z przewodem bruzdowanym), produkowana w Japonii. Armata jest stabilizowana w dwóch płaszczyznach za pomocą układów elektrycznych. Z armatą sprzężony jest japoński karabin maszynowy Typ 74 kal. 7,62 mm. Na wieży zamontowano przeciwlotniczy karabin maszynowy Browning M2HB. 
Stanowisko dowódcy wyposażono w niską, obrotową wieżyczkę i dwa przyrządy obserwacyjne: jeden o powiększeniu 8x, a drugi - 1x. Identyczne powiększenia przyrządów obserwacyjno-celowniczych zastosowano na stanowisku działonowego. Dowódca i działonowy mogą korzystać ponadto ze wskazań dalmierza laserowego i aktywnych przyrządów do prowadzenia obserwacji w nocy.
Napęd czołgu stanowi silnik wysokoprężny, chłodzony powietrzem, 10-cylindrowy Mitsubishi 10 ZF Typ 22, który osiąga moc około 530 kW przy 2200 obr./min. Zespół napędowy Mitsubishi MT75A (6 biegów do przodu, 1 wsteczny) zawiera sprzęgło wielotarczowe, planetarną skrzynię biegów i mechanizm różnicowy. Zawieszenie hydropneumatyczne, z łączonymi wzajemnie siłownikami, zapewnia m.in.: pochylenie poprzeczne kadłuba o 9°, zmianę prześwitu pojazdu (w zakresie ±0,2 m) i duży kąt ostrzału armaty w płaszczyźnie pionowej. Kontrolę nad działaniem zawieszenia sprawują dowódca czołgu i kierowca.
Gąsienicowy układ jezdny ma dziesięć (2x5) podwójnych, ogumionych kół nośnych, zębate koła napędowe (z tyłu), koła napinające (z przodu) oraz gąsienice (spinane metalowymi sworzniami), których górne gałęzie opierają się na kołach nośnych (nie ma rolek podtrzymujących). Każdy czołg wyposażono w dwa komplety gąsienic: gumowo-metalowe (do poruszania się po publicznych drogach utwardzonych) i metalowe bez gumowych poduszek (do poruszania się po bezdrożach) oraz układ ochrony przed skutkami użycia broni masowego rażenia.
Typ 74 przystosowano do pokonywania przeszkód wodnych po dnie, po przygotowaniu, które zajmuje 20-30 minut.
Użycie.
Czołg Typ 74 znajduje się na wyposażeniu Japońskich Sił Samoobrony od 1974 roku. Pierwotnie zastąpił czołg Typ 61. Od lat 90. XX wieku Typ 74 stopniowo jest zastępowany przez czołgi typu Typ 90. W 2000 r. w armii japońskiej znajdowało się jeszcze około 800 czołgów Typ 74.

</doc>
<doc id="468549" url="https://pl.wikipedia.org/wiki?curid=468549" title="Jocelyn Angloma">
Jocelyn Angloma

Jocelyn Angloma (ur. 7 sierpnia 1965 roku w Abymes na Gwadelupie) – piłkarz występujący na pozycjach prawego obrońcy i pomocnika.
Sukcesy:
Kariera klubowa.
Sukcesy:
W 2006 roku zdecydował się na wznowienie kariery w reprezentacji Gwadelupy. Występy w tej reprezentacji były możliwe ze względu na to, iż nie jest ona członkiem FIFA i bierze wyłącznie udział w regionalnych rozgrywkach CONCACAF.
Obecnie występuje na pozycji środkowego pomocnika. Wcześniej w latach 1985–2002 grał jako prawy obrońca.

</doc>
<doc id="468550" url="https://pl.wikipedia.org/wiki?curid=468550" title="Phillip Boit">
Phillip Boit



</doc>
<doc id="468552" url="https://pl.wikipedia.org/wiki?curid=468552" title="Philip Boit">
Philip Boit

Philip Kimely Boit (ur. 12 grudnia 1971 w Eldoret) – kenijski biegacz narciarski, pierwszy w historii reprezentant Kenii na zimowych igrzyskach olimpijskich.
Życiorys.
W 1998 podczas igrzysk w Nagano został pierwszym Kenijczykiem występującym na zimowych igrzyskach olimpijskich. W biegu na 10 kilometrów stylem klasycznym zajął 92. (ostatnie) miejsce. Przybiegł wówczas na metę ponad dwadzieścia minut po zwycięzcy biegu, którym był Bjørn Dæhlie. Rok później Boit wziął udział w mistrzostwach świata w narciarstwie klasycznym w Ramsau, gdzie w biegu na 10 kilometrów ponownie zajął ostatnią pozycję. W 2002 na igrzyskach w Salt Lake City zakończył wyścig sprinterski na 64. miejscu, wyprzedzając pięciu zawodników i trzech zdyskwalifikowanych. W biegu łączonym był natomiast 77. w kwalifikacjach.
Po tej imprezie Philip Boit przez dłuższy okres nie pojawiał się w międzynarodowych zawodach. Wystąpił natomiast w 2006 na igrzyskach w Turynie. W biegu na 15 kilometrów stylem klasycznym uplasował się na 91. miejscu i ponownie wyprzedził pięciu zawodników oraz trzech niesklasyfikowanych. W 2007 uczestniczył w mistrzostwach świata w Sapporo i zajął 78. miejsce w sprincie oraz 111. w biegu na 15 kilometrów. Nie ukończył trasy biegu łączonego na 30 kilometrów. Na kolejnych mistrzostwach, w 2009 w Libercu był 131. w biegu sprinterskim, a biegu na 30 kilometrów ponownie nie ukończył.
W 2010 miał zamiar wystartować w igrzyskach w Vancouver i po nich zakończyć sportową karierę, jednak nie został dopuszczony do startu z powodu niespełnienia kwalifikacji olimpijskiej.
W 2011 w Oslo po raz czwarty w karierze uczestniczył w mistrzostwach świata. Tym razem zajął 108. miejsce w biegu na 15 kilometrów techniką klasyczną i 118. miejsce w sprincie, a w biegu na 30 kilometrów nie został sklasyfikowany.
Boit budził zainteresowanie mediów, sympatię kibiców i doping na trasach – gdziekolwiek się pojawił.
Jego wujek – Mike Boit był lekkoatletą, brązowym medalistą igrzysk olimpijskich w Monachium w biegu na 800 metrów (1972).

</doc>
<doc id="468567" url="https://pl.wikipedia.org/wiki?curid=468567" title="Wojciech Frykowski">
Wojciech Frykowski

Wojciech Frykowski (ur. 22 grudnia 1936 w Łodzi, zm. 9 sierpnia 1969 w Beverly Hills) – polski producent filmowy, brat producenta Jerzego Kajetana Frykowskiego, ojciec operatora filmowego Bartłomieja Frykowskiego.
Życiorys.
Był synem prywatnego przedsiębiorcy Jana Frykowskiego. Miał dwóch braci: Jerzego Kajetana i Macieja. Ukończył technikum włókiennicze w Łodzi oraz Wydział Włókienniczy na Politechnice Łódzkiej. W listopadzie 1958 poślubił łódzką modelkę Ewę Marię Morelle, która w 1959 urodziła ich syna Bartłomieja. Miał problem alkoholowy i często stosował przemoc fizyczną wobec żony, o którą był zazdrosny. W latach 1963–1964 był mężem Agnieszki Osieckiej, którą poślubił w Zakopanem. Jego wnuczką jest Agnieszka Frykowska, znana m.in. z udziału w reality show "Big Brother".
Przyjaźnił się z reżyserem filmowym Romanem Polańskim, któremu wyprodukował 10-minutową etiudę filmową "Ssaki" (1961). Na zaproszenie Polańskiego wyleciał do Stanów Zjednoczonych w nadziei zrobienia kariery pisarskiej. W USA spotykał się z Abigail Folger, bliską przyjaciółką Sharon Tate, aktorki i żony Polańskiego. Frykowski i Folger postanowili zostać z Tate, która była w ósmym miesiącu ciąży, podczas gdy Polański przebywał w Europie, pracując nad nowym filmem. 9 sierpnia 1969 Frykowski został zamordowany wraz z narzeczoną i przyjaciółmi: Sharon Tate, Jayem Sebringem i Stevenem Parentem przez członków sekty Charlesa Mansona w posiadłości Polańskiego w Beverly Hills w Kalifornii. Ciało Frykowskiego poddano kremacji 22 sierpnia 1969 w Los Angeles, a prochy pogrzebano na Starym Cmentarzu przy ul. Ogrodowej w Łodzi.

</doc>
<doc id="468568" url="https://pl.wikipedia.org/wiki?curid=468568" title="Mitsubishi Lancer Evolution">
Mitsubishi Lancer Evolution

Mitsubishi Lancer Evolution – sportowy samochód osobowy firmy Mitsubishi.
Pierwsza generacja Mitsubishi Lancera pojawiła się na rynku w 1973 roku, a w Europie w 1974 roku. Firma, zachęcona sukcesami większego brata Lancera – Galanta VR-4 na trasach rajdowych, w roku 1990 zdecydowała się na produkcję zupełnie nowego auta. W kwietniu 2014 roku producent ogłosił zakończenie produkcji, które ma przypaść na rok 2015. Możliwe jednak, że powstanie 11 generacja, która ma być hybrydą. Na razie niewiele wiadomo o Evo XI. 
Pierwsza generacja.
Pierwszy, historyczny Lancer Evolution (EVO I) o nadwoziu oznaczonym jako CD9A pojawił się w 1992 roku. Był to samochód zaprojektowany jako baza dla przyszłej wersji rajdowej Lancera, dlatego wyprodukowano jedynie 5000 egzemplarzy. Lancer Evolution otrzymał 2-litrowy turbodoładowany silnik o oznaczeniu 4G63, podobny do montowanego w modelach Galant i Eclipse, lecz poddano go pewnym modyfikacjom, do których należało głównie podniesienie stopnia sprężania do 8,5:1 i zastosowanie dużego intercoolera, zamontowanego w przednim pasie. Dodatkowo wał korbowy, tłoki oraz korbowody różniły się od wcześniejszych wersji. Zaowocowało to uzyskaniem 250 koni mechanicznych (KM) przy 6000 obr./min. Zawieszenie przednie oparto na kolumnach MacPherson'a, zaś z tyłu zastosowano układ wielowahaczowy. Układ napędowy przeniesiono wprost z Galanta VR-4, pozostawiając wiskotyczne sprzęgło w środkowym i tylnym mechanizmie różnicowym o ograniczonym poślizgu.
Druga generacja.
Następna wersja – Lancer Evolution II (EVO II) – pojawiła się pod koniec 1993 roku. Wprowadzono niewielkie zmiany, skupiając się na poprawieniu własności trakcyjnych samochodu. Zmieniono nieco ustawienia zawieszenia, zastosowano większy rozmiar opon, zwiększając jednocześnie rozstaw kół i osi. Drobne zmiany w silniku wraz z podniesieniem ciśnienia doładowania spowodowały wzrost mocy do 260 KM.
Trzecia generacja.
W wersji EVO III zastosowano nową turbosprężarkę o oznaczeniu TD05H-16G-7. Stopień sprężania podniesiono do 9.0:1.
Czwarta generacja.
W wersji Evo IV nastąpiło zwiększenie wagi. Uzyskano stopień sprężania 8,8:1. W stosunku do poprzednich wersji Lancer EVO IV posiadał o wiele większą moc – 280 KM. Od tej wersji konstruktorzy Mitsubishi postanowili wprowadzać nowe wersje Lancera Evo na rynek cywilny.
Piąta generacja.
W wersji Evo V auto zostało wydłużone o 75 mm – o 35 mm z tyłu i o 40 mm z przodu. Otrzymało nowe, aluminiowe felgi o rozmiarze 17 cali, zwiększono rozmiar turbosprężarki do 10,5 cm, a cylindry zwiększono o 0,3 mm. Wciąż jednak trzymano się zasad klasy – silnik nie miał pojemności większej niż 2000 cm³. Ze względu na zmiany masa auta zwiększyła się o parę kilogramów.
Szósta generacja.
W wersji EVO VI lekko zmieniono układ chłodzenia, powiększono intercooler. Mimo to producenci Mitsubishi nie mówili o zmianie mocy. W silniku Lancera EVO VI pierwszy raz na świecie zastosowano tytanowo-aluminiowe koło turbosprężarki. Znany w Europie jako Mitsubishi Carisma GT.
Siódma generacja.
W roku 2001 zostaje wprowadzona wersja EVO VII. Model bazował na nowej płycie podłogowej pochodzącej z Lancera Cedia, lecz większej o jeden rozmiar od poprzedniej. Dodano układy sterownicze ACD i AYC, które były sterowane jednym chipem – zapewniało to mniejszą podsterowność auta. Zwiększono intercooler o 20 mm. Waga zwiększyła się o kilkanaście kilogramów.
Ósma generacja.
Kolejna generacja, czyli EVO VIII została wprowadzona w roku 2004. Moc pozostała taka sama – około 280 KM. Na bazie modelu EVO VIII powstały odmiany oznaczone MR i FQ, które miały silniki o mocach dochodzących nawet do 400 KM oraz wersja RS, mająca standardowe 280 KM, która była "odchudzona" i stanowiła bazę do budowy samochodu rajdowego.
Dziewiąta generacja.
W roku 2006 na rynku pojawiła się następna wersja – Mitsubishi Lancer Evolution IX (EVO IX). W nowym modelu zastosowano mocniejszy silnik po raz pierwszy z systemem zmiennych faz rozrządu MiVEC, 6-stopniową skrzynię biegów, zawieszenie marki Kayaba, aluminiowe obręcze firmy Enkei, a także obniżono masę pojazdu, ulepszono właściwości aerodynamiczne oraz system chłodzenia. Poprawiono osiągi auta – dla 280-konnego silnika prędkość 100 km/h uzyskano w 5,7 sekundy, a prędkość maksymalną pojazdu ograniczono elektronicznie do 250 km/h. Zmiany stylistyczne obejmują nowy przedni zderzak z grillem, nowy tylny zderzak z dyfuzorem, delikatnie zmieniony carbonowy spoiler na tylnej klapie oraz czarne tylne lampy z całkowicie przezroczystym kloszem. Zmiany wnętrza objęły nowe fotele obszyte czarną alcantarą i czarną skórą, kierownicę całą w kolorze czarnym, elementy ozdobne deski rozdzielczej z włókna węglowego, oraz nowy, niżej umieszczony panel sterowania klimatyzacją.
W Japonii produkowane były na cały świat 3 wersje: 
Na polski rynek wprowadzono dwie wersje wyposażenia P01 (odpowiednik wersji GSR) oraz P03 (odpowiednik wersji SE dodatkowo z zawieszeniem Bilstein i kołami BBS z wersji MR). 
Do obu wersji wyposażeniowych dostępne były również specjalne pakiety poprawiające osiągi auta:
– Lancer Evolution IX GT300 (moc 305 KM moment obrotowy 403 N•m
– Lancer Evolution IX GT340 (moc 340 KM moment obrotowy 430 N•m
W związku z dużym zainteresowaniem wzmocnionymi wersjami w 2007 roku stworzony został jeszcze mocniejszy pakiet GT360 (360 KM 440 N•m). W tym samym roku powstała również super-ekskluzywna, limitowana do zaledwie 10 egzemplarzy wersja Mitsubishi Lancer Evolution IX GT400 Extreme, która poza niesamowitą mocą 395 KM i momentem obrotowym 500 N•m generowaną z zaledwie 2-litrowego silnika, wyposażona jest elektronicznie sterowane zawieszenie firmy Tein, limitowane kute felgi firmy Ralliart R01, limitowaną dokładkę zderzaka firmy Ralliart z włókna węglowego, ksenonowe światła (nie występujące seryjnie w żadnej innej wersji), zestaw wyścigowych hamulców firmy Stoptech, oraz wiele innych dodatków poprawiających zarówno komfort jazdy oraz i osiągi. Mitsubishi Lancer Evloution IX GT400 Extreme do 100 km/h przyspiesza w czasie poniżej 4 sekund.
Dziesiąta generacja.
Pod koniec 2007 roku pojawiła się nowa, dziesiąta generacja modelu Lancer Evolution. Firma Mitsubishi wprowadziła zmianę nazwy samochodu, z której usunięta została liczba – najnowsza wersja, inaczej niż poprzednie, nie nazywa się Lancer EVO X, a po prostu Lancer EVO (nie dotyczy to Japonii i Wielkiej Brytanii – tam pozostawiono "X"). Nowy model cechuje się zwiększoną masą, większym komfortem jazdy i lepszym wyposażeniem do wyboru. Według różnych źródeł silnik osiąga moc od 295 do 400 KM. Na rynku są dostępne wersje GSR MT, GSR MT (GT 350), MR SST oraz FQ-400 i FQ-440 (przeznaczona wyłącznie na rynek brytyjski) – posiadające odpowiednio 295, 360, 295 oraz 400 KM. W kwietniu 2014 koncern Mitsubishi Motors zapowiedział koniec produkcji. Przez 22 lata sprzedano około 250 000 egzemplarzy: 92 000 w Japonii i 154 000 na pozostałych rynkach. Możliwe, że Evo X nie jest ostatnią generacją tego auta, ale o nowej generacji niewiele wiadomo. Prawdopodobnie będzie to hybryda.

</doc>
<doc id="468572" url="https://pl.wikipedia.org/wiki?curid=468572" title="Sisley">
Sisley

Sisley – francuska wytwórnia kosmetyków, założona w 1975 przez małżonków Huberta i Izabelę z Potockich hr. d’Ornano (udziałowców firmy Orlane, wykupionej w 1985, po śmierci założyciela Guillaume’a d’Ornano, przez międzynarodową grupę Kelemata).
Historia i polityka produkcji firmy Sisley (nazwanej tak na cześć malarza impresjonisty Alfreda Sisleya, słynącego z delikatnych kolorów), wiąże się ściśle z firmą macierzystą "Jean d'Albret". Założona została w 1946 przez hr. Wilhelma d’Ornano i jego synów Huberta i Michaela, rok później rozszerzona o siostrzaną kompanię Orlane, nazwaną tak dla uczczenia jednej z bohaterek powieści Marcela Prousta „W poszukiwaniu straconego czasu”. Firma Orlane, jedna z pierwszych na rynku kosmetycznym, stosowała w produkcji naturalne, biologiczne składniki, takie jak olej z rekina czy mleczko pszczele. Produkty Orlane były i są bardzo ekskluzywne i drogie np. wylansowany w roku 1968 krem B21 zawierający aminokwasy kosztował wówczas 190 franków (ok. $ 50.00), na owe czasy ok. 1/5 przeciętnej pensji miesięcznej. Był wówczas najdroższym kremem na świecie.
Według stanu na rok 2006 ceny niektórych produktów firmy Sisley, kontynuującej orlanowską tradycję ekskluzywnych i drogich kosmetyków tworzonych na bazie ekologicznej, przedstawiały się w dolarach amerykańskich następująco: "Eau de Campagne" (dla mężczyzn), przeciętna cena za 4,2 oz (uncji) – $ 60.00; Body Lotion "Eau de Campagne Fluide Corps" – $55.00; "Eau de Campagne Cologne" (dla obu płci, 4,1 oz) – $ 48.00; "Sisley Skincare Ecological Compound" (dla kobiet) – $ 144.85; sławne perfumy "Eau du Soir" (dla kobiet), 3,4 oz – $ 130.00; "Botanical Facial Sun Cream" (dla kobiet) – $ 150.00; "Sisleya Global Anti-Age Cream" – $ 256.00; "Essential Day Care" (dla kobiet) – $ 282.10.

</doc>
<doc id="468574" url="https://pl.wikipedia.org/wiki?curid=468574" title="Kieł">
Kieł

Kieł ("dens caninus", l.mn. kły – "dentes canini") – jednokorzeniowy ząb charakterystyczny dla uzębienia heterodontycznego, służący do chwytania, przytrzymywania i rozrywania pokarmu, a także do obrony. Występuje parzyście w dolnym i górnym łuku zębowym. Kły znajdują się za siekaczami i mają zwykle kształt stożkowaty, mało zakrzywionych haków albo, jak u człowieka, całkiem prosty. Są ostre i duże, zwykle wyższe od pozostałych zębów, szczególnie silnie rozwinięte u drapieżnych i świniowatych. U przeżuwaczy nie występują kły górne a dolne upodabniają się do siekaczy. U gryzoni i zającowatych całkowicie brak kłów.
Ludzie posiadają po jednym kle w każdej szczęce oraz parę kłów w żuchwie. Są nazywane "trójkami", liczy je się bowiem jako trzecie po dwóch siekaczach.
Jedną z cech pozwalających odróżnić płeć danego gatunku (dymorfizm płciowy) u kopytnych jest różnica w wielkości i kształcie kłów. U koni rozwinięte kły występują wyłącznie u samców (u samic zwykle brak, czasem szczątkowe). Dzik posiada bardzo ostre kły, zwane szablami (żuchwa) i fajkami (szczęka).

</doc>
<doc id="468583" url="https://pl.wikipedia.org/wiki?curid=468583" title="Sucha Góra (Słowacja)">
Sucha Góra (Słowacja)

Sucha Góra, również Sucha Góra Orawska (słow. "Suchá Hora", węg. "Szuchahora") – wieś i gmina (obec) na Słowacji w powiecie Twardoszyn, na granicy polsko-słowackiej. Sąsiaduje z podhalańskim Chochołowem.
Historia.
Pierwsza pisemna wzmianka o miejscowości pochodzi z 1566 roku. 
Do końca I wojny światowej wieś należała do Węgier. Po I wojnie światowej, Sucha Góra jako zamieszkana wyłącznie przez ludność polską, 5 listopada 1918 r. została przyłączona do Polski. 28 listopada 1918 r. Dekretem Tymczasowego Naczelnika Państwa Józefa Piłsudskiego, przyjętym przez rząd ludowy Jędrzeja Moraczewskiego zarządzone zostały tu wybory powszechne do Sejmu Ustawodawczego na dzień 26 stycznia 1919 r. Przynależność do Polski potwierdziło 31 grudnia 1918 r. polsko-czechosłowackie porozumienie zawarte w Chyżnem wyznaczające przebieg tymczasowej granicy wprost od Babiej Góry do Tatr. Jednakże 13 stycznia 1919 r. na skutek sfingowanego rozkazu naczelnego wodza Sił Sprzymierzonych gen. Ferdynanda Focha, Wojsko Polskie otrzymało nakaz wycofania się z tego terenu i w jego miejsce wkroczyło wojsko czechosłowackie. 27 września 1919 r. Rada Ambasadorów zapowiedziało przeprowadzenie tu plebiscytu, i wiosną 1920 r. teren plebiscytowy (całość Górnej Orawy) znalazł się pod kontrolą Międzysojuszniczej Komisji Rządzącej i Plebiscytowej, ale do plebiscytu nie doszło. Decyzją Rady Ambasadorów z 28 lipca 1920 r. Sucha Góra powróciła w granice państwa polskiego, ale w 1924 została (wraz z sąsiednią Głodówką) przekazana Czechosłowacji w wymianie za połowę większej miejscowości zamieszkanej przez ludność polską – Lipnicy Wielkiej, która decyzją Rady Ambasadorów została 28 lipca 1920 przepołowiona granicą państwową. W październiku 1938 r. ponownie powróciła do Polski, na mocy wymuszonego porozumienia. 30 czerwca 1939 wieś weszła w skład gminy Chochołów. Na początku II wojny światowej wieś została zajęta przez Słowację, a po II wojnie światowej znalazła się w granicach Czechosłowacji.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="468599" url="https://pl.wikipedia.org/wiki?curid=468599" title="Amerykanoliberyjczycy">
Amerykanoliberyjczycy

Amerykanoliberyjczycy (ang. "Americo-Liberians") – potomkowie uwolnionych niewolników amerykańskich oraz karaibskich żyjący w Liberii. Ich grupa liczy 2,5% ludności państwa i stanowi wyższą warstwę społeczną.

</doc>
<doc id="468604" url="https://pl.wikipedia.org/wiki?curid=468604" title="Rachunkowość zarządcza">
Rachunkowość zarządcza

Rachunkowość zarządcza (określana jest również jako rachunkowość menedżerska) – część rachunkowości (obok rachunkowości finansowej i podatkowej), która służy wprost potrzebom wewnętrznym zarządzania przedsiębiorstwem, dostarczając danych niezbędnych do podejmowania decyzji bieżących i rozwojowych oraz informacji, które pozwalają na podejmowanie decyzji strategicznych, taktycznych, operacyjnych, planistycznych i kontrolnych poprzez wyspecjalizowane techniki i procedury, jak np.: budżetowanie, wzorce, odpowiednio dobrane modele rachunku kosztów i przychodów, analizę zachowania się kosztów oraz informowanie o dokonaniach.
Aktualne ustalenia Międzynarodowej Federacji Rachunkowości (IFAC) przyjmują, że: rachunkowość zarządcza jest systemem gromadzenia, agregacji, klasyfikacji, analizy i prezentowania informacji finansowych i niefinansowych wspomagających kierownictwo przedsiębiorstwa w podejmowaniu decyzji i kontroli ich realizacji.
Cele.
Podstawowym celem rachunkowości zarządczej jest systematyczne dostarczanie kierownictwu przedsiębiorstwa informacji ułatwiających podejmowanie optymalnych decyzji dotyczących działania jednostki w określonych warunkach. Ma ona charakter rachunkowości wewnętrznej, tzn. jest w znacznym stopniu zindywidualizowana oraz dostosowana do potrzeb konkretnego przedsiębiorstwa. Informacje dostarczane przez rachunkowość zarządczą służą bezpośrednio odbiorcy, który je wykorzystuje w celu:
Wartość informacyjna zależy od tego, jaki będzie miała wpływ na podjęte decyzje i jakie rezultaty uzyska przedsiębiorstwo z ich realizacji.
Głównym celem rachunkowości zarządczej jest wspomaganie procesu podejmowania decyzji w przedsiębiorstwie. Ogólnie należy stwierdzić, iż rachunkowość zarządcza pełni ważne funkcje w procesie decyzyjnym.
Funkcje.
Funkcje rachunkowości zarządczej:
Zadania.
Kierowanie uwagi na pomiary kosztów i ich alokacja nie są jedynymi zadaniami jakimi zajmuje się rachunkowość zarządcza. Prócz controlingu spotykamy się tutaj z:

</doc>
<doc id="468610" url="https://pl.wikipedia.org/wiki?curid=468610" title="Franciszek Schornak">
Franciszek Schornak

Franciszek Schornak (ur. 13 listopada 1857 w Szemudzie, zm. 4 marca 1940 w Skórczu) – nauczyciel, etnograf i działacz kociewski.
Urodził się w rodzinie małorolnego chłopa. W 1885 ukończył seminarium nauczycielskie w Tucholi. W 1890 został kierownikiem szkoły w Osieku, a następnie w Skórczu. Należał do nielicznych nauczycieli, którzy spełnili wszystkie formalne wymogi władz pruskich, a jednocześnie nie wyparli się polskości. W 1915 z okazji 25-lecia pracy zawodowej otrzymał honorowy tytuł rektora, który został potwierdzony przez władze polskie po odzyskaniu niepodległości. Dzięki jego staraniom wybudowano w Skórczu nowoczesny budynek szkolny.
Po wkroczeniu wojsk polskich w 1920 aktywnie zaangażował się w działalność społeczną między innymi: organizował kursy języka polskiego i kierował biblioteką Towarzystwa Czytelni Ludowych.
Wielką pasją Schornaka była etnografia i historia Kociewia. Zgromadził liczną kolekcję zabytków oraz bogaty materiał źródłowy. Wykorzystywał go w publikując na łamach wielu czasopism lokalnych: "Dziennika Starogardzkiego", "Gazety Kaszubskiej", "Dziennika Gdańskiego".
Prawie cała spuścizna rękopiśmienna, w tym pamiętnik prowadzony przez kilkadziesiąt lat, księgozbiór oraz kolekcja etnograficzna uległa zniszczeniu w czasie działań wojennych w 1945.

</doc>
<doc id="468613" url="https://pl.wikipedia.org/wiki?curid=468613" title="Henryk Benedykt Stuart">
Henryk Benedykt Stuart

Henryk Benedykt Stuart, Henry Benedict Maria Clement Thomas Francis Xavier Stuart (ur. 6 marca 1725 w Rzymie, zm. 13 lipca 1807 we Frascati) – brytyjski kardynał.
Życiorys.
Był synem Jakuba Stuarta i Marii Klementyny Sobieskiej (wnuczki Jana III). Ochrzcił go osobiście papież Benedykt XIII. Jego ojciec nadał mu tytuł księcia Yorku.
Został tonsurowany (włączony do duchowieństwa) 30 czerwca 1747 przez papieża Benedykta XIV. Kilka dni później, 3 lipca został mianowany kardynałem. Święcenia kapłańskie otrzymał 1 września 1748.
W 1758 otrzymał święcenia biskupie (jako tytularny arcybiskup Koryntu). Pełnił różne urzędy w Kurii Rzymskiej, m.in. był archiprezbiterem bazyliki św. Piotra, a od 1763 aż do śmierci stał na czele Kancelarii Apostolskiej. 1761–1803 był biskupem Frascati, w latach 1803–1807 był dziekanem Kolegium Kardynalskiego (kardynałem-biskupem Ostii).
Pretendował do tronu Szkocji i Anglii z ramienia jakobitów jako Henryk IX (w Anglii) i Henryk I (w Szkocji).
Po śmierci został pochowany w bazylice św. Piotra na Watykanie. Wraz ze śmiercią Henryka Stuarta wygasła męska linia Stuartów. Prawa do korony brytyjskiej, zgodnie z popieranymi przez jakobitów legitymistycznymi zasadami sukcesji, przeszły na byłego króla Sardynii Karola Emanuela IV (praprawnuka siostry Karola II i Jakuba II i VII – Henrietty Anny).
Był ostatnim żyjącym kardynałem z nominacji Benedykta XIV. Posiadał tytuł kardynała od chwili nominacji do śmierci przez 60 lat i 10 dni – najdłużej w historii Kościoła katolickiego.

</doc>
<doc id="468614" url="https://pl.wikipedia.org/wiki?curid=468614" title="Niello">
Niello

Niello – metoda zdobienia przedmiotów metalowych, stosowana w złotnictwie. Wzór wyryty w metalu wypełnia się pastą złożoną z siarczków srebra, miedzi i ołowiu, a następnie poddaje polerowaniu w celu uzyskania granatowego, czarnego lub szafirowo-czarnego rysunku, kontrastującego z tłem. Technika znana od starożytności, szczególnie popularna w średniowieczu.
Niello – rycina próbna lub dla zachowania wzoru, odbita na papierze ze srebrnej lub złotej plakietki, zdobionej techniką "niello". Odbitki te dały początek powstaniu techniki druku wklęsłego.

</doc>
<doc id="468618" url="https://pl.wikipedia.org/wiki?curid=468618" title="Język serbskochorwacki">
Język serbskochorwacki



</doc>
<doc id="468623" url="https://pl.wikipedia.org/wiki?curid=468623" title="Trynek (Gliwice)">
Trynek (Gliwice)

Trynek (niem. "Trynek", "Trynnek" oraz najmłodsza "Trinneck") – dzielnica miasta Gliwice od 1887 roku.
Informacje ogólne.
Na terenie dzielnicy znajduje się lotnisko sportowe Aeroklubu Gliwickiego oraz dawne osiedle mieszkaniowe Żwirki i Wigury.
Nazwa.
Nazwa prawdopodobnie wywodzi się od niemieckiego: "Die Tränke" czyli wodopój.
Nazwa Trynek odnosi się dziś oficjalnie wyłącznie do nowych osiedli zbudowanych na południe od ul. Pszczyńskiej. Jednakże ludność autochtoniczna używa jej głównie na określenie okolic ulicy Pszczyńskiej oraz Bojkowskiej, co zostało poświadczone jeszcze na pierwszym polskim planie miasta z 1945 roku, gdzie Trynek to także nazwa jednej z uliczek w okolicach ul. Pszczyńskiej (dziś uliczka ta nosi nazwę Sobótki). 
Historia.
Pierwsza wzmianka o Trynku (na Trinku) pojawia się w 1482 roku.
Dawna wieś była usytuowana wzdłuż ulicy Pszczyńskiej (od obecnej ul. Nowy Świat do ul. Bojkowskiej). Wieś nie miała własnego kościoła, posiadała jednak kaplicę spaloną przez Sowietów w roku 1945.
Kalendarium:
Kościoły i kaplice.
Kościoły rzymskokatolickie:
Edukacja.
Szkoły podstawowe:
Gimnazja:
Licea:
Szkoły zawodowe:
Szkoły wyższe:
Transport.
Wzdłuż części granic dzielnicy przebiega autostrada A4, droga krajowa nr 44 i droga krajowa nr 78.

</doc>
<doc id="468625" url="https://pl.wikipedia.org/wiki?curid=468625" title="Andrzej Fedorowicz">
Andrzej Fedorowicz



</doc>
<doc id="468642" url="https://pl.wikipedia.org/wiki?curid=468642" title="Miłek">
Miłek

Miłek ("Adonis" L.) – rodzaj roślin należących do rodziny jaskrowatych ("Ranunculaceae"). Obejmuje 33 gatunki. Rośliny te występują naturalnie w Eurazji oraz Afryce Północnej. W Polsce występują w stanie dzikim trzy gatunki, z czego jako rodzimy tylko miłek wiosenny "A. vernalis", kilka innych bywa uprawianych.
Systematyka.
Rodzaj z podrodziny "Ranunculoideae" Arnott, rodziny jaskrowatych ("Ranunculaceae") z rzędu jaskrowców ("Ranunculales"), należących do kladu dwuliściennych właściwych (eudicots). 

</doc>
<doc id="468644" url="https://pl.wikipedia.org/wiki?curid=468644" title="Wielki Bukowiec (wyspa)">
Wielki Bukowiec (wyspa)

Wielki Bukowiec (także Bukowiec, niem. "Bukowitzwerder") – druga co do wielkości (po Wielkiej Żuławie, przed Czaplakiem) wyspa na jeziorze Jeziorak położona w jego środkowej części w pobliżu miejscowości Wieprz. Jest połączona z lądem stałym groblą o długości około 400 m, którą w 1938 roku wybudował przedwojenny właściciel wyspy, Emil Gratzki.

</doc>
<doc id="468651" url="https://pl.wikipedia.org/wiki?curid=468651" title="1897 w literaturze">
1897 w literaturze



</doc>
<doc id="468656" url="https://pl.wikipedia.org/wiki?curid=468656" title="Ivana Miličević">
Ivana Miličević

Ivana Miličević (ur. 21 lipca 1974 w Sarajewie, Jugosławia) – amerykańska aktorka i modelka chorwackiego pochodzenia.
Gdy miała pięć lat, jej rodzina wyemigrowała do USA. Wychowała się w stanie Michigan. Obecnie mieszka w Los Angeles. Jest starszą siostrą gitarzysty Tomo Miličevicia, byłego członka grupy 30 Seconds to Mars.

</doc>
<doc id="468663" url="https://pl.wikipedia.org/wiki?curid=468663" title="1896 w literaturze">
1896 w literaturze



</doc>
<doc id="468665" url="https://pl.wikipedia.org/wiki?curid=468665" title="Czarna wołga">
Czarna wołga

Czarna Wołga – miejska legenda rozpowszechniana w Polsce, głównie w latach 60. i 70. XX wieku, mówiąca o kursującej po mieście czarnej limuzynie marki Wołga, którą rzekomo porywano dzieci.
Według niektórych wersji czarna Wołga miała białe firanki w oknach, inne wspominały o białych oponach lub o braku tablic rejestracyjnych. Mieli nią jeździć księża lub zakonnice, Żydzi, agenci SB, komuniści z NRD lub rosyjska mafia, ewentualnie wampiry lub sataniści. Samochód miał krążyć po drogach po zmroku, a jego kierowca porywać dzieci i spuszczać im krew jako lekarstwo dla bogatych Niemców umierających na białaczkę.
Historia z czarną Wołgą powróciła w zmienionej wersji na przełomie XX i XXI wieku. W tym wariancie opowieści tajemniczy osobnik miał podróżować czarnym BMW (czasem z rogami zamiast bocznych lusterek i/lub z rejestracją składającą się z trzech szóstek). Samochodem mieli też jeździć handlarze narkotyków lub sam szatan. Plotki o jeżdżącym czarnym BMW szatanie, który pytał napotkane osoby o godzinę, po czym je zabijał, wywołały atak paniki w Ostrowie Wielkopolskim. W Siedlcach zaś mówiono o osobie, która rzekomo – jeżdżąc czarnym BMW – zabijała tylko dziewczyny, a w Toruniu o uchodźcy, który miał wyciągnąć i porwać dziecko z wózka.

</doc>
<doc id="468666" url="https://pl.wikipedia.org/wiki?curid=468666" title="Chicagowska szkoła w ekonomii">
Chicagowska szkoła w ekonomii

Chicagowska szkoła w ekonomii – szkoła w ekonomii, powstała w latach 30. XX w. na University of Chicago.
Głównymi przedstawicielami są Milton Friedman oraz George Stigler.
Termin chicagowska szkoła ekonomii został użyty po raz pierwszy w latach 50. XX wieku w odniesieniu do ekonomistów wykładających na Wydziale Ekonomii University of Chicago oraz powiązanych z tym uniwersytetem Graduate School of Business oraz Law School.
Dwie główne cechy chicagowskiej szkoły ekonomii to przekonanie, że neoklasyczna teoria cen pozwala wyjaśnić postępowanie podmiotów gospodarczych oraz że mechanizm wolnego rynku efektywnie alokuje zasoby. Wynika z tego bardzo ograniczona rola dla państwa, a zatem odrzucanie założeń keynesizmu i etatyzmu na rzecz leseferyzmu. Ekonomiści związani z chicagowską szkołą ekonomii uważają, że wszystkie możliwości arbitrażu zostaną szybko zauważone i wykorzystane, a tym samym są zwolennikami hipotezy rynków efektywnych. Chicagowska szkoła ekonomii charakteryzuje się również interdyscyplinarnym i nieortodoksyjnym podejściem do analizy problemów ekonomicznych, co przejawia się w kwestionowaniu powszechnie uznanych teorii oraz zastosowaniem metodologii ekonomicznej do tematów pozornie nie związanych z ekonomią.
Termin w szerszym znaczeniu oznacza wpływ grupy chicagowskiej na teorię ekonomii oraz politykę państw. Wydział Ekonomii University of Chicago jest czołowym wydziałem na świecie, jeśli chodzi o laureatów Nagrody im. Alfreda Nobla w dziedzinie ekonomii.
Wydział ten był również uczelnią wielu latynoamerykańskich technokratów. Najsłynniejsi z nich to grupa tzw. Chicago Boys, którzy wprowadzali liberalne reformy w Chile podczas i po rządach Augusto Pinocheta, określane później jako chilijski cud. Wielu z nich miało istotny wpływ na gospodarkę również w późniejszych, demokratycznych rządach Chile.

</doc>
<doc id="468671" url="https://pl.wikipedia.org/wiki?curid=468671" title="1895 w literaturze">
1895 w literaturze



</doc>
<doc id="468673" url="https://pl.wikipedia.org/wiki?curid=468673" title="Parafia św. Wincentego Pallottiego w Warszawie">
Parafia św. Wincentego Pallottiego w Warszawie

Parafia św. Wincentego Pallottiego w Warszawie – rzymskokatolicka parafia w Warszawie, znajdująca się w diecezji warszawsko-praskiej, w dekanacie grochowskim. W parafii posługę duszpasterską pełnią księża pallotyni. 
Kościół Chrystusa Króla Pokoju w Warszawie.
Na początku XX w. w Warszawie przy ul. Skaryszewskiej 12 został zbudowany kościół mariawicki Przenajświętszego Sakramentu. Z czasem mariawici, nie będąc w stanie utrzymać świątyni, sprzedali ją na magazyn budowlany. 25 marca 1927 pallotyni odkupili obiekt i założyli dom Stowarzyszenia. 30 kwietnia 1927 poświęcił go bp Stanisław Gall.
Kościół poważnie ucierpiał w 1939 i ówczesny rektor - ks. Józef Szykowski natychmiast przystąpił do odbudowy. Na bazie wcześniejszych fundamentów znacznie powiększył kościół według projektu inż. Stanisława Marzyńskiego. Poświęcenia kościoła dokonano w listopadzie 1941, a w czasie wojny wnętrze wzbogaciło się m.in. o obraz Chrystusa Króla autorstwa Adama Styki.
W 1980 postanowiono obiekt rozebrać pozostawiając jedynie wieżę i fronton starego kościoła. Dzięki temu świątynia została rozbudowana z zachowaniem historycznego wejścia. W 1985 zbudowano nowy kościół na planie ośmiokąta.
Obok kościoła wybudowano budynek mieszkalny i klasztorny, w którym mieści się obecnie siedziba pallotyńskiego Zarządu Prowincjalnego Prowincji Chrystusa Króla.
Obraz Chrystusa Króla.
Na krótko przed wybuchem powstania warszawskiego księża pallotyni złożyli zamówienie na obraz Chrystusa Króla. Miał go namalować 54-letni wówczas Adam Styka pochodzący z rodziny malarzy. Jego ojciec Jan, student z pracowni Matejki, batalista, jest najbardziej znany jako współtwórca (wraz z Wojciechem Kossakiem) Panoramy Racławickiej. Uprawiał również malarstwo religijne. Przygotowując się do namalowania wizerunku Chrystusa, długo rozczytywał się w Ewangelii, rozmyślał i nie mógł znaleźć odpowiedniej koncepcji. Te wahania przerwał osobisty dramat twórcy: jego syn został aresztowany przez Niemców. Tragiczne doświadczenie stało się bodźcem do pracy. Obraz wkrótce był gotowy. Chrystus został ukazany na obrazie w momencie przemienienia na górze Tabor. Stąd obecność po obu Jego stronach proroka Eliasza i Mojżesza. Pierwszy z nich kieruje wzrok ku Zbawicielowi, drugi składa głowę na Jego piersi. Poza tym kompozycja odbiega od znanych schematów. Nadnaturalnej wielkości postać Jezusa w ujęciu trzy czwarte wypełnia całą przestrzeń płótna. Chrystus w złotej koronie cierniowej wznosi prawą rękę w geście Pantokratora. Mimo potęgi i majestatu tego typu przedstawienia, jest On tutaj nie tylko Władcą, ale i Sługą. Świadczą o tym obrócone ku górze oczy Zbawiciela oddanego żarliwej modlitwie. Łatwo się domyślić, z jaką prośbą się zwraca do Boga Ojca: opuszczone w lewej Jego ręce berło osłania trzymaną na kolanach kulę ziemską, ogarniętą w tamtym czasie wojną.
Obraz przez pewien czas był wystawiony w witrynie jednego ze sklepów przy Nowym Świecie. Życzeniem Styki było, by warszawiacy mogli uczestniczyć w jego osobistym przeżyciu. Liczni przechodnie zatrzymywali się przed oknem wystawowym, by odczytywać religijną i patriotyczną symbolikę sceny. Pełni uznania dla piękna przedstawienia mówili: „Chrystus odwraca się plecami do kraju najeźdźców, a swoim berłem osłania Polskę”. Obraz budził nadzieję na zwycięstwo i wiarę w Opatrzność Bożą.
Przez długi czas obraz nie mógł znaleźć dla siebie spokojnego miejsca. Zagrożony wojną został wyjęty z ram, zwinięty w rulon i wywieziony do Jabłonny. Wrócił stamtąd po upadku powstania, by zawisnąć wreszcie w ołtarzu głównym kościoła na Skaryszewskiej, który nosi wezwanie Chrystusa Króla Pokoju.
Adam Styka osiadł po wojnie w Stanach Zjednoczonych, skąd nigdy nie powrócił. Zmarł na obczyźnie w 1959. Jego dzieło, nie tracąc w swojej wymowie na aktualności, może służyć wielu sercom ku ich duchowemu pokrzepieniu.
14 stycznia 2007 ok. godz. 7.30 na skutek zwarcia instalacji elektrycznej zapaliła się dekoracja bożonarodzeniowa w prezbiterium kościoła. Ogień błyskawicznie przeniósł się na obraz. Pomimo natychmiastowej interwencji zgromadzonych malowidło doszczętnie spłonęło.
Już tydzień po pożarze kościół był odmalowany a w odrestaurowanych ramach zawisła reprodukcja obrazu. Następnie zlecono Krzysztofowi Antoniemu Kudelskiemu namalowanie kopii obrazu.
Nowy obraz został poświęcony 25 listopada 2007 w Uroczystość Chrystusa Króla. Poświęcenia dokonał ks. nuncjusz abp Józef Kowalczyk.

</doc>
<doc id="468674" url="https://pl.wikipedia.org/wiki?curid=468674" title="Mały traktat wersalski">
Mały traktat wersalski

Mały traktat wersalski – traktat podpisany 28 czerwca 1919 roku przez Polskę po I wojnie światowej łącznie z traktatem wersalskim i jako warunek jego zawarcia. Oba ratyfikował Naczelnik Państwa 1 września 1919 na podstawie ustawy z 31 lipca 1919.
Gwarantował poszanowanie i obronę praw mniejszości narodowych zamieszkujących Polskę. Art. 12 dozwalał, by każdy członek Rady Ligi Narodów "miał prawo zwracać uwagę Rady na przekroczenie lub niebezpieczeństwo przekroczenia któregokolwiek z tych zobowiązań, oraz żeby Rada mogła postąpić w taki sposób i dać takie instrukcje, jakie uzna za wskazane i skuteczne w danych okolicznościach". Spory dotyczące prawa lub działań, przewidzianych w Traktacie rozstrzygać miał Stały Trybunał Sprawiedliwości Międzynarodowej. Art. 18 przewidywał dla Wisły przepisy takie jak dla rzek międzynarodowych
W art. 19 Polska zobowiązywała się przystąpić do szeregu międzynarodowych konwencji wymienionych w I aneksie (dotyczących głównie transportu, łączności, norm BHP oraz do umów o zakazie handlu ludźmi z 18 maja 1904 roku i z 4 maja 1910). W aneksie II traktatu Polska zobowiązała się do wzięcia odpowiedzialności za część długu publicznego i wszystkich innych zobowiązań finansowych państwa niemieckiego. Zakres odpowiedzialności miała określić osobna Konwencja zawarta pomiędzy Polską a Głównymi Mocarstwami Sprzymierzonymi i Stowarzyszonymi.
Analogiczne traktaty podpisały również: Rumunia, Grecja, Czechosłowacja, Królestwo SHS. W krajach-sygnatariuszach tych traktatów mniejszości narodowe lub religijne czujące się dyskryminowane mogły odwoływać się bezpośrednio do Ligi Narodów z pominięciem krajowej drogi sądowej. Była to jednostronna asymetryczna ingerencja w suwerenność państw sygnatariuszy, gdyż Republika Weimarska nie musiała podpisywać traktatu, nie zagwarantowano zatem równoległych praw dla mniejszości (zwłaszcza mniejszości polskiej – wyjąwszy obszar Górnego Śląska objętego Konwencją Górnośląską z 1922 r. przewidującą wzajemną ochronę mniejszości) na terenie Niemiec.
Konwencja polsko-gdańska (1920) w art. 33 zobowiązywała Wolne Miasto Gdańsk "zastosować do mniejszości rasowych, religijnych i językowych przepisy podobne do tych" do których mały Traktat zobowiązywał Polskę, "a szczególnie czuwać, aby w prawodawstwie i w prowadzeniu administracji żadna stronniczość nie objawiała się na szkodę obywateli polskich i innych osób pochodzenia lub języka polskiego." Artykuły 14 - 19 Traktatu miały zastosowanie również do Wolnego Miasta Gdańska.
Polska wypowiedziała procedurę odwołania do Ligi Narodów (art. 12) związaną z małym traktatem wersalskim 13 września 1934, w związku z wycofaniem się Niemiec (21 października 1933) i mającym nastąpić przystąpieniem ZSRR do Ligi Narodów (15 września 1934), zachowując gwarancje praw mniejszości określone w traktacie.

</doc>
<doc id="468680" url="https://pl.wikipedia.org/wiki?curid=468680" title="1894 w literaturze">
1894 w literaturze



</doc>
<doc id="468688" url="https://pl.wikipedia.org/wiki?curid=468688" title="1893 w literaturze">
1893 w literaturze



</doc>
<doc id="468689" url="https://pl.wikipedia.org/wiki?curid=468689" title="Magnezyt (minerał)">
Magnezyt (minerał)

Magnezyt – minerał z gromady węglanów. Nazwa nawiązuje do składu chemicznego, w którym główną rolę odgrywa magnez. Minerał pospolity i szeroko rozpowszechniony.
Z magnezytu zbudowana jest monomineralna skała osadowa o tej samej nazwie
Właściwości.
Jest kruchy, przezroczysty, często zawiera pewne ilości żelaza rzadziej cynku. Pod wpływem światła ultrafioletowego wykazuje czasami fluorescencję o barwach zielonawej lub niebieskawej. Bardzo rzadko tworzy kryształy o postaci romboedrów lub skalenoedrów. Zazwyczaj występuje w skupieniach ziemistych, zbitych (przypominających porcelanę), ziarnistych, nerkowatych bądź włóknistych.
Występowanie.
Minerał metamorficzny, hydrotermalny, hipergeniczny (pod wpływem wody i dwutlenku węgla), tworzy żyły przecinające serpentynity. Jest składnikiem wielu skał osadowych. Bywa spotykany w towarzystwie: kalcytu, dolomitu, kwarcu, chalcedonu, opalu, talku, chlorytu.
Miejsca występowania: Na Bałkanach – od Bośni do Grecji – Eubea; Austria; Włochy – Elba, Piemont i Lombardia; Rosja – Ural; Chiny – Mandżuria; Szwajcaria; Demokratyczna Republika Konga; Czechy; Niemcy; Korea Północna.
W Polsce – Masyw Ślęży, Gogołów – Jordanów Śląski, Grochowa, Szklary. Do końca XX wieku magnezyt był wydobywany w kamieniołomach w Wirach oraz Sobótce, obecnie jednak tamtejsze złoża uległy wyczerpaniu.

</doc>
<doc id="468690" url="https://pl.wikipedia.org/wiki?curid=468690" title="Magnezyt (skała)">
Magnezyt (skała)

Magnezyt – skała składająca się wyłącznie lub w dominującym stopniu z minerału magnezytu.
Ma białą barwę, czasami żółtawą lub jasnoszarą. Oprócz dominującego magnezytu może zawierać domieszki innych minerałów węglanowych, a także minerałów ilastych lub kwarcu. Wśród magnezytów przeważają te powstałe podczas diagenezy skał węglanowych, a magnezyt tworzy się wówczas w efekcie metasomatozy. Mogą też wytrącać się z wody morskiej w rezultacie ewaporacji. 

</doc>
<doc id="468693" url="https://pl.wikipedia.org/wiki?curid=468693" title="Dysocjacja jonowa">
Dysocjacja jonowa



</doc>
<doc id="468694" url="https://pl.wikipedia.org/wiki?curid=468694" title="Wskaźnik rentowności aktywów">
Wskaźnik rentowności aktywów

ROA (ang. "return on assets") – wskaźnik rentowności aktywów. 
ROA to stosunek zysku netto spółki do wartości jej aktywów; może być też obliczany jako iloczyn rentowności sprzedaży oraz wskaźnika obrotu aktywów.
Informuje o zdolności spółki do wypracowywania zysków i efektywności gospodarowania jej majątkiem. Im wyższy jest wskaźnik ROA, tym lepsza jest kondycja finansowa spółki. Wskaźnik istotny m.in. dla instytucji finansowych rozważających udzielenie kredytu i badających możliwości jego spłaty.
formula_1

</doc>
<doc id="468697" url="https://pl.wikipedia.org/wiki?curid=468697" title="Ekspansjonizm">
Ekspansjonizm

Ekspansjonizm – termin określający politykę, polegającą na rozszerzaniu wpływów politycznych i ekonomicznych kosztem innych państw lub na opanowywaniu obcych terytoriów.
Siedem praw ekspansjonizmu sformułował Friedrich Ratzel.
Pierwsze i najważniejsze według Ratzela trzy prawa to:

</doc>
<doc id="468698" url="https://pl.wikipedia.org/wiki?curid=468698" title="Julie Bowen">
Julie Bowen

Julie Bowen, właśc. Julie Bowen Luetkemeyer (ur. 3 marca 1970 w Baltimore w stanie Maryland) – amerykańska aktorka.
Jej ojciec Jack zajmował się handlem nieruchomościami, a matka Susie – domem. Julie Bowen ma dwie siostry: starsza Molly, jest projektantem wnętrz, młodsza Annie, jest lekarzem w San Francisco. Razem z mężem (Scott Phillips) ma syna Olivera. Studiowała na Brown University. Sławę przyniosła jej rola "Carol Vessey" w komediowym serialu telewizyjnym "Nie ma sprawy". Do 2007 r. grała prawniczkę "Denise Bauer" w serialu "Orły z Bostonu", a od 2009 r. gra jedną z głównych ról w popularnym i wielokrotnie nagradzanym serialu komediowym "Współczesna rodzina". Za odgrywaną w nim rolę "Claire Dunphy" w 2011 otrzymała nagrodę Emmy dla najlepszej aktorki drugoplanowej w serialu komediowym.

</doc>
<doc id="468702" url="https://pl.wikipedia.org/wiki?curid=468702" title="Sucha Hora">
Sucha Hora



</doc>
<doc id="468709" url="https://pl.wikipedia.org/wiki?curid=468709" title="Uzależnienie od wziewnych środków odurzających">
Uzależnienie od wziewnych środków odurzających



</doc>
<doc id="468717" url="https://pl.wikipedia.org/wiki?curid=468717" title="Inhalanty">
Inhalanty



</doc>
<doc id="468722" url="https://pl.wikipedia.org/wiki?curid=468722" title="Tom Cavanagh">
Tom Cavanagh

Tom Cavanagh, właśc. Thomas Patrick Cavanagh (ur. 26 października 1963 w Ottawie) – kanadyjsko-amerykański aktor telewizyjny, filmowy i teatralny, występował jako Ed Stevens w serialu NBC "Nie ma sprawy" (2000–2004), wystąpił także w serialach: "Powrót do Providence", "Hoży doktorzy" i "Flash" w roli Harrisona Wellsa.
Życiorys.
Urodził się w Ottawie w Ontario w rodzinie rzymskokatolickiej pochodzenia irlandzkiego. Miał czworo rodzeństwa. Większość swojego dzieciństwa spędził w Winneba w Ghanie, gdzie jego rodzice edukowali kadrę nauczycieli.
Przed rozpoczęciem szkoły średniej rodzice Toma wrócili do Lennoxville. Uczęszczał do Séminaire de Sherbrooke Karola Boromeusza, gdzie uczył się w języku francuskim i grał w koszykówkę w drużynie „Baronów”. Naukę kontynuował w Champlain College Lennoxville przy Cégep. Studiował na Queen’s University, gdzie zainteresował się teatrem i muzyką, grał w hokeja na lodzie i koszykówkę. W 1987 ukończył studia na wydziale języka angielskiego, biologii i edukacji.
W 1989 grał na Broadway w przedstawieniu "Shenandoah", a potem wystąpił w takich produkcjach jak "Grease" w roli Danny’ego Zuko, "Chór" ("A Chorus Line") Marvina Hamlischa, "Kabaret" ("Cabaret"), "Wspomnienia z Brighton Beach" ("Brighton Beach Memoirs") Neila Simona, "Urinetown" i "Some Americans Abroad" w Second Stage Theatre w Nowym Jorku.
Po raz pierwszy trafił na ekran jako sekretarz Elli Wingwright w dramacie sensacyjnym fantasy "Świetlisty tunel" ("White Light", 1991) zu boku Martina Kove, Bruce’a Boi i Raoula Trujillo. Pojawił się też w serialu "Jake and the Kid" (1996) wg powieści W. O. Mitchella.
Sławę przyniosła mu rola w serialu "Nie ma sprawy", gdzie gra sympatycznego Eda Stevensa, prawnika ze Stuckeyville, który ma kancelarię w samym środku kręgielni. Za tę rolę dostał nominację do Złotego Globu.
W styczniu 2009 roku wystąpił w nowym serialu Trust Me, ewmitowanym co tydzień w telewizji TNT. W Polsce można zobaczyć ten serial poprzez opcję VOD w telewizji N.
Życie prywatne.
31 lipca 2004 ożenił się z Maureen Grise. Mieszkają w Los Angeles.

</doc>
<doc id="468723" url="https://pl.wikipedia.org/wiki?curid=468723" title="1890 w literaturze">
1890 w literaturze



</doc>
<doc id="468725" url="https://pl.wikipedia.org/wiki?curid=468725" title="G. K. Chesterton">
G. K. Chesterton



</doc>
<doc id="468731" url="https://pl.wikipedia.org/wiki?curid=468731" title="Lotne środki odurzające">
Lotne środki odurzające



</doc>
<doc id="468732" url="https://pl.wikipedia.org/wiki?curid=468732" title="Wziewny środek odurzający">
Wziewny środek odurzający



</doc>
<doc id="468733" url="https://pl.wikipedia.org/wiki?curid=468733" title="Lotny środek odurzający">
Lotny środek odurzający



</doc>
<doc id="468750" url="https://pl.wikipedia.org/wiki?curid=468750" title="Tugela (wodospad)">
Tugela (wodospad)

Tugela – najwyższy wodospad Afryki na rzece Tugela. Drugi co do wysokości wodospad świata. Znajduje się na terenie Republiki Południowej Afryki. Jego wysokość wynosi 948 m.
Rzeka Tugela wypływa z Gór Smoczych, w zachodniej części prowincji KwaZulu-Natal. Płynie w kierunku wschodnim przez płaskowyż Mont-aux-Sources. W miejscu, gdzie opuszcza Amfiteatr i Góry Smocze, znajduje się wodospad Tugela.
Opis.
Wodospad składa się z pięciu kolejnych stopni. Pierwszy ma 182 m, następny 411 m, po czym następują trzy kolejne. Ich łączna wysokość wynosi 948 m
Nazwa.
Oficjalną nazwą wodospadu jest Tugela Falls. Jest on również nazywany Thukela Falls.

</doc>
<doc id="468751" url="https://pl.wikipedia.org/wiki?curid=468751" title="Maja w ogrodzie">
Maja w ogrodzie

Maja w ogrodzie (od 8 stycznia 2017 roku jako ,Nowa Maja w ogrodzie") – magazyn poradnikowy, emitowany od 10 września 2004 roku do 1 stycznia 2017 roku w TVN Meteo, od 8 stycznia 2017 roku w HGTV. Od 4 stycznia 2009 roku do 31 grudnia 2017 roku w niedziele o 7.55 program emitowany był w TVN, od 8 stycznia 2018 roku emitowany jest w poniedziałki o 7.25.
Prowadzony przez prezenterkę Maję Popielarską program premierę ma w HGTV (dawniej w TVN Meteo Active) w każdą niedzielę o 9:25, a w TVN w każdy poniedziałek o 7.25. W magazynie Maja przedstawia m.in. nowe odmiany roślin, nowinki techniczne w sprzęcie ogrodowym, omawia co należy robić w ogrodzie oraz jak aranżować przestrzeń ogrodową, balkonową lub parapety. 
W prawie każdym odcinku tytułowa bohaterka 20-minutowego magazynu zaprasza gości. 
Powtórki programu emitują też stacje TVN Style i TVN24. Od 7 marca 2010 roku po programie „Maja w ogrodzie” emitowany jest cykl „Akademia ogrodnika”. 
15 czerwca 2014 roku w TVN wyemitowano 500 odcinek magazynu. Od 8 stycznia 2017 roku w HGTV (w TVN od 15 stycznia 2017 roku) program emitowany jest pod nową nazwą Nowa Maja w ogrodzie z nową czołówką.

</doc>
<doc id="468760" url="https://pl.wikipedia.org/wiki?curid=468760" title="Stal Hadfielda">
Stal Hadfielda

Stal Hadfielda (oznaczenie: X120Mn12; stare oznaczenie: 11G12) – stal manganowa o dużej odporności na ścieranie. Zawiera 1,1–1,3% węgla i 12–13% manganu. Powyżej 950 °C stal Hadfielda ma strukturę austenityczną. Po ochłodzeniu do temperatury pokojowej jest ona mieszaniną austenitu i cementytu manganowego. Stal ta charakteryzuje się bardzo dużą skłonnością do umocnienia podczas pracy, gdyż pod wpływem zgniotu tworzą się w niej mikrobliźniaki. Twardość takiej stali wynosi ok. 500 HB.
Stosowana jest głównie na elementy szczególnie narażone na ścieranie przy dużych naciskach, jak:
Elementy te wykonywane są często ze staliwa GX120Mn13 o składzie odpowiadającym stali Hadfielda.
Nazwa stali pochodzi od nazwiska brytyjskiego metalurga Roberta Hadfielda, który wynalazł ją w 1882 roku.

</doc>
<doc id="468763" url="https://pl.wikipedia.org/wiki?curid=468763" title="Kirdan">
Kirdan



</doc>
<doc id="468767" url="https://pl.wikipedia.org/wiki?curid=468767" title="Migdałek podniebienny człowieka">
Migdałek podniebienny człowieka

Migdałki podniebienne (łac. "tonsillae palatinae") – elipsoidalne skupienia tkanki limfatycznej mające ok. 2 cm długości i ok. 1 cm szerokości, skierowane długą osią ku tyłowi i dołowi. Spoczywają we wgłębieniu gardzieli z prawej i lewej strony między oboma łukami podniebiennymi. Wraz z migdałkiem językowym wchodzą w skład tzw. pierścienia gardłowego Waldeyera, tworząc wzdłuż cieśni gardzieli dolne półkole wokół drogi pokarmowej.
Funkcja.
Funkcją migdałków podniebiennych jest wykrywanie patogenów w spożywanym pokarmie i wdychanym powietrzu. W przypadku wykrycia czynników chorobotwórczych powiększają i nabrzmiewają od napływających komórek odpornościowych. W wypadku przesadzonej reakcji układu immunologicznego może wystąpić obrzęk migdałków, w skrajnym przypadku prowadzący do konieczności ich chirurgicznego usunięcia. 
Unaczynienie.
Unaczynienie migdałków podniebiennych pochodzi z pięciu gałęzi:
Unerwienie.
Migdałek podniebienny otrzymuje gałęzie czuciowe i wydzielnicze pochodzące od nerwu językowo-gardłowego

</doc>
<doc id="468768" url="https://pl.wikipedia.org/wiki?curid=468768" title="Waldemar Jan Dziak">
Waldemar Jan Dziak

Waldemar Jan Dziak, pseudonimy "Waldemar Ogiński, Waldemar Jan Ogiński" (ur. 7 stycznia 1952 w Warszawie, zm. 21 października 2019 tamże) – polski naukowiec, politolog i pisarz, profesor nauk humanistycznych. Od 1991 związany z Instytutem Studiów Politycznych Polskiej Akademii Nauk. Wykładowca kilku polskich uczelni wyższych (m.in.: Collegium Civitas, Akademia Dyplomatyczna).
Był specjalistą w zakresie stosunków międzynarodowych. Tematem jego badań była problematyka krajów bałkańskich oraz krajów Dalekiego Wschodu, ze szczególnym uwzględnieniem: Albanii, Bośni i Hercegowiny, Korei Północnej i Chin.
Życiorys.
Syn Mieczysława i Marianny. Absolwent XXX Liceum Ogólnokształcącego im. Jana Śniadeckiego w Warszawie. W 1976 roku ukończył studia na Wydziale Dziennikarstwa i Nauk Politycznych Uniwersytetu Warszawskiego. W 1982 roku tamże obronił rozprawę doktorską "Walka o koncepcje linii politycznych Komunistycznej Partii Chin w latach 1956–1960" (promotor – Eugeniusz Zieliński), za którą otrzymał nagrodę rektora II stopnia. W latach 1976–1990 pracownik naukowy Uniwersytetu Warszawskiego. Od 1991 adiunkt w Instytucie Studiów Politycznych Polskiej Akademii Nauk (ISP PAN). W 2001 uzyskał habilitację, przedstawiając dzieło "Kim Ir Sen. Dzieło i polityczne wizje". W 2010 otrzymał tytuł naukowy profesora nauk humanistycznych. Od 2001 był członkiem Rady Naukowej ISP PAN. Od 2007 był kierownikiem Zakładu Azji i Pacyfiku oraz Centrum Badań Azji Wschodniej w ISP PAN. Od 2017 kierownik Zakładu Bezpieczeństwa Globalnego i Studiów Strategicznych PAN. W latach 2006–2010 był rektorem Wyższej Szkoły Komunikowania i Mediów Społecznych im. Jerzego Giedroycia w Warszawie. Wśród wypromowanych przez niego doktorów znaleźli się Jerzy Bayer (2005), Nicolas Levi (2012), Krzysztof Sajewski (2015).
Od lat 90. XX wieku współpracował zawodowo z polskimi mediami. Początkowo, pod pseudonimem "Waldemar Ogiński", był komentatorem w Tok FM. W latach 1999–2001, od poniedziałku do piątku, w godzinach 7:00–10:00, prowadził audycje radiowe z cyklu "Rozmowy niekontrolowane". Popularność radiowa pozwoliła mu zaistnieć w telewizji. Na antenie TV Puls przez krótki czas był gospodarzem programu publicystycznego "Humory Waldemara Ogińskiego". Z kolei pod pseudonimem Waldemar Jan Ogiński prowadził program publicystyczny "Salon polityczny" w Superstacji. We wrześniu 2016, po pięciu miesiącach współprowadzenia programu TVP W tyle wizji, zrezygnował z udziału w nim. Regularnie był gościem różnych programów telewizyjnych i radiowych jako ekspert od spraw międzynarodowych.
Był autorem książek przede wszystkim o tematyce dotyczącej Chin i Korei Północnej. W 2004 biografia polityczna Kim Dzong Ila jego autorstwa spotkała się z reakcją ze strony władz Korei Północnej – zabroniono mu dożywotnio wjazdu na terytorium tego kraju.
W latach 2013–2015 był doradcą ds. promocji i mediów w zarządzie SK Banku. W latach 1994–2009, równolegle z działalnością naukową, prowadził działalność biznesową: był prezesem lub wiceprezesem spółek zajmujących się ekologicznym wykorzystaniem odpadów, utylizacją i recyklingiem.
W 2015 za zasługi w działalności na rzecz rozwoju nauki został odznaczony Złotym Krzyżem Zasługi.
Publikacje.
Autor lub współautor następujących prac:

</doc>
<doc id="468784" url="https://pl.wikipedia.org/wiki?curid=468784" title="Kōji Suzuki">
Kōji Suzuki

 – japoński pisarz, autor horrorów, twórca m.in. popularnej powieści "Ring".
W Japonii stał się sławny w wieku trzydziestu czterech lat, kiedy w 1991 r. opublikował horror "Ring", który odniósł ogromny sukces w całym kraju. Po czteroletniej przerwie postanowił kontynuować historię rozpoczętą w "Ringu" i napisał część drugą, "Rasen" (らせん; pol. "Spirala"). W 1996 r. ukończył swój drugi horror, "Honogurai mizu no soko kara" (仄暗い水の底から; w tłumaczeniu: "W otchłaniach ciemnej wody"), który również odniósł duży sukces. W 1998 r. ukazała się trzecia część historii, "Rūpu" (ループ; pol. "Pętla").
Adaptacje książek.
Suzuki grał większe lub mniejsze role we wszystkich powyższych filmach oraz ich amerykańskich remake’ach, nie licząc "Ring Virus". Dodatkowo zagrał w dwóch filmach opowiadających o powstawaniu jego książek, nakręconych w 2005 r.

</doc>
<doc id="468785" url="https://pl.wikipedia.org/wiki?curid=468785" title="Piedras Negras">
Piedras Negras

Piedras Negras (dawniej "Ciudad Porfiro Díaz") – miasto w północnym Meksyku, w stanie Coahuila, nad rzeką Rio Grande, naprzeciw teksańskiego miasta Eagle Pass, z którym jest połączone mostem Eagle Pass – Piedras Negras International Bridge.

</doc>
<doc id="468786" url="https://pl.wikipedia.org/wiki?curid=468786" title="At the Speed of Life">
At the Speed of Life

At The Speed of Life – debiutancki album studyjny Xzibita.

</doc>
<doc id="468788" url="https://pl.wikipedia.org/wiki?curid=468788" title="Mohammed Abdel Aziz">
Mohammed Abdel Aziz



</doc>
<doc id="468791" url="https://pl.wikipedia.org/wiki?curid=468791" title="Lubbock">
Lubbock

Lubbock – miasto w Stanach Zjednoczonych położone w północno-zachodniej części stanu Teksas, założone w 1890 roku. Według spisu w 2020 roku liczy 257,1 tys. mieszkańców co czyni je jedenastym co do wielkości miastem Teksasu. Jego nazwa upamiętnia pułkownika Thomasa Saltusa Lubbocka.
Miasto rozwinęło się jako ośrodek ranczerski.
Lubbock jest stolicą hrabstwa Lubbock i leży w regionie Llano Estacado, niezwykle ważnym dla branży bawełnianej. Olbrzymie plantacje nawadniane są za pomocą sztucznych kanałów. W mieście rozwinął się przemysł chemiczny oraz spożywczy.
Mieszkańcy Teksasu nazywają miasto , gdyż jest ono centrum ekonomicznym, edukacyjnym i leczniczym dla obszaru znanego jako South Plains.
Demografia.
Według danych z 2019 roku 79,4% mieszkańców stanowili Biali (50,1% nie licząc Latynosów), 7,6% to Czarni lub Afroamerykanie, 3,5% deklarowało przynależność do dwóch lub więcej ras, 2,6% to Azjaci, 0,6% to rdzenna ludność Ameryki i 0,3% to Hawajczycy i pochodzący z innych wysp Pacyfiku. Latynosi stanowili 37,4% ludności miasta.
Do największych grup należą osoby pochodzenia meksykańskiego (30,6%), niemieckiego (7,3%), irlandzkiego (7,2%), angielskiego (6,5%), afroamerykańskiego (6,4%) i „amerykańskiego” (5,8%).
Religia.
W 2010 roku do największych grup religijnych obszaru metropolitalnego miasta Lubbock należały:
Sport.
W mieście rozgrywany jest kobiecy turniej tenisowy, pod nazwą "Team Luke Tennis Classic", zaliczany do rangi ITF, z pulą nagród 25 000 $.

</doc>
<doc id="468794" url="https://pl.wikipedia.org/wiki?curid=468794" title="Franciszek Woźnica">
Franciszek Woźnica

Franz Wosnitza, pol. "Franciszek Woźnica" (ur. 3 października 1902 w Czarnowąsach, zm. 4 listopada 1979 w Kolonii) – niemiecki ksiądz rzymskokatolicki, wikariusz generalny diecezji katowickiej w okresie okupacji hitlerowskiej.
Życiorys.
Urodził się w rodzinie Kaspra i Franciszki z d. Skrzypczyk, w 1906 przeniósł się do Królewskiej Huty wraz z rodziną. W 1917 wstąpił na wydz. teol. Uniwersytetu Wrocławskiego. Po podziale Śląska, w 1924 przeniósł się na wydz. teologiczny Uniwersytetu Jagiellońskiego i do Śląskiego Seminarium Duchownego w Krakowie. Był dwujęzyczny, z przekonań narodowych - Niemiec. Święcenia kapłańskie otrzymał 20 czerwca 1926. 
Po święceniach pracował jako wikariusz w parafii św. Piotra i Pawła w Katowicach i katecheta w Miejskiej Szkole Przemysłowo-Kupieckiej w Katowicach. W latach 1933 - 1939 objął po ks. Ryszardzie Cichym stanowisko sekretarza diecezjalnego Związku Młodzieży Niemieckiej diecezji katowickiej i redaktora „Sonntagsbote” - odpowiednika „Gościa Niedzielnego” dla katolików niemieckich. W czasie okupacji 2 września 1940 bp Stanisław Adamski wprowadził go do kurii na stanowisko radcy ordynariatu. Przez jakiś okres (od marca 1940) pełnił funkcję kapelana wojsk niemieckich w Katowicach. W dniu 6 marca 1941 został ustanowiony duszpasterzem przy katedrze Chrystusa Króla w Katowicach. Po śmierci ks. Strzyża otrzymał nominację na stanowisko wikariusza generalnego i przejął faktyczne rządy w diecezji katowickiej. Regularnie przesyłał sprawozdanie o stanie diecezji do Konferencji Fuldańskiej za pośrednictwem biskupa wrocławskiego. Jako wikariusz generalny - Niemiec reprezentował przede wszystkim stanowisko kościelne, co powodowało, iż często wchodził w konflikt z ówczesną administracją okupacyjną w Katowicach. Za jego wiedzą z kurii katowickiej na teren GG przepłynęło kilkaset tysięcy marek z przeznaczeniem na pomoc charytatywną. Stanowczo bronił księży przed aresztowaniami. Z powodzeniem starał się o zwolnienie z obozu kilku górnośląskich księży. Kilkunastu kapłanom, którzy otrzymali zakaz duszpasterzowania zapewnił pełne zatrudnienie. Skutecznie także bronił młodych księży przed wcieleniem do wojska niemieckiego. W tym celu utworzył 49 nowych placówek duszpasterskich, przy których osadził młodych księży zagrożonych poborem do Wehrmachtu. Po zakończeniu wojny bp S. Adamski zwolnił go, zatrzymując go jednak nadal w kurii i powierzając mu stanowisko kierownika Pomocy Budowlanej, która miała na celu odbudowę zniszczonych kościołów. 6 maja 1946 złożył podanie o rehabilitację. Mimo pozytywnych opinii bpa S. Adamskiego, ks. B. Kominka, kilkunastu innych księży i osób świeckich, prośba o rehabilitację nie została uwzględniona i ks. W. został zmuszony do wyjazdu z Polski 27 lipca 1946. Po wyjeździe z Polski zamieszkał w Werdohl i pracował jako kapelan w szpitalu w Bochum. Następnie przeniósł się do Kolonii i zajął się opieką nad Niemcami - wysiedleńcami. W latach 1949-1972 kierował organizacją „Katholischer Siedlungsdienst” zajmującą się budowaniem mieszkań i osiedli dla wysiedlonych Niemców. W 1951 r. został uhonorowany godnością prałata, 1972 - protonotariusza apostolskiego i Krzyżem Zasługi dla RFN. W 1972 r. przeszedł do duszpasterstwa przy kościele pw. św. Mateusza w Kolonii - Bayenthal. Do końca życia pozostał kapłanem diecezji katowickiej. Zmarł w Kolonii i tam też pochowany.

</doc>
<doc id="468798" url="https://pl.wikipedia.org/wiki?curid=468798" title="Neuquén (miasto)">
Neuquén (miasto)

Neuquén − miasto w zachodniej Argentynie, w pobliżu połączenia rzeki Neuquén i Limay, na obszarze Patagonii, stolica prowincji Neuquén. Około 271,2 tys. mieszkańców.
W mieście rozwinął się przemysł spożywczy oraz maszynowy
Od 1971 r. w mieście działa uniwersytet.

</doc>
<doc id="468802" url="https://pl.wikipedia.org/wiki?curid=468802" title="Aelfric">
Aelfric



</doc>
<doc id="468806" url="https://pl.wikipedia.org/wiki?curid=468806" title="Dubuque (Iowa)">
Dubuque (Iowa)

Dubuque – miasto w Stanach Zjednoczonych, w stanie Iowa, siedziba hrabstwa Dubuque. W 2008 roku liczyło 57250 mieszkańców.
W mieście rozwinął się przemysł spożywczy, maszynowy oraz meblarski.

</doc>
<doc id="468808" url="https://pl.wikipedia.org/wiki?curid=468808" title="Fałdowanie hercyńskie">
Fałdowanie hercyńskie



</doc>
<doc id="468812" url="https://pl.wikipedia.org/wiki?curid=468812" title="Spojówka">
Spojówka

Spojówka (łac. "tunica conjunctiva") – narząd dodatkowy oka.
Jest to błona śluzowa pokrywająca:
Obie części łączą się w załamkach górnym i dolnym, zwanych też sklepieniami. Między tym częściami tworzy się worek spojówkowy, nawilżany śluzem, wydzieliną gruczołu tarczkowego i łzami, a w przyśrodkowym kącie oka migotka.
Spojówka jest wrażliwa na wszelkiego rodzaju podrażnienia, na przykład zbyt ostre światło lub tarcie brudnymi rękami. Czynniki te mogą prowadzić do wystąpienia zapalenia spojówek.

</doc>
<doc id="468818" url="https://pl.wikipedia.org/wiki?curid=468818" title="Jabalpur">
Jabalpur

Jabalpur (hindi जबलपुर, "Dźabalpur"; hist. "Jubbulpore") – miasto w środkowych Indiach, w stanie Madhya Pradesh, na wyżynie Dekan, w dolinie rzeki Narbada. W 2011 roku liczyło ok. 1,1 mln mieszkańców.
Duży węzeł kolejowy i drogowy a także ośrodek przemysłowy z fabryką broni, zakładami przemysłu spożywczego, bawełnianego, szklarskiego, cementowego. W mieście działa uniwersytet (od 1983 im. Rani Durgavati) i wyższa szkoła rolnicza. Na obrzeżach znajduje się lotnisko.
W XII wieku teren miasta znajdował się pod panowaniem Gondów; z tego okresu pochodzi jeden z zabytków miasta – zamek Madan Mahal. W XIV wieku Garha (obecnie w granicach Jabalpuru) była stolicą czterech gondyjskich królestw. W 1781 roku Jabalpur został siedzibą konfederacji Marathów, a następnie, pod władzą brytyjską, ustanowiono go stolicą regionu "Saugor and Nerbudda Territories". W 1864 roku Jabalpur otrzymał prawa miejskie.
W mieście znajduje się pomnik Rani Durgavati. W XVI w. króla zbudowała tu fort, który nazwano Ranital. Między miastem a Jammutawi kursuje pociąg o nazwie Durgavati Express.

</doc>
<doc id="468820" url="https://pl.wikipedia.org/wiki?curid=468820" title="Virginia Ruzici">
Virginia Ruzici

Virginia Ruzici - (ur. 31 stycznia 1955 w Câmpia Turzii) – rumuńska tenisistka, zwyciężczyni French Open 1978 w grze pojedynczej i podwójnej, reprezentantka w Fed Cup.
Kariera tenisowa.
Zawodową tenisistką Ruzici była w latach 1975–1987.
W sezonie 1978 odniosła triumf na French Open pokonując w finale Mimę Jaušovec. Turniej gry podwójnej wygrała wspólnie z Jaušovec, a finał zakończyły wygraną z parą Lesley Turner Bowrey–Gail Sherriff Chanfreau. Ruzici osiągnęła również finał w grze mieszanej, jednak partnerując Patrice Dominguezowi przegrali z Renátą Tomanovą i Pavlem Složilem. W tym samym roku tenisistka z Rumunii została finalistką Wimbledonu w deblu startując z Mimą Jaušovec. Na French Open 1979 przegrała finał miksta razem z Ionem Țiriacem, a podczas French Open 1980 uległa w finale singla Chris Evert.
W latach 1973–1983 reprezentowała Rumunię w Fed Cup.

</doc>
<doc id="468823" url="https://pl.wikipedia.org/wiki?curid=468823" title="Kamakura">
Kamakura

Zobacz też.
Surf Bungaku Kamakura – album zespołu Asian Kung-Fu Generation

</doc>
<doc id="468829" url="https://pl.wikipedia.org/wiki?curid=468829" title="Anna Zofia Duńska">
Anna Zofia Duńska



</doc>
<doc id="468832" url="https://pl.wikipedia.org/wiki?curid=468832" title="Biomembrana">
Biomembrana



</doc>
<doc id="468833" url="https://pl.wikipedia.org/wiki?curid=468833" title="Topologia podprzestrzeni">
Topologia podprzestrzeni

Topologia podprzestrzeni – topologia określona na podzbiorze danej przestrzeni topologicznej, nazywanym wtedy podprzestrzenią, za pomocą naturalnie odziedziczonej z przestrzeni wyjściowej topologii. Topologię podprzestrzeni nazywa się też topologią śladową, relatywną lub indukowaną.
Definicja formalna.
Niech formula_1 będzie przestrzenią topologiczną, zaś formula_2 będzie podzbiorem zbioru formula_3 Topologia podprzestrzeni formula_2 indukowana z przestrzeni formula_5 to rodzina formula_6
Łatwo się sprawdza że formula_7 jest przestrzenią topologiczną. Często zamiast mówić "formula_2 z topologią podprzestrzeni formula_5" mówi się po prostu "podprzestrzeń formula_2".
Charakteryzacja i własności.
Topologia podprzestrzeni ma następujące własności. Przypuśćmy, że formula_5 jest przestrzenią topologiczną a formula_2 jest jej podprzestrzenią.
Powyższa własność jest charakteryzacją w tym sensie, że może być użyta do zdefiniowania topologii podprzestrzeni na formula_26
Własności dziedziczne.
Mówimy, że własność P przestrzeni topologicznych jest własnością dziedziczną, gdy:
Przykłady własności dziedzicznych:
Przykłady własności, które nie są własnościami dziedzicznymi:

</doc>
<doc id="468835" url="https://pl.wikipedia.org/wiki?curid=468835" title="Antoni Sowa">
Antoni Sowa



</doc>
<doc id="468838" url="https://pl.wikipedia.org/wiki?curid=468838" title="C-klasa w piłce nożnej">
C-klasa w piłce nożnej



</doc>
<doc id="468855" url="https://pl.wikipedia.org/wiki?curid=468855" title="Percy Weasley">
Percy Weasley



</doc>
<doc id="468857" url="https://pl.wikipedia.org/wiki?curid=468857" title="Rozesłanie (liturgia)">
Rozesłanie (liturgia)

Rozesłanie – część katolickiej mszy. W zwyczajnej formie rytu rzymskiego następuje po błogosławieństwie końcowym i jest ostatnim elementem liturgii (po rozesłaniu kapłan i usługujący odchodzą do zakrystii), natomiast w formie nadzwyczajnej poprzedza błogosławieństwo, a po nim następuje jeszcze Ostatnia Ewangelia.
W Mszale rzymskim dla diecezji polskich formułę "Ite, missa est" przetłumaczono jako "Idźcie w pokoju Chrystusa", zaś we wcześniej obowiązującym wydaniu studyjnym z 1979 roku jako "Idźcie, Ofiara spełniona". Rubryki nie przewidują stosowania innych formuł rozesłania niż podane w mszale.
Formułę rozesłania wypowiada diakon, a w razie jego nieobecności – celebrans.
Od Wigilii paschalnej do 2. niedzieli wielkanocnej (Niedzieli Białej) oraz w uroczystość Zesłania Ducha Świętego do formuły rozesłania oraz odpowiedzi wiernych dodaje się podwójną aklamację "Alleluja".
Jeżeli po liturgii następuje inne nabożeństwo, opuszcza się obrzędy zakończenia, a zatem i rozesłanie.
W formie nadzwyczajnej rytu rzymskiego jako formułę rozesłania stosuje się "Ite, missa est"; jedynie gdy po mszy następuje np. procesja, mówi się "Benedicamus Domino". Przed zmianami z 1960 roku we mszach, w których odmawia się hymn "Gloria in excelsis Deo", jako formułę rozesłania stosowało się "Ite, missa est", zaś w pozostałych mszach, a także, gdy po mszy następuje procesja, mówiło się "Benedicamus Domino". We mszach za zmarłych (Requiem) zamiast rozesłania odmawia się "Requiescant in pace" (Niech odpoczywają w pokoju). Wierni odpowiadają: "Amen", a końcowe błogosławieństwo opuszcza się i od razu następuje Ostatnia Ewangelia.

</doc>
<doc id="468869" url="https://pl.wikipedia.org/wiki?curid=468869" title="Martina Suchá">
Martina Suchá

Martina Suchá (ur. 20 listopada 1980 w Nowych Zamkach) – słowacka tenisistka, reprezentantka w Fed Cup, olimpijka z Aten (2004).
Kariera tenisowa.
Wygrała dwa turnieje singlowe z cyklu WTA (2002 Hobart i 2004 Québec) oraz trzy razy uczestniczyła w finałach.
Nie osiągnęła większych sukcesów w turniejach wielkoszlemowych. W Australian Open była w czwartej rundzie w 2002 roku, we French Open w drugiej (2001). Najwyżej sklasyfikowana na 37 miejscu w światowym rankingu w kwietniu 2002.
W 2004 zagrała na igrzyskach olimpijskich w Atenach. Odpadła w 1 rundach singla i debla kobiet, w grze podwójnej partnerując Ľubomíre Kurhajcovej.
Trenerami zawodniczki byli M. Mihal i Tomas Kampmiller. Ojciec, Henrich Suchý, i matka, Margita Suchá, są lekarzami. Brat, Marek, jest studentem ekonomii i gra w hokeja na lodzie. Lubi robić zakupy i czytać (ulubiony autor to Michal Viewegh). Ulubiony program telewizyjny to The Simpsons.
Dnia 15 lipca 2008 roku ogłosiła zakończenie profesjonalnej kariery tenisowej. Obecnie jest trenerką Chantal Škamlovej, swojej rodaczki, która wygrała deblowy Australian Open 2010 dziewcząt.

</doc>
<doc id="468873" url="https://pl.wikipedia.org/wiki?curid=468873" title="Eustachy Sapieha">
Eustachy Sapieha

Eustachy Kajetan Sapieha (ur. 2 sierpnia 1881 w Biłce Szlacheckiej pod Lwowem, zm. 20 lutego 1963 w Nairobi) – polski polityk konserwatywny, minister spraw zagranicznych II Rzeczypospolitej, poseł na sejm II RP, książę.
Życiorys.
Był synem Jana Pawła Aleksandra.
W latach 1900–1904 studiował leśnictwo w Zurychu, gdzie uzyskał tytuł inżyniera. W 1909 po ślubie z Teresą Izabelą Lubomirską osiadł w Spuszy na Grodzieńszczyźnie.
W 1916 został prezesem Rady Głównej Opiekuńczej w Warszawie. Został wówczas bliskim współpracownikiem Józefa Piłsudskiego. Był pracownikiem Komitetu Ofiary Narodowej Tymczasowej Rady Stanu. W listopadzie 1917 jako mandatariusz Rady Regencyjnej udał się do Szwajcarii, gdzie bezskutecznie próbował doprowadzić do porozumienia z Komitetem Narodowym Polskim. W listopadzie 1918 stanął na czele Komitetu Obrony Kresów Wschodnich. Był jednym z inicjatorów nieudanego zamachu stanu w nocy z 4 na 5 stycznia 1919 w celu obalenia rządu Jędrzeja Moraczewskiego. Został aresztowany i przebywał w areszcie domowym. Po uwolnieniu sformował własnym sumptem oddział kawalerii, w którym służył jako zwykły ułan. Brał udział w wojnie polsko-bolszewickiej.
16 czerwca 1919 został mianowany posłem Rzeczypospolitej w Wielkiej Brytanii. 4 czerwca 1920 podpisał w imieniu Polski wraz z Erazmem Piltzem traktat w Trianon. 23 czerwca 1920
nowy premier rządu Władysław Grabski powołał go na stanowisko ministra spraw zagranicznych RP. 19 lipca 1920 na pamiętnym posiedzeniu Rady Obrony Państwa optował za pozostawieniem Piłsudskiego na stanowisku Naczelnego Wodza słowami: "„Skupmy się przy naczelniku państwa”."
Dzięki Naczelnikowi pozostał na swoim stanowisku w następnym rządzie koalicyjnym Wincentego Witosa. 19 lutego 1921 doprowadził do podpisania przymierza Rzeczypospolitej z Francją, a 3 marca z Rumunią.
Był przedstawicielem Polski na rokowania z Litwą w Brukseli 6 maja 1921. Przedstawił tam Litwinom projekt Piłsudskiego stworzenia Litwy kantonalnej na wzór szwajcarski, pozostającej w ścisłej unii państwowej z Polską. Wobec fiaska jego polityki wobec Górnego Śląska i zmasowanego ataku Narodowej Demokracji 20 maja 1921 podał się do dymisji.
W latach 1928–1929 był posłem na Sejm z listy BBWR. W 1930 napisał traktat "„Konstytucja racji stanu”."
Był jednym z najaktywniejszych zwolenników zbliżenia Piłsudskiego ze środowiskiem ziemiaństwa kresowego („Żubry Kresowe”; Zamek w Nieświeżu).
22 września 1939, po najeździe sowieckim na Polskę został aresztowany przez Sowietów w swoim majątku pod Grodnem. Był więziony w Moskwie na Łubiance. Sąd moskiewski skazał go na karę śmierci za działalność przeciw ZSRR. Karę śmierci zamieniono na 10 lat obozu koncentracyjnego w Gułagu. Zwolniony w konsekwencji układu Sikorski-Majski w 1941, ewakuowany z ZSRR do Teheranu. W 1941 wyjechał do Nairobi w Kenii.
W 1955 i 1959 był wyznaczany przez Augusta Zaleskiego na następcę prezydenta RP. Postanowieniem z 7 sierpnia 1959 r. został przez prezydenta RP Augusta Zaleskiego odznaczony Orderem Orła Białego. Był też m.in. kawalerem Krzyża Wielkiego Orderu Narodowego Legii Honorowej i Orderu Gwiazdy Rumunii.
Był ojcem Jana Andrzeja, Lwa Jerzego, Eustachego Seweryna i Elżbiety.

</doc>
<doc id="468874" url="https://pl.wikipedia.org/wiki?curid=468874" title="Alfred Schütz">
Alfred Schütz



</doc>
<doc id="468881" url="https://pl.wikipedia.org/wiki?curid=468881" title="Cwetana Pironkowa">
Cwetana Pironkowa

Cwetana Kiriłowa Pironkowa, bułg. Цветана Кирилова Пиронкова (ur. 13 września 1987 w Płowdiwie) – bułgarska tenisistka, reprezentantka kraju w rozgrywkach Pucharu Federacji.
Kariera tenisowa.
Jest tenisistką praworęczną z oburęcznym backhandem. Półfinalistka wielkoszlemowego Wimbledonu w sezonie 2010. Swój debiut w turnieju wielkoszlemowym zanotowała w 2006 roku podczas Australian Open i dotarła tam do drugiej rundy, wcześniej pokonując Venus Williams. W 2014 roku dotarła do finału zawodów WTA Premier w Sydney, w którym pokonała Angelique Kerber 6:4, 6:4.
Sklasyfikowana najwyżej na 31. miejscu w rankingu singlowym WTA Tour we wrześniu 2010 roku. Ma na koncie sześć triumfów w zawodach ITF w grze pojedynczej.
Życie prywatne.
Trenowana była przez ojca, Kiriła Enczewa, który uczył ją tenisa od kiedy skończyła cztery lata. Mama, Radosweta Nikołova, była mistrzynią w pływaniu. Ma brata Enczo i siostrę Elisawetę, również uprawiającą grę w tenisa.
W lipcu 2016 poślubiła swojego długoletniego partnera, Michaiła Mirczewa. W kwietniu 2018 urodziła syna Aleksa.
Historia występów wielkoszlemowych.
Występy w grze mieszanej.
Cwetana Pironkowa nigdy nie startowała w rozgrywkach gry mieszanej podczas turniejów wielkoszlemowych.

</doc>
<doc id="468886" url="https://pl.wikipedia.org/wiki?curid=468886" title="Konkordat między Stolicą Apostolską i Rzecząpospolitą Polską (1993)">
Konkordat między Stolicą Apostolską i Rzecząpospolitą Polską (1993)

Konkordat między Stolicą Apostolską i Rzecząpospolitą Polską – umowa międzynarodowa zawarta 28 lipca 1993 w siedzibie Rady Ministrów przez arcybiskupa Józefa Kowalczyka, ówczesnego nuncjusza apostolskiego w Polsce, i Krzysztofa Skubiszewskiego, ówczesnego ministra spraw zagranicznych Rzeczypospolitej Polskiej w rządzie Hanny Suchockiej.
Ustawa o wyrażeniu zgody na ratyfikację konkordatu została zgłoszona do Sejmu III kadencji w dniu 8 stycznia 1998 r. i poddana pod głosowanie w trybie art. 89 ust. 1 Konstytucji RP, co oznaczało, że przyjęcie ustawy wymagało zwykłej większości głosów. Za przyjęciem ustawy głosowali głównie posłowie koalicji rządowej AWS-UW oraz PSL, ROP i posłów niezrzeszonych. Przeciw zagłosowali posłowie SLD (273 za, 161 przeciw, 2 głosy wstrzymujące się). Ustawa została następnie przyjęta przez Senat (bez poprawek, 67 głosów za, 24 przeciw, 2 głosy wstrzymujące się). Dokument ratyfikacyjny został podpisany przez prezydenta Aleksandra Kwaśniewskiego 23 lutego 1998. Tego samego dnia konkordat ratyfikował również papież Jan Paweł II. Wymiana dokumentów ratyfikacyjnych nastąpiła 25 marca. Konkordat wszedł w życie miesiąc później, 25 kwietnia 1998 r.
Konkordat składa się z preambuły i 29 artykułów.
Krytyka konkordatu.
Przeciw ratyfikowaniu konkordatu protestowało Stowarzyszenie na Rzecz Praw i Wolności Barbary Labudy z UD. Członkowie stowarzyszenia stwierdzili, że "„czytając konkordat odnosi się wrażenie jakoby Kościół był zwierzchnikiem państwa”", a "„umowa ta wspiera aspiracje Kościoła do uczynienia z Polski państwa wyznaniowego”". Ich zdaniem umowa z Watykanem gwarantuje księżom, że nadal będą płacić podatek w postaci niskiego ryczałtu, a nie rozliczać się z fiskusem jak zwykli obywatele. Konkordat przewiduje, że małżeństwo zawarte w kościele będzie ważne, jeśli w ciągu 5 dni zostanie zarejestrowane w Urzędzie Stanu Cywilnego – "„Nie wiadomo kto ma iść z wnioskiem do USC: ksiądz czy młoda para. Bez tego w świetle prawa będzie to konkubinat, a nie małżeństwo. Dzieci takiej pary będą zmuszone do występowania do sądu o przyznanie im nazwiska, kobieta nie dostanie wdowiej renty, małżonkowie nie będą po sobie dziedziczyć”" – wyliczała Labuda. Konkordat przewiduje naukę religii od przedszkola – "„A co z dziećmi, które nie są katolikami? W szkole mogą chodzić na etykę a w przedszkolu?”" – zastanawiała się Labuda. Jej zdaniem z niejasnych zapisów konkordatu wynika też, że Kościół jako właściciel większości cmentarzy. mógłby odmówić pochówku. Zdaniem Stowarzyszenia podobne niejasności doprowadzą do „szarej strefy prawnej”, chaosu i natłoku spraw w sądach. Według Marka Gromelskiego rząd przekroczył swe kompetencje, podpisując konkordat w czasie, gdy nie było Sejmu. Krytykowano też utrzymywanie treści umowy w tajemnicy – "„we Włoszech dyskusja nad sześcioma projektami konkordatu była jawna. U nas zamknięto sprawę przed opinią publiczną, jakby to był traktat wojenny”" – mówiła Labuda.
28 marca 1994 r. obradowała w Warszawie Komisja Wspólna Rządu i Polskiej Rady Ekumenicznej. Tematem spotkania były bieżące stosunki państwa z siedmioma Kościołami zrzeszonymi w Radzie, a szczególnie kwestie związane z uregulowaniem prawnych relacji między państwem i Kościołami chrześcijańskimi. Wicepremier Aleksander Łuczak powiedział po posiedzeniu komisji, że nie będzie drugiego Konkordatu, ale w razie ratyfikacji Konkordatu ze Stolicą Apostolską należy zagwarantować równe prawa innym Kościołom i wyznaniom. Aleksander Łuczak powiedział, że gdyby Konkordat nie został ratyfikowany, to niektóre rozwiązania zawarte w skierowanych już do laski marszałkowskiej projektach ustaw towarzyszących Konkordatowi, trzeba by wycofać. Biskup Jan Szarek odpowiadając na pytanie o uprzywilejowanie Kościoła katolickiego powiedział, że trudno mówić o uprzywilejowaniu. "„Jeśli chodzi o sam konkordat, to ma on zupełnie inną rangę niż ustawy poszczególnych Kościołów. I tylko w tym przypadku Kościół katolicki jest postawiony na pierwszym miejscu. Postulaty Polskiej Rady Ekumenicznej szły w tym kierunku, żeby w przyszłej konstytucji zapisać inne sformułowania niż obecne. I wtedy wobec prawa wszyscy będą równi”" - stwierdził biskup Szarek.
Goszczący w Zamościu przed wyborami prezydenckimi w 1995 roku Aleksander Kwaśniewski oświadczył, że jego partia nie walczy z Bogiem, lecz z częścią hierarchii kościelnej i będzie sprzeciwiał się ratyfikacji konkordatu, a stosunki między państwem a Kościołem winny opierać się na ewangelicznej zasadzie: „Oddajcie Bogu, co boskie, a cesarzowi, co cesarskie”.

</doc>
<doc id="468891" url="https://pl.wikipedia.org/wiki?curid=468891" title="Pieczęć stanowa Wirginii">
Pieczęć stanowa Wirginii

Pieczęć stanowa Wirginii jest graficznym wyrazem dewizy "Sic semper Tyrannis" (łac. "Zawsze tak tyranom"). Personifikacja odwagi, z mieczem i włócznią, symbolizująca Wspólnotę Wirginii, trzyma jedną nogę na pokonanym tyranie, któremu z głowy strącono koronę. Pieczęć przyjęto w 1779 roku.
Ten sam obraz zawiera flaga stanowa Wirginii.

</doc>
<doc id="468894" url="https://pl.wikipedia.org/wiki?curid=468894" title="Władcy Irlandii">
Władcy Irlandii



</doc>
<doc id="468897" url="https://pl.wikipedia.org/wiki?curid=468897" title="María Vento-Kabchi">
María Vento-Kabchi

María Alejandra Vento-Kabchi (ur. 24 maja 1974 w Caracas) – wenezuelska tenisistka, reprezentantka kraju w Fed Cup, olimpijka z Sydney (2000) i Aten (2004).
Kariera tenisowa.
Zawodową tenisistką była w latach 1994–2006. Jest tenisistką praworęczną z oburęcznym bekhendem. Jej trenerem był Pat Etcheberry, który współpracował między innymi z Jennifer Capriati, Justine Henin i Andre Agassim. W tenisa zaczęła grać, od kiedy skończyła sześć lat. Pierwsze lekcje dawała jej starsza siostra, Mary Eugenia. 21 lipca 2001 została żoną Gamala Kabchi. Rodzice noszą imiona Carmen i Romulo.
Wygrała cztery turnieje deblowe z cyklu rozgrywek WTA Tour. W singlu najwyżej sklasyfikowana na 26. pozycji (czerwiec 2004). W tym samym czasie była najwyżej w rankingu deblowym, na 15. miejscu. Dwa największe sukcesy w turniejach wielkoszlemowych to gra w czwartej rundzie w Wimbledonu 1997 i US Open 2005.
Dwukrotnie startowała na igrzyskach olimpijskich, w Sydney (2000) i Atenach (2004). W Sydney dotarła do drugiej rundy singla i ćwierćfinału debla wspólnie z Milagros Sequerą, natomiast w Atenach zagrała wyłącznie w grze pojedynczej osiągając drugą rundę.
W latach 1990, 1996–2001 i 2006 reprezentowała Wenezuelę w Fed Cup notując bilans 35 zwycięstw i 20 porażek.

</doc>
<doc id="468900" url="https://pl.wikipedia.org/wiki?curid=468900" title="Wargaczowce">
Wargaczowce

Wargaczowce (Labroidei) – podrząd ryb okoniokształtnych (Perciformes) wyróżniony na podstawie budowy kości gardłowych. Obejmuje ponad 2200 gatunków słono-, słonawo- i słodkowodnych, z czego większość zaliczana jest do rodziny pielęgnicowatych. W zapisie kopalnym znane są taksony, które żyły w eocenie.
Cechy charakterystyczne.
Otwór gębowy zakończony jest wyraźnie zaznaczonymi wargami. Płetwa grzbietowa długa, pojedyncza. Łuski cykloidalne. U większości gatunków występuje intensywne ubarwienie. 
Klasyfikacja.
Do wargaczowców zaliczane są rodziny współcześnie żyjących gatunków:
oraz wymarłe rodzaje †"Eocoris" i †"Phyllopharyngodon", a także rodzina †Tortonesidae.

</doc>
<doc id="468901" url="https://pl.wikipedia.org/wiki?curid=468901" title="Pałac Blanka">
Pałac Blanka

Pałac Blanka – wczesnoklasycystyczny pałac znajdujący się przy ul. Senatorskiej 14 w Warszawie.
Historia.
Pałac został wzniesiony w latach 1762–1764 według projektu Szymona Bogumiła Zuga dla Filipa Nereusza Szaniawskiego. W 1776 pałac kupił Antoni Aleksander Soldenhoff. W 1777 właścicielem nieruchomości został bankier warszawski pochodzenia francuskiego Piotr Blank, który przekształcił i rozbudował wnętrze oraz elewację zewnętrzną w stylu klasycystycznym oraz dobudował bramę wjazdową. Do pałacu Blanka na sobotnie obiady zapraszano m.in. króla Stanisława Augusta Poniatowskiego. 
Pałac był własnością Blanka do jego śmierci w 1797. Później przekształcono go na kamienicę czynszową, w której ulokowano mieszkania i sklepy. W 1896 został zakupiony przez magistrat z przeznaczeniem na biura. Od 1915 w pałacu mieściła się Straż Obywatelska, a od 1919 – Komenda Policji Państwowej m. Warszawy. W okresie międzywojennym pałac Blanka był budynkiem reprezentacyjnym prezydenta miasta Stefana Starzyńskiego, w którym przyjmował on swych gości. Funkcję tę pałac pełnił do 1939. 
Podczas okupacji niemieckiej 1939–1944 w budynku urzędowali: Komisarz Rzeszy na miasto stołeczne Warszawę Helmut Otto (od 4 października 1939), starosta miejski Oskar Dengel, a następnie do końca okupacji starosta miejski Ludwig Leist. Wyjeżdżając z Warszawy Otto i Dengel wywieźli część wyposażenia pałacu.
W marcu 1943 członkowie Kedywu OW AK nadali na Poczcie Głównej dziewięć paczek zawierających bomby zegarowe, z których jedna była zaadresowana do Leista. Jej wybuch spowodował ranienie kilku osób.
Podczas powstania warszawskiego w czasie obrony budynku 4 sierpnia 1944 poległ poeta i żołnierz Armii Krajowej Krzysztof Kamil Baczyński. Został zastrzelony przez niemieckiego snajpera, co upamiętnia tablica wmurowana w latach 50. we frontową ścianę pałacu. W holu głównym pałacu na postumencie znajduje się popiersie Baczyńskiego oraz kolejna tablica pamiątkowa.
Pałac został odbudowany w latach 1947–1949. W 1965 roku został wpisany do rejestru zabytków. Swoją siedzibę miał w nim m.in. Wojewódzki Konserwator Zabytków. 
Pałac jest własnością samorządu województwa mazowieckiego. Jest siedzibą Ministerstwa Sportu i Turystyki.

</doc>
<doc id="468902" url="https://pl.wikipedia.org/wiki?curid=468902" title="Gabrielle Chanel">
Gabrielle Chanel



</doc>
<doc id="468903" url="https://pl.wikipedia.org/wiki?curid=468903" title="Hans Karl Möser">
Hans Karl Möser

Hans Karl Möser (ur. 7 kwietnia 1906, zm. 26 listopada 1948 w Landsberg am Lech) – zbrodniarz nazistowski, jeden z funkcjonariuszy SS pełniących służbę w niemieckich obozach koncentracyjnych i SS-Hauptsturmführer.
Urodzony w Darmstadt, członek NSDAP od 1929 (nr legitymacji partyjnej 155301) i SS od 1931 (nr identyfikacyjny 9555). Służbę w obozach koncentracyjnych rozpoczął w Neuengamme na początku 1940. W maju 1943 przeniesiony został do kompleksu obozowego Auschwitz-Birkenau. Początkowo, do października 1943, dowodził kompanią wartowniczą w podobozie Monowitz. Następnie identyczną funkcję sprawował w obozie głównym Auschwitz I do końca kwietnia 1944. 1 maja 1944 przeniesiono go do Mittelbau-Dora (Nordhausen) (do 1 października 1944 był to podobóz Buchenwaldu), gdzie pozostał do początków kwietnia 1945. Początkowo był zastępcą "Schutzhaftlagerführera" do lipca 1944, następnie sam sprawował to stanowisko. Od lutego 1945 Möser był zastępcą Franza Hösslera na stanowisku "Schutzhaftlagerführera". W początkach kwietnia 1945 kierował ewakuacją 3000 więźniów Mittelbau-Dora do obozu w Ravensbrück.
W obozie Mittelbau-Dora Möser był prawdziwym postrachem więźniów. Stosował wobec nich okrutne kary za najdrobniejsze przewinienia i osobiście ich torturował. Kierował egzekucjami przez powieszenie i dobijał tych więźniów, którzy nie umarli w trakcie egzekucji. Möser dopuszczał się również indywidualnych zabójstw. Podczas ewakuacji obozu był odpowiedzialny za rozstrzeliwanie więźniów niezdolnych do dalszego marszu.
W procesie załogi Mittelbau-Dora (US vs. Kurt Andrae i inni) został skazany przez amerykański Trybunał Wojskowy w Dachau na karę śmierci jako jedyny z 19 oskarżonych. Wyrok wykonano w więzieniu Landsberg przez powieszenie. Podczas procesu Möser zeznał: "W ten sam sposób, z tą samą przyjemnością, która towarzyszy zabiciu zwierzyny łownej; rozstrzeliwałem ludzi. Kiedy wstąpiłem do SS i musiałem zastrzelić trzy pierwsze osoby, jedzenie nie smakowało mi przez następne trzy dni, ale później była to dla mnie przyjemność. Prawdziwa radość."

</doc>
<doc id="468907" url="https://pl.wikipedia.org/wiki?curid=468907" title="Parszewka">
Parszewka



</doc>
<doc id="468910" url="https://pl.wikipedia.org/wiki?curid=468910" title="Zabytki w Toruniu">
Zabytki w Toruniu

Zabytki w Toruniu – najcenniejsze budowle świeckie i sakralne oraz mury miejskie, baszty i bramy na terenie Torunia.
Charakterystyka.
Zespół Staromiejski Torunia jest jednym z najcenniejszych zespołów zabytkowych w Polsce, a pod względem ilości zachowanych kamienic z okresu średniowiecza znajduje się na czołowym miejscu wśród miast południowego pobrzeża Bałtyku i Morza Północnego.
Na obszarze Zespołu Staromiejskiego znajduje się ok. 150 obiektów wpisanych do rejestru zabytków, przy czym o ile w rejestrze znajdują się wszystkie ważniejsze budowle monumentalne i użyteczności publicznej, o tyle liczba ta nie odzwierciedla rzeczywistej ilości kamienic o wysokich wartościach zabytkowych.
Stare i Nowe Miasto 16 września 1994 roku uznane zostało za pomnik historii, natomiast w 1997 roku wpisano je na Listę Światowego Dziedzictwa Kulturowego UNESCO.
Zabytki Torunia znajdują się na Europejskim Szlaku Gotyku Ceglanego.
Nadzór konserwatorski.
Nadzór konserwatorski nad toruńskimi zabytkami sprawuje Miejski Konserwator Zabytków. Siedzibę w Toruniu ma także Kujawsko-Pomorski Wojewódzki konserwator zabytków. Ponadto w mieście istnieją: kujawsko-pomorski oddział Narodowego Instytutu Dziedzictwa i oddział Towarzystwa Opieki Nad Zabytkami.
Warto dodać, że przy Wydziale Sztuk Pięknych Uniwersytetu Mikołaja Kopernika funkcjonuje Instytut Zabytkoznawstwa i Konserwatorstwa kształcący znanych i wysoko cenionych konserwatorów sztuki.
Zespół Staromiejski.
Uroku toruńskiemu Staremu i Nowe Miastu dodaje gęste oświetlenie zabytków. Jedna z najpiękniejszych panoram, widok z lewego brzegu (np. z mostu drogowego, lub punktu widokowego na Majdanach), warta jest zobaczenia szczególnie po zmroku.
Ulice.
Wybrane ulice na terenie Zespołu Staromiejskiego:
Mury Miejskie.
Mury miejskie, budowane od połowy XIII, rozbudowywane i modernizowane do XV w., w większości rozebrane w XIX w., najdłuższy odcinek zachował się wzdłuż Wisły, krótsze fragmenty wzdłuż ulic Podmurnej, Pod Krzywą Wieżą, Międzymurze, Wały Sikorskiego.
Bramy i baszty.
Bramy i baszty na terenie Starego Miasta zachowane do dziś:
Ruiny zamku krzyżackiego.
Zamek krzyżacki był siedzibą komtura, został wzniesiony w XIII wieku i rozbudowany w XIV i XV Wieku. Zdobyty i zburzony przez mieszczan toruńskich po zwycięskim powstaniu przeciw zakonowi krzyżackiemu w 1454 roku. W następnych wiekach teren był bardzo zaniedbany. Dopiero w latach 1958–1966 teren zamku odgruzowano. Ważną datą był rok 1966, czyli rocznica 500-lecia Pokoju Toruńskiego, która przyczyniła się do ostatecznego zabezpieczenia i zagospodarowania ruin zamku krzyżackiego jako pomnika Pokoju Toruńskiego.
Kamienice Starego i Nowego Miasta.
Kamienice gotyckie.
Znajdujące się na Starym Mieście
Znajdujące się na Nowym Mieście
Kamienice renesansowe i manierystyczne.
Znajdujące się na Starym Mieście
Znajdujące się na Nowym Mieście
Kamienice barokowe.
Znajdujące się na Starym Mieście
Znajdujące się na Nowym Mieście
Twierdza Toruń.
XIX-wieczna Twierdza Toruń składa się z ponad 150 obiektów (w tym 15. dużych fortów). Fortyfikacje toruńskie są zabytkami techniki wojennej i tworzą unikatowy system fortyfikacji na skalę europejską. Twierdza Toruń do rejestru zabytków została wpisana w 1971 roku.
Zabytki poza zespołem staromiejskim.
Barbarka.
Wybrane zabytki znajdujące się na Barbarce:
Bielany.
Wybrane zabytki znajdujące się na Bielanach:
Bydgoskie Przedmieście.
Od 2011 roku dzielnica znajduje się w wojewódzkiej ewidencji zabytków (historyczny układ urbanistyczny Bydgoskiego Przedmieścia i Rybaków).
Mokre.
Wybrane zabytki znajdujące się na Mokrem:
Chełmińskie Przedmieście.
Wybrane zabytki znajdujące się na Chełmińskim Przedmieściu:
Jakubskie Przedmieście.
Wybrane zabytki znajdujące się na Jakubskim Przedmieściu:
Winnica.
Wybrane zabytki znajdujące się na Winnicy:
Rudak.
Wybrane zabytki znajdujące się na Rudaku
Kaszczorek.
Wybrane zabytki znajdujące się w Kaszczorku:
Podgórz.
Wybrane zabytki znajdujące się na Podgórzu:
Okres międzywojenny.
Budowle z okresu międzywojennego, o architekturze nawiązującej do klasycyzmu, z elementami modernizmu, funkcjonalizmu i art déco:
Cmentarze.
Cmentarze wpisane do rejestru zabytków:
Okolice Torunia.
Okolice Torunia to tereny o dużych walorach turystycznych, o ciekawych miejscach związanych z historią regionu. Spośród nich wyróżnić można doskonale zachowany zamek krzyżacki w Zamku Bierzgłowskim, ruiny zamków w Złotorii, Raciążku, Papowie Biskupim, Małej Nieszawce, Muzeum Piśmiennictwa i Drukarstwa w Grębocinie, Ośrodek Szopenowski w Szafarni oraz Obserwatorium Astronomiczne UMK w Piwnicach.
Historyczne przejścia graniczne

</doc>
<doc id="468918" url="https://pl.wikipedia.org/wiki?curid=468918" title="Erhard Brauny">
Erhard Brauny

Erhard Richard Brauny (ur. 17 października 1913 w Glauchau, zm. 16 czerwca 1950 w Landsberg am Lech) – zbrodniarz nazistowski, jeden z funkcjonariuszy SS pełniących służbę w niemieckich obozach koncentracyjnych i SS-Hauptscharführer.
Życiorys.
Z zawodu farbiarz. Członek Hitlerjugend od 1930 oraz NSDAP i SS od 1932 r. W 1937 rozpoczął służbę w obozie w Sachsenburgu, skąd w 1938 przeniesiono go do Buchenwaldu. Należał tu między innymi do tzw. "Kommando 99", które zajmowało się egzekucjami radzieckich jeńców wojennych. W marcu 1943 przydzielono go do Dachau, skąd we wrześniu 1943 skierowano go do Mittelbau-Dora (do 1 października 1944 był to podobóz Buchenwaldu), gdzie pełnił służbę do początków kwietnia 1945. Początkowo, do listopada 1944, Brauny sprawował funkcję "Rapportführera". Z kolei od 20 listopada 1944 do 4 kwietnia 1945 był komendantem podobozu KL Mittelbau-Dora – "Rottlebrode". Kierował ewakuacją tego podobozu. Ponosi odpowiedzialność za masakrę ewakuowanych więźniów w Gardelegen. Miała ona miejsce 13 kwietnia 1945.
Podczas procesu załogi Mittelbau-Dora (US vs. Kurt Andrae i inni) przed amerykańskim Trybunałem Wojskowym w Dachau Brauny skazany został na dożywocie. Udowodniono mu udział w masakrze w Gardelegen, a także udział w egzekucjach w obozie Mittelbau-Dora i maltretowanie więźniów. Erhart Brauny zmarł z przyczyn naturalnych w więzieniu Landsberg w 1950 r.

</doc>
<doc id="468920" url="https://pl.wikipedia.org/wiki?curid=468920" title="Andrzej Orłoś">
Andrzej Orłoś

Andrzej Filip Orłoś (ur. 16 lutego 1934 w Albigowej, zm. 29 kwietnia 2018 w Bielsko-Białej) – polski jeździec, olimpijczyk.
Życiorys.
Syn Bolesława, wnuk gen. Filipa Siarkiewicza. Z wykształcenia inżynier rolnik po Wyższej Szkole Rolniczej w Olsztynie, którą ukończył w 1968. Uznawany jest za jednego z najwszechstronniejszych polskich jeźdźców. Trzykrotnie zdobywał mistrzostwo Polski: 1959 w WKKW, 1961 w ujeżdżeniu i 1964 w skokach. Był także 3-krotnym I wicemistrzem i 2-krotnym II wicemistrzem.
Startował w Igrzyskach Olimpijskich w Rzymie w 1960. W konkurencji WKKW indywidualnie zajął 17 miejsce w stawce 72 zawodników. W konkursie WKKW drużynowym polska drużyna (w składzie: Orłoś, Marian Babirecki, Marek Roszczynialski i Andrzej Kobyliński) nie została sklasyfikowana. W 1959 w Mistrzostwach Europy w drużynowym WKKW zajął 4 miejsce.
Po zakończeniu kariery zawodniczej trener i działacz. Pełnił wiele funkcji w jeździectwie polskim i międzynarodowym między innymi: wiceprezesa Polskiego Związku Jeździeckiego, trenera koordynatora PZJ oraz członka Komisji WKKW Międzynarodowej Federacji Jeździeckiej. Jako trener przygotowywał polską reprezentację WKKW do Olimpiady w Moskwie w 1980. Był także sędzią międzynarodowym w WKKW i ujeżdżeniu.
Po zakończeniu kariery sportowej i trenerskiej pełnił funkcje dyrektora Stadniny Koni w Kadynach i Stadniny Koni w Rzecznej.
Można było zobaczyć go w filmie Jana Batorego "Karino" (1976), gdzie grał rolę sędziego w zawodach (były to zawody rzeczywiste, podczas których, na potrzeby filmu, dodano odpowiednie wątki).
Pochowany na cmentarzu komunalnym w Sopocie (kwatera N10-5-5).

</doc>
<doc id="468930" url="https://pl.wikipedia.org/wiki?curid=468930" title="Instrukcja (programowanie)">
Instrukcja (programowanie)



</doc>
<doc id="468931" url="https://pl.wikipedia.org/wiki?curid=468931" title="Familiada">
Familiada

Familiada – polski teleturniej emitowany na antenie TVP2 od 17 września 1994 roku, oparty na amerykańskim formacie "Family Feud". Jego prowadzącym od samego początku jest Karol Strasburger, choć według wstępnych planów funkcję tę miał pełnić Paweł Wawrzecki. Program nagrywany jest w studiu telewizyjnym w Warszawie przy ul. Inżynierskiej 4, w budynku dawnego kina „Syrena”.
We wrześniu 2015 roku nadawca zaczął udostępniać bieżące odcinki programu w serwisie TVP VOD. Z powodu ograniczeń licencyjnych kolejne wydania są po pewnym czasie wycofywane z platformy.
Historia emisji.
Informacje sprzed września 2006 roku pochodzą z archiwalnych programów telewizyjnych ze zbiorów Biblioteki Śląskiej w Katowicach. Informacje dotyczące emisji po lecie 2006 roku pochodzą z archiwalnego i bieżącego programu dla prasy Telewizji Polskiej.
Teleturniej po raz pierwszy nadano 17 września 1994 roku. W latach 1994–2012 (przez 18 rocznych sezonów telewizyjnych) jego emisja była ciągła, tj. nie miała przerw wakacyjnych. Kilkakrotnie jednak zmieniano porę emisji teleturnieju, co przedstawia poniższa tabela.
W latach 1994–1997 program był emitowany jedynie w weekendy. W roku 1998 teleturniej zaczął ukazywać się również w Nowy Rok i Święto Niepodległości, od 1999 także w Święto Konstytucji 3 Maja, Boże Ciało i Wszystkich Świętych, a od 2000 już we wszystkie dni wolne od pracy (z nielicznymi wyjątkami).
Na przestrzeni 18 rocznych sezonów telewizyjnych nadano 1966 odcinków (na każdy sezon – z wyjątkiem 2011/2012 – przypadało ponad 100 wydań teleturnieju). 30 czerwca 2012 roku zakończono emisję premierowych wydań w sezonie 2011/2012 i rozpoczęto przerwę wakacyjną. Wtedy nowe odcinki przestały pojawiać się w czasie wakacji. Graniczne daty emisji w danych sezonach (od wprowadzenia przerw wakacyjnych) przedstawia poniższa tabela.
Z powodu rozprzestrzeniania się koronawirusa w Polsce, a co za tym idzie braku możliwości nagrania kolejnych odcinków, od 12 kwietnia do 1 maja 2020 TVP2 pokazywała powtórki teleturnieju. Za zgodą licencjodawcy dokonano modyfikacji w regułach i nowe nagrano odcinki. Premierowe wydania powróciły 2 maja. W związku z obowiązującymi przepisami sanitarnymi wprowadzono następujące zmiany w studiu i zasadach gry:
Poza przerwą w kwietniu 2020 roku program ukazywał się regularnie.
Telewizyjna Dwójka w lutym 2018 roku wprowadziła kolejną emisję powtórek teleturnieju. Miały się one ukazywać od poniedziałku do piątku o godzinie 14.00 (tak jak premiery), ale ostatecznie umieszczono je w popołudniowym paśmie o 16.00, później zaś (po zmianie godziny emisji „Koła Fortuny”) przesunięto je na 16.35. Bywa, że te powtórkowe emisje trafiają do zestawienia dwudziestu najliczniej oglądanych programów tygodnia.
Zasady gry.
W programie uczestniczą przedstawiciele dwóch drużyn, z których każda liczy 5 osób. Początkowo zespoły mogły składać się wyłącznie z członków jednej rodziny, lecz od 2007 roku zespoły mogą tworzyć także grupy znajomych. Każda drużyna ma wyznaczonego kapitana – "głowę drużyny" (bądź "głowę rodziny"). Gra polega na udzielaniu takich odpowiedzi, na które wskazało wcześniej najwięcej ankietowanych osób. Teleturniej dzieli się na dwa etapy: pierwszy, który trwa tak długo, aż jedna z drużyn zdobędzie łącznie przynajmniej trzysta punktów (składa się zatem z dowolnej liczby rund; w praktyce najczęściej pięciu, czasem czterech lub sześciu) oraz finał. Drużyna, która dostaje się do finału, bierze udział w następnym programie, przy czym może wystąpić w maksymalnie trzech kolejnych odcinkach.
Każda drużyna ma swój kolor – czerwony lub niebieski; po czerwonej części studia staje drużyna, która w poprzednim odcinku weszła do finału, po niebieskiej zawsze drużyna debiutująca. W przypadku, gdy do gry przystępują dwie nowe drużyny, o zajmowanym stanowisku decyduje losowanie.
Pierwszy etap.
Zawodnicy (na początku głowy rodzin bądź drużyn, potem kolejne osoby) podchodzą do pulpitu przy tablicy, po czym prowadzący czyta pytanie. Gracze zgłaszają się do odpowiedzi poprzez wciśnięcie przycisku. Jako pierwszy odpowiada gracz, który zgłosi się szybciej. Drużyna, której przedstawiciel poda wyżej punktowaną odpowiedź (czyli taką, która padała w ankietach częściej), decyduje, czy odpowiada na to pytanie dalej, czy przekazuje pytanie drużynie przeciwnej (ta zasada obowiązuje od 22 września 2019; wcześniej na pytanie automatycznie odpowiadała drużyna, której przedstawiciel zwyciężył pojedynek przy „beczce”). Jeśli żaden z dwóch zawodników stojących przy "beczce" nie odpowie poprawnie na zadane pytanie (tj. nie udzieli odpowiedzi albo poda niewystępującą na tablicy), to prowadzący pyta kolejną osobę z każdego zespołu; jako pierwszą pyta drużynę, do której należy uczestnik, który zgłosił się pierwszy. W przypadku, gdy pierwsze cztery odpowiedzi okażą się niewłaściwe, następuje zmiana pytania. Do każdego pytania przypisanych jest od trzech do sześciu odpowiedzi (dawniej do siedmiu–ośmiu).
Prowadzący pyta kolejnych członków drużyny, często także rozmawiając z nimi na temat ich życia zawodowego i prywatnego. Za podanie prawidłowej odpowiedzi (tj. takiej, która występuje na tablicy) do puli trafia przypisana jej liczba punktów (ustalana na podstawie liczby osób ankietowanych, które odpowiedziały w ten sam sposób). Członkowie drużyny odpowiadają indywidualnie i nie mogą sobie nawzajem podpowiadać.
Po zakończeniu jednej rundy rozpoczynana jest następna – do "beczki" podchodzą kolejni członkowie drużyn (do pytania drugiego osoby stojące na drugiej pozycji i tak dalej, do pytania szóstego ponownie kapitanowie drużyn, do ewentualnych kolejnych pytań – następne osoby w kolejce).
Punktacja w pierwszych trzech rundach pozostaje standardowa, w czwartej rundzie liczbę punktów mnoży się przez 2, a od piątej mnoży się przez 3. W pierwszych wydaniach teleturnieju już trzecie pytanie było mnożone przez 2, czwarte i kolejne – przez 3. Kilkakrotnie zdarzało się, że widoczna na tablicy suma punktów za jedno pytanie przekraczała 100.
Do finału awansuje ta drużyna, która jako pierwsza zdobędzie przynajmniej 300 punktów.
Finał.
Do udziału w finale zwycięska grupa wyznacza dwóch reprezentantów.
Pierwsza osoba odpowiada na pytania, podczas gdy druga słucha muzyki w tzw. „kąciku muzycznym” (aby nie słyszeć pytań ani odpowiedzi). Zawodnik ma piętnaście sekund, aby odpowiedzieć na pięć pytań czytanych przez prowadzącego. Każde pytanie może pominąć, mówiąc „dalej” – wtedy prowadzący czyta kolejne pytanie, a po przeczytaniu wszystkich wraca do pominiętych. Po udzieleniu odpowiedzi na wszystkie pytania lub po upływie czasu następuje sprawdzenie liczby punktów zdobytych przez pierwszego finalistę (za nieudzielenie odpowiedzi liczy się zero punktów).
Drugi finalista, opuściwszy „kącik muzyczny”, widzi tylko sumę punktów zdobytych przez poprzednika, nie widzi podanych przez niego odpowiedzi. Prowadzący czyta te same pytania, a zegar odlicza tym razem dwadzieścia sekund. Większa ilość czasu wynika z tego, że jeśli gracz poda taką samą odpowiedź co poprzednik, wtedy usłyszy charakterystyczny dźwięk i musi podać inną. Również drugi finalista może pomijać pytania.
Jeśli drużyna łącznie zdobędzie przynajmniej 200 punktów, wygrywa finał.
Nagrody.
Przegrana drużyna otrzymuje kwotę pieniężną równą liczbie zdobytych punktów pomnożonej przez 3 PLN (do okolic końca 1998 roku mnożnikiem było 2,5 PLN, choć początkowo 25 000 PLZ) oraz symboliczne nagrody od sponsora, np. kuferki ze słodyczami. Okresowo uczestnicy dostawali także pamiątkowe zdjęcie.
Gdy drużyna nie wygrywa finału, to jej nagroda jest równa sumie punktów zdobytych w części pierwszej i w finale pomnożonej przez 3 PLN (dawniej 2,5 PLN, choć początkowo 25 000 PLZ).
Drużyna wygrywająca finał otrzymuje sumę (1 + 2):
Oprawa programu.
Motyw teleturnieju.
Symbolem „Familiady” jest rzepka z wiersza Juliana Tuwima o tym samym tytule. Motyw jej wyciągania wykorzystano w czołówce do zasygnalizowania rywalizacji drużyn w turnieju, choć – w przeciwieństwie do wiersza – w czołówce teleturnieju rzepę ciągną dwie rodziny, nie jedna. Ta ponadto nie zostaje wyciągnięta, a rozpruta, po czym wylatują z niej pieniądze. Liczba rzep na ekranie podczas rozpoczęcia rundy symbolizuje czynnik, przez jaki jest mnożona suma punktów w każdej rundzie.
Oprawa graficzna.
Studio Miniatur Filmowych w Warszawie wykonało techniką kreskówkową czołówkę, którą emitowano w latach 1994–2007 oraz od 17 marca 2012 roku. Czołówka trzykrotnie przechodziła drobne poprawki graficzne: w roku 2000, 2005 i 2012 po przywróceniu jej do emisji. Nawiązuje ona do wiersza Juliana Tuwima pt. "Rzepka". W animacji dziadek podbiega do rzepki i próbuje ją wyciągnąć, a gdy nie daje rady, przybiega do niego babcia i kolejno trzy następne postacie. W następnym ujęciu widać nać ciągniętą raz na prawo, raz na lewo (przez dwie rodziny). Kadr rozszerza się, ukazując na środku ekranu rzepkę, ciągniętą w przeciwne strony przez dwie rodziny. Rzepka przepoławia się i wylatują z niej pieniądze, a wraz z nimi złoty napis „Familiada”. Po rozerwaniu rzepki pojawia się studio, a na tablicy wyświetla się tytułowy napis. Następuje powtórzenie motywu muzycznego (zdarzają się wyjątki w odcinkach specjalnych, rzadko w zwykłych, kiedy muzyka z czołówki słyszana jest tylko raz, wtedy bez przedstawiania drużyn goście przystępują do występu artystycznego, choć czasami prowadzący wchodzi do studia i od razu zapowiada ten występ. 
W latach 2007–2012 emitowana była podobna czołówka, wykonana techniką animacji komputerowej. Po niecałych pięciu latach emisji została wycofana i powrócono do dawnej, kreskówkowej wersji.
Powitanie.
W każdym zwykłym odcinku (oraz w odcinkach specjalnych w pierwszych kilku latach, 24 września 2016 i od 11 listopada 2017) po rozerwaniu rzepy lektor wita telewidzów oraz przedstawia zawodników i prowadzącego (przez pierwszych kilka podczas powitania nie były podawane imiona zawodników, a jedynie nazwiska rodzin). Jego kwestia zmieniała się kilkukrotnie, a w obecnej formule brzmi:
Od 17 września 1994 do 6 sierpnia 1995 funkcję lektora pełnił Marek Gajewski, następnie od 12 sierpnia 1995 do 4 września 2005 – Piotr Olędzki, a od 10 września 2005 funkcję tę pełni Daniel Pachelski. W odcinkach z 27 i 28 lutego 2016 lektorem wyjątkowo była Anita Sajnóg.
Oprawa muzyczna.
Motyw muzyczny programu od początku jego nadawania jest taki sam, został jednak nieznacznie odświeżony w październiku 2012 roku. Utwór wykorzystany w czołówce oraz dżinglach podczas finału nosi nazwę „Main Street U.S.A.” i jest autorstwa Johna Hobbsa. Utwór z tyłówki pt. „Lordy, Lordy!” został skomponowany przez Ala Cappsa. Jego pełna wersja była wykorzystywana podczas napisów końcowych do 12 listopada 2017, obecnie w użyciu jest tylko końcowy fragment. Ponadto z tego utworu pochodzą też dżingle używane na początku i końcu każdej rundy oraz na rozpoczęcie finału.
Tablica.
Bardzo charakterystycznym elementem programu jest (używana od samego początku emisji) tablica elektromagnetyczna typu flip-dot wyświetlająca odpowiedzi oraz punkty. Składa się z 10 500 drobnych kółek, które obracając się na kolorową stronę, tworzą litery i cyfry. Aby tablica poprawnie działała, napisano do niej specjalny program (którego działanie parokrotnie zmieniano, co miało wpływ na wygląd wyświetlanych liter i cyfr). Dokładnie tego samego ekranu używano w latach 1991–1992 w szwedzkiej wersji „Family Feud”.
W odcinkach z 21, 27 i 28 października 2012 wyjątkowo używano innej tablicy – działającej na zasadzie ekranów LCD.
Wydania specjalne.
Odcinki specjalne.
Z okazji różnych świąt (najczęściej Świąt Bożego Narodzenia, Wielkanocy lub Nowego Roku) TVP2 emituje wydania specjalne programu. Udział w nich biorą zaproszeni przez organizatorów goście – zazwyczaj osoby znane ze świata show-businessu, sportu itp., a czasem reprezentanci pewnych grup społecznych, jak np. wojskowi, osoby niepełnosprawne.Gra przebiega na takich samych zasadach, co w odcinkach zwykłych. Zwyczajowo zwycięska drużyna zaprasza do finału osobę z drużyny przeciwnej (wtedy drużyna, która zdobyła mniej punktów nie jest eliminowana); zwyczaj ten nie obowiązywał do około 2000 roku (poza kilkoma wyjątkami). Wygrane w odcinkach specjalnych przekazywane są na cele charytatywne.
W odcinku specjalnym nadanym 26 września 2015 roku prowadzący oraz profil programu na Facebooku poinformowali o nowej zasadzie, według której w odcinkach specjalnych drużyna, która nie wygrała finału otrzymuje 5000 złotych nagrody pocieszenia. Nigdy nie skorzystano z tej opcji.
W odcinku nadanym 11 listopada 2021 roku – w przeciwieństwie do innych odcinków specjalnych – nie padła informacja, że uczestnicy grają na cele charytatywne oraz – również w przeciwieństwie do innych odcinków specjalnych – drużyna, która nie przekroczyła progu 300 punktów w pierwszym etapie nie miała swojego reprezentanta w finale, ale otrzymała standardową nagrodę w wysokości trzykrotności zdobytej liczby punktów.
Odcinki jubileuszowe.
12 października 2003 roku wyemitowano 1000. odcinek "Familiady". Był on jednocześnie finałem 4. Turnieju Mistrzów. Z okazji jubileuszu życzenia dla Karola Strasburgera i "Familiady" złożyli prowadzący zagraniczne edycje formatu "Family Feud", a także gospodarze niektórych programów nadawanych w Dwójce. Ponadto w studio pojawiły się Agata Młynarska oraz Nina Terentiew – dyrektor TVP2, która wręczyła pamiątkowe rzepki gospodarzowi – Karolowi Strasburgerowi, producentowi Ryszardowi Krajewskiemu i reżyserowi Grzegorzowi Warchołowi. Gościem muzycznym odcinka był zespół Leszcze. Odcinek ten był najdłuższy w historii, gdyż trwał 50 minut.
27 września 2009 roku wyemitowano specjalne wydanie z okazji 15. urodzin teleturnieju. Wzięły w nim udział drugie pokolenia rodzin, które wystąpiły w pierwszym odcinku programu. Na początku programu pokazano fragment 1. odcinka "Familiady" (z 17 września 1994) zawierający czołówkę i przedstawienie rodzin. Tylko pierwsze pytanie tego odcinka było nowe; kolejne (wraz z tymi samymi odpowiedziami i liczbą punktów) pochodziły z odcinków wyemitowanych w Boże Narodzenia 2002, 2007 i 2008 roku.
Kolejny odcinek jubileuszowy wyemitowano 5 października 2014 roku z okazji 20-lecia programu. Był to jednocześnie Finał VII edycji Turnieju Mistrzów. Na widowni znaleźli się goście specjalni – 20-latkowie, którzy urodzili się we wrześniu 1994 roku, kiedy "Familiada" zadebiutowała w Polsce. Wszystkie pytania w tym odcinku były związane z teleturniejem lub urodzinami. Z okazji jubileuszu życzenia składali Tadeusz Sznuk, Maciej Kurzajewski i Agata Młynarska, a także Marta Kielczyk, Hanna Lis oraz Tomasz Wolny.
5 czerwca 1999 roku wyemitowano 500. odcinek teleturnieju, 27 października 2001 – odcinek 777., 12 października 2003 – odcinek 1000., 24 marca 2008 (poniedziałek Wielkanocny) – odcinek 1500., 23 grudnia 2012 – odcinek 2000., a 9 grudnia 2018 – odcinek 2500.
Turnieje Mistrzów.
Co kilka lat w „Familiadzie” organizowany jest Turniej Mistrzów, w którym rywalizują rodziny i drużyny, którym udało się wygrać najwyższe sumy w latach poprzedzających dany Turniej Mistrzów. Do tej pory odbyło się 8 edycji konkursu, kolejno w latach: 1996, 2000, 2001, 2003, 2005, 2009, 2014, 2016. Każda edycja odbywa się metodą pucharową, czyli drużyna, która wejdzie do finału nadal gra w turnieju (nawet jeśli w finale nie wygra głównej nagrody), a jej przeciwnicy kończą grę.
Turniej ten rozgrywany był w dniach 10 września – 1 października 2000. Wzięło w nim udział 8 rodzin, a główną nagrodą był samochód Fiat Punto II. Zwycięzcami tej edycji została rodzina Kitów, która w rozgrywce finałowej pokonała rodzinę Strojnych.
W IV edycji Turnieju Mistrzów Familiady w 2003 roku, która rozpoczęła się w czerwcu, wzięły udział 32 rodziny. W Finale, który odbył się 12 października (był to jednocześnie 1000. odcinek teleturnieju) zwyciężyły siostry Witkowskie, które pokonały rodzinę Kozaków i wygrały w sumie 52 725 zł, mieszkanie z garażem i ogródkiem w Warszawie, zestawy komputerowe oraz sprzęt AGD.
VI edycja Turnieju Mistrzów została rozegrana z okazji 15-lecia Familiady w dniach 3 października – 15 listopada 2009. Brały w nim udział najlepsze rodziny i drużyny, które występowały w Familiadzie w latach 2005–2009. W eliminacjach (3–25 października 2009) walczyło 16 rodzin, z czego najlepsza ósemka grała dalej w ćwierćfinałach (31 października – 8 listopada 2009). 4 zwycięskie drużyny wystąpiły w półfinałach (11 i 14 listopada 2009), a dwie najlepsze drużyny weszły do finału, który się odbył 15 listopada 2009. Mistrzami Familiady 2009 została drużyna Elektroników, jednocześnie zostając pierwszą drużyną, która wygrała Turniej Mistrzów. Oprócz głównej nagrody wygrali oni w Finale pięć 32-calowych telewizorów LCD oraz nagrodzeni zostali złotymi medalami. Drugie miejsce zajęła rodzina państwa Fronczyków, a trzecie drużyna Służby Zdrowia. Obydwie te drużyny wygrały dodatkowo sprzęt RTV i AGD oraz dostały srebrne i brązowe medale.
VII edycja Turnieju Mistrzów została rozegrana z okazji 20-lecia Familiady w dniach 14 września – 5 października 2014. Brało w nim udział 8 najlepszych drużyn występujących w teleturnieju w latach 2009–2014. W związku z tym zostały rozegrane od razu ćwierćfinały, w których brały udział następujące drużyny:
Do półfinałów awansowali zwycięzcy odcinków ćwierćfinałowych:
Rozgrywka finałowa odbyła się pomiędzy Klanem Marchewek a Filologami.
Tytułem Mistrza Familiady 2014 została uhonorowana drużyna Klanu Marchewek, która we wszystkich odcinkach, w których brała udział wygrała w sumie 69 084 zł. Oprócz tego zwycięzcy dostali sprzęt AGD oraz specjalny puchar.
VIII edycja Turnieju Mistrzów rozpoczęła się 5 marca 2016. Wzięło w niej udział 8 drużyn, które wygrały największe kwoty w programie w ciągu ostatnich 17 miesięcy. W rozgrywkach zmierzyli się:
W półfinałach zmierzyli się:
W Wielkim Finale, który odbył się 2 kwietnia 2016 zmierzyły się drużyny Szczypiornistek oraz Aniołów. Zwyciężczyniami Turnieju Mistrzów 2016 została drużyna Szczypiornistek, która we wszystkich swoich występach w teleturnieju wygrała w sumie 67 611 zł. Dodatkowo zwycięzcy otrzymali, dla każdej osoby z drużyny, zaproszenie na 5-dniowy pobyt wraz z osobą towarzyszącą do jednego z polskich hoteli. Drugie miejsce przypadło drużynie Aniołów, która w sumie wygrała 54 159 zł oraz 5 pralek automatycznych. Ostatnie miejsce na podium zajęła rodzina Bogdan (16 188 zł w samym Turnieju Mistrzów), a czwarte miejsce drużyna Zakręconych (2682 zł w samym Turnieju Mistrzów). Obie te drużyny dostały w nagrodę szwajcarskie zegarki, natomiast wszystkie 4 najlepsze drużyny otrzymały także specjalną statuetkę.
Konkursy dla telewidzów.
W roku 2006 wprowadzono konkurs SMS-owy, którego zasady kilka razy zmieniano. Jego charakter był modyfikacją zasad właściwej gry: telewidz spośród wskazanych na ekranie odpowiedzi miał wskazać tę, która warta była najwięcej punktów. W niektórych wersjach konkursu widzowie otrzymywali także wiadomości z kolejnymi pytaniami. Za zwycięstwo w loterii można było otrzymać pieniądze (różne wartości od 1000 do 10 000 złotych) lub czasem nagrody rzeczowe. Konkursy SMS-owe zakończono 30 kwietnia 2016 roku. 
Okazjonalnie konkursy dla widzów odbywają się poprzez portal społecznościowy Facebook. Za jego pomocą internauci mogą także przesyłać propozycje dowcipów oraz pytań do wykorzystania w programie.

</doc>
<doc id="468933" url="https://pl.wikipedia.org/wiki?curid=468933" title="Tsvetana Pironkova">
Tsvetana Pironkova



</doc>
<doc id="468935" url="https://pl.wikipedia.org/wiki?curid=468935" title="Węzeł (teoria węzłów)">
Węzeł (teoria węzłów)

Węzeł () – dowolna krzywa zwykła zamknięta zanurzona w R3.
Dwa węzły formula_1 i formula_2 są "równoważne", jeśli istnieje homeomorfizm przestrzeni formula_3 na siebie, przekształcający jeden węzeł w drugi, tj. istnieje taki homeomorfizm
że
Rozważany wyżej homeomorfizm należy odróżnić od homeomorfizmu między węzłami. Każdy węzeł, jako krzywa zwykła zamknięta, jest homeomorficzny z okręgiem, a przez to z każdym innym węzłem. Własność zawęźlenia nie jest więc wewnętrzną własnością węzła, ale charakteryzuje sposób, w jaki krzywa ta leży w przestrzeni trójwymiarowej.
Węzeł trywialny to węzeł równoważny z okręgiem.
"Intuicyjnie: dwa węzły są równoważne, jeśli można je przekształcić jeden w drugi przez manipulacje sznurkiem bez rozcinania go i sklejania."
Najprostsze przykłady nietrywialnych węzłów to Trójlistnik (nr 31 w tablicy), Ósemka (41) i Pięciolistnik (nr 51)
Klasyfikacja węzłów polega na znajdowaniu niezmienników, które zachowywałyby się przy przekształceniach węzła, np. J.V. Alexander stworzył algorytm przyporządkowujący każdemu węzłowi wielomian. Dwa węzły o różnych wielomianach są na pewno różne, jednak zdarzają się dwa różne węzły o tym samym wielomianie.
Rodzaje węzłów.
Kilka węzłów splecionych ze sobą nazywanych jest splotem. Węzeł to splot o jednej składowej.
Węzeł poskromiony (ang. "tame knot") to taki, który da się przedstawić w postaci skończonej, zwyczajnej i zamkniętej łamanej w formula_6 Pozostałe węzły nazywane są dzikimi (ang. "wild knot").
Węzeł pierwszy (ang. "prime knot") to taki nietrywialny węzeł, który nie jest sumą spójną dwóch nietrywialnych węzłów.
Węzeł torusowy (p, q) (ang. torus knot) to węzeł powstały przez owinięcie sznurka wokół torusa p razy w jednym kierunku i q w drugim. Gdzie p i q są naturalnymi liczbami względnie pierwszymi. Najprostszym przykładem jest Trójlistnik, czyli węzeł torusowy (3, 2).

</doc>
<doc id="468937" url="https://pl.wikipedia.org/wiki?curid=468937" title="Flaga stanowa Utah">
Flaga stanowa Utah

Flaga stanowa Utah przedstawia bielika amerykańskiego, symbolizującego nadrzędność i opiekę rządu federalnego. Ul oznacza pracowitość osadników. Otoczony kwiatami trojednika - symbol pokoju, gdyż Indianie uważają je za święte i nigdy nie walczyli na terenach, gdzie rosły. Daty oznaczają przybycie pierwszych osadników (1847) i przyjęcie stanu do Unii (1896). Patriotyzm, obok orła, symbolizuje także błękit pochodzący z kantonu flagi państwowej - częsty motyw na flagach stanowych.
Przyjęta 11 marca 1913 roku. Proporcje nieustalone.

</doc>
<doc id="468939" url="https://pl.wikipedia.org/wiki?curid=468939" title="Rick Wright">
Rick Wright



</doc>
<doc id="468946" url="https://pl.wikipedia.org/wiki?curid=468946" title="Miasta w Australii">
Miasta w Australii

W Australii status miasta ("city") jest przyznawany tylko największym i najbardziej znaczącym miejscowościom. W różnych stanach istnieją różne hierarchie nazewnictwa i stopniowania według rozmiaru miejscowości. Ogólna nazwa pojedynczej jednostki administracyjnej, bez względu na jej wielkość, to obszar samorządowy. W poszczególnych stanach rozróżniane są następujące takie obszary:
Według danych oficjalnych pochodzących z 2011 roku Australia posiadała ponad 110 miast o ludności przekraczającej 10 tys. mieszkańców. Stolica kraju Canberra znajduje się na siódmym miejscu spośród największych miast; 5 miast liczyło ponad milion mieszkańców; 7 miast z ludnością 500÷1000 tys.; 17 miast z ludnością 100÷500 tys.; 17 miast z ludnością 50÷100 tys.; 49 miast z ludnością 25÷50 tys. oraz reszta miast poniżej 25 tys. mieszkańców.
Zdecydowana większość Australijczyków – aż 89% – mieszka w miastach, co czyni Australię jednym z najbardziej zurbanizowanych krajów na świecie. Większość miast znajduje się na jej wschodnim wybrzeżu.
Alfabetyczna lista miast w Australii.
Spis miast Australii liczących ponad 10 tysięcy mieszkańców według danych spisowych z 2011 roku (czcionką pogrubioną wydzielono miasta liczące ponad 1 milion mieszkańców):

</doc>
<doc id="468947" url="https://pl.wikipedia.org/wiki?curid=468947" title="Friedrich Wieck">
Friedrich Wieck

(Johann Gottlob) Friedrich Wieck (ur. 18 sierpnia 1785 r. w Pretzsch (Elbe), zm. 6 października 1873 r. w Loschwitz koło Drezna) – niemiecki nauczyciel gry na fortepianie i śpiewu. Z jego uczniów wymienić należy przede wszystkim jego córkę Klarę, Roberta Schumanna (który poślubił Klarę wbrew woli Wiecka) oraz Hansa von Bülowa.

</doc>
<doc id="468948" url="https://pl.wikipedia.org/wiki?curid=468948" title="Pieczęć stanowa Utah">
Pieczęć stanowa Utah

Pieczęć stanowa Utah została przyjęta przez stanowy parlament 3 kwietnia 1896 roku. Projektantem był Harry Edwards. 
Przedstawia bielika amerykańskiego, symbolizującego nadrzędność i opiekę rządu federalnego. Amerykańskie flagi - patriotyzm. Ul oznacza pracowitość osadników. Nad ulem wstęga z dewizą stanu (pol.) "Pracowitość". Obok niego kwiaty trojednika. Jest symbolem pokoju, gdyż Indianie uważają je za święte i nigdy nie walczyli na terenach, gdzie rosły. Daty oznaczają przybycie pierwszych osadników (1847) i przyjęcie stanu do USA (1896). 

</doc>
<doc id="468951" url="https://pl.wikipedia.org/wiki?curid=468951" title="Stroma">
Stroma



</doc>
<doc id="468953" url="https://pl.wikipedia.org/wiki?curid=468953" title="Susan Rosenblatt">
Susan Rosenblatt



</doc>
<doc id="468960" url="https://pl.wikipedia.org/wiki?curid=468960" title="3dx">
3dx

3dx – samolot zdalnie sterowany. Ma on rozpiętość skrzydeł ok. 1m i jest również prawie taki długi. 3dx'y są zazwyczaj zbudowane z lekkiego styropianu tzw. depron. Jest on w większości napędzany silnikiem "trójfazowym". Standardowo posiada trzy serwomechanizmy. Lata z prędkością ok. 20-50 km/h.

</doc>
<doc id="468962" url="https://pl.wikipedia.org/wiki?curid=468962" title="Flaga stanowa Dakoty Południowej">
Flaga stanowa Dakoty Południowej

Flaga stanowa Dakoty Południowej przedstawia pieczęć tego stanu. Otacza ją Słońce nawiązujące do poprzedniego przydomku "Stan słoneczny". Napis "Stan Mount Rushmore" umieszczono na fladze w 1992 roku. Poszczególne elementy rysunku symbolizują rolnictwo (oracz), transport (parowiec rzeczny), górnictwo (piec do produkcji stopów), mleczarstwo (krowy) i leśnictwo (drzewa). Błękit jest częstym motywem flag stanowych - symbolem przynależności do Unii.
Przyjęta 11 marca 1963, zmodyfikowana 1 lipca 1992 roku. Proporcje 3:5.

</doc>
<doc id="468966" url="https://pl.wikipedia.org/wiki?curid=468966" title="GECOS">
GECOS

GECOS (później GCOS) – rodzina systemów operacyjnych, tworzonych na maszyny klasy mainframe. Pierwszy system z tej rodziny powstał w 1962 roku w firmie General Electric. Niektóre egzemplarze do dzisiaj są używane. Głównymi językami programowania, w których tworzono oprogramowanie są: Algol, Cobol oraz Fortran.

</doc>
<doc id="468971" url="https://pl.wikipedia.org/wiki?curid=468971" title="Pieczęć stanowa Dakoty Południowej">
Pieczęć stanowa Dakoty Południowej

Poszczególne elementy rysunku pieczęci symbolizują rolnictwo (oracz), transport (parowiec rzeczny), górnictwo (piec do produkcji stopów), mleczarstwo (krowy), i leśnictwo (drzewa). Napis głosi: "Wielka pieczęć stanu (lub: państwa) Południowa Dakota".
Pieczęć przyjęta została w 1889 roku.

</doc>
<doc id="468978" url="https://pl.wikipedia.org/wiki?curid=468978" title="Shu Qi">
Shu Qi

Shu Qi (舒淇, "Shū Qí"; ur. 16 kwietnia 1976 w Tajpej), właśc. Lin Lihui (林立慧, "Lín Lìhuì") – tajwańska aktorka filmowa.
Życiorys.
Zagrała jedną z głównych ról w filmie "Transporter" oraz w filmie "Zabójcze trio". Innymi znanymi w Azji produkcjami z jej udziałem są filmy softcore z początku jej kariery "Viva Erotica" (1996) czy "Sex and Zen II" (1996), co w późniejszym okresie wzrostu jej popularności bywało wyciągane na niekorzyść aktorki, jako pobudki silnie kontrastujące z tradycyjną kulturą chińską.
Brała również udział w filmach akcji oraz komediach kung-fu "My Wife is a Gangster 3" (2006), w tym także u boku Jackiego Chana w filmie "Wspaniały" (1999).
Zasiadała w jury konkursu głównego na 62. MFF w Cannes (2009).

</doc>
<doc id="468981" url="https://pl.wikipedia.org/wiki?curid=468981" title="René Girard">
René Girard

René Noël Théophile Girard (ur. 25 grudnia 1923 w Awinionie, zm. 4 listopada 2015 w Stanford) – był francuskim polimatą, historykiem, krytykiem literackim i filozofem nauk społecznych, którego prace należą do tradycji filozofii antropologicznej. Girard był autorem blisko trzydziestu książek, a jego pisma obejmowały wiele dziedzin akademickich. Chociaż odbiór jego prac jest różny w każdej z tych dziedzin, to coraz więcej jest literatury wtórnej na temat jego prac i jego wpływu na takie dyscypliny jak krytyka literacka, teoria krytyczna, antropologia, teologia, psychologia, mitologia, socjologia, ekonomia, kulturoznawstwo i filozofia.
Główny wkład Girarda na rzecz filozofii, jak też na rzecz innych dyscyplin, dotyczył epistemologicznych i etycznych systemów pożądania. Girard uważał, że rozwój człowieka następuje początkowo poprzez proces obserwacyjnego naśladownictwa, w którym niemowlę rozwija pragnienia za pomocą naśladownictwa zachowań dorosłych, łącząc zdobywanie tożsamości, wiedzy i bogactwa materialnego z rozwojem pożądania posiadania czegoś, co posiadają inni.
Dla Girarda religia i mitologia były z tego względu niezbędnymi krokami w ludzkiej ewolucji, aby kontrolować przemoc, która wynika z mimetycznej rywalizacji i nierównej dystrybucji pożądanych rzeczy. Religia ukierunkowała impuls kozła ofiarnego na wyobrażone koncepcje, takie jak Szatan czy demony, których brak, zdaniem Girarda, spowodowałby wzrost konfliktów międzyludzkich. Jego idee były ostro sprzeczne z postmodernizmem, który był modny przez większość jego życia, a jego poglądy na naturę ludzką były pesymistyczne w przeciwieństwie do głównych nurtów jego czasów. Girard postrzegał religię jako istotny instrument spójności, wierząc, że głównym celem świętych tekstów było zakończenie praktyki składania ofiar z ludzi poprzez rytualne zastępowanie zachowań wywołanych przez mechanizm kozła ofiarnego, przyjmując i rozwijając wiele z idei Nietzschego.
Życie i kariera.
Girard urodził się w Awinionie (Avignon) 25 grudnia 1923 r. Studiował historię średniowiecza w École des Chartes w Paryżu, gdzie tematem jego pracy magisterskiej było "Życie prywatne w Awinionie w drugiej połowie XV wieku" ("La vie privée à Avignon dans la seconde moitié du XVe siècle").
Pochodził z inteligenckiej rodziny. Jego ojciec był kustoszem Musée Calvet w Awinionie i autorem pracy „Évocation du vieil Avignon”; był antyklerykałem sympatyzującym z lewicą w czasach V Republiki i lokalnym historykiem. Matka była wychowana w katolickim domu. Zajmowała się muzyką i literaturą.
Girard za namową ojca ukończył paryskie École des Chartes, otrzymując w czasie okupacji niemieckiej dyplom archiwisty-paleografa. Nie był jednak zainteresowany pracą w archiwach i aby uniknąć wykonywania tego zawodu przyjął propozycję asystenta prowadzącego zajęcia z języka francuskiego w Stanach Zjednoczonych. Swoją naukową karierę naukową rozpoczął na uniwersytecie w Indianie. Obronił doktorat w 1950 roku, ale faktyczny rozwój jego poglądów zaczął się dopiero kilka lat po tym wydarzeniu. Został na Indiana University do 1953 roku. Tematem jego pracy doktorskiej na Indiana University była "Amerykańska opinia o Francji, 1940-1943" Chociaż jego badania dotyczyły historii, powierzono mu również nauczanie literatury francuskiej, dziedziny, w której po raz pierwszy zyskał sławę jako krytyk literacki, publikując wpływowe eseje na temat takich autorów jak Albert Camus i Marcel Proust. W 1957 roku zaczął pracować na Uniwersytecie Johnsa Hopkinsa. W 1961 roku w wydawnictwie Bernard Grazsset wydał pierwszą książkę „Mensonge romantique et vérité romanesque” i został mianowany profesorem.
W 1966 roku zorganizował konferencję „Języki krytyki a nauki humanistyczne”, w której udział wzięli min.: Lucien Goldmann, Roland Barthes, Jacques Lacan i Jacques Derrida. Konferencję uważa się za początek poststrukturalizmu w Ameryce.
W 1968 r. Girard przeniósł się na Uniwersytet Stanowy w Buffalo, a w 1972 r. opublikował „Sacrum i przemoc”. W 1978 r. wydał „Rzeczy ukryte od założenia świata”.
W 1980 roku przeniósł się do Stanfordu, gdzie założył ośrodek badań interdyscyplinarnych – „Interdisciplinary Center”.
W 1990 roku grupa uczonych założyła Colloquium on Violence and Religion (COV&amp;R), którego celem jest "badanie, krytyka i rozwijanie mimetycznego modelu relacji między przemocą i religią w genezie i utrzymaniu kultury". Co roku to stowarzyszenie organizuje konferencję poświęconą tematom związanym z teorią mimetyczną, kozłem ofiarnym, przemocą i religią. Girard był honorowym przewodniczącym COV&amp;R.
17 marca 2005 roku został wybrany członkiem Akademii Francuskiej.
Prace René Girarda stały się inspiracją dla interdyscyplinarnych projektów badawczych i badań eksperymentalnych, takich jak projekt Mimetic Theory sponsorowany przez Fundację Johna Templetona.
Większość dzieł René Girarda powstała w języku francuskim, co wpłynęło na znaczne opóźnienie związane z recepcją jego poglądów. Dopiero po przetłumaczeniu książek na język angielski propagowane przez niego idee stały się ogólnodostępne.
Etapy teorii mimetycznej.
Mimetyzm i bazująca na nim rywalizacja.
Punktem wyjścia do rozpoczęcia badań ludzkiego pragnienia były zajęcia z literatury francuskiej powierzone młodemu Girardowi. Poprzez analizę powieści doszedł on do wniosku, że mimo wciąż zmieniających się bohaterów, schemat związany z pragnieniem wciąż pozostaje taki sam. Można go oddać za pomocą trójkąta, którego wierzchołki stanowią: 1) podmiot pragnienia; 2) przedmiot pragnienia; 3) pośrednik.
Przekonanie o ludzkim mimetyzmie pojawia się już w starożytności m.in. u Platona i Arystotelesa, jednak według René Girarda nie było ono przez nich dość kompletnie opisane i nie oddawało w pełni problematyki tego zagadnienia. Z antropologicznego punktu koncepcja ta głosi, że człowiek jest istotą, w której życiu uwidacznia się zdolność do naśladownictwa. Wpływa to na różne strefy jego życia, w tym również na jego pragnienia, które są podyktowane poprzez wybory innych.
Wszelki konflikt, rywalizacja i współzawodnictwo mają zatem swoje źródło w pożądaniu mimetycznym (rywalizacji mimetycznej), które ostatecznie osiąga destrukcyjne stadia konfliktu zarówno między jednostkami, jak i grupami społecznymi wymagającymi od nich obwiniania kogoś lub czegoś w celu rozładowania konfliktu za pomocą mechanizmu kozła ofiarnego. Niezdolni do brania odpowiedzialności lub angażowania się w autorefleksję, aby rozpoznać swoją część w konflikcie, ludzie indywidualnie i międzyplemiennie jednoczą się, aby rozładować konflikt, poprzez zamordowanie króla lub tego, kto wydaje się mieć najmniejsze poparcie w sporze, a następnie dostrzegają, gdy ta osoba umarła. Mniejsza ilość stresu prowadzi do tego, że w końcu myślą o obalonym martwym królu jako o bogu, tj. deifikacja lub uświęcenie. Albo też winę przypisuje się niewinnej osobie trzeciej, której zabójstwo pozwala na stworzenie wspólnego, jednoczącego mitologicznego podkładu niezbędnego do powstania ludzkiej kultury.
Podstawowymi pojęciami mechanizmu mimetycznego są "podmiot" i "pragnienie". Terminy te przyjmują dwa różniące się od siebie znaczenia. Zarówno jedno, jak i drugie pojęcie ma w sobie coś wyjątkowego, indywidualnego. "Pragnienie" często mylone jest z popędem bądź biologicznym instynktem, jednak są to błędne założenia. Girard uważał, że "pragnienie" poniekąd może wywodzić się ze ściśle biologicznego popędu, jednak podkreślał, że powstaje ono z naśladowania czyjegoś pragnienia, które przyjmujemy za własny wzorzec. Z samego procesu naśladownictwa wyłania się rywalizacja. Proces ten jest też ściśle związany z ciągle wzmagającą się przemocą. Aby możliwe było powstanie kultury i jej trwałość, najważniejsze okazuje się odkrycie mechanizmu kontrolowania przemocy, które wynika z "mimesis przyswojenia". W swojej koncepcji Girard przeciwstawia się przekonaniu o jego całkowitej autonomiczności i niezależności. Jesteśmy jednocześnie podmiotami i przedmiotami "pragnienia mimetycznego", które według francuskiego myśliciela istnieje w każdym z nas, dlatego też nasza autonomia staje się ograniczona, a wybory nie są do końca wolne.
Girard twierdzi, że uczucia związane z nienawiścią, zawiścią czy zazdrością, które towarzyszą rywalizacji łączą się z doświadczeniem „niekompletności” ludzkiego istnienia. Porównywanie się "podmiotu" do innych ludzi tworzy iluzję, która ma dramatyczne skutki dla jego dalszych losów. Dotyczą one przede wszystkim tego, co podmiotowi jawi się jako szeroko rozumiana „jakość życia” (wyższy status społeczny, dobrobyt, przychylność losu). Wówczas dostrzegalne jest to, że inni ludzie posiadają wiele dóbr, które są dla niego czymś nieosiągalnym. Wszystko to sprawia, że w podmiocie rodzi się frustracja i uczucie wewnętrznej „pustki", widząc że osoby znajdujące się wokół niego są w stanie „cieszyć się pełnią istnienia”. To wszystko w konsekwencji nasila poczucie „wstrętu do własnej substancji”. Celem staje się pokonanie rywala w aspekcie ekonomicznym czy politycznym, co w tym kontekście staje się symboliczne.
"Mimetyczna rywalizacja" oraz wzmożona przemoc mają niekorzystne skutki, szczególnie kiedy pod uwagę weźmiemy, że rozprzestrzeniają się jak epidemia. Często pochłaniają nie tylko jednostki, ale całe grupy danej społeczności. Gdy rywalizacja zaczyna mieć charakter zaraźliwy, przemoc totalna ma tak duży zasięg, że zaczyna zagrażać istnieniu całego społeczeństwa, pochłaniając tym samym nie tylko jednostki, ale również całe grupy. Kultura według Girarda jest uporządkowanym systemem różnic, która swoje przełożenie ma w postaci hierarchicznego ustrukturalizowania społeczeństwa w postaci tabu i norm, przypisaniu jednostkom określonych ról społecznych i relacji między nimi panujących. Każdy powrót do pierwotnego stanu natury wiąże się z zagrożeniem wojną wszystkich przeciw wszystkim.
W "Początkach kultury" Girard opisywał nie tylko negatywne skutki pragnienia. Uważał, że pragnienie mimetyczne jest tym, co czyni nas ludźmi, pozawala wyjść poza ustalone z góry, zwierzęce i instynktowne potrzeby. Dzięki temu jesteśmy w stanie budować własną tożsamość, która nie mogłaby  być czystym stworzeniem z niczego. Właśnie ten mimetyczny charakter pragnienia pozwala nam przystosować się, umożliwia człowiekowi uczenie się wszystkiego tego, co musi umieć robić, aby stać się uczestnikiem własnej kultury. Mimetyczne pragnienie jest wykluczającą się wzajemnie strukturą, która jednocześnie wikła nas w konflikt i rywalizację i daje okazję do ich złagodzenia. Drugi człowiek jest dla nas jednocześnie wzorem i rywalem. Aby możliwe było przetrwanie należy, według francuskiego myśliciela, skupić grupową wściekłość i nienawiść na jednej ofierze, wybranej jednomyślnie przez społeczeństwo. Tylko to jest w stanie uratować daną wspólnotę przed wewnętrznym procesem wzajemnego wyniszczania się. Dzięki skupieniu się całej przemocy na jednym człowieku możliwe staje się pojednanie pozostałych członków danej grupy.
Mechanizm kozła ofiarnego jako fundament kulturowy.
Girarda uważał, że przemoc może przybierać dwie formy: przemocy wszystkich przeciw wszystkim oraz przemocy wszystkich przeciw jednemu. Francuski badacz zauważa, że o ile pierwszy z wymienionych przez niego rodzaj przemocy jest związany z dezintegracją społeczną i prowadzi do destrukcji grupy, o tyle drugi sprzyja integracji.
Pojęcia te odzwierciedlają mimesis tłumu, co związane jest z rozprzestrzenianiem się "pragnień mimetycznych" na szerszą grupę osób. Poprzez rozrastającą się strukturę następuje przeniesienie na płaszczyznę społeczną, w konsekwencji wspólnotę ogarnia chęć rywalizacji wszystkich ze wszystkimi. Kiedy napięcie społeczne osiąga punkt kulminacyjny, grupa społeczna będąca zupełnie zdezintegrowana staje się jednomyślna. "Poryw mimetyczny" sprawia, że cała niezależna przemoc zostaje skumulowana i wymierzona przeciwko jednej ofierze wybranej przez sam mimetyzm. Jest odpowiednikiem wszystkich innych ofiar, które mógłby wybrać tłum, gdyby sprawy potoczyły się inaczej.
Jedność społeczna staje się możliwa dzięki przekształceniu się przemocy wszystkich przeciwko wszystkim, która byłaby katastrofalna w skutkach, w przemoc przeciwko jednostce. Integracja społeczna odbywająca się w ten sposób jest powtarzającym się schematem obecnym w różnych kulturach.
Badania dzieł etnologów doprowadziły René Girarda do przekonania, że zagrożenie związane z rosnącą przemocą można kontrolować poprzez "przemoc dozwoloną" w ramach "rytuału ofiarniczego". Francuski myśliciel nazywa ów proces "mechanizmem kozła ofiarnego", jednocześnie nawiązując do archaicznego rytuału religijnego, w którym to grzechy wspólne zostają w pewien sposób nałożone na ofiarę złożoną bogom. Każda osoba będąca przedmiotem aktów przemocy w swoim kierunku jest "kozłem ofiarnym." Jej śmierć bądź wygnanie staje się niezbędna do naprawy porządku społecznego i regeneracji pozytywnych stosunków między członkami danej wspólnoty. Paradoks całej sytuacji polega na tym, że podczas kryzysu nie można obejść się bez przemocy, jeżeli chcemy jej zaprzestać. Girard uważa, że skoro można naśladować pragnienia innych, to w taki sam sposób działa to w kontekście zachowań naznaczonych agresją. W swoich rozważaniach stawia hipotezę, która zwraca uwagę na to, że u podstaw życia instytucjonalnego stoi kolektywny mord. Określa go jako mord założycielski lub mechanizm założycielski. Według francuskiego myśliciela zjawisko to jest  transkulturowe, ujawniające się w podobnej formie w różnych miejscach i czasie, wszędzie tam, gdzie nastąpił proces hominizacji, czyli przejście ze stanu natury do kultury.
Agresja, która odbywa się na ofierze wytypowanej przez tłum może być zupełnie przypadkowa, ale Girard nie rezygnuje z próby określenia kryteriów selekcji. Jako pierwsze z nich wymienia fizyczne, następnie wskazuje na aspekt kulturowo-religijny i społeczno-ekonomiczny. Ofiara nie może zostać uznana niewinną, dlatego "mechanizm kozła ofiarnego" zawsze wymagać będzie pewnego stopnia niewiedzy. Jeżeli ma on zadziałać, to nieszkodliwość skazanego nie powinna zostać ujawniona. Dzięki temu każdy trwa w złudnym przekonaniu, że oskarżony jest naprawdę winny i już z samego tego powodu zasługuje na karę. Przemoc wobec przypadkowej ofiary pociągająca za sobą agresję innych zyskuje nowe znaczenie. Dokonuje się swego rodzaju przewartościowanie oceny ofiary kolektywnej przemocy, które francuski myśliciel określa mianem sakralizacji. Funkcją "sacrum" jest zapewnienie ochrony powszechnego pokoju oraz stabilności społecznej. Rytuał przemocy jest cyklicznym odtwarzaniem oryginalnego morderstwa "kozła ofiarnego." Jest czymś, co należy określić jako przemoc kontrolowana, która zapobiega rozprzestrzenianiu się "przemocy totalnej."
Odsłonięcie prawdy o mechanizmie kozła ofiarnego w Biblii.
Biblia stanowi główny problem związany z interpretacją myśli Girarda. Dekonstruuje i destabilizuje społeczeństwa, które zostały stworzone na zbiorowej przemocy. W odróżnieniu od mitów i rytuałów religii archaicznych, przejmuje perspektywę pokrzywdzonych, a nie katów. Zarówno judaizm, jak i chrześcijaństwo odchodzą od przemocy i gwałtu na rzecz ewangelicznego miłosierdzia. Girard zauważa również, że Biblia hebrajska odrzuca ofiarę rytualną. Pismo Święte stanowi zbiór tekstów prezentujących odmienną perspektywę od tej, która zawarta jest w mitach. Tam ofiara jest niewinna, w odróżnieniu od tych, którzy dokonują na niej przemocy. Zwłaszcza prorocy i psalmiści w Biblii nawołują do nieulegania porywom przemocy ofiarniczej.
Demaskacja mechanizmu kozła ofiarnego i bazującego na nim rytuału widoczne jest nie tylko w Biblii, ale też w starożytnej tragedii greckiej. Jednak zarówno intelektualnie, jak i duchowo całe to przedsięwzięcie kończy się niepowodzeniem. Starożytni dramaturdzy tacy jak Sofokles i Eurypides dochodzą do pewnych punktów, aby w konsekwencji wrócić na „dawną drogę”. René Girard podkreśla, że w Starym Testamencie szczególnie wartościowe w kontekście "mechanizmu kozła ofiarnego" są: opowiadanie o Kainie i Ablu, opowiadanie o Józefie i jego braciach, teksty prorockie oraz psalmy, Księga Hioba, opowieść o sądzie Salomona. W Nowym Testamencie należy zwrócić uwagę na fragmenty dotyczące: Jezusa i faryzeuszy, Pasji, męczeństwa św. Szczepana, Listu do Hebrajczyków.
Jednak najlepszym przykładem ukazującym cały "cykl mimetyczny" jest historia sądu nad Jezusem. Tłum skazuje Chrystusa na Mękę. Piłat w obawie przed rozwścieczoną grupą z powodów mimetycznych decyduje się na wydanie wyroku śmierć mimo tego, że nie zgadza się z oskarżeniami. Apostołowie również ulegają zbiorowej presji, aby porzucić Jezusa. Stają się tym samy częścią wrogo nastawionej społeczności. Jako przykład "zaślepienia mimetycznego" należy przywołać przede wszystkim postać Piotra, który mimo szczerej i głębokiej miłości do Jezusa zapiera się go, tym samym naśladując postawę środowiska, nie mogąc oprzeć się zbiorowej presji.
W stosunku do Jezusa nie używa się określenia "kozioł ofiarny", tylko "Baranek Boży". Girard akcentuje, że miano to jest korzystne, ponieważ uwypukla niewinność i brak negatywnych skojarzeń, które niewątpliwie łączą się z pojęciem "kozła ofiarnego".
Na podstawie postaci Chrystusa jesteśmy w stanie odróżnić od siebie dwa typy transcendencji. Mogą się one wydawać podobne, jednak drastycznie się od siebie różnią. Jedna z nich jest bowiem związana z nieświadomym wypełnieniem się "mechanizmu ofiarniczego" w mitologii, opozycyjna zaś burzy iluzję pierwszej i ujawnia zatrucie wspólnoty przez "mimetyzm przemocy".
Pożądanie mimetyczne.
Po niemal dekadzie nauczania literatury francuskiej w Stanach Zjednoczonych, Girard rozpoczął rozwijanie nowego sposobu opisywania tekstów literackich. Poza "unikalnością" pracy indywidualnej, poszukiwał w nich wspólnych właściwości w ich strukturze, zaobserwowawszy, że postacie w wielkiej fikcji wyewoluowały w system relacji wspólny dla szerszego zbioru powieści. Istniało jednak rozróżnienie:
Istniały więc "prawa psychologiczne", jak zwykł nazywać je Proust. Prawa te i ten system były konsekwencjami fundamentalnej rzeczywistości uchwyconej przez powieściopisarzy, którą Girard nazywał pragnieniem mimetycznym, "mimetycznym charakterem pragnienia". To treść jego pierwszej książki – "Deceit, Desire and the Novel (1961)". Pożyczamy nasze pragnienia od innych. Daleko od bycia autonomicznym, nasze pragnienie danego przedmiotu jest zawsze sprowokowane pożądaniem innej osoby – modelu dla tego obiektu. Oznacza to, że relacja pomiędzy podmiotem a obiektem nie jest bezpośrednia: zawsze istnieje korelacja między podmiotem, modelem i obiektem. Pomimo że obiekt jest przyciągany do modelu, który Girard nazywał pośrednikiem, to okazuje się być on tym poszukiwanym. Girard nazywa pragnienie "metafizycznym", w rozumieniu, że tak szybko jak pragnienie jest czymś więcej niż prostą potrzebą lub apetytem, "wszelkie pragnienie jest pragnieniem bycia", jest ono aspiracją, marzeniem o pełni przypisywanej pośrednikowi. Girard uważał, że im większą rolę odgrywa w pragnieniu aspekt "metafizyczny", tym mniejsza staje się rola aspektu fizycznego. Oznacza to, że im bliżej znajduje się pośrednik, tym bardziej przedmiot traci konkretną wartość.
Medytacja jest zewnętrzna kiedy pośrednik pragnienia jest społecznie poza zasięgiem podmiotu. Na przykład, postać fikcyjna, jak Amadis de Gaul i Don Kichot. Bohater żyje w szaleństwie, które mimo wszystko pozostaje optymistyczne. Medytacja jest wewnętrzna kiedy pośrednik znajduje się na tym samym poziomie co podmiot. Pośrednik zmienia się wtedy w rywalem i przeszkodą w zdobyciu obiektu, którego wartość wzrasta wraz z narastaniem rywalizacji. Takie okazują się uniwersa w powieściach Stendhala, Flauberta, Prousta i Dostojewskiego, które są szczególnie analizowane w książce Girarda.
Poprzez ich postacie jest przedstawiane nasze własne zachowanie. Każdy mocno trzyma się iluzji autentyczności jego własnych pragnień. Powieściopisarze celowo ukazują różnorodność kłamstw, dysymulacje, manewry i snobizm bohaterów proustowskich. Wszystko to są tylko "sztuczki pożądania", które nie pozwalają zmierzyć się z prawdą: zawiść i zazdrość. Te postacie, pożądając obecności pośrednika, przypisują mu nadludzkie wartości, w tym samym czasie deprecjonując siebie, tworząc z pośrednika boga, a z siebie niewolnika, w takim sensie, że pośrednik staje się dla nich przeszkodą. Niektórzy, kierując się tą logiką, szukają niepowodzeń, które są oznaką bliskości ideału, do którego aspirują. Może się to objawiać jako spotęgowane doświadczenie uniwersalnego pseudo-masochizmu obecnego w poszukiwaniu nieosiągalnego, co może oczywiście przerodzić się w sadyzm, jeśli aktor odegra tę część w odwrotnej kolejności.
Ten fundamentalny nacisk na pragnienie mimetyczne był przez Girarda wywierany przez resztę jego kariery. Skupienie na imitacjach u ludzi nie było popularnym tematem gdy Girard rozwijał swoje teorie, ale dzisiaj istnieje niezależne wsparcie dla jego twierdzeń, wynikające z badań empirycznych w psychologii i neuronauce. Farneti również omawia rolę pragnienia mimetycznego w nierozwiązywalnych konfliktach, wykorzystując przypadek konfliktu izraelsko-palestyńskiego i odwołując się do teorii Girarda. Twierdzi on, że nasilający się konflikt jest wynikiem imitacyjnych zachowań, zarówno Izraelczyków i Palestyńczyków, nazywając ich "bliźniakami syjamskimi".
Idea, że pragnienie posiadania nieskończonego bogactwa materialnego jest szkodliwe dla społeczeństwa, nie była nowa. Począwszy od wersetów z Nowego Testamentu mówiących o miłości do pieniędzy będącej źródłem wszelkiego zła, przez heglowską i marksistowską krytykę, która postrzegała dobra materialne i kapitał jako mechanizm alienacji człowieka, zarówno od jego własnego człowieczeństwa, jak i od wspólnoty, aż po słynne przemówienie Bertranda Russela, kiedy przyjmował Literacką Nagrodę Nobla w 1950 roku. Stwierdził, że pożądanie było rozumiane jako niszczycielska siła w całej literaturze – a kradzież Heleny przez Parysa była tematem często omawianym przez Girarda. Girard dołożył do tej koncepcji ideę, że tym czego się fundamentalnie pragnie nie jest przedmiot sam w sobie, ale ontologiczny stan podmiotu, który go posiada, a celem rywalizacji jest naśladownictwo. Parys nie chciał Heleny, lecz bycia wielkim królem jak Agamemnon. Osoba, która pragnie czegoś, stara się być jak przedmiot, który naśladuje, przez pośrednika przedmiotu, który jest w posiadaniu osoby, którą imituje. Girard pisze:
Taki był i pozostaje pesymistyczny pogląd na życie ludzkie, ponieważ zakłada paradoks w samym akcie dążenia do zjednoczenia i pokoju, ponieważ to zacieranie różnic między ludźmi poprzez naśladownictwo jest tym, co powoduje konflikt, a nie samo zróżnicowanie.
Wpływ na inne dziedziny nauki.
Psychologia i neuronauki.
Jean-Michel Oughourlian w swojej książce „A mime named desire (Un mime nommé désir – Grasset 1982)” wykorzystał teorie Girarda w psychopatologii. Histeria i obsesja są tam wyjaśnione poprzez rywalizację mimetyczną i pierwszeństwo pragnienia.
Prace Girarda cieszą się też coraz większym zainteresowaniem badaczy empirycznych zajmujących się ludzkim naśladownictwem (m.in. Andrew Meltzoff i Vittorio Gallese). Najnowsze badania empiryczne nad mechanizmem pożądania zasugerowały pewne intrygujące korelacje z teorią Girarda na ten temat. Na przykład psycholog kliniczny Scott R. Garrels napisał:
Ekonomia i globalizacja.
Teoria mimetyczna znalazła również zastosowanie w nauce ekonomii, przede wszystkim w „La violence de la monnaie (1982)” Michela Aglietty i André Orléana. Orléan był również współautorem tomu René Girarda w Les cahiers de l'Herne ("Pour une approche girardienne de l'homo oeconomicus"). Według filozofa techniki Andrew Feenberga:
Literatura.
Wpływ Girarda wykracza poza filozofię i nauki społeczne, obejmując także sferę literacką. Wybitnym przykładem pisarza literatury pięknej pozostającego pod wpływem Girarda jest J. M. Coetzee, laureat literackiej Nagrody Nobla z 2003 roku. Krytycy zauważyli, że pożądanie mimetyczne i kozły ofiarne są tematami powracającymi w powieściach Coetzee'go Elizabeth Costello i Hańba. W tej ostatniej bohater książki wygłasza mowę na temat historii kozła ofiarnego, w której można dostrzec podobieństwa do poglądów Girarda na ten temat. Coetzee często powoływał się na Girarda w swoich esejach non-fiction, dotyczących różnych tematów.
Teologia.
Wśród teologów, którzy opisują siebie jako czerpiących inspirację od Girarda, znajdują się James Alison (który skupia się na implikacjach pragnienia mimetycznego dla doktryny grzechu pierworodnego), Raymund Schwager (który buduje dramatyczną narrację zarówno wokół mechanizmu kozła ofiarnego, jak i teo-dramatu szwajcarskiego teologa Hansa Ursa von Balthasara) oraz biskup Robert Barron (który zauważył, że Girard zostanie w przyszłości doceniony jako Ojciec Kościoła XXI wieku).
Krytyka.
Niektórzy krytycy zwracają uwagę, że choć Girard mógł być pierwszym, który zasugerował, że wszystkie pragnienia są mimetyczne, to w żadnym przypadku nie jest pierwszym, który zauważył, że tylko niektóre pragnienia są mimetyczne – książka Gabriela Tarde Les lois de l'imitation (Prawa Imitacji) ukazała się już w 1890 roku. Opierając się na Tarde, psychologii tłumu, Nietzschem lub bardziej ogólnie na modernistycznej tradycji "mimetycznej nieświadomości", Nidesh Lawtoo twierdził, że dla modernistów nie tylko pragnienie, ale wszystkie afekty okazują się zaraźliwe i mimetyczne. René Pommier wspomina o La Rochefoucauld, siedemnastowiecznym myślicielu, który już wtedy pisał, że "Nic nie jest tak zaraźliwe jak przykład" i że "Są tacy, którzy nigdy nie kochaliby, gdyby nigdy nie słyszeli, jak się o tym mówi".
Stéphane Vinolo uważa Barucha Spinozę i Thomasa Hobbesa za ważnych prekursorów. Hobbes: "jeśli dwaj ludzie pragną tej samej rzeczy, którą nie mogą się obaj cieszyć, stają się wrogami". Spinoza: "Przez sam fakt, że wyobrażamy sobie rzecz, która jest podobna do nas samych, a do której nie żywiliśmy żadnych uczuć, aby była dotknięta jakimkolwiek uczuciem, sami jesteśmy dotknięci podobnym uczuciem". Jeśli wyobrażamy sobie kogoś podobnego do nas samych jako dotkniętego jakimś uczuciem, to wyobrażenie wyrazi modyfikację naszego ciała podobnie do tego uczucia.
Wolfgang Palaver dodaje do tej listy Alexisa de Tocqueville'a. "Dwieście lat po Hobbesie, francuski historyk Alexis de Tocqueville również wspomina o niebezpieczeństwach nadchodzących wraz z równością. Podobnie jak Hobbes, odnosi się on do wzrostu pragnienia mimetycznego, które nadchodzi wraz z równością." Palaver ma na myśli fragmenty takie jak ten, z książki Tocqueville'a O demokracji w Ameryce: "Znieśli przywileje niektórych swoich bliźnich, które stały im na drodze, ale otworzyli drzwi dla powszechnej konkurencji; bariera zmieniła raczej swój kształt niż położenie."
Maurizio Meloni zwraca uwagę na podobieństwa między Girardem, Jacques'em Lacanem i Sigmundem Freudem. Meloni twierdzi, że podobieństwa te wynikają z faktu, że projekty podejmowane przez tych trzech mężczyzn – a mianowicie zrozumienie roli mitologii w strukturyzacji ludzkiej psychiki i kultury – były bardzo podobne. Co więcej, zarówno Girard, jak i Lacan odczytywali te mity przez pryzmat antropologii strukturalnej, więc nie jest zaskakujące, że ich systemy intelektualne tak bardzo są do siebie podobne.
Meloni pisze, że Girard i Lacan byli "poruszeni podobnymi zainteresowaniami, zafascynowani i przyciągani przez ten sam rodzaj zagadnień: konstytutywny charakter innego w strukturze pożądania, rola zazdrości i rywalizacji w konstrukcji więzi społecznej, mnożenie się trójkątów w pozornie podwójnych relacjach, sobowtóry i lustra, imitacja i wyobraźnia, a także kryzys nowoczesnego społeczeństwa, w którym umiejscowiony jest 'rytuał Edypa'."
Czasami Girard przyznaje się do zadłużenia wobec owych prekursorów, w tym Tocqueville'a. Innym razem jednak Girard wysuwa silniejsze roszczenia do oryginalności, jak wtedy, gdy mówi, że rywalizacja mimetyczna "jest odpowiedzialna za częstotliwość i intensywność ludzkich konfliktów, ale dziwnym trafem nikt nigdy o niej nie mówi."

</doc>
<doc id="468984" url="https://pl.wikipedia.org/wiki?curid=468984" title="Blackfire">
Blackfire

Blackfire – amerykański zespół muzyczny, złożony z rodziny Indian Nawaho, grający muzykę rockową i punkrockową z elementami tradycyjnej muzyki ludu Nawahów. Nazwa zespołu nawiązuje m.in. do pożarów węgla, zdarzających się często w kopalniach odkrywkowych na ziemiach Nawahów i zatruwających okolice, w których żyją artyści.
W skład zespołu wchodzą: Jeneda Benally (bass, śpiew), Clayson Benally (perkusja, tradycyjna perkusja, śpiew) oraz Klee Benally (gitara, śpiew). Z młodymi członkami zespołu występuje gościnnie ich ojciec, nawajski lekarz, członek starszyzny plemiennej, również muzyk i wykonawca tradycyjnych pieśni (m.in. na ścieżce dźwiękowej filmu ""), Jones Benally. Menedżerem zespołu jest jego żona Berta.
Muzyka zespołu to ostre brzmienia punkrockowe z elementami tradycyjnych pieśni nawajskich i instrumentów perkusyjnych tubylczych Amerykanów. Teksty piosenek (po angielsku i częściowo w języku nawaho) nawiązują do zniszczenia środowiska, ubóstwa, nędzy w rezerwatach indiańskich. Poruszają również tematy rasizmu, prześladowań Indian, holokaustu, łamania praw człowieka. 
W ramach działalności pozamuzycznej członkowie zespołu wspierają działania promujące szacunek dla różnych kultur, akcje w obronie tradycji i środowiska ludu Nawahów (protesty przeciwko skażeniu San Francisco Peaks i eksploatacji Big Mountain w Arizonie) oraz pomoc dla indiańskich więźniów (Leonard Peltier), uczestnicząc w wykładach, warsztatach, koncertach charytatywnych i akcjach bezpośrednich.
Niezależnie od koncertów rockowych, członkowie rodziny Benally prezentują też tradycyjne tańce, pieśni i stroje Nawahów w ramach okazjonalnych występów folklorystycznej grupy "Jones Benally Family", podczas których demonstrują m.in. akrobatyczny taniec "hoop dance" (taniec z obręczami), będący jednym z elementów współczesnych indiańskich festiwali pow-wow.
Zespół koncertuje od 1989 roku. W tym czasie występował wielokrotnie w całych Stanach Zjednoczonych, Kanadzie i Meksyku, grając tak dla indiańskiej, jak i dla nieindiańskiej publiczności. Odbył kilkanaście tras koncertowych po Europie Zachodniej i Środkowej, dwukrotnie grał też na międzynarodowych festiwalach na Saharze w Afryce. W Polsce zespół gościł wiosną 2002 roku (Białystok, Kraków) i w czerwcu 2007 roku (Bydgoszcz) na zaproszenie uczestników Polskiego Ruchu Przyjaciół Indian.
Wielokrotnie nagradzany, otrzymał w 2002 roku prestiżową Nagrodę Muzyczną Tubylczych Amerykanów (NAMA) w kategorii Best Pop/Rock Album of the Year za płytę "One Nation Under", w 2005 roku – NAMA w kategorii Duet/Grupa Roku za singel "Woody Guthrie Singles" (Wytwórnia "Tacoho") z nowymi wykonaniami folkowych standardów Woody Guthriego oraz w 2008 NAMA w kategorii Record of the Year za płytę "[Silence] is the Weapon".

</doc>
<doc id="468990" url="https://pl.wikipedia.org/wiki?curid=468990" title="1889 w literaturze">
1889 w literaturze



</doc>
<doc id="468994" url="https://pl.wikipedia.org/wiki?curid=468994" title="Wielkie nadzieje (film 1998)">
Wielkie nadzieje (film 1998)

Wielkie nadzieje (ang. "Great Expectations") – film produkcji amerykańskiej z 1998 w reżyserii Alfonsa Cuaróna. Fabułę filmu oparto na powieści "Wielkie nadzieje" (1860–1861) autorstwa Charlesa Dickensa.
Fabuła.
Film opowiada historię Finna – młodego chłopaka z nadmorskiej miejscowości. Zakochuje się w nieosiągalnej dla niego Estelli, która traktuje go jak zabawkę. Finn przez całe życie dąży do zdobycia sławy i pieniędzy. Gdy świat widzi jego talent malarski, osiąga swój cel – lepsze życie, ale nie potrafi się pogodzić z życiem bez ukochanej.

</doc>
<doc id="468995" url="https://pl.wikipedia.org/wiki?curid=468995" title="Kacze Opowieści">
Kacze Opowieści



</doc>
<doc id="468996" url="https://pl.wikipedia.org/wiki?curid=468996" title="Irena Kühn">
Irena Kühn



</doc>
<doc id="468997" url="https://pl.wikipedia.org/wiki?curid=468997" title="Irena Kuhn">
Irena Kuhn



</doc>
<doc id="468998" url="https://pl.wikipedia.org/wiki?curid=468998" title="Miejscowości w Andorze">
Miejscowości w Andorze

Według danych za rok 2014 w Andorze są 44 miejscowości. Stolica kraju Andora i Escaldes-Engordany liczyły ponad 10 tys. mieszkańców; 3 miejscowości z ludnością 5÷10 tys., 8 z ludnością 1÷5 tys. oraz 31 poniżej 1 tys. mieszkańców.
Największe miejscowości w Andorze.
Największe miejscowości w Andorze według liczebności mieszkańców w 2014 roku:
Alfabetyczna lista miejscowości w Andorze.
Miejscowości Księstwa Andory z ludnością powyżej 200 mieszkańców w 2014 roku.

</doc>
<doc id="469000" url="https://pl.wikipedia.org/wiki?curid=469000" title="1888 w literaturze">
1888 w literaturze



</doc>
<doc id="469004" url="https://pl.wikipedia.org/wiki?curid=469004" title="Limfocytoza">
Limfocytoza

Limfocytoza - zwiększenie liczby limfocytów we krwi obwodowej. Jest objawem trwania w organizmie procesów zapalnych, naruszających równowagę układu odpornościowego organizmu i w okresie rekonwalescencji po wszelkich chorobach infekcyjnych lub przy przebiegających łagodnie zakażeniach swoistych, jak gruźlica lub kiła. Bardzo duża limfocytoza jest objawem białaczek limfatycznych.
Limfocytozę wykazuje się podczas badania morfologii krwi.

</doc>
<doc id="469006" url="https://pl.wikipedia.org/wiki?curid=469006" title="Boeing E-3 Sentry">
Boeing E-3 Sentry

Boeing E-3 Sentry – amerykański samolot wczesnego ostrzegania i dozoru przestrzeni powietrznej.
W roku 1963 USAF zgłosiły zapotrzebowanie na AWACS (Airborne Warning And Control System) czyli powietrzny system wczesnego ostrzegania i kierowania. Boeing zaproponował model Boeing E-3A Sentry, który w kadłubie Boeinga 707-320 mieścił elastyczną, odporną na zakłócenia i wytrzymałą stację radarową oraz mógł służyć jako centrala dowodzenia, telekomunikacyjna i naprowadzająca. Najbardziej widoczną zmianą w nowym samolocie była zainstalowana na grzbiecie kadłuba duża konsola nawigacyjna, wewnątrz której zamontowano radar panoramiczny AN/APY-1 i radiowy system identyfikacji swój-obcy INF/TADIL C. Pierwszy EC-137D, tak bowiem ten model został nazwany przez Siły Powietrzne, został dostarczony 24 marca 1977 roku. Zmodernizowane wersje E-3B i E-3C używają radaru AN/APY-2. NATO wykorzystuje w Europie 17 sztuk E-3A (jedna maszyna rozbiła się w Grecji), które są obsługiwane przez wielonarodową załogę. Samoloty stacjonują w Niemczech, Norwegii, Turcji, Grecji i we Włoszech. Również Arabia Saudyjska, Wielka Brytania i Francja posiadają AWACS-y w swych lotniczych siłach zbrojnych.

</doc>
<doc id="469009" url="https://pl.wikipedia.org/wiki?curid=469009" title="Miasta w Andorze">
Miasta w Andorze



</doc>
<doc id="469011" url="https://pl.wikipedia.org/wiki?curid=469011" title="1887 w literaturze">
1887 w literaturze



</doc>
<doc id="469016" url="https://pl.wikipedia.org/wiki?curid=469016" title="1886 w literaturze">
1886 w literaturze



</doc>
<doc id="469017" url="https://pl.wikipedia.org/wiki?curid=469017" title="Amiowate">
Amiowate

Amiowate, miękławkowate (Amiidae) – rodzina słodkowodnych ryb amiokształtnych (Amiiformes).
Występowanie.
Najstarsze ślady kopalne ryb zaliczanych do tej rodziny pochodzą z późnej jury. Współcześnie zasiedlają wody słodkie Ameryki Północnej.
Klasyfikacja.
Jedynym rodzajem ryb współcześnie żyjących, zaliczanym do tej rodziny jest:
Grande i Bemis w 1998 roku wyodrębnili w obrębie Amiidae 4 podrodziny, ale ich klasyfikacja wymaga dalszych badań uwzględniających późniejsze odkrycia.

</doc>
<doc id="469024" url="https://pl.wikipedia.org/wiki?curid=469024" title="Nebraska (ujednoznacznienie)">
Nebraska (ujednoznacznienie)

Gminy w USA:
Inne:

</doc>
<doc id="469025" url="https://pl.wikipedia.org/wiki?curid=469025" title="Teoria węzłów">
Teoria węzłów

Teoria węzłów – dział topologii zajmujący się badaniem związanym z zagadnieniami i własnościami węzłów i splotów, a także supłów zaproponowanych przez Johna H. Conwaya.
Węzły to zamknięte pętle umieszczone w przestrzeni trójwymiarowej, czyli zaplątane krzywe z połączonymi końcami. Mówiąc inaczej węzeł to homeomorficzny obraz okręgu zanurzonego w przestrzeni 3-wymiarowej R3.
Splot to suma skończonej ilości węzłów wzajemnie rozłącznych, zwanych składowymi splotu, które mogą być zasupłane i splecione ze sobą. Węzeł jest splotem o jednej składowej, a splot jest sumą okręgów parami rozłącznych. Kilka węzłów tworzy splot, a poszczególne węzły nazywane są jego ogniwami. Sam węzeł zatem jest szczególnym przypadkiem splotu.
Podstawowym problemem teorii węzłów jest klasyfikacja węzłów i ich rozróżnianie.
Najprostszym węzłem jest tzw. węzeł trywialny czyli okrąg (inaczej pętla trywialna, zwany też niewęzłem i oznaczony przez 01). Pełną klasyfikację węzłów do 9. rzędu opracował w końcu lat 20. XX wieku Kurt Reidemeister.
W 1928 roku James W. Alexander przyporządkował węzłom pewne wielomiany.
W 1984 roku nowozelandzki matematyk Vaughan F. R. Jones odkrył niezmiennik i oznaczył V, a obecnie znany jest jako wielomian Jonesa. Jones przypisał każdemu splotowi zorientowanemu wielomian Laurenta, przez co odkrył zaskakujące związki między algebrą operatorów i teorią węzłów i podał proste niezmienniki charakteryzujące węzły. Za prace nad teorią węzłów otrzymał w 1990 roku Medal Fieldsa.
W 1985 roku grupa matematyków w składzie: J. Hoste, A. Ocneanu, K. Millett, P. J. Freyd, W. B. R. Lickorish, D. N. Yetter oraz w 1987 roku Józef Przytycki, Paweł Traczyk, odkryła inny niezmiennnik zwany wielomianem HOMFLY-PT (nazwa od inicjałów autorów).
Zastosowania.
Teoria węzłów odgrywa istotną rolę przy badaniu rozmaitości trójwymiarowych.
Teoria węzłów znalazła zastosowanie w rozmaitych dziedzinach życia takich jak analiza obwodów elektrycznych, kryptografia czy mechanika statystyczna. W biologii molekularnej i chemii supramolekularnej węzłów używa się też do opisu struktur DNA i białek.
Bibliografia.
Książki
Czasopisma

</doc>
<doc id="469026" url="https://pl.wikipedia.org/wiki?curid=469026" title="Nevada (ujednoznacznienie)">
Nevada (ujednoznacznienie)

Miejscowości w USA:
Gminy w USA:
Hrabstwa w USA:
Inne: 

</doc>
<doc id="469028" url="https://pl.wikipedia.org/wiki?curid=469028" title="Crionics">
Crionics

Crionics – polska grupa wykonująca muzykę z pogranicza black i death metalu. Powstała w 1997 roku w Krakowie z inicjatywy gitarzysty i wokalisty Michała „Warana” Skotniczego, gitarzysty Dariusza Stycznia, basisty Marka „Marcotica” Kowalskiego oraz perkusisty Macieja „Carola” Zięby. Do 2007 roku grupa wydała trzy albumy studyjne pozytywnie oceniane przez krytyków muzycznych i publiczność.
Od 2012 roku brak jest doniesień o działalności zespołu.
Historia.
Zespół powstał w 1997 roku w Krakowie z inicjatywy gitarzysty i wokalisty Michała „Warana” Skotniczego, gitarzysty Dariusza Stycznia, basisty Marka „Marcotica” Kowalskiego oraz perkusisty Macieja „Carola” Zięby. Niedługo potem muzycy zarejestrowali materiał demo pt. "Demo '98". Rok później do grupy dołączył klawiszowiec Wacław „Vac-v” Borowiec. W drugiej połowie 1999 roku z grupy odszedł Styczeń, którego zastąpił Bartosz „Bielmo” Bielewicz. W nowym składzie zespół nagrał demo pt. "Beyond the Blazing Horizon", które w formie minialbumu zostało wydane w 2000 roku dzięki białostockiej wytwórni płytowej Demonic Records. Pod koniec 2000 roku zespół opuścił perkusista Zięba, po kilku miesiącach poszukiwań jego miejsce zajął Maciej „Darkside” Kowalski.
W sierpniu 2001 roku z grupy odszedł gitarzysta Bielewicz. W 2002 roku w białostockim Hertz Studio grupa przystąpiła do prac nad pierwszym albumem studyjnym pt. "". Album ukazał się 25 listopada 2002 roku dzięki Empire Records wraz z szóstym numerem magazynu Thrash'em All. W ramach promocji grupa odbyła trasę koncertową w ramach „Here and Beyond Polish Tour” wraz z grupami Behemoth, Darkane oraz Frontside, podczas występów grupę wspierał były gitarzysta Dariusz „Yanuary” Styczeń występujący również w grupie Thy Disease. Ostatnim etapem promocji był koncerty w ramach festiwali Metalmania, Hell Fest i Metal Inferno Fest w 2003 roku. Debiut zespołu zajął czwarte miejsce w plebiscycie czasopisma Metal Hammer. Pod koniec roku grupa podpisała kontrakt płytowy z angielską wytwórnią Candlelight Records, która zobowiązała się wydawać albumy grupy na świecie.
Światowa premiera debiutanckiego albumy grupy nastąpiła 25 marca 2004 roku. Muzycy w międzyczasie pracowali nad realizacją drugiego albumu pt. "Armageddon’s Evolution". W lipcu w krakowskim Lynx Studio nagrano ślady gitar, natomiast pozostałą część nagrań zrealizowano w białostockim Hertz Studio. W czasie sesji z grupy odszedł Marek „Marcotic” Kowalski. W październiku tego samego roku zespół wystąpił w Polsce podczas 17 koncertowej trasy „Blitzkrieg II” poprzedzając Vader, Lost Soul i CETI, podczas której zadebiutował nowy basista sesyjny Destroyer. Premiera drugiej płyty w Polsce miała miejsce 9 listopada 2004 roku wraz z piątym numerem Thrash'em All. Natomiast w lutym 2005 roku zespół wziął udział w swojej pierwszej europejskiej trasie koncertowej „The Ultimate Domination Tour 2005” wraz z Decapitated, Hate i Dies Irae w ramach której zagrał 20 koncertów, m.in. w Niemczech, Austrii, Holandii, Włoszech, Szwajcarii. 7 lutego miała miejsce europejska premiera "Armageddon’s Evolution", natomiast od 8 marca była dostępna również w Ameryce Północnej.
W 2006 roku w olkuskim Zed Studio we współpracy z realizatorem Tomaszem Zalewskim grupa nagrała trzeci album studyjny. Płyta zatytułowana "Neuthrone" ukazała się w lipcu 2007 roku. Okładkę wydawnictwa przygotował Michał „Czecza” Czekaj. W ramach promocji do utworu „Humanmeat Cargo” grupa producencka Besz Film zrealizowała teledysk. W maju 2008 roku grupa Crionics zagrała szereg koncertów w Polsce w ramach trasy „Rebel Angels Tour 3”. Podczas koncertów na gitarze basowej sesyjnie zagrał Filip „Heinrich” Hałucha. Natomiast kontuzjowanego Kowalskiego zastąpił Paweł „Paul” Jaroszewicz. Pod koniec roku z zespołu odeszli Michał „Waran” Skotniczy i Maciej Kowalski. Wkrótce potem do zespołu dołączyli: perkusista Paweł „Paul” Jaroszewicz, gitarzysta i wokalista Przemysław „Quazarre” Olbryt znany z występów w Devilish Impressions i Asgaard oraz basista Rafał „Brovar” Brauer. W 2009 roku w nowym składzie formacja nagrała minialbum zatytułowany "N.O.I.R.". Gościnnie w nagraniach wzięli udział Wacław „Vogg” Kiełtyka członek Decapitated i Piotr „Peter” Wiwczarek lider formacji Vader. Nowe wydawnictwo ukazało się rok później tylko na terenie Rosji, Ukrainy, Białorusi i Mołdawii nakładem wytwórni MSR Productions. Pod koniec 2010 roku zespół odbył trasę koncertową „Beware Of Your Neck 2010 Tour” w Polsce oraz w krajach nadbałtyckich poprzedzając występy formacji Virgin Snatch i Sadist. W związku ze zobowiązaniami Jaroszewicza wobec formacji Vader, stanowisko perkusisty objął Łukasz „Lucass” Krzesiewicz znany m.in. z Esqarial.

</doc>
<doc id="469029" url="https://pl.wikipedia.org/wiki?curid=469029" title="Splicing">
Splicing

Splicing, składanie genu, wycinanie intronów – usunięcie intronów (sekwencji niekodujących) i połączenie eksonów (sekwencji kodujących) z prekursorowego mRNA organizmów eukariotycznych. Proces ten zachodzi podczas obróbki posttranskrypcyjnej po to, by dojrzały mRNA, przygotowany do translacji, kodował ciągły łańcuch polipeptydowy (od kodonu start do stop). Splicing katalizowany jest przez kompleks białek i RNA zwany spliceosomem. W niektórych przypadkach następuje samowycinanie się intronów, bez udziału spliceosomu, funkcję katalityczną pełni wówczas RNA (rybozym).
Mechanizm splicingu.
Wycinanie intronów przez spliceosom.
Intron, by podlegał poprawnemu wycięciu, musi posiadać sygnały: sekwencję GU na końcu 5' i sekwencję AG na końcu 3' (dla spliceosomu klasycznego, odpowiedzialnego za przeważającą większość reakcji wycinania intronów, natomiast dla spliceosomu alternatywnego odpowiednio AU i AC) oraz tzw. miejsce rozgałęzienia, w którym znajduje się nukleotyd adeninowy (A). Podczas reakcji splicingu sekwencje sygnałowe są rozpoznawane przez wchodzące w skład spliceosomu małe jądrowe RNA (snRNA), które tworzą komplementarne połączenia RNA-RNA z obszarami terminalnymi i miejscem rozgałęzienia intronu. Splicing dokonywany przez spliceosom oraz samowycinanie zaczynają się od ataku grupy 2'OH nukleotydu adeninowego z miejsca rozgałęzienia na pierwszy nukleotyd intronu (koniec 5'), co powoduje powstanie pętli. Następnie grupa 3'-OH uwolnionego eksonu atakuje ostatni nukleotyd intronu na końcu 3', dzięki czemu eksony się łączą i uwalniany jest intron w formie lassa.
Samowycinające się introny.
Samowycinanie intronów odbywa się bez udziału spliceosomu, kiedy sam intron pełni funkcję rybozymu. Istnieje kilka grup samowycinających się intronów. Reakcja autokatalitycznego splicingu z udziałem intronów grupy I rozpoczyna się od ataku guanozyny (pochodzącej z intronu lub z wolnego kofaktora) na miejsce splicingowe 5'. Dla intronów grupy II pierwszym etapem reakcji jest atak grupy 2'hydroksylowej adenozyny pochodzącej z intronu na miejsce splicingowe 5'. Następnie grupa 3'OH eksonu na końcu 5' atakuje miejsce splicingowe na końcu 3', i eksony się łączą. "In vivo" do zajścia reakcji samowycinania się wielu intronów potrzebne są dodatkowe białka, np. kodowane przez introny maturazy. Niektóre introny grupy II mogą funkcjonować jak transpozony, integrując do pozbawionych intronów alleli swojego genu.
Splicing alternatywny.
Splicing alternatywny to łączenie ze sobą różnych eksonów, niekoniecznie po kolei (według genu), albo z pominięciem niektórych, a niektóre introny nie są usuwane. W ten sposób z jednego fragmentu DNA może powstać więcej niż jedna cząsteczka mRNA, co jest źródłem zmienności białek. Rekord należy do genu Dscam "Drosophila melanogaster", który ma 38 000 wariantów splicingowych. Ocenia się, że od 35 do 75% ludzkich genów podlega alternatywnemu splicingowi.
Choroby związane z zaburzeniami splicingu.
Zaburzenia splicingu mogą być przyczyną chorób. W dystrofii miotonicznej zmutowany RNA gromadzi się w komórkach, zaburzając splicing innych mRNA, co powoduje objawy choroby. Podobnie niektóre postacie retinopatii barwnikowej związane są z zaburzeniami splicingu.

</doc>
<doc id="469031" url="https://pl.wikipedia.org/wiki?curid=469031" title="1885 w literaturze">
1885 w literaturze



</doc>
<doc id="469033" url="https://pl.wikipedia.org/wiki?curid=469033" title="Kościół św. Janów w Toruniu">
Kościół św. Janów w Toruniu



</doc>
<doc id="469035" url="https://pl.wikipedia.org/wiki?curid=469035" title="Nottingham (ujednoznacznienie)">
Nottingham (ujednoznacznienie)

Miejscowości w Anglii:
Miasta w USA:
Gminy w USA:

</doc>
<doc id="469036" url="https://pl.wikipedia.org/wiki?curid=469036" title="SPAS 12">
SPAS 12



</doc>
<doc id="469037" url="https://pl.wikipedia.org/wiki?curid=469037" title="Grawitacyjna zasada Galileusza">
Grawitacyjna zasada Galileusza

Grawitacyjna zasada Galileusza (inaczej zwana prawem swobodnego spadania ciał w polu grawitacyjnym) – zasada odkryta przez Galileusza w 1602 r. Głosi, że w jednorodnym polu grawitacyjnym przy braku innych sił (takich jak tarcie), wszystkie ciała spadają z jednakowym przyspieszeniem.
Zasada ta nie jest spełniona w przypadku istnienia np. oporu powietrza i dlatego w powietrzu piórko spada wolniej niż metalowa kula.
Galileusz wymyślił tę zasadę sprowadzając do sprzeczności zasadę wcześniej obowiązującą stworzoną przez Arystotelesa. Mówiła ona, że ciała o większej masie spadają z większym przyspieszeniem. Rozumowanie Galileusza było następujące:
Rozważmy dwa ciała o masach formula_1 i formula_2 gdzie formula_1 jest większe od formula_4 Stosując zasadę Arystotelesa wnioskujemy, że ciało o masie formula_1 spadnie na ziemię szybciej niż ciało o masie formula_4 Rozważmy zatem ciało, które składa się z połączenia obu wspomnianych ciał. Wtedy ma ono masę formula_7 która na pewno jest większa od każdej z mas formula_1 i formula_4 Ponieważ ciało to składa się z obydwu ciał, które spadają z różnym przyśpieszeniem to ciało o masie formula_1 będzie hamowane przez ciało o masie formula_2 a ciało o masie formula_12 będzie przyspieszane przez ciało o masie formula_13 To znaczy, że połączone ciała spadną szybciej od pojedynczego ciała o masie formula_2 ale wolniej niż pojedyncze ciało o masie formula_13 To jednak prowadzi do sprzeczności, gdyż ciało połączone o masie formula_16 powinno spaść zgodnie z zasadą Arystotelesa szybciej niż ciało o masie formula_13
Jedynym sposobem uniknięcia sprzeczności jest przyjęcie, że jeśli czas spadania ciał zależy jedynie od masy tego ciała, to niezależnie od tej masy ciało uderzy w ziemię po tym samym czasie. Spada zatem zawsze z takim samym przyspieszeniem.

</doc>
<doc id="469040" url="https://pl.wikipedia.org/wiki?curid=469040" title="Beretta M12">
Beretta M12



</doc>
<doc id="469041" url="https://pl.wikipedia.org/wiki?curid=469041" title="Sówki">
Sówki



</doc>
<doc id="469044" url="https://pl.wikipedia.org/wiki?curid=469044" title="Ekstazy">
Ekstazy



</doc>
<doc id="469045" url="https://pl.wikipedia.org/wiki?curid=469045" title="Extazy">
Extazy



</doc>
<doc id="469048" url="https://pl.wikipedia.org/wiki?curid=469048" title="Zjednoczenie Włościan">
Zjednoczenie Włościan

Zjednoczenie Włościan – pierwsza działająca w Wielkopolsce partia ludowa.
Partia powstała 27 maja 1919 na zjeździe w Poznaniu w wyniku połączenia dwóch organizacji chłopskich – Zjednoczenia Włościan i Związku Włościan. Organem prasowym został „Włościanin”, wśród liderów ugrupowania znaleźli się Józef Jurek, Idzi Matyśkiewicz, Jan Palacz, Jan Sobiech, Wojciech Sikora i Marcin Poprawa. Partia przyjęła program zbliżony do PSL „Piast”, wkrótce nawiązał z nią kontakt Wincenty Witos, doprowadzając do faktycznego wchłonięcia ZW przez swoje ugrupowanie – do połączenia doszło w dniach 21–22 grudnia 1920. W 1927 w wyniku konfliktu w PSL „Piast” Józef Jurek i Idzi Matyśkiewicz reaktywowali Zjednoczenie Włościan, które w wyborach parlamentarnych w 1928 współtworzyło prorządową Katolicką Unię Ziem Zachodnich. Ugrupowanie nie odegrało później większej roli politycznej.

</doc>
<doc id="469049" url="https://pl.wikipedia.org/wiki?curid=469049" title="ODDS&amp;ENDS">
ODDS&amp;ENDS



</doc>
<doc id="469051" url="https://pl.wikipedia.org/wiki?curid=469051" title="IMDb">
IMDb

IMDb (skrót od Internet Movie Database) – największa na świecie internetowa baza danych na temat filmów i ludzi z nimi związanych. Zawiera informacje o aktorach, reżyserach, scenarzystach, producentach, montażystach, operatorach, muzykach itd. Informacje nie ograniczają się do kinematografii amerykańskiej.
W serwisie można przeczytać krótkie syntetyczne biografie (przy niektórych osobach). Baza pozwala również sprawdzić informacje o filmach, serialach i produkcjach telewizyjnych (nawet będących "w produkcji"), jak również o nagrodach filmowych.
IMDb zostało uruchomione 17 października 1990 roku.
W bazie znajduje się między innymi: ponad tytułów (w tym filmów pełnometrażowych) oraz ludzi filmu – w tym m.in. aktorów, aktorek, reżyserów (stan z grudnia 2018).
Zarejestrowani użytkownicy serwisu mogą w skali od 1–10 ocenić każdy film. Na podstawie ich głosów tworzone są trzy listy:

</doc>
<doc id="469053" url="https://pl.wikipedia.org/wiki?curid=469053" title="Sarah Bouhaddi">
Sarah Bouhaddi

Sarah Bouhaddi (ur. 17 października 1986 w Cannes) – francuska piłkarka grająca na pozycji bramkarza, zawodniczka Paris Saint-Germain i reprezentacji Francji, uczestniczka Mistrzostw Europy 2005 i 2009, 2013 i 2017 oraz Mistrzostw Świata 2015, 2019, a także Igrzysk Olimpijskich 2012 i 2016.

</doc>
<doc id="469064" url="https://pl.wikipedia.org/wiki?curid=469064" title="Shannon Boxx">
Shannon Boxx

Shannon Leigh Boxx (ur. 29 lipca 1977 w Fontanie) – amerykańska piłkarka, była zawodniczka University of Notre Dame, reprezentantka Stanów Zjednoczonych, uczestniczka Mistrzostwa Świata 2003 w USA (III miejsce) i 2007 w Chinach (III miejsce), złota medalistka Letnich Igrzysk Olimpijskich 2004 w Atenach, złota medalistka Letnich Igrzysk Olimpijskich 2008 w Pekinie oraz złota medalistka Letnich Igrzysk Olimpijskich 2012 w Londynie.
Jako pierwsza w historii kraju, strzeliła gola w swoich pierwszych trzech meczach jako reprezentantka USA.
Młodsza siostra złotej medalistki z Aten w softballu, Gillian Boxx.

</doc>
<doc id="469068" url="https://pl.wikipedia.org/wiki?curid=469068" title="Baza otoczeń">
Baza otoczeń

Baza otoczeń w punkcie i system otoczeń to terminy w topologii odnoszące się do specjalnych rodzin podzbiorów przestrzeni topologicznej.
Definicja.
Niech formula_1 będzie przestrzenią topologiczną, a formula_2 Powiemy, że rodzina formula_3 otoczeń punktu formula_4 jest "bazą otoczeń w punkcie formula_4" jeśli każde otoczenie formula_4 zawiera element formula_7
Równoważnie, rodzina formula_3 otoczeń punktu formula_4 jest bazą otoczeń w formula_4 jeśli
System otoczeń dla przestrzeni formula_12 to rodzina formula_13 taka, że formula_14 jest bazą otoczeń w formula_4 dla każdego formula_2
Zauważmy, że w definicji tej nie wymaga się, by otoczenia były zbiorami otwartymi (choć będzie to zakładane w dalszym ciągu).
Dla zaznaczenia, że wszystkie elementy bazy otoczeń są zbiorami otwartymi, używa się zwrotu baza otoczeń otwartych w punkcie formula_4 i podobnie dla systemów otoczeń.
Charakteryzacja i własności.
Powyższa obserwacja służy za podstawę jednej z metod definiowania topologii na danym zbiorze: przez podanie bazy otoczeń w każdym punkcie. Właśnie ta metoda jest przez nas użyta do zdefiniowania płaszczyzny Niemyckiego oraz przykładu przestrzeni T3, ale nie T3 1/2.
Funkcje kardynalne.
Z pojęciem bazy otoczeń związane są następujące funkcje kardynalne:

</doc>
<doc id="469069" url="https://pl.wikipedia.org/wiki?curid=469069" title="Kilokaloria">
Kilokaloria



</doc>
<doc id="469070" url="https://pl.wikipedia.org/wiki?curid=469070" title="Park Krajobrazowy Pogórza Przemyskiego">
Park Krajobrazowy Pogórza Przemyskiego

Park Krajobrazowy Pogórza Przemyskiego – park krajobrazowy w województwie podkarpackim, na południowy zachód od Przemyśla. Powstał w 1991, zajmuje powierzchnię 60 561 ha i jest jednym z największych parków krajobrazowych w Polsce.
Park leży na terenach gmin: Bircza, Dubiecko, Dynów, Fredropol, Krasiczyn, Krzywcza, Przemyśl i miasta Dynów, w powiecie przemyskim i rzeszowskim. Otulinę o powierzchni 48 914 ha stanowi Przemysko-Dynowski Obszar Chronionego Krajobrazu.
Zadaniem Parku jest ochrona charakterystycznych na tym obszarze suchych dolin, przejściowych i wysokich torfowisk – Bachórzec. Znajdują się tu również odkrywki fliszu karpackiego. Jodłowo-bukowe lasy tych terenów są ostoją żbików, rysia, niedźwiedzi, jeleni karpackich oraz bardzo rzadkiej żaby dalmatyńskiej.
Gatunki chronione flory reprezentują na tym terenie kłokoczka południowa, bluszcz pospolity, wawrzynek wilczełyko, goryczka orzęsiona, zimowit jesienny i kilka gatunków storczykowatych.
Fauna fruwająca to przede wszystkim orzeł przedni, orlik krzykliwy, gadożer, dzięcioł trójpalczasty, puszczyk uralski, oraz zalatujący tu czasami znad Uralu orzeł cesarski.

</doc>
<doc id="469073" url="https://pl.wikipedia.org/wiki?curid=469073" title="Nowa Fala (literatura polska)">
Nowa Fala (literatura polska)

Nowa Fala – formacja poetycka obecna w polskim życiu literackim w latach 1968–1976.
Geneza pokolenia.
Nowa Fala skupiała poetów debiutujących w II połowie lat 60., dla których przeżyciem pokoleniowym był Marzec 1968 i Grudzień 1970. Czasami bywa nazywana także Pokoleniem '68, chociaż niektórzy krytycy literatury uważają pojęcie Pokolenia '68 za pojęcie szersze, obejmując nim także tak odrębne w stosunku do Nowej Fali grupy, jak Konfederacja Nowego Romantyzmu, grupa „Tylicz”, grupa „Kontekst”, Grupa 848 i inne, aktywne w tym samym okresie.
Do uformowania się Nowej Fali doprowadziły organizowane staraniem grupy krakowskiej zjazdy w Cieszynie. Pierwszy odbył się w 1971, ostatni, nieformalny, w 1973.
Za datę graniczną istnienia Nowej Fali jako formacji, przyjmuje się rok 1976, uznawany także za początek funkcjonowania drugiego obiegu.
Członkowie.
Ośrodkiem, wokół którego zaczęło się skupiać środowisko nazwane później Nową Falą, była krakowska grupa „Teraz”, do której należeli:
Dołączyli do niej z czasem poeci z innych ośrodków:
Publikacje.
Główną trybuną nowej formacji stało się założone w 1967 roku krakowskie pismo „Student”, ale wypowiedzi programowe jej członków ukazywały się w całej prasie literackiej, m.in. w:
Program i twórczość.
Podstawowym elementem sprawiającym, że Nowa Fala występowała i była postrzegana jako jedna grupa, była postawa buntu wobec literatury zastanej – przede wszystkim wobec bezpośrednich poprzedników, czyli Orientacji Poetyckiej Hybrydy. Krytycznie oceniano jednak także poetów pokolenia „Współczesności”. Wynikało to z faktu, że jednym z ważnych dla pokolenia haseł, co znalazło swoje odbicie w tytule programowej książki Kornhausera i Zagajewskiego, był postulat literackiego rozpoznania rzeczywistości. Podstawowym zarzutem wobec dotychczasowej literatury powojennej było to, że tego postulatu nie spełniła, że uznawała współczesną sobie rzeczywistość lat 60. i 70. za tworzywo siebie niegodne, nie umiała pokazać jej inaczej niż w groteskowej lub zdegradowanej formie. Stąd krytyka sztuki eskapistycznej, sztuki estetyzującej.
Głosząc postulat „nienaiwnego realizmu” (określenie Kornhausera), Nowa Fala nie zanotowała jednak wybitnych osiągnięć w powieści, choć niektórzy z twórców do niej należących podejmowali próby w tej dziedzinie. Pozostała przede wszystkim generacją poetycką, której poetykę oprotestowała w 1974 gdańska grupa poetycka POETARIAT, składająca się z członków Koła Młodych przy Gdańskim Oddziale Związku Literatów Polskich (Selim Chazbijewicz, Jerzy Henryk Kamrowski i Piotr Kawiecki).
Nowofalowcy nie wypracowali jednolitej poetyki, aczkolwiek daje się odnaleźć w ich wierszach pewien zestaw charakterystycznych, powtarzających się elementów. Do najważniejszych z nich należało wykorzystywanie jako tworzywa poetyckiego „słowa cudzego” – zwrotów charakterystycznych dla języka gazety, pism oficjalnych, ankiet urzędowych, języka ulicy. Zwroty te stają się przedmiotem zabiegów poetyckich charakterystycznych dla poezji lingwistycznej, której tradycję podjęła część poetów nowofalowych (zwłaszcza Barańczak i Krynicki). W przeciwieństwie jednak do takich twórców jak Miron Białoszewski, Tymoteusz Karpowicz, Witold Wirpsza czy Zbigniew Bieńkowski, poetów Nowej Fali nie tyle interesowały eksperymenty badające możliwości i ograniczenia języka jako takiego, co społeczne użycia mowy – analiza oficjalnego i mniej oficjalnego języka PRL-u. Wiązało się to z faktem, że ważnym elementem przeżycia pokoleniowego, jakim był dla tej generacji Marzec 68, było doświadczenie brutalnego manipulowania językiem. Zniewolenie języka odbierane było jako jeden z elementów ogólnego zniewolenia. Dlatego język stał się jednym z ważniejszych tematów twórczości nowofalowej, kluczowym elementem świata przedstawionego. Często tworzył ciąg skojarzeń z innymi słowami-kluczami: prawda, oddech.
Świat przedstawiony tej poezji to często, zgodnie z teoretycznymi postulatami, świat współczesnej poetom rzeczywistości – łącznie ze wszystkimi niepoetyckimi jej elementami. Związek z rzeczywistością podkreślany jest dodatkowo umieszczaniem w wierszach konkretnych dat, określaniem miejsc. Stąd dla podkreślenia elementów łączących poezję Nowej Fali i wyróżniających ją zarazem na tle twórczości innych poetów, bywa czasem używane określenie „nowofalowy wiersz publicystyczny” (Dariusz Pawelec). Jego elementy obecne są także w wierszach, które reprezentują charakterystyczną, choć nie powszechną dla nowofalowców poetykę „peiperowskiego układu rozkwitania”. Stosowali ją przede wszystkim poeci sięgający do dorobku poezji lingwistycznej: Barańczak, Krynicki.
Około roku 1976 drogi poszczególnych twórców zaliczanych do Nowej Fali zaczęły się rozchodzić. Niektórzy z nich zaangażowali się w działalność opozycyjną i, objęci zapisem cenzorskim, publikowali wyłącznie lub prawie wyłącznie w drugim obiegu.

</doc>
<doc id="469074" url="https://pl.wikipedia.org/wiki?curid=469074" title="Hubertusburg">
Hubertusburg

Hubertusburg – zamek myśliwski Wettynów w Wermsdorf koło Oschatz.
Zbudowany został w latach 1721–1724 przez króla Polski i elektora Saksonii Augusta II Mocnego w stylu barokowym. W 1724 zamek dostał od ojca w darze jego syn August III Sas, który gruntownie go przebudował w stylu rokoko w latach 1740–1751. Był ulubionym miejscem jego polowań, urządzał tutaj pełne przepychu inscenizacje. Na zamku został podpisany 15 lutego 1763 pokój w Hubertusburgu, kończący wojnę siedmioletnią.
W 1739 roku w zamku urodził się królewicz polski, książę saski i biskup katolicki Klemens Wacław Wettyn.
Fasadę zamku zdobi herb I Rzeczypospolitej.
W latach 1776–1835 zamek służył jako fabryka porcelany na potrzeby dworu, następnie zaś rozmaitym celom – był m.in. więzieniem i domem pracy przymusowej, szpitalem, przedszkolem dla dzieci niewidomych.

</doc>
<doc id="469078" url="https://pl.wikipedia.org/wiki?curid=469078" title="Imdb.com">
Imdb.com



</doc>
<doc id="469079" url="https://pl.wikipedia.org/wiki?curid=469079" title="RSVP (skrótowiec)">
RSVP (skrótowiec)

RSVP (lub R.S.V.P., R.s.v.p.) – skrótowiec pochodzący od francuskiego zwrotu répondez s’il vous plaît (dosłownie: "proszę odpowiedzieć"), umieszczany na zaproszeniach, gdy zapraszający oczekuje potwierdzenia zamiaru przybycia zapraszanego.
Według savoir-vivre’u odpowiedzi należy udzielić niezwłocznie, najlepiej tego samego dnia, najpóźniej w ciągu 24 godzin; ewentualnie do dnia podanego na zaproszeniu. Do zaproszeń weselnych często dołącza się kartę na odpowiedź (którą bez zbędnej zwłoki należy odesłać). Pisemne zaproszenia wymagają pisemnej odpowiedzi, chyba że podano numer telefonu, pod którym oczekuje się odpowiedzi. W niektórych przypadkach wystarczy ustne potwierdzenie przybycia – zwłaszcza przy nieformalnych, choć pisemnych, zaproszeniach.
Dopisek: "en cas d’empechement" (ang. "regrets only"), oznacza: "odpowiedzieć w przypadku niemożności przybycia" i w przypadku przyjęcia zaproszenia zwalnia od udzielenia odpowiedzi.

</doc>
<doc id="469080" url="https://pl.wikipedia.org/wiki?curid=469080" title="Modrosójka czarnogłowa">
Modrosójka czarnogłowa

Modrosójka czarnogłowa ("Cyanocitta stelleri") – gatunek średniej wielkości ptaka z rodziny krukowatych (Corvidae), występujący w zachodniej części Ameryki Północnej, blisko spokrewniony z modrosójką błękitną ("Cyanocitta cristata") spotykaną na pozostałej części kontynentu, mający czarną górną część ciała wraz z głową.
Systematyka.
Międzynarodowy Komitet Ornitologiczny (IOC) wyróżnia 13 podgatunków "C. stelleri":
Autorzy "Handbook of the Birds of the World" dodatkowo wyróżniają trzy podgatunki:
Morfologia.
Długość ciała 30–34 cm; masa ciała 100–142 g.
Modrosójka czarnogłowa odróżnia się znacznie w zależności od terenu zamieszkiwania. Generalnie czarno-brązowa głowa u ptaków północnego regionu, przechodząca w odcień niebieskawego koloru im bardziej na południe. W odróżnieniu od modrosójki błękitnej ma bardziej wydłużony dziób i dłuższe nogi oraz większy czub. Głowa jest czarnawo-brązowa z jasnymi niebieskimi pręgami na przodzie. To ciemne upierzenie zmienia się na wysokości piersi w srebrnawo-niebieskie. Skrzydła i ogon są w kolorze niebieskim.
Zasięg występowania.
Zamieszkuje prawie całą zachodnią część Ameryki Północnej, od Alaski na północy do rejonu Ameryki Środkowej na południu oraz na wschód do południowo-zachodniego Teksasu.
Ekologia i zachowanie.
Zamieszkuje głównie w lasach iglastych oraz mieszanych niezbyt mocno zagęszczonych.
Status.
IUCN uznaje modrosójkę czarnogłową za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight szacuje liczebność populacji lęgowej na około 2,8 milionów osobników.
Znaczenie w kulturze człowieka.
Ptak ten jest symbolem kanadyjskiej prowincji Kolumbia Brytyjska.

</doc>
<doc id="469081" url="https://pl.wikipedia.org/wiki?curid=469081" title="IMDb.com">
IMDb.com



</doc>
<doc id="469089" url="https://pl.wikipedia.org/wiki?curid=469089" title="Dolina ryftowa">
Dolina ryftowa

Dolina ryftowa – głęboka rozpadlina powstała wskutek ekstensji (rozciągania) skorupy ziemskiej. Najczęściej doliny ryftowe występują na dnach oceanów, gdzie skorupa jest cieńsza, rzadziej ryfty występują na powierzchni kontynentu. Ekstensja powoduje spadek ciśnienia w skałach, wskutek czego w astenosferze pod takimi obszarami dochodzi do stopienia skał i tworzą się ogniska magmowe. W efekcie w młodych dolinach ryftowych ma miejsce wulkanizm i wypływają intensywne strumienie lawy bazaltowej.
W miejscu doliny ryftowej (szczególnie na dnie oceanów), poprzez opisany wyżej wulkanizm bazaltowy, tworzona jest nowa skorupa ziemska. Proces ten nazywamy spreadingiem. Oba brzegi doliny ryftowej oddalają się od siebie.
Dolina ryftowa na powierzchni kontynentu jest zapadliskiem o głębokości do 2 km, które ograniczone jest progami tektonicznymi np. Wielkie Rowy Afrykańskie (wzdłuż jezior). Największe aktywne ryfty kontynentalne to: Wielkie Rowy Afrykańskie, ryft jeziora Bajkał i Ryft Zachodnioantarktyczny. Do współcześnie nieaktywnych należą ryfty rzeki Rio Grande oraz rów Renu i Rodanu.

</doc>
<doc id="469090" url="https://pl.wikipedia.org/wiki?curid=469090" title="Trampek">
Trampek



</doc>
<doc id="469096" url="https://pl.wikipedia.org/wiki?curid=469096" title="Złożoność pesymistyczna">
Złożoność pesymistyczna

Złożoność pesymistyczna określa złożoność w „najgorszym” przypadku. Jeśli formula_1 oznacza zbiór wszystkich możliwych danych wejściowych, formula_2 jeden z elementów tego zbioru, a formula_3 funkcję, która dla danego formula_2 zwraca liczbę operacji, to złożoność pesymistyczna jest zdefiniowana jako: formula_5.
Pesymistyczna złożoność czasowa, oznaczana W() (od ang. “worst”) to funkcja wyrażająca kres górny możliwej liczby operacji dominujących dla ustalonego rozmiaru danych (wariant pesymistyczny). Wyraża liczbę wykonanych operacji dominujących w najgorszym (pesymistycznym) przypadku.
W przypadku złożoności obliczeniowej algorytmu złożoność pesymistyczna O() jest ilością zasobów (np. czasu lub dodatkowej pamięci) potrzebnych do wykonania algorytmu przy założeniu najbardziej złośliwych lub najgorszych danych.

</doc>
<doc id="469097" url="https://pl.wikipedia.org/wiki?curid=469097" title="Złożoność oczekiwana">
Złożoność oczekiwana

Złożoność oczekiwana określa złożoność średnią, czyli wartość oczekiwaną zmiennej losowej formula_1 Jeśli wszystkie dane są jednakowo prawdopodobne (z prawdopodobieństwem niezerowym), wtedy wyraża się ona wzorem:
gdzie:

</doc>
<doc id="469099" url="https://pl.wikipedia.org/wiki?curid=469099" title="Superintendent (religia)">
Superintendent (religia)

Superintendent ( „nadzorca”) – duchowny protestancki sprawujący władzę nadzorczą w stosunku do pastorów określonego obszaru – superintendentury. Ze względu na rangę i obowiązki oraz ze względu na wielkość podlegającego mu terytorium funkcja superintendenta stanowi odpowiednik funkcji rzymskokatolickiego biskupa diecezjalnego lub dziekana, kierującego dekanatem.
W Polsce urząd superintendenta posiadają obecnie Kościół Ewangelicko-Reformowany w RP oraz Kościół Ewangelicko-Metodystyczny w RP, jednak często stosują one również tytuł biskupa.
Według ordynacji kościelnej Kościoła Ewangelickiego Unii Staropruskiej (na ziemiach, które do 1914 r. lub do 1945 r. wchodziły w skład Prus) superintendentura nadzorowała funkcjonowanie parafii na terenie diecezji (archiprezbiteriatu). Obejmowały one obszar odpowiadający wielkością jednemu lub dwóm ówczesnym powiatom administracyjnym. Superintendent mianowany był przez generalnego superintendenta na wniosek senatu kościelnego. Jego bezpośrednim zadaniem było sprawowanie nadzoru nad proboszczami i wspieranie ich działalności duszpasterskiej poprzez przeprowadzanie wizytacji kościelnych, wybieranie proboszczów, sprawowanie nadzoru nad szkolnictwem kościelnym, państwowym i prywatnym w zakresie nauki religii, opiekę nad instytucjami charytatywnymi czy zakładami opieki społecznej. 

</doc>
<doc id="469100" url="https://pl.wikipedia.org/wiki?curid=469100" title="Porozumienie w Charlottetown">
Porozumienie w Charlottetown

Porozumienie w Charlottetown (ang. "Charlottetown Accord", fr. "Accord de Charlottetown"), wprowadzające pakiet poprawek do kanadyjskiej konstytucji, zostało zawarte między kanadyjskim rządem federalnym i rządami kanadyjskich prowincji w 1992. Poprawki te nie zostały jednak zatwierdzone w referendum powszechnym przeprowadzonym 26 października, 1992 i nigdy nie weszły w życie.

</doc>
<doc id="469101" url="https://pl.wikipedia.org/wiki?curid=469101" title="Le Madame">
Le Madame

Le Madame – były klub i galeria w Warszawie na Nowym Mieście, mieszczące się w kamienicy przy ulicy Freta z wejściem od ulicy Koźlej 12, założone jesienią 2003 przez Krystiana Legierskiego i Elę Solanowską pod nazwą "Galeria Le Madame". Nazwę klubu zaczerpnięto z języka francuskiego, celowo zmieniając rodzajnik na męski (w wolnym tłumaczeniu: "ten pani").
Opis.
Z Le Madame korzystało wiele organizacji i grup nieformalnych, m.in. Zieloni 2004, Porozumienie Kobiet 8 marca, Kino Polska, Mistrzowska Szkoła Andrzeja Wajdy, Instytut Stosowanych Nauk Społecznych UW, Pro Varsowia, TVN 24, Stowarzyszenie Drama czy Polskie Stowarzyszenie Racjonalistów. W 2005 roku klub Le Madame został wyróżniony nagrodą „Gazety Wyborczej” dla miejsca roku 2004 – „Wdechy 2004”. W Le Madame odbywały się koncerty, wystawy, spektakle teatralne (do marca 2006 klub gościł ok. 60 teatrów, m.in. Teatr Rozmaitości). Działalność klubu była krytykowana przez prawicowe władze miasta.
Umowa o wynajęcie pomieszczeń klubu została podpisana z państwową firmą Eureka, która w marcu 2005 przegrała proces z miastem Warszawa i straciła prawo własności do kamienicy przy ulicy Freta, w której miał siedzibę klub. Nowy właściciel budynku, Urząd Miasta, postanowił nie honorować dotychczasowych umów najmu. Przez rok trwały starania właścicieli o utrzymanie się klubu w tym miejscu. Miasto do stycznia 2006 nie wystawiało klubowi faktur za opłaty z tytułu najmu. Kiedy w styczniu 2006 wystawiło fakturę zbiorczą, właściciele zakwestionowali wysokość wyliczonej w niej opłaty za czynsz. 
O klubie stało się głośno w marcu 2006, gdy pojawił się komornik sądowy Jacek Bogiel. Przez kilka dni i nocy na miejscu protestowali bywalcy, miłośnicy, politycy i artyści. Poparcia klubowi udzielił aktor John Malkovich, który w tym czasie przebywał w Warszawie. 31 marca 2006 w Le Madame pojawił się komornik sądowy w eskorcie policji i protestujący zostali usunięci z lokalu siłą, a klub został komisyjnie opieczętowany.
Według właścicieli i sympatyków klubu zamknięcie oraz eksmisja nie miały związku z długami, lecz były spowodowane względami ideologicznymi rządzącej ówcześnie miastem partii PiS. Władze miasta zaprzeczały tym zarzutom.
Historia kilkudniowej okupacji i eksmisji Le Madame została przedstawiona w filmie Joanny Rajkowskiej "Le Ma!" (2006, 25 min).
Postępowanie sądowe w sprawie egzekucji długu wraz z odsetkami w łącznej wysokości ok. 600 tys. zł. zakończyło się w 2018 przegraną władz miasta.

</doc>
<doc id="469102" url="https://pl.wikipedia.org/wiki?curid=469102" title="Porozumienie z Charlottetown">
Porozumienie z Charlottetown



</doc>
<doc id="469108" url="https://pl.wikipedia.org/wiki?curid=469108" title="Obłoki srebrzyste">
Obłoki srebrzyste

Obłoki srebrzyste (ang. "noctilucent clouds" – NLC) – polarne chmury mezosferyczne, są rzadko obserwowanymi chmurami widzianymi w półzmroku przy zmierzchu lub świcie, kiedy słońce znajduje się 6-16° poniżej horyzontu. Najczęściej obserwowane są w pasie pomiędzy 50 a 70° (północnej i południowej szerokości geograficznej). Obłoki srebrzyste są najwyższymi chmurami obserwowanymi z Ziemi, znajdują się w mezosferze na wysokości około 75–85 km.
Obłoki srebrzyste są najczęściej obserwowane późną wiosną i latem. Na półkuli północnej najlepszy okres do ich obserwacji zaczyna się w połowie maja i trwa do końca sierpnia.
Historia obserwacji.
Odkrył je Witold Ceraski, rosyjski astronom polskiego pochodzenia, 13 czerwca 1885 roku, dwa lata po wybuchu wulkanu Krakatau, z którym je początkowo wiązano. Jednak z biegiem czasu obserwacje obłoków srebrzystych nie stawały się rzadsze, ale coraz częstsze.
12 czerwca 1975 obłoki srebrzyste zaobserwowała załoga stacji kosmicznej Salut 4, Piotr Klimuk i Witalij Siewastjanow.
W dniu 25 kwietnia 2007, w celu zbadania zmienności tych chmur i ich ewentualnego związku z globalnymi zmianami klimatu, wystrzelony został Satelita AIM (Aeronomy of Ice in the Mesosphere). Misja była początkowo planowana na dwa lata, jednak została później przedłużona do 2012 roku.
Skład.
Badania sugerują, że obłoki złożone są z mikroskopijnych kryształków lodu. Nie jest pewne, w jaki sposób para wodna pojawia się w tak wysokich częściach atmosfery. Rozważane wyjaśnienia wskazują m.in. na upadki meteorów; zaobserwowano również powstawanie takich obłoków po startach rakiet i wahadłowców kosmicznych, ponieważ gazy wylotowe silników używanych w czasie przelotu na tej wysokości składają się w zdecydowanej części z pary wodnej.

</doc>
<doc id="469110" url="https://pl.wikipedia.org/wiki?curid=469110" title="Ogólna teoria wszystkiego">
Ogólna teoria wszystkiego



</doc>
<doc id="469115" url="https://pl.wikipedia.org/wiki?curid=469115" title="Teatr improwizowany">
Teatr improwizowany

Teatr improwizowany (znany także jako impro) – forma teatru, w którym aktorzy grają spontanicznie, bez scenariusza. Współczesny teatr improwizacyjny miał swój początek na zajęciach prowadzonych przez Violę Spolin (szkoła amerykańska) i Keitha Johnstone'a (szkoła angielska) w latach pięćdziesiątych XX wieku. Viola Spolin – autorka książki „Improvisation for the theatre” – stworzyła reżyserskie techniki pracy z aktorami, które pomagają rozwijać spontaniczność i bardziej koncentrować się na chwili obecnej. Tworząc ćwiczenia i gry improwizacyjne, chciała pomóc aktorom odblokować potencjał twórczej ekspresji i rozwinąć kreatywność. Techniki improwizacji stworzone przez Violę Spolin używane są obecnie przez reżyserów, aktorów teatralnych i filmowych, komików oraz pisarzy.
Keith Johnstone – autor książek „Impro: Improvisation and the Theatre” oraz „Impro for Storytellers” – jest jednym z niewielu propagatorów sztuki improwizacji na świecie. Na początku chciał jedynie uczynić sztukę teatralną bardziej atrakcyjną dla zwykłych ludzi. Połączył więc sport i teatr, organizując dla grup teatralnych zawody, które polegały na konkurowaniu w grach improwizacyjnych na scenie. Kombinację tę nazwał „teatrosportami” (ang. Theatresports).
Ich technika szybko wyewoluowała, stając się niezależną formą sztuki.
We wszystkich formach improwizacji aktorzy tworzą dialogi i akcję w trakcie występowania. Nieprzewidywalna natura takiego występu nadaje się naturalnie na komedię, co może trochę tłumaczyć dlaczego przeważająca większość improwizowanych przedstawień jest komediowa, a nie dramatyczna. Dramatyczna improwizacja jest używana przez wiele grup i artystów po to, żeby stworzyć tekst i treść do późniejszych występów, tzw. teatr "organiczny" – metoda szczególnie preferowana przez twórców teatru politycznego, teatru eksperymentalnego, i praktyków terapii dramą. Improwizację równie często stosuje się podczas ćwiczeń aktorskich. Współczesną improwizowaną komedię w kulturze zachodniej można podzielić ogólnie na dwie kategorie: formę krótką (shortform) i formę długą (longform).
Proces improwizacji.
Teatr improwizowany pozwala na aktywny kontakt z publicznością, który jest często nieobecny w teatrze z udziałem scenariusza. Często grupy improwizacyjne czerpią inspirację z publiczności, prosząc ją o sugestię. Jest to sposób na zaangażowanie publiczności oraz dowód, że przedstawienie nie jest reżyserowane.
Aby zaimprowizowana scena się udała, uczestniczący w niej aktorzy muszą wspólnie określić parametry akcji i sceny. Wraz z każdym wypowiedzianym słowem, lub akcją na scenie aktor składa propozycję, tzn. że określa pewien element rzeczywistości sceny. Może to być nadanie postaci imienia, ustalenie związku (łączącego postacie), miejsca, czy fizycznego otoczenia. Te czynności są znane jako "endowment". Inni aktorzy są odpowiedzialni za przyjęcie propozycji, które składają ich koledzy. Nieprzyjęcie propozycji jest znane jako "blokowanie", które zwykle powoduje zatrzymanie rozwoju sceny. Niektórzy wykonawcy mogą umyślnie blokować (albo inaczej wyjść z postaci), aby wywołać komiczny efekt — nazywa się to "gag" — ale to generalnie powstrzymuje postęp sceny i budzi dezaprobatę wielu improwizatorów. Przyjęciu propozycji zwykle towarzyszy dodanie nowej propozycji, często zbudowanej na poprzedniej. Ten proces, nazywany przez improwizatorów "Tak, i...", jest traktowany jako podstawa techniki improwizacyjnej. Przykładowa scena improwizowana mogłaby się zacząć następująco:
Adam: Jestem dumny z całej pracy, jakąś zrobiłeś tutaj na farmie, synu.
Bill: Tak, a ja jestem dumny z ciebie, że zrezygnowałeś z gorzały, tato.
Improwizacja komediowa w Polsce.
Komedia improwizowana w Polsce pojawiła się dużo później niż w krajach zachodnich. Pierwsze teatry improwizowane powstały ok. 2007 roku:
W 2017 roku w Polsce istnieje ponad 100 amatorskich teatrów zajmujących się improwizacją.
Lista festiwali teatrów improwizowanych:

</doc>
<doc id="469116" url="https://pl.wikipedia.org/wiki?curid=469116" title="Lucjan Kon">
Lucjan Kon



</doc>
<doc id="469117" url="https://pl.wikipedia.org/wiki?curid=469117" title="Strona zawietrzna">
Strona zawietrzna

Strona zawietrzna – strona, na którą wiatr nie wieje bezpośrednio. Burtą zawietrzną jednostki pływającej nazywa się stronę przeciwną do tej, z której wieje wiatr. Zawietrzna strona góry lub wyspy to strona osłonięta od wiatru.
W praktyce morskiej do zawietrznej burty statku zbliżają się wszelkie{?} inne jednostki, które starają się o nawiązanie bezpośredniej łączności (lub osobistego kontaktu) z załogą. Takimi jednostkami mogą być statki zaopatrzeniowe, pilotówki, holowniki i inne, jak na przykład statki idące z pomocą{?} w przypadku awarii.

</doc>
<doc id="469121" url="https://pl.wikipedia.org/wiki?curid=469121" title="Marian Danysz">
Marian Danysz

Marian Danysz (ur. 17 marca 1909 w Paryżu, zm. 9 lutego 1983 w Warszawie) – polski fizyk doświadczalny, współodkrywca (wraz z Jerzym Pniewskim) pierwszego hiperjądra (1952) i stanów izomerycznych hiperjąder (1962), profesor Uniwersytetu Warszawskiego, członek rzeczywisty Polskiej Akademii Nauk; w 1962, 1965 i 1967 nominowany do Nagrody Nobla w dziedzinie fizyki.
Życiorys.
Był wnukiem Jana Danysza i synem Jana Kazimierza Danysza. W 1928 ukończył Gimnazjum im. Stefana Batorego w Warszawie, następnie podjął studia na Wydziale Elektrycznym Politechniki Warszawskiej. Równocześnie od 1930 pracował jako wolontariusz w Pracowni Radiologicznej Towarzystwa Naukowego Warszawskiego kierowanej przez Ludwika Wertensteina. Tam odkrył w 1934 razem z Michałem Żywem nowe izotopy promieniotwórcze fluoru i skandu. W latach 1936–1937 pracował w Instytucie Radowym, w latach 1937–1939 w Państwowym Instytucie Telekomunikacyjnym, gdzie opracował prototyp noktowizora, nagrodzony w 1939 nagrodą ministra Poczt i Telegrafów. Dyplom inżyniera elektryka otrzymał formalnie dopiero w 1938.
W latach 1945–1948 był wykładowcą elektrotechniki w Szkole Inżynierskiej im. H. Wawelberga i S. Rotwanda, od 1947 pracował także jako starszy asystent w Zakładzie Fizyki Doświadczalnej Uniwersytetu Warszawskiego. W 1949 uzyskał stopień magistra, następnie wyjechał do Wielkiej Brytanii na stypendium naukowe, pracował w laboratorium Cecila Franka Powella.
W maju 1952 powrócił do pracy na Uniwersytecie Warszawskim, rozpoczął badania oddziaływań cząstek wielkich energii metodą emulsji fotograficznych, we wrześniu tegoż roku razem z Jerzym Pniewskim dokonali odkrycia hiperjądra, co dało początek fizyce hiperjąder i było jednym z najważniejszych dokonań w historii powojennej fizyki w Polsce. W 1954 otrzymał tytuł profesora nadzwyczajnego. Równocześnie z pracą na uniwersytecie, w 1955 został kierownikiem Laboratorium Promieni Kosmicznych, w 1956 kierownikiem Zakładu Fizyki Wysokich Energii Instytutu Badań Jądrowych, w latach 1956–1960 wicedyrektorem Zjednoczonego Instytutu Badań Jądrowych w Dubnej. 
Razem z Jerzym Pniewskim kontynuował badania nad fizyką hiperjąder i razem z nim dokonał w 1962 odkrycia izomerii hiperjądrowej, a w 1963 (razem z Pniewskim i Januszem Zakrzewskim pierwszego hiperjądra podwójnego, zawierającego dwa związane hiperony lambda. W 1963 otrzymał tytuł profesora zwyczajnego. W latach 1969–1970 był członkiem
Rady Naukowej ZIBJ w Dubnej oraz przedstawicielem Polski w Radzie CERN w Genewie, w latach 1970–1972 pracował jako visiting profesor w CERN, następnie powrócił do pracy w Instytucie Fizyki Doświadczalnej UW. W 1977 przeszedł na emeryturę i otrzymał tytuł doktora honoris causa Uniwersytetu Warszawskiego.
Od 1960 był członkiem korespondentem, od 1969 członkiem rzeczywistym Polskiej Akademii Nauk, od 1971 członkiem korespondentem Akademii Nauk w Heidelbergu.
Był odznaczony Orderem Sztandaru Pracy pierwszej klasy oraz Krzyżem Komandorskim z Gwiazdą Orderu Odrodzenia Polski. W 1969 otrzymał Medal Mariana Smoluchowskiego.
Został pochowany na Cmentarzu Komunalnym na Powązkach (kwatera C37-10-7).

</doc>
<doc id="469122" url="https://pl.wikipedia.org/wiki?curid=469122" title="Fala górska">
Fala górska

Fala górska – fale atmosferyczne powstające po zawietrznej stronie gór, gdy prąd powietrza przepływa nad pasmem górskim.
Gdy powietrze przepływa nad pasmem górskim, za pasmem górskim występuje szereg zjawisk prowadzących do wzbudzenia się fal w atmosferze. W miejscach gdzie wznosząca się fala powietrza przekracza punkt rosy, tworzą się charakterystyczne chmury o kształcie przypominającym soczewkę (Altocumulus lenticularis). Za górą tworzy się jeden, a w sprzyjających okolicznościach kilka obszarów, w których powietrze krąży, tak zwany rotor. W obszarze wznoszącym rotora, czyli od strony gór, powstają chmury typu cumulus. W większej odległości od gór, gdy napływające powietrze jest nieznacznie cieplejsze od znajdującego się niżej, tworzą się chmury układające się w faliste wzory. 
Fala górska jest niebezpieczna dla lotnictwa, jest też często wykorzystywana w szybownictwie (lot falowy).

</doc>
<doc id="469129" url="https://pl.wikipedia.org/wiki?curid=469129" title="Impro">
Impro



</doc>
<doc id="469131" url="https://pl.wikipedia.org/wiki?curid=469131" title="Improv">
Improv



</doc>
<doc id="469132" url="https://pl.wikipedia.org/wiki?curid=469132" title="Teatr improwizacyjny">
Teatr improwizacyjny



</doc>
<doc id="469134" url="https://pl.wikipedia.org/wiki?curid=469134" title="Kły">
Kły



</doc>
<doc id="469135" url="https://pl.wikipedia.org/wiki?curid=469135" title="Łupek łyszczykowy">
Łupek łyszczykowy

Łupek łyszczykowy (Łupek mikowy) – skała metamorficzna, w skład której wchodzą przede wszystkim kwarc, skalenie i miki (łyszczyki).
Głównymi składnikami są miki przede wszystkim muskowit, rzadziej biotyt lub oba razem. Skalenie są zwykle reprezentowane przez plagioklazy, najczęściej albit lub oligoklaz. Podrzędnie, w zmiennych ilościach mogą występować: chloryt, chlorytoid, staurolit, granat, sylimanit, czasami epidot, aktynolit, hornblenda lub kalcyt i in. Minerały akcesoryczne, to turmalin, cyrkon, apatyt, monacyt, ilmenit, tytanit, rutyl.
Łupki łyszczykowe cechują się wyraźną foliacją oraz zwykle laminacją. Często są zafałdowane. Pospolite są w nich żyłki i soczewki kwarcowe, często zafałdowane lub zbudinowane.
Odznaczają się strukturą krystaliczną, blaszkową, ziarnistą, uporządkowaną, kierunkową teksturą i bardzo dobrą łupliwością. Barwa srebrzystoszara, jasnoszara, ciemnoszara, czasem szarozielonkawa, brunatna, szaroczerwonawa, ciemnoszara bądź niemal czarna, zwykle ze srebrzystym połyskiem. Minerały poboczne mogą tworzyć charakterystyczne guzki na powierzchniach foliacji.
Łupki mikowe powstają w wyniku przeobrażenia skał osadowych: m.in. łupków ilastych oraz mułowców, oraz niektórych skał magmowych w warunkach średniego stopnia metamorfizmu regionalnego, w temperaturze (od ok. 500 do 700 °C) i ciśnień (ok. 0,4-0,8 GPa) odpowiadających facji amfibolitowej (strefa metamorfizmu mezo). Często współwystępują z gnejsami, amfibolitami, kwarcytami, a także marmurami. W zależności od ilościowej przewagi miki (muskowitu lub biotytu) skały te dzieli się na łupki muskowitowe i łupki biotytowe.
Wykorzystywane były w lokalnym budownictwie, obecnie używane przy urządzaniu ogrodów.
Występują w starych masywach metamorficznych. W Polsce w Tatrach Zachodnich oraz Sudetach (Góry Izerskie, Pogórze Izerskie, Karkonosze, Rudawy Janowickie, Góry Sowie, Góry Orlickie, Góry Bystrzyckie, Masyw Śnieżnika, Góry Bialskie, Góry Złote, Jesioniki, Góry Opawskie) i na ich przedgórzu (Wzgórza Niemczańsko-Strzelińskie).

</doc>
<doc id="469146" url="https://pl.wikipedia.org/wiki?curid=469146" title="Jerzy Łoziński (tłumacz)">
Jerzy Łoziński (tłumacz)

Jerzy Łoziński (ur. 1947) – polski tłumacz, doktor filozofii, pracownik Instytutu Filozofii Uniwersytetu Warszawskiego oraz Akademii Sztuk Pięknych w Warszawie.
Znawca filozofii europejskiej XIX i XX wieku. Dokonał kontrowersyjnych przekładów "Władcy Pierścieni" J.R.R. Tolkiena oraz cyklu "Kroniki Diuny" Franka Herberta (częściowo pod pseudonimem „Ładysław Jerzyński”). Był członkiem PZPR.
Prace.
Kontrowersje.
Liczne kontrowersje wzbudził przekład "Władcy Pierścieni" J.R.R. Tolkiena. Czytelnicy krytykowali szczególnie tłumaczenia nazw własnych z powieści (m.in. "Włości", oryg. "Shire", "Bagosz", oryg. "Baggins", "Dołek", oryg. "Holman") oraz wprowadzenie nowych tłumaczeń nazw w miejsce przyjętych we wcześniejszych przekładach (m.in. "Łazik", wcześniej: "Obieżyświat", "Starzyk", wcześniej: "Dziadunio", "Sępna Puszcza", wcześniej: "Mroczna Puszcza"). Istnieją jednak tłumaczenia ww. nazw na inne języki, np. we francuskim "Shire" przetłumaczono na "La Comte", w hiszpańskim na "La Comarca", co można tłumaczyć zarówno jako „hrabstwo”, jak i „włość”. Tym samym Łoziński nie wyróżnia się na tle przekładów na większość innych języków, w których wszystkie nazwy własne czy miejsc otrzymały tłumaczenia. Sam Łoziński wyjaśniał, że chciał – stosując się do zaleceń autora oryginału – osiągnąć taki efekt, jaki uzyskałby Tolkien, gdyby tworzył w języku polskim; przypominał przy tym, że "Lord of the Rings" był przedstawiany przez autora nie jako oryginalne dzieło anglojęzyczne, ale jako przekład ze Wspólnej Mowy.
Krytycznie o tłumaczeniu "Władcy Pierścieni" wypowiadali się także literaturoznawcy, m.in. Agnieszka Sylwanowicz, tłumaczka i znawczyni twórczości Tolkiena. Kontrowersje te spowodowały rewizję tłumaczenia i powrót do wielu oryginalnych nazw. Z podobną, nieco mniejszą krytyką spotkało się również tłumaczenie "Diuny" Franka Herberta.
Nieprzychylne przyjęcie tłumaczeń znalazło wyraz w obraźliwym neologizmie "łozizm", popularnym zwłaszcza na forach internetowych, oznaczającym niezręczne, zbyt oryginalne lub odmienne od tradycyjnych tłumaczenie. Obrońcy tłumaczeń Łozińskiego twierdzą, że mają one „"wspaniały styl" i lepsze oddawanie nastroju”.

</doc>
<doc id="469154" url="https://pl.wikipedia.org/wiki?curid=469154" title="Centrala Obrotu Maszynami i Surowcami BOMIS">
Centrala Obrotu Maszynami i Surowcami BOMIS

Bomis – w okresie PRL było to przedsiębiorstwo państwowe (pełna nazwa: "Centrala Obrotu Maszynami i Surowcami BOMIS", używana nazwa była skrótowcem pochodzącym od dawnej nazwy "Biuro Obrotu Maszynami i Surowcami", używanej w latach 1958–1972) pośredniczące między przedsiębiorstwami zainteresowanymi z jednej strony pozbyciem się zbędnych zapasów magazynowych, maszyn i odpadów z produkcji, a z drugiej – zakupem tych towarów. 
Od przełomu lat 70. i 80. prowadziło też sieć sklepów sprzedających klientom detalicznym te towary, a także sprzęt niepełnowartościowy (np. niespełniający norm lub pochodzący z wymian gwarancyjnych) i podzespoły elektroniczne. Sklepy te popularnie były zwane "bublami". Po zmianach ustrojowych przetrwała niewielka liczba sklepów, a także pojawiły się przedsiębiorstwa mające w nazwie BOMIS, niekoniecznie zajmujące się obrotem artykułami wybrakowanymi (np. jedna firma wydawniczo-szkoleniowa działa pod tą firmą – stan na styczeń 2006). Przez pewien czas organizowano w Poznaniu "Międzynarodowe Targi Maszyn i Urządzeń Używanych BOMIS" (ostatni raz w 2004 r.).

</doc>
<doc id="469155" url="https://pl.wikipedia.org/wiki?curid=469155" title="Bomis (spółka internetowa)">
Bomis (spółka internetowa)

Bomis – spółka internetowa założona w 1996, której właścicielem jest założyciel Wikipedii Jimmy Wales. Do czasu powstania Wikimedia Foundation Bomis finansowo i poprzez nieodpłatne udostępnianie infrastruktury wspierała Wikipedię i powstałe później projekty siostrzane.

</doc>
<doc id="469157" url="https://pl.wikipedia.org/wiki?curid=469157" title="Josef Wurst">
Josef Wurst

Josef Wurst (ur. 2 marca 1920, zm. 3 października 1947 w Landsberg am Lech) – zbrodniarz hitlerowski, członek załogi obozu koncentracyjnego Flossenbürg i SS-Rottenführer.
Członek Waffen-SS od 1 września 1944 roku. Pełnił od maja 1944 do kwietnia 1945 roku funkcję wartownika w "Leitmeritz", podobozie obozu koncentracyjnego Flossenbürg. Był również strażnikiem podczas marszu śmierci z tego obozu. Rozstrzelał wówczas z innym esesmanem ponad 50 Żydów.
Za zbrodnie popełnione na więźniach, Wurst został skazany w procesie załogi Flossenbürga przez amerykański Trybunał Wojskowy w Dachau na karę śmierci. Wyrok wykonano przez powieszenie w więzieniu Landsberg.

</doc>
<doc id="469159" url="https://pl.wikipedia.org/wiki?curid=469159" title="Żmijowiec (szczyt)">
Żmijowiec (szczyt)

Żmijowiec (1153 m n.p.m.) – szczyt w Masywie Śnieżnika o charakterze długiego i krętego grzbietu (dawna niem. nazwa "Otter Köppel").
Geografia.
Wchodzi w skład północnego i północno-zachodniego grzbietu odchodzącego od Śnieżnika w kierunku Czarnej Góry, Przełęczy Puchaczówka i Krowiarek. Ma trzy kulminacje o wysokościach (od południa): 1148 m, 1142 m i 1153 m. Ostatnia (najwyższa) zwieńczona jest grupą Mariańskich Skał (na niektórych mapach zwanych też Nowowiejskimi Skałami). Położony w pobliżu Czarnej Góry znanej z dużego ośrodka narciarskiego we wsi Sienna, na północny wschód od Międzygórza. Część wyciągów i nartostrad tego kompleksu poprowadzonych jest po stokach Żmijowca. Zbocza góry porasta stary bór świerkowy regla dolnego, a miejscami również regla górnego z domieszką buka i jodły. Sama wierzchowina jest częściowo odsłonięta i porośnięta dziką, nieuprawną łąką, a częściowo młodnikiem świerkowym.
Budowa geologiczna.
Masyw Żmijowca zbudowany jest ze skał metamorficznych serii strońskiej, należących do metamorfiku Lądka i Śnieżnika. Są to głównie łupki łyszczykowe z wkładkami i soczewami łupków łyszczykowych z granatami, marmurów (wapieni krystalicznych), kwarcytów, amfibolitów, serpentynitów.
Eksploatacja górnicza.
W zboczu tej góry na początku lat 50. XX w. prowadzono intensywne górnicze prace poszukiwawcze i wydobywcze rudy uranu w złożu o nazwie "Kopaliny". Prace te prowadzone były przez tajne Zakłady Przemysłowe R-1. W ciągu kilku lat wydrążono w Żmijowcu 37 km wyrobisk na 9-10 poziomach, przy różnicy głębokości 300 m między skrajnymi poziomami. Zbocze góry rozpoznawano za pomocą licznych odwiertów – z powierzchni wykonano 42 otwory o łącznej długości ok. 11 km, zaś pod ziemią kolejne 10 km. Złoża okazały się nieopłacalne i w 1953 zaprzestano prac górniczych. Na niewielką skalę do 1958 r. wydobywano jeszcze fluoryt.
Szlaki turystyczne.
Przez Żmijowiec prowadzą następujące szlaki turystyczne:

</doc>
<doc id="469169" url="https://pl.wikipedia.org/wiki?curid=469169" title="Johann Reinhold Patkul">
Johann Reinhold Patkul

Johann Reinhold von Patkul (Paikul, Paykul, von Patkuli; ur. 27 lipca 1660 w Sztokholmie, zm. 10 października 1707 w Kazimierzu Biskupim) – polityk inflancki, generał w czasie III wojny północnej.
Życiorys.
Był przywódcą ruchu szlachty inflanckiej przeciwko absolutnej władzy króla Szwecji Karola XI. W 1694 został skazany na obcięcie prawej ręki i konfiskatę majątku. Zbiegł jednak i rozpoczął akcję propagandową na dworach europejskich. Był inicjatorem zawiązania antyszwedzkiego przymierza Elektoratu Saksonii z Carstwem Rosyjskim w 1700. Wstąpił wówczas na służbę rosyjską jako generał-major i minister pełnomocny. W służbie cara Piotra Wielkiego, znany jako autor pierwszego projektu rozbioru Polski.
W 1704 doprowadził do podpisania traktatu sojuszniczego Rzeczypospolitej z Rosją w Narwie. W 1705 popadł w niełaskę króla Polski Augusta II Mocnego, który kazał go uwięzić w twierdzy Königstein, a na mocy pokoju w Altranstädt w 1706 oddał w ręce Karola XII.
Król szwedzki skazał go za zdradę na karę śmierci przez łamanie kołem, wyrok został wykonany w Kazimierzu Biskupim, co upamiętniał postawiony w miejscu egzekucji głaz "Patkul", przeniesiony później na Rynek.
Postać w literaturze.
Ostatnie dwa lata życia Patkula stanowią kanwę powieści "Brzemię pustego morza" Tadeusza Łopalewskiego. W 1841 ukazała się tragedia Karla Gutzkowa "Patkul." W opozycji do niej napisał w latach 1842-1848 swój zaginiony dramat "Patkul" Cyprian Kamil Norwid. 

</doc>
<doc id="469170" url="https://pl.wikipedia.org/wiki?curid=469170" title="Opóźnienie fazowe">
Opóźnienie fazowe



</doc>
<doc id="469175" url="https://pl.wikipedia.org/wiki?curid=469175" title="Anorak">
Anorak

Anorak (kalaallisut: "annoraaq") to nieprzemakalna kurtka z kapturem i ściągaczem noszona przez Inuitów i polarników. Tradycyjnie anorak nie był rozpinany z przodu, jednak współcześnie wiele rozpinanych kurtek określanych jest jako "anoraki".
Parka (unangam tunuu: "parka") to dłuższa kurtka wypełniona naturalnym lub syntetycznym puchem, z wyściełanym futrem kapturem. W popularnym użyciu często stosuje się zamiennie nazwy "parka" i "anorak" do określenia puchowej kurtki z kapturem.

</doc>
<doc id="469178" url="https://pl.wikipedia.org/wiki?curid=469178" title="Tonalit">
Tonalit

Tonalit – kwaśna skała magmowa – głębinowa, średnio- lub grubokrystaliczna. Na diagramie klasyfikacyjnym QAPF tonalit zajmuje pole 5.
W skład tonalitu wchodzą: zasadowy plagioklaz, kwarc, biotyt i amfibole oraz w niewielkich ilościach akcesoryczne: apatyt, cyrkon, monacyt, turmalin, tytanit, rutyl, magnetyt, granat i inne.
Tonalit zwykle jest barwy szarej, ciemnoszarej, czasami jest cętkowany. Ze względu na bogatą i piękną kolorystykę używany jest w budownictwie jako kamień dekoracyjny.
W Polsce tonality występują na powierzchni ziemi na Dolnym Śląsku oraz w Tatrach, natomiast w głębokim podłożu również w północno-wschodniej Polsce.

</doc>
<doc id="469180" url="https://pl.wikipedia.org/wiki?curid=469180" title="Juazeiro do Norte">
Juazeiro do Norte

Juazeiro do Norte – miasto w północno-wschodniej Brazylii, w południowej części stanu Ceará. Około 225,3 tys. mieszkańców.
W mieście rozwinął się przemysł spożywczy oraz włókienniczy.

</doc>
<doc id="469181" url="https://pl.wikipedia.org/wiki?curid=469181" title="Udon Thani (miasto)">
Udon Thani (miasto)

Udon Thani () – miasto w północno-wschodniej Tajlandii, na równinie Korat, ośrodek administracyjny prowincji Udon Thani. Miejscowość zamieszkuje około 131 tys. osób.

</doc>
<doc id="469182" url="https://pl.wikipedia.org/wiki?curid=469182" title="Metamorfik bystrzycko-orlicki">
Metamorfik bystrzycko-orlicki

Metamorfik bystrzycko-orlicki (metamorfik Gór Bystrzyckich i Orlickich) – jednostka geologiczna we wschodniej części Sudetów. Geograficznie leży w Sudetach Środkowych, natomiast pod względem budowy geologicznej wchodzi w skład struktury zachodniosudeckiej, która sięga na wschód po nasunięcie ramzowskie.
Od północy graniczy z niecką śródsudecką, od północnego wschodu i wschodu z rowem Górnej Nysy. Za jego przedłużenie po wschodniej stronie rowu Górnej Nysy uważa się metamorfik Lądka i Śnieżnika. Niektórzy łączą te jednostki w metamorfik orlicko-kłodzki.
Wyróżnia się dwie serie skalne zbudowane ze skał metamorficznych: łupkową i gnejsową.
Seria łupkowa jest odpowiednikiem serii strońskiej. Składa się z łupków łyszczykowych z wkładkami łupków łyszczykowych z granatami, a także paragnejsów, amfibolitów, łupków kwarcowych, łupków grafitowych, marmurów kalcytowych i dolomitowych, skał wapienno-krzemianowych, erlanów.
Seria gnejsowa, zbudowana z gnejsów bystrzyckich, odpowiada gnejsom śnieżnickim i gierałtowskim. Są to gnejsy oczkowe, warstewkowe, drobnoziarniste, cienkolaminowane, niekiedy pręcikowe, generalnie z wyraźną foliacją. W serii gnejsowej, poza różnymi odmianami tych ostatnich, występują amfibolity.
Metamorfik bystrzycko-orlicki buduje podłoże Gór Orlickich, Pogórza Orlickiego i Gór Bystrzyckich. Jego południowo-zachodnia część znajduje na obszarze Czech.

</doc>
<doc id="469183" url="https://pl.wikipedia.org/wiki?curid=469183" title="Decatur (Illinois)">
Decatur (Illinois)

Decatur – miasto w Stanach Zjednoczonych, w hrabstwie Macon, w środkowej części stanu Illinois. Według danych z 2021 roku, w Decatur mieszka 69,6 tys. mieszkańców, oraz 102,4 tys. w obszarze metropolitalnym. Miasto ma długą tradycję opartą na przetwarzaniu i produkcji towarów przemysłowych i rolniczych, w tym północnoamerykańską siedzibę konglomeratu rolniczego Archer Daniels Midland. 
Demografia.
Według danych pięcioletnich z 2020 roku, 70,2% mieszkańców stanowili Biali (68,3% nie licząc Latynosów), 22,6% to Czarni lub Afroamerykanie, 5,4% deklarowało przynależność do dwóch lub więcej ras, 1,1% to Azjaci, 0,24% to rdzenna ludność Ameryki i 0,08% to Hawajczycy i osoby pochodzące z innych wysp Pacyfiku. Latynosi stanowili 2,7% ludności miasta.
Religia.
W 2020 roku do największych grup obszaru metropolitalnego Decatur należały:

</doc>
<doc id="469186" url="https://pl.wikipedia.org/wiki?curid=469186" title="Springs">
Springs

Springs – miasto w Południowej Afryce, w prowincji Gauteng, w okręgu górniczo-przemysłowym Witwatersrand, na wschód od Johannesburga. Około 121,5 tys. mieszkańców.
W mieście rozwinął się przemysł maszynowy, elektrotechniczny, metalowy oraz szklarski.

</doc>
<doc id="469187" url="https://pl.wikipedia.org/wiki?curid=469187" title="Paragnejs">
Paragnejs

Paragnejs – skała metamorficzna (odmiana gnejsu) o składzie granitu, powstała z przeobrażenia facjii amfibolitowej (relatywnie średnie ciśnienie i temperatury) skał osadowych – piaskowców, zlepieńców, szarogłazów, arkoz, rzadziej mułowców, a także kwaśnych skał wulkanicznych – porfirów oraz ich tufów.
Posiada tzw. strukturę gnejsową.
Nazwa "paragneiss" wprowadzona w 1891 przez Karla Heinricha Ferdinanda Rosenbuscha.

</doc>
<doc id="469189" url="https://pl.wikipedia.org/wiki?curid=469189" title="Ortognejs">
Ortognejs

Ortognejs – gnejs o składzie granitoidu, powstały z jego przeobrażenia.
Nazwa "orthogneiss" została wprowadzona w 1891 przez Karla Heinricha Ferdinanda Rosenbuscha.

</doc>
<doc id="469199" url="https://pl.wikipedia.org/wiki?curid=469199" title="Concertación de Partidos por la Democracia">
Concertación de Partidos por la Democracia



</doc>
<doc id="469206" url="https://pl.wikipedia.org/wiki?curid=469206" title="Kresťansko-demokratické hnutie">
Kresťansko-demokratické hnutie



</doc>
<doc id="469207" url="https://pl.wikipedia.org/wiki?curid=469207" title="Słowacki Ruch Chrześcijańsko-Demokratyczny">
Słowacki Ruch Chrześcijańsko-Demokratyczny



</doc>
<doc id="469208" url="https://pl.wikipedia.org/wiki?curid=469208" title="Nick Carter (postać literacka)">
Nick Carter (postać literacka)

Nick Carter – prowadzący podwójne życie detektyw z tanich amerykańskich powieści, wymyślony przez Ormonda Smitha i Johna Coryella. Po raz pierwszy pojawił się w 1886 r.
W Polsce w 1908 wydano serię ok. 18 tłumaczeń z języka angielskiego powieści w cyklu "Nick Carter. Najsławniejszy Detektyw Ameryki".
W Niemczech, oprócz tłumaczeń oryginalnej serii pt. "Nick Carter", składającej się 375 pozycji, wydawano w latach 1929-1930 także serię pt. "Der neue Nick Carter. Der Weltdetektiv", składającą się z 44 prac niemieckich autorów. Początek tej serii (12 początkowych tytułów), tłumaczony na język polski ukazał się w 1929, pt. "Nowy Nick Carter. Przygody słynnego detektywa amerykańskiego".
Nick Carter w filmie.
Nick Carter pojawia się m.in. w czechosłowackim filmie "Adela jeszcze nie jadła kolacji".

</doc>
<doc id="469210" url="https://pl.wikipedia.org/wiki?curid=469210" title="Iławka (dopływ Drwęcy)">
Iławka (dopływ Drwęcy)

Iławka – rzeka, prawostronny dopływ Drwęcy o długości 46,31 km. Wypływa z jeziora Jeziorak na terenie Iławy, przepływa przez Jezioro Iławskie.

</doc>
<doc id="469211" url="https://pl.wikipedia.org/wiki?curid=469211" title="Audioscrobbler">
Audioscrobbler



</doc>
<doc id="469226" url="https://pl.wikipedia.org/wiki?curid=469226" title="Terry St. Clair">
Terry St. Clair

Terry St. Clair (ur. 1951 w Burslem, UK) – brytyjski muzyk folkowy i bluesowy, gitarzysta, autor tekstów i kompozytor. Znany z występów w londyńskich miejscach publicznych, pubach i restauracjach.
Życiorys.
Terry St. Clair karierę muzyczną zaczął pod koniec lat 60. XX-wieku koncertując w lokalnych angielskich pubach. Zadebiutował publicznie w 1974 roku w programie "New Faces" w brytyjskiej telewizji ITV. Później przeniósł się do Londynu gdzie zarabiał na życie grając w barach i restauracjach. W 1977 założył rodzinę a w 1978 urodziła mu się córka Anna. Podjął pracę jako przedstawiciel dystrybutora płyt muzycznych. Razem z przyjacielem Stevenem Southornem stworzyli zespół "Millstone Bill" grający koncerty w lokalach, głównie w środkowej części Wielkiej Brytanii. W 1980 roku Terry przeniósł się z powrotem do Londynu gdzie pracował jako instruktor nauki jazdy. W okresie między 1982 a 1994 rokiem podróżował głównie po Europie zarabiając na życie występami w miejscach publicznych oraz razem z teatrami ulicznymi.
W 1985 w czasie kiedy Bob Geldof organizował "Band Aid", Terry St. Clair występował w "Busk Aid" zbierając tysiące funtów na cele charytatywne. Napisał piosenkę "Maybe Not Tomorrow" którą wyemitowała telewizja BBC. W 1985 roku wyszedł pierwszy album Terry’ego "Not between Two and Five" osiągając ponad 60 tysięcy sprzedanych egzemplarzy. 
Terry kontynuował swoją działalność muzyczną przez dalszy okres lat 80. Wystąpił nawet na koncercie z Barrym Manilowem. 
W 1991 ukazał się drugi album "From the Little Back Room", nagrywany przez 18 miesięcy wyłącznie przez Terry’ego. Samodzielnie aranżował podkład muzyczny, instrumenty i sprzęt. Album ten był również bardzo popularny w swoim czasie jednakże Terry postanowił powrócić do bardziej akustycznych korzeni. W 1994 ukazał się jego najpopularniejszy album "Basically" składający się wyłącznie z akustycznych aranżacji, tylko gitara i śpiew. Od tamtego czasu Terry uważa, iż najważniejsze są pierwsze podejścia przy tworzeniu utworów i stara się zawsze złapać materiał od razu bez zbędnej obróbki i nadmiernego dopracowywania szczegółów. W 1997 amerykańska wytwórnia muzyczna chciała podpisać z nim kontrakt nagraniowy, jakkolwiek sprawa utknęła na wielomiesięcznych negocjacjach. W tym czasie jednak Terry wydał "Black White", kolejny album razem z muzykami brytyjskiej grupy The Strawbs, nagrany w londyńskiej dzielnicy Chiswick. Obecnie Terry St. Clair koncertuje w londyńskich publicznych miejscach gdzie także sprzedaje swoje albumy.

</doc>
<doc id="469239" url="https://pl.wikipedia.org/wiki?curid=469239" title="Królestwo Regencyjne">
Królestwo Regencyjne



</doc>
<doc id="469245" url="https://pl.wikipedia.org/wiki?curid=469245" title="Jean Colonna d’Ornano">
Jean Colonna d’Ornano

Jean Colonna d’Ornano (ur. 5 kwietnia 1895 w Algierze, zm. 11 stycznia 1941 w Murzuku) – oficer we francuskich wojskach kolonialnych i w czasie II wojny światowej, potem dowódca w armii "France Libre", pozostającej pod rozkazami generała de Gaulle'a.
Życiorys.
Był potomkiem korsykańskiego rodu d’Ornano, wnukiem Napoleona d’Ornano (1806–1859), kuzyna Rodolphe'a-Auguste'a d’Ornano, pochodził z nieutytułowanej linii rodu, która nawiązując do legendy rodowej przybrała z nadania Napoleona III miano Colonna d’Ornano wraz z odmianą herbu rodowego, by się odróżnić od linii hrabiowskiej.
Jean Colonna d’Ornano pobierał nauki w Lycée d'Alger w Algierze. 24 września 1914 wstąpił do francuskiej armii kolonialnej i walczył jako sierżant z Niemcami w Senegalu. W marcu 1918 został mianowany podporucznikiem. Po zakończeniu I wojny światowej pozostał w armii i służył w Syrii, Senegalu i Mauretanii oraz na koniec od 1932 do 1938 w Maroku. Wybuch II wojny światowej zastał go w Afryce Równikowej, gdzie był dowódcą okręgu wojskowego w Czadzie.
W maju 1940 wojska Mussoliniego wkroczyły do francuskich posiadłości kolonialnych. W czerwcu 1940 dowódca d’Ornano dołączył do wojsk Wolnych Francuzów, pociągając za sobą dużą grupę oficerów i żołnierzy. 18 sierpnia 1940 roku również d’Ornano zdezerterował z wojsk wiernych Philippe Pétainowi i dołączył do oddziałów Edgarda de Larminata w Léopoldville, następnie wraz z René Plevenem dotarł do Fort Lamy, gdzie gubernator Félix Éboué ogłosił przyłączenie Czadu do Wolnej Francji. Następnie został awansowany do stopnia podpułkownika i został zastępcą Pierre Marchanda, który był dowódcą senegalskiego pułku piechoty stacjonującego w Czadzie.
W grudniu 1940 roku współpracował z generałem Philippe Marie Leclerciem, przygotowując ofensywę na tereny Libii. Od 2 stycznia 1941 roku przygotowywał plan ataku na miasto Murzuk. Zginął w walce, 11 stycznia 1941 roku
Pierwotnie pochowano go w Murzuku. 10 grudnia 1956 roku jego szczątki przeniesiono do Algieru, a 10 dni później na pokładzie krążownika Guichen trafiły do Ajaccio.
Odznaczenia.
Odznaczony następującymi odznaczeniami:

</doc>
<doc id="469258" url="https://pl.wikipedia.org/wiki?curid=469258" title="Nick Carter">
Nick Carter



</doc>
<doc id="469259" url="https://pl.wikipedia.org/wiki?curid=469259" title="Student (ujednoznacznienie)">
Student (ujednoznacznienie)



</doc>
<doc id="469261" url="https://pl.wikipedia.org/wiki?curid=469261" title="Stałość (fitosocjologia)">
Stałość (fitosocjologia)

Stałość fitosocjologiczna gatunku (S) – cecha syntetyczna gatunku oznaczana w fitosocjologi. Określa względną częstość występowania danego gatunku w obrębie syntaksonu. Wyraża się ją w procentach fitocenoz, w których występuje dany gatunek w stosunku do ogólnej liczby fitocenoz zaliczonych do danego syntaksonu.
Często wyraża się stałość w pięciostopniowej tzw. skali stałości (I-V):

</doc>
<doc id="469263" url="https://pl.wikipedia.org/wiki?curid=469263" title="Beskid Korbielowski">
Beskid Korbielowski

Beskid Korbielowski (także "Veska", "Weska" lub "Wyska", 955 m) – szczyt w Beskidzie Żywieckim, na głównym grzbiecie karpackim pomiędzy Studentem (935 m) a Beskidem Krzyżowskim (923 m). Od Beskidu Krzyżowskiego oddziela go przełęcz 854 m. Grzbietem tym przebiega granica polsko-słowacka, a także Wielki Europejski Dział Wodny. 
Południowo-wschodnie, całkowicie zalesione stoki Beskidu Korbielowskiego opadają do słowackiej doliny Polhoranki, północno-zachodnie do polskiej miejscowości Korbielów. Ich dolną część zajmują pola i zabudowania Korbielowa. Poza tym góra jest całkowicie zalesiona, jedynie w pobliżu przełęczy oddzielającej Beskid Korbielowski od Studenta znajduje się niewielka Polana Bleszczowska.
Południowa część Beskidu Korbielowskiego znajduje się na terenie Żywieckiego Parku Krajobrazowego. Przez szczyt prowadzą dwa szlaki turystyczne (polski czerwony i słowacki niebieski).

</doc>
<doc id="469267" url="https://pl.wikipedia.org/wiki?curid=469267" title="Beskid Krzyżowski">
Beskid Krzyżowski

Beskid Krzyżowski, także "Szelust" (923 m) – szczyt w Beskidzie Żywieckim, po zachodniej stronie Przełęczy Półgórskiej (809 m). Położony jest na głównym grzbiecie karpackim, nad miejscowością Krzyżówki, do której opadają jego północno-wschodnie stoki. Przez szczyt przebiega granica polsko-słowacka. Od słowackiej, południowo-zachodniej strony stoki są całkowicie, aż do podnóży zalesione i opadają do doliny Polhoranki. Zalesiony jest również wierzchołek i górna część stoków od polskiej strony, dolną część polskich stoków zajmują pola i zabudowania miejscowości Krzyżówki.
Przez Beskid Krzyżowski prowadzą dwa równoległe szlaki turystyczne; po stronie polskiej jest to czerwony Główny Szlak Beskidzki, po stronie słowackiej niebieski. Oba szlaki na tym odcinku łączą przełęcz Glinne z Babią Górą.

</doc>
<doc id="469269" url="https://pl.wikipedia.org/wiki?curid=469269" title="DiSEqC">
DiSEqC

DiSEqC (, wym. []) – protokół komunikacyjny opracowany przez Eutelsat pozwalający na przełączanie pomiędzy źródłami sygnału telewizyjnego, czy sterowanie anteną.
Skrót pochodzi od i oznacza „cyfrowe sterowanie sprzętem satelitarnym”, ew. „sterowanie cyfrowym sprzętem satelitarnym”.
DiSEqC a odbiorniki analogowe.
Zgodność z DiSEqC można znaleźć w nielicznych, pozostających jeszcze na rynku, odbiornikach analogowych (głównie tych wyprodukowanych najpóźniej), choć czasem tylko w wersji najprostszej, tzn. tylko 1.0, ew. 1.1. Jednakże można to skompensować podłączając do tej samej anteny satelitarnej dodatkowo w pełni zgodny odbiornik cyfrowy, który służy np. do obracania anteny, a pozostaje wyłączony w czasie odbioru programów analogowych.
DiSEqC w Polsce.
W Europie, a w szczególności w Polsce, najpopularniejsza konfiguracja używająca DiSEqC to tzw. „zez”, gdzie przy jednej antenie zamontowane są, znajdujące się obok siebie, dwa konwertery: jeden na satelitę Hot Bird, drugi na satelitę Astra, połączone z odbiornikiem poprzez przełącznik DiSEqC.

</doc>
<doc id="469271" url="https://pl.wikipedia.org/wiki?curid=469271" title="Gatunki charakterystyczne">
Gatunki charakterystyczne



</doc>
<doc id="469272" url="https://pl.wikipedia.org/wiki?curid=469272" title="Campina Grande">
Campina Grande

Campina Grande – miasto w północno-wschodniej Brazylii, w stanie Paraíba. Około 414 tys. mieszkańców.
W mieście rozwinął się przemysł włókienniczy, spożywczy oraz hutniczy.

</doc>
<doc id="469275" url="https://pl.wikipedia.org/wiki?curid=469275" title="Santiago de Querétaro">
Santiago de Querétaro

Santiago de Querétaro – miasto w środkowym Meksyku, na obszarze Mesy Centralnej, na wysokości 1865 metrów. Jest największym miastem i stolicą stanu Querétaro. Około 842 tys. mieszkańców. Zabytkowe centrum miasta zostało w 1996 roku wpisane na listę światowego dziedzictwa UNESCO. Ponadto jest jednym z najszybciej rosnących miast w Meksyku, głównie ze względu na rozwijający się przemysł maszynowy, chemiczny i papierniczy.

</doc>
<doc id="469278" url="https://pl.wikipedia.org/wiki?curid=469278" title="Kurs giełdowy">
Kurs giełdowy

Kurs giełdowy – cena po której zawierane są transakcje giełdowe na danej sesji giełdowej papierów wartościowych, instrumentów finansowych, lub aktywów, które są notowane na tej giełdzie.
Kurs giełdowy określany jest na podstawie zleceń maklerskich przekazanych na giełdę. Kształtowanie się kursu giełdowego uzależnione jest od popytu i podaży na dany instrument lub dobro.
Rodzaje kursu giełdowego.
Zlecenia maklerskie przyjmowane są przez całą sesję giełdową, jednak mogą one zostać zrealizowane dopiero w ściśle określonym momencie określania kursu giełdowego.

</doc>
<doc id="469281" url="https://pl.wikipedia.org/wiki?curid=469281" title="Prince Albert">
Prince Albert

Prince Albert – trzecie co do wielkości miasto prowincji Saskatchewan w Kanadzie. Usytuowane w centralnej części prowincji nad brzegami rzeki North Saskatchewan. Nazywane "Bramą Północy" gdyż jest ostatnim znaczącym skupiskiem osiedli ludzkich na drodze ku dalekiej północy.
Według spisu ludności z 2005 roku miasto to liczyło ok. 35 tys. mieszkańców
W mieście rozwinął się przemysł drzewny, spożywczy oraz skórzany.

</doc>
<doc id="469284" url="https://pl.wikipedia.org/wiki?curid=469284" title="Baoding">
Baoding

Baoding (chiń. 保定; pinyin: "Bǎodìng") – miasto o statusie prefektury miejskiej w Chinach, w prowincji Hebei, na południowy zachód od Pekinu. W 2010 roku liczba mieszkańców miasta wynosiła 1 141 567. Prefektura miejska w 1999 roku liczyła 10 500 897 mieszkańców. Ośrodek handlu oraz przemysłu chemicznego, elektronicznego, maszynowego, spożywczego, włókienniczego i skórzanego; w mieście działa uniwersytet, akademia medyczna i wyższe szkoły wojskowe. Siedziba rzymskokatolickiej diecezji Baoding.
W mieście znajduje się stacja kolejowa Baoding.
Podział administracyjny.
Prefektura miejska Baoding podzielona jest na:

</doc>
<doc id="469286" url="https://pl.wikipedia.org/wiki?curid=469286" title="Tadeusz Woźniak">
Tadeusz Woźniak



</doc>
<doc id="469287" url="https://pl.wikipedia.org/wiki?curid=469287" title="Biskira">
Biskira

Biskira (arab.: بسكرة; fr.: "Biskra") – miasto w północno-wschodniej Algierii, stolica administracyjna prowincji Biskira, u podnóża masywu Dżabal al-Aurus. Około 228 tys. mieszkańców.
W starożytności rzymskie miasto Vescera, położone na skrzyżowaniu szlaków karawan prowadzących z Sahary do Oceanu Atlantyckiego.
W kulturze.
Biskira jest głównym miejscem akcji powieści "Immoralista" André Gide'a z 1902 roku i poematu prozą "Pokarmy ziemskie" z 1897 roku tego pisarza. Odwiedził on miasto w 1895 roku, spędzając tam dwa tygodnie od 31 stycznia z lordem Alfredem Douglasem, po spotkaniu z Oscarem Wilde'em w Blidzie i Algierze.
Diana Mayo, bohaterka bestsellerowej powieści "Szejk" Edith Maude Hull z 1919 roku i filmu "Szejk", rozpoczyna podróż na pustynię z Biskiry, ukazanej jako kosmopolityczna oaza.
Węgierski kompozytor Béla Bartók zbierał tradycyjną muzykę w Biskirze w 1913 roku.
Sport.
W 1934 roku w mieście założony został klub piłkarski US Biskra.

</doc>
<doc id="469290" url="https://pl.wikipedia.org/wiki?curid=469290" title="Mossoró">
Mossoró

Mossoró – miasto w północno-wschodniej Brazylii, w stanie Rio Grande do Norte, nad rzeką Apodi (uchodzi do Oceanu Atlantyckiego). Około 211,7 tys. mieszkańców.
W mieście rozwinął się przemysł spożywczy, włókienniczy oraz rzemieślniczy.

</doc>
<doc id="469293" url="https://pl.wikipedia.org/wiki?curid=469293" title="Irradiacja">
Irradiacja



</doc>
<doc id="469294" url="https://pl.wikipedia.org/wiki?curid=469294" title="Tropiciele zła">
Tropiciele zła

Tropiciele zła (ang. "Not Just A Witch") – książka dla dzieci autorstwa Evy Ibbotson, przetłumaczona na język polski przez Tomasza Wilusza i wydana w Polsce w 2003 roku przez wydawnictwo Elf.
Fabuła.
Książka opisuje dwie czarownice: Hecate Tenbury-Smith i Dorę Mayberry. Heckie potrafiła zamienić ludzi w zwierzęta, a Dora w kamień. Były najlepszymi przyjaciółkami. Razem chciały oczyścić świat od zła. Gdy na balu z okazji ukończenia szkoły miały takie same kapelusze, pokłóciły się. Następnie Heckie zamieszkała w Wellbridge i tam spotkała Daniela Trenta, który miał się opiekować małym dzieckiem. Heckie zamieniła dziecko w buldoga i chłopiec pobiegł ją poprosić, żeby odwróciła czar. Mieli wiele przygód. Heckie spotkała oszusta, który chciał zarobić na irbisach, ale pod koniec książki wszystko się wydało i Dora pogodziła się z Heckie.

</doc>
<doc id="469296" url="https://pl.wikipedia.org/wiki?curid=469296" title="Ciudad Obregón">
Ciudad Obregón

Ciudad Obregón – miasto w północno-zachodnim Meksyku, w stanie Sonora, w delcie rzeki Yaqui. Jest drugim pod względem liczebności mieszkańców miastem w tym stanie.
W mieście rozwinął się przemysł spożywczy oraz chemiczny.

</doc>
<doc id="469300" url="https://pl.wikipedia.org/wiki?curid=469300" title="Rabat (handel)">
Rabat (handel)

Rabat (upust) – zniżka oznaczona procentowo lub kwotowo od ustalonej ceny określonego towaru. Udzielana jest najczęściej nabywcom płacącym gotówką, kupującym duże ilości towaru jednorazowo lub w określonym czasie.
Można wyróżnić następujące rodzaje rabatów:

</doc>
<doc id="469301" url="https://pl.wikipedia.org/wiki?curid=469301" title="Mariusz Grzebalski">
Mariusz Grzebalski

Mariusz Grzebalski (ur. 22 lutego 1969 w Łodzi) – polski poeta i prozaik.
Życiorys.
Studiował filozofię i polonistykę w Poznaniu. Autor ośmiu zbiorów wierszy. Laureat m.in. nagrody literackiej im. Kazimiery Iłłakowiczówny (za zbiór wierszy "Negatyw", 1994), nagrody Polskiego Towarzystwa Wydawców Książek (za zbiór "Ulica Gnostycka", 1997), nagrody Ericha Burdy (2001), Wrocławskiej Nagrody Poetyckiej „Silesius” 2014 za najlepszą książkę poetycką roku 2013 za zbiór "W innych okolicznościach", za który był również nominowany do Nagrody Poetyckiej im. Wisławy Szymborskiej 2014. Nagrodzony przez Poznański Przegląd Nowości Wydawniczych (2001, 2012). Były redaktor naczelny Ogólnopolskiego Dwutygodnika Literackiego „Nowy Nurt”, były redaktor artzina „Już Jest Jutro” oraz „Dodatku Literackiego” Nagrody Literackiej Gdynia. W 2001 roku ukazał się wybór jego wierszy w przekładzie na język niemiecki – „Graffiti” (tłum. Doreen Daume, posłowie ). Wydany w 2006 „Człowiek, który biegnie przez las” był jego debiutem prozatorskim. Obecnie pracuje jako redaktor w Wydawnictwie WBPiCAK, gdzie prowadzi Wielkopolską Bibliotekę Poezji i Bibliotekę Poezji Współczesnej.
Twórczość.
Prasa.
„Apokalipsa” (Słowenia), „Chimera”, „Chicago Reviev” (USA), „Czas Kultury”, „Czetwer” (Ukraina), „Die Hören” (Niemcy), “Sinn und Form” (Niemcy), „Ekologist” (Czechy), „FA-ART.”, „Fraza”, „Jacket” (Australia), „Kresy”, „Lyric” (USA), „Manuskripte” (Austria), „Metai” (Litwa), „NaGłos”, „Odra”, „Podium” (Austria), „Przekrój”, „RAK. Revue Aktualnej Kultury” (Słowenia), „Razgledi” (Słowenia), „Studium”, „Twórczość”, „Tygodnik Powszechny” oraz inne.

</doc>
<doc id="469302" url="https://pl.wikipedia.org/wiki?curid=469302" title="Irradiacja (fizyka)">
Irradiacja (fizyka)

Irradiacja - jedno ze złudzeń optycznych, sprawiające, że jasne lub błyszczące przedmioty oglądane na ciemnym tle wydają się większe.
Zjawisko irradiacji powodowane jest tym, że pole podrażnienia fizjologicznego na siatkówce zajmuje większą powierzchnię, niż wielkość postrzeganego obrazu w rzeczywistości, a to dlatego iż receptory na siatkówce połączone są w grupy.

</doc>
<doc id="469309" url="https://pl.wikipedia.org/wiki?curid=469309" title="C.J. Ramone">
C.J. Ramone

C.J. Ramone, właśc. Christopher Joseph Ward (ur. 8 października 1965) – amerykański muzyk rockowy, w latach 1989–1996 grał na gitarze basowej w legendarnej punkrockowej grupie Ramones.

</doc>
<doc id="469312" url="https://pl.wikipedia.org/wiki?curid=469312" title="Poczta głosowa">
Poczta głosowa

Poczta głosowa (ang. "Voice Mail") – usługa dostępna w sieciach telefonii stacjonarnej i komórkowej. 
Podstawowa zasada działania: gdy abonent nie odbierze połączenia, dzwoniący może zostawić mu wiadomość głosową do odsłuchania, gdy ten zadzwoni na podany numer. 
Jak działa poczta głosowa.
Poniższy rysunek pokazuje jak system poczty głosowej współpracuje z centrala PBX. Przypuśćmy, że użytkownik z zewnątrz dzwoni do Freda (wewnętrzny 2345). Połączenie przychodzi z sieci publicznej (A) i dociera do centrali PBX. Połączenie jest przekierowywane na wewnętrzny numer Freda (B), ale Fred nie odpowiada. Po kilku sygnałach centrala PBX przestaje dzwonić do Freda i przekierowuje połączenie na łącza poczty głosowej (C). Centrale telekomunikacyjne zwykle przekierowują połączenia, zajęte lub bez odpowiedzi, na inne łącza. Jednocześnie centrala przesyła do systemu poczty głosowej (poprzez łącze D) informacje, że przekazywane połączenie jest do Freda (z wewnętrznym 2345). Dzięki temu system poczty głosowej wie do kogo jest adresowane połączenie i odpowiada pozdrowieniem nagranym przez Freda.
Ze względu na wymaganą wysoką jakość usługi (opóźnienia między pakietami muszą być minimalne i różnica w czasie transmisji pomiędzy pakietami musi być znikoma) system poczty głosowej zawiera wiele mikroprocesorów, które muszą przetwarzać znaczące ilości danych (nie do zaakceptowania jest np. chwilowe przerwanie nagrywania - jak to ma miejsce często w przypadku przesyłania dużych plików danych).
Kiedy połączenie jest przekierowane do systemu poczty głosowej, ten ostatni wykrywa dzwonienie na linii i sygnalizuje do procesora (CPU), że przyszło połączenie. Jednocześnie CPU otrzymuje informacje poprzez łącze D, że wewnętrzny 2345 jest przekierowany z informacją, że odbiorca jest niedostępny (ring-no-answer). W następnej kolejności CPU odgrywa wiadomość powitania Freda (którą ten wcześniej nagrał) wraz z instrukcjami typu - po nagraniu wiadomości wciśnij * w celu otrzymania więcej opcji (typu odsłuchaj wiadomość którą nagrałeś i zmień ją itd.). CPU przez cały czas odgrywania wiadomości i później podczas nagrywania wiadomości dzwoniącego słucha czy użytkownik nie wcisnął któregokolwiek z przycisków, aby wydać jakieś polecenie.
Wiadomość dzwoniącego jest nagrywana w cyfrowej postaci przez interfejs telefoniczny i przekazywana do kontrolera dysku (ang. Disk controller), aby ten zachował wiadomość na jednym z dysków twardych poczty głosowej. Niektóre systemy poczty głosowej stosują operacje przeplotu celem zabezpieczenia danych. Miejsce przechowywania wiadomości dla Freda jest zapisywane w pamięci kontrolera. Po zakończeniu nagrywania system poczty głosowej wysyła do centrali telefonicznej informacje, aby zapalić lampkę wiadomości głosowej na telefonie Freda - w ten sposób jak tylko Fred wróci w pobliże swojego aparatu będzie natychmiast wiedział, że ma wiadomość. Następnie Fred dzwoni do poczty głosowej (wewnętrzny C).
Ponownie centrala informuje system poczty głosowej poprzez łącze D, że tym razem to Fred dzwoni aby odsłuchać swoją wiadomość. Poczta głosowa natychmiast odgrywa wiadomość powitania dla Freda i pyta go o hasło dostępu do jego konta. Jeśli Fred poda prawidłowe hasło system odegra mu syntetyczną reprodukcję wiadomości od nadawcy (wersja cyfrowa).

</doc>
<doc id="469318" url="https://pl.wikipedia.org/wiki?curid=469318" title="Kopa Spadowa">
Kopa Spadowa



</doc>
<doc id="469322" url="https://pl.wikipedia.org/wiki?curid=469322" title="Mag Mell">
Mag Mell

Mag Mell – w mitologii celtyckiej poetyckie określenie nieba jako "równiny radości" czy "równiny rozkoszy", a także królestwa w zaświatach, wyobrażanego sobie przez Celtów nieco inaczej niż przez inne europejskie ludy, nie w żadnej dalekiej krainie czy w niebie, ale obok rzeczywistego, obecnego. 
Zamieszkujący świat zmarłych umarli żyli w wierzeniach Celtów obok żyjących, ale nie spotykając się z nimi i nie wpływając jedni na drugich. Do takiego wpływu czy spotkania mogło dojść tylko raz w roku, w Samhain, kiedy to oba światy łączyły się ze sobą, umożliwiając kontakt żywych i umarłych. Ci ostatni żyją tam podobnie jak na Ziemi, bogaci ucztują we wspaniałych pałacach, nie musząc zamartwiać się problemami, zdrowi i szczęśliwi.
Mężczyźni zawsze są w sile wieku, a kobiety zawsze są młode i piękne. Czas płynie na zabawach i igrzyskach, na wyścigach rydwanami ze szlachetnych metali ciągniętymi przez złote bądź błękitne konie. Stamtąd też bierze się wszelka wiedza. Niekiedy jednak mieszkańcy tej krainy, podzieleni na szereg państw, stają do wojny z innymi państwami tamtego świata. Prócz nich świat zmarłych zamieszkują też upiory, potwory i czarownice. Najwyższym władcą jest Dagda z kotłem obfitości i śmiertelną maczugą, król elfów bądź przywódca Tuatha de Danann, niegdyś najwyższe bóstwo irlandzkie, władca życia i śmierci. Czas płynął tam inaczej, chwile trwały lata. Ponadto niektórzy bohaterowie celtyckich mitów, jak Oisin, Cuchulainn czy Conle, a także Bran zostali tam zaprowadzeni przez kobiety. Herosi zyskiwali tam nieziemskie umiejętności, tak jak druidzi, stamtąd mędrcy czerpią wiedzę, a poeci natchnienie. Wejść jednak nie było łatwo, wejście skrywały jaskinie czy zbiorniki wodne.
Z wierzeniami tymi wchodzą w konflikt inne, które upatrywały raju jednak w pewnym oddaleniu, na samotnej wyspie na zachodzie bądź północy. Bretańczcy odwozili więc na morze dusze swych zmarłych. Jedną ze stosowanych dla krainy nazw jest "Mag Mell", ale stosowano też nazwy Tir na mBeo ("Ziemia żywych"), Tir na mBan ("Ziemia kobiet"), Tir na Nog ("Ziemia młodych"), Tir Sorcha ("Ziemia Świetlana"), Mag Mor ("Wielka Równina"), w końcu też Tir Tarngiri ("Ziemia Obiecana") już pod wpływem chrześcijaństwa.

</doc>
<doc id="469352" url="https://pl.wikipedia.org/wiki?curid=469352" title="Fajki (kły dzika)">
Fajki (kły dzika)

Fajki - żargonowa nazwa, stworzona przez myśliwych i leśników, która przyjęła się w terminologii przyrodniczej, określająca górną parę kłów dzika.
Fajki rozrastają się szczególnie u starszych samców tego gatunku. Wraz z szablami stanowią bardzo groźny oręż.

</doc>
<doc id="469363" url="https://pl.wikipedia.org/wiki?curid=469363" title="HIDD">
HIDD

HIDD ( – sprzętowo niezależne sterowniki urządzeń) – zespół kodów źródłowych, które umożliwiają stworzenie interfejsu dla sprzętu.
Systemem operacyjnym, który używa HIDD jest AROS

</doc>
<doc id="469366" url="https://pl.wikipedia.org/wiki?curid=469366" title="Mojmír I">
Mojmír I



</doc>
<doc id="469390" url="https://pl.wikipedia.org/wiki?curid=469390" title="Przełęcz Ramzovska">
Przełęcz Ramzovska

Przełęcz Ramzovska (, historyczna nazwa ) – przełęcz o wysokości 759 m n.p.m. na granicy Moraw i Śląska, w północno-wschodnich Czechach, w Sudetach Wschodnich, na granicy trzech pasm górskich o nazwach: Wysoki Jesionik (), Góry Złote () i Hanušovická vrchovina, w obrębie gminy Ostružná, w osadzie Ramzová, pomiędzy szczytami gór Klín i Černava.
Charakterystyka.
Nazwa przełęczy bierze się z położonej przy niej osady Ramzová. Przełęcz Ramzovska to jedna z najpopularniejszych i najbardziej uczęszczanych przełęczy, położona na granicy trzech pasm górskich o nazwach: Wysoki Jesionik (), Góry Złote () i Hanušovická vrchovina, pomiędzy szczytami gór Klín (szczyt położony w paśmie Góry Złote) i Černava (szczyt położony w paśmie Wysoki Jesionik). Na podstawie szczegółowej mapy Państwowego urzędu geodezyjnego o nazwie () w Pradze punkt siodłowy przełęczy usytuowany jest w pobliżu przebiegającej szosy nr Lipová-lázně – Olšany i ma wysokość 759 m n.p.m. oraz współrzędne geograficzne (). Przy szosie tej znajduje się parking dla zmotoryzowanych turystów oraz przystanek linii autobusowej z połączeniem do Jesionika () i Pragi. Przez przełęcz przebiega również linia kolejowa nr 292 Šumperk – Karniów (), z przystankiem Ramzová położonym na przełęczy. Na przełęczy znajduje się punkt geodezyjny o wysokości 756,46 m n.p.m. oraz współrzędnych geograficznych (), oddalony o około 80 m na północny zachód od punktu siodłowego. Przełęcz jest zabudowana oraz wokoło odkryta, jest więc punktem widokowym, z perspektywą m.in. na górę Černava. Z przełęczy biorą swój początek drogi oraz ścieżki ze zlokalizowanymi na nich: szlakami turystycznymi, szlakami rowerowymi, ścieżką dydaktyczną oraz trasami narciarstwa biegowego. Na przełęczy znajduje się skrzyżowanie turystyczne o nazwie "Ramzová (parkoviště)". Przy przełęczy, blisko drogi nr znajduje się kaplica św. Rocha, a blisko przełęczy ma swoją siedzibę stacja Pogotowia Górskiego (). Przez przełęcz przebiega sieć napowietrznej linii przesyłowej prądu o napięciu (110 i 22) kV. Na przełęczy znajduje się plac zabaw dla dzieci i dwa położone obok korty tenisowe. Ponadto przy przełęczy znajduje się stacja kolejki linowej z osady Ramzová, otwartej w 1981 roku, która w dolnej części na górę Černava ma długość 1459 m z wyciągiem 4-krzesełkowym.
Wody.
Grzbiet główny (grzebień) góry Pradziad, biegnący od przełęczy Skřítek do przełęczy Červenohorské sedlo oraz dalej do przełęczy Ramzovskiej jest częścią granicy Wielkiego Europejskiego Działu Wodnego, dzielącej zlewiska Morza Bałtyckiego i Morza Czarnego.
Przełęcz leży na tej granicy, na zlewiskach Morza Bałtyckiego (dorzecze Odry) na stoku północno-wschodnim oraz Morza Czarnego (dorzecze Dunaju) na stoku południowo-zachodnim. Na stoku północno-wschodnim bierze swój początek potok o nazwie Ramzovský potok.
Ochrona przyrody.
Część przełęczy na wschód od przebiegającej drogi nr znajduje się w obrębie wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt.
Z przełęczy wzdłuż czerwonego szlaku turystycznego utworzono ścieżkę dydaktyczną o nazwie () na trasie:
Turystyka.
Na przełęczy znajduje się baza infrastruktury turystycznej z hotelem górskim "Andromeda" oraz pensjonatami "Penzion Neubauer" i "Turistická chata TJ Tesla Brno – Ramzová". Ponadto na przełęczy, blisko przystanku kolejowego znajduje się restauracja z barem o nazwie "Restaurace Ramzovské sedlo", mogąca pomieścić 50 gości oraz nieco dalej inna restauracja o nazwie "Restaurace Kaťuša". Ponadto w osadzie Ramzová znajdują się w pobliżu przełęczy inne pensjonaty.
Kluczowym punktem turystycznym jest skrzyżowanie turystyczne położone na przełęczy o nazwie () z podaną na tablicy informacyjnej wysokością 762 m, od którego rozchodzą się szlaki turystyczne, szlak rowerowy, ścieżka dydaktyczna i trasy narciarstwa biegowego. 
Szlaki turystyczne.
Klub Czeskich Turystów () wytyczył z przełęczy trzy szlaki turystyczne na trasach:
Ponadto z przełęczy biegnie szlak spacerowy na trasie:
Szlaki rowerowe.
Przez przełęcz wyznaczono szlak rowerowy na trasie:
Trasy narciarskie.
W okresach ośnieżenia wzdłuż czerwonego szlaku turystycznego i szlaku rowerowego można skorzystać z wyznaczonych tras narciarstwa biegowego. Na stokach pobliskiej góry Černava zlokalizowano również trasy narciarstwa zjazdowego, wchodzące w skład dwóch ośrodków narciarskich o nazwach () oraz ().

</doc>
<doc id="469397" url="https://pl.wikipedia.org/wiki?curid=469397" title="Parafia Najczystszego Serca Maryi w Warszawie">
Parafia Najczystszego Serca Maryi w Warszawie

Parafia Najczystszego Serca Maryi w Warszawie – parafia rzymskokatolicka w Warszawie. Znajduje się w diecezji warszawsko-praskiej, w dekanacie grochowskim, w dzielnicy Praga-Południe.
Historia kościoła.
Pierwsza wzmianka o kościele, dotyczy drewnianej świątyni zbudowanej w końcu 1924 r., przez pierwszego proboszcza księdza Jana Sztukę. Parafię erygował 25 lutego 1925, kardynał Aleksander Kakowski. Obszerny plac pod budowę ofiarował mieszkaniec Grochowa, Jan Łaski – przedsiębiorca budowlany, prezes Spółki Seryjnej Budowy Domów. Drewniana świątynia została postawiona w 6 tygodni i przetrwała do 12 września 1944. Spłonęła, kiedy wojska radzieckie zajmowały Pragę.
Tytuł kościoła nadała Księżna Maria Radziwiłłowa. W Kronice parafialnej zapisano:
Nie są do końca znane motywy nadania kościołowi właśnie tego tytułu. Być może Księżna - fundatorka kościoła pod wezwaniem Najświętszego Serca Jezusowego na Michałowie (dzisiejsza ulica Kawęczyńska) - chciała mieć w bliskim sąsiedztwie na Grochowie bliźniaczy kościół Serca Maryi. Według innej wersji, księżna jako osoba religijna, o szerokich kontaktach zagranicznych, mogła znać Objawienia Fatimskie, a tym samym jeden z warunków Matki Bożej - nabożeństwo do Serca Maryi - Jej Serca.
Szybki przyrost ludności na Grochowie spowodował konieczność budowy większej świątyni. Członkowie Towarzystwa Przyjaciół Grochowa zdecydowali o budowie kościoła – pomnika dla uczczenia pamięci bohaterów poległych w bitwie pod Olszynką Grochowską. Jednocześnie w 1931 r., w setną rocznicę powstania listopadowego, Komitet Budowy Kościoła – Pomnika poległych za Ojczyznę, podjął działania w celu gromadzenia funduszy i materiałów. Wystosowano odezwę do narodu o wsparcie finansowe. Organizowano uroczyste akademie i występy artystów polskich. Urządzano loterie i zabawy, a parafianie kwestowali z puszkami na ulicy. Wreszcie, 10 czerwca 1934, poświęcono kamień węgielny, a budowę w stanie surowym, według projektu architekta Andrzeja Boniego, ukończono w 1941 r. Boni był także twórcą projektu konkatedry pod wezwaniem Niepokalanego Serca Najświętszej Marii Panny w Sokołowie Podlaskim (oba kościoły są bardzo podobne).
Organizatorem, budowniczym i pierwszym proboszczem parafii był, aż do swojej śmierci 26 grudnia 1970, ksiądz Jan Sztuka. W czasie okupacji trwały prace wykończeniowe przy świątyni. Zostały one przerwane w momencie wybuchu powstania warszawskiego. Kościół, na szczęście, nie ucierpiał wiele w czasie wojny. Jedyne straty to nieznacznie uszkodzony dach i mury od strony północnej. Niemcy planowali wysadzenie budynku – nie zdążyli jednak zrealizować swoich planów. Konsekracji kościoła dokonał prymas Polski arcybiskup Stefan Wyszyński 30 października 1949. Miejsce pochówku w wybudowanym przez siebie kościele znalazł także proboszcz, ksiądz Jan Sztuka. Jego krypta grobowa znajduje się pod kaplicą nawy bocznej, przy ołtarzu Matki Boskiej Częstochowskiej.
Kiedy tworzono diecezję warszawsko-praską, kościół Najczystszego Serca Maryi typowany był na diecezjalną katedrę, głównie ze względu na jego piękno i okazałość. Duże znaczenie miało też położenie – tuż przy dużej arterii, jaką jest ulica Grochowska.
Opis.
Obecnie wnętrze kościoła wypełniają liczne ołtarze z marmuru: główny z 3-metrową figurą Serca Matki Bożej nad tabernakulum, ofiarny wykonany w 2001 r., i sześć ołtarzy bocznych, z których trzy poświęcone są patronce kościoła: ołtarz Matki Boskiej Fatimskiej, Matki Boskiej Częstochowskiej w kaplicy nawy bocznej, oraz Matki Boskiej Nieustającej Pomocy. Pozostałe to: ołtarz Świętej Rodziny, Miłosierdzia Bożego ze sprowadzonymi w 2003 r. relikwiami św. Faustyny, i św. Antoniego Padewskiego. Polichromię kościoła zaprojektowali plastycy p. Baran i p. Sławiński. Na chórze znajdują się 56-głosowe organy, w 2002 r. przebudowane przez firmę Zych, a na potężnej wieży umieszczone są trzy dzwony, które ostatnio zyskały elektryczno-magnetyczny napęd.
W dniu 5 listopada 2006 r. została uruchomiona iluminacja kościoła.
W kościele pracują siostry orionistki. W kościele jest wielu ministrantów i kandydatów na ministrantów.
W latach 70. i 80. w kościele działała bardzo duża grupa bielanek, prowadzona przez siostrę Janinę, potem siostrę Naomi. Bielanki uczestniczyły niemal we wszystkich mszach, czasami dwa razy dziennie. W Wielkanoc, podczas mszy rezurekcyjnej, jak również w Boże Ciało, bielanki brały udział w procesjach wokół kościoła i na okolicznych ulicach. Chętnych dziewczynek było tak dużo, że w kościele brakowało sztandarów i poduszek, które mogłyby trzymać. Grupa sypiąca suszone płatki kwiatów przed monstrancją liczyła niekiedy po 60 dziewczynek. Około 100 niosło poduszki i trzymały szarfy sztandarów. Siostra Janina nawet własnoręcznie szyła białe suknie dla dziewcząt. Wiele matek szyło stroje krakowskie. Były również piękne stroje łowickie.
W kościele działała także Kościelna Służba Porządkowa, która zajmowała się przygotowaniem kościoła do uroczystości i pilnowała porządku.

</doc>
<doc id="469399" url="https://pl.wikipedia.org/wiki?curid=469399" title="Eset">
Eset

ESET, spol. s r.o. – słowackie przedsiębiorstwo informatyczne z siedzibą w Bratysławie, założone w roku 1992 przez Miroslava Trnkę, Petera Paško i Rudolfa Hrubego. Zajmuje się tworzeniem oprogramowania antywirusowego. Produkty ESET zabezpieczają urządzenia z systemem Windows, MacOS, Linux, Android, iOS, Microsoft Azure, Microsoft Windows Server, Microsoft Exchange Server, VMware, BSD, Lotus Domino. Nazwa firmy pochodzi od imienia staroegipskiej bogini i szamanki Izyda.
Działalność.
ESET, spol s r.o. to międzynarodowa firma z branży bezpieczeństwa cybernetycznego, współpracująca z osobami prywatnymi, przedsiębiorstwami oraz korporacjami i agencjami rządowymi. Dostępna jest w ponad 200 krajach na całym świecie. Posiada swoje biura badawcze w 22 krajach oraz 13 ośrodków R&amp;D na 4 kontynentach. Siedziba firmy znajduje się w Bratysławie, w Słowacji. Zatrudnia około 1600 pracowników. Od początku swojej działalności skupia się na problemach zabezpieczeń komputerów ze szczególnym uwzględnieniem ochrony antywirusowej. Posiada również szereg rozwiązań dla jednostek sektora publicznego, infrastruktury krytycznej i przemysłu. Jest prywatnym przedsiębiorstwem działającym w zakresie badań i rozwoju oprogramowania. W Polsce oficjalnym dystrybutorem rozwiązań ESET jest firma DAGMA bezpieczeństwo IT.
W czerwcu 2008 roku firma otworzyła swój polski oddział w Krakowie.
Historia.
W 1987 roku trójka programistów wykryła prawdopodobnie pierwszego wirusa komputerowego na świecie o nazwie „VIENNA”, co skłoniło ich do napisania NOD dla systemu DOS. Składał się z prostego silnika znajdującego infekcję i funkcji usuwających wirusa. Program zyskał sporą popularność wśród pracowników IT Europy Wschodniej.
Produkty dla domu.
Produkty dla domu i mikrofirm.
Szybka, lekka i niezawodna ochrona, oparta na legendarnej i wielokrotnie nagradzanej technologii NOD32.
ESET NOD32.
Podstawowa ochrona oparta na legendarnym silniku antywirusowym chroni przed hakerami, atakami szyfrującymi dane ransomware oraz phishingiem. Równocześnie utrzymuje wydajność komputera na niezmienionym poziomie.
Najważniejsze funkcje ESET NOD32 Antivirus:
ESET Internet Security.
Zaawansowana ochrona przed zagrożeniami z sieci.
Najważniejsze funkcje ESET Internet Security:
ESET Smart Security Premium.
Zabezpieczenie klasy premium, zbudowane bez kompromisów dla najbardziej wymagających.
Najważniejsze funkcje ESET Smart Security Premium:
ESET Security Pack.
Wieloplatformowy pakiet rozwiązań Eset dla wszystkich urządzeń.
Produkty dla biznesu.
Produkty dla małych firm.
Łatwe w zarządzaniu oprogramowanie z zakresu bezpieczeństwa IT, zawierające ochronę przed oprogramowaniem ransomware. Oparty na chmurze panel administracyjny maksymalizuje wygodę i pozwala zaoszczędzić na kosztach sprzętu.
ESET Endpoint Protection Standard (zarządzanie lokalne).
Zabezpiecza sieć firmową i chroni komputery, urządzenia mobilne i serwery plików przed nowymi zagrożeniami i kradzieżą danych.
ESET Endpoint Protection Advanced Cloud (zarządzanie w chmurze).
Kompletny pakiet bezpieczeństwa dla stacji roboczych, urządzeń mobilnych i serwerów plikowych. Możliwość zarządzania bezpieczeństwem z poziomu chmury pozwala oszczędzić budżet, czas i upraszcza ochronę sieci.
ESET Secure Business Cloud (zarządzanie w chmurze).
Zabezpiecza wszystkie komputery, laptopy, urządzenia mobilne i serwery plików przed złośliwym oprogramowaniem. Dba, by serwer pocztowy był odporny na włamania i eliminuje wszystkie typy szkodliwego oprogramowania przenoszone za pomocą wiadomości mailowych na poziomie serwera.
Produkty dla średnich firm.
Zarządzanie bezpieczeństwem IT firmy za pomocą jednej konsoli webowej. Zapewnia ciągłość działania, minimalizuje czas przestojów i wykorzystuje minimalny wpływ rozwiązań ESET na obciążenie firmowych urządzeń oraz elastycznie podchodzi do licencjonowania produktów.
ESET Endpoint Protection Advanced / ESET Secure Business (zarządzanie lokalne).
Konsola ESET Security Management Center pozwala zarządzać rozwiązaniami ESET w firmowej sieci.
Produkty dla firm klasy enterprise.
Spełniające wszystkie wymogi bezpieczeństwa. Elastyczne i skalowane dla potrzeb dowolnego środowiska IT.
ESET Secure Business (pakiet).
Zabezpiecza wszystkie komputery, laptopy, urządzenia mobilne i serwery plików przed złośliwym oprogramowaniem. Dba, by serwer pocztowy był odporny na włamania i eliminuje wszystkie typy szkodliwego oprogramowania przenoszone za pomocą wiadomości mailowych na poziomie serwera.
ESET Secure Authentication.
Rozwiązanie do dwuskładnikowego uwierzytelniania z wykorzystaniem telefonu komórkowego. Pomaga zagwarantować danym należyty poziom ochrony, zgodny z obowiązującymi przepisami prawa.
Technologia.
ESET wykorzystuje w swoich rozwiązaniach wielowarstwowe technologie zabezpieczające.
Skaner UEFI.
ESET jest pierwszym dostawcą zabezpieczeń dla stacji roboczych, który posiada w swoich rozwiązaniach dedykowany skaner UEFI (Uniﬁed Extensible Firmware Interface), chroniący przed zagrożeniami, które aktywują się jeszcze przed uruchomieniem systemu operacyjnego. W przypadku wykrycia nieprawidłowości program blokuje zagrozenie.
Detekcja na bazie DNA zagrożeń.
Rozwiązania ESET wykorzystują różne mechanizmy wykrywania zagrożeń, począwszy od porównywania tzw. hashy, aż po analizę DNA zagrożeń. Ta ostatnia metoda rozpoznaje niebezpieczny kod po jego zachowaniu. Złośliwe oprogramwowanie daje się łatwo modyfikować i maskować swój kod, uniemozliwiając w ten sposób wykrycie przez atywirusy. Identyfikacja zagrożenia na podstawie jego DNA, sprawia, że takie szytuczki nie wpływają na możliwości wykrywania złośliwej zawartości.
Uczenie maszynowe.
Każdy produkt ESET od 1997 roku pracuje w oparciu o zaawansowane algorytmy uczenia maszynowego, które mają za zadanie wspierać wszystkie obecne w produktach ESET warstwy ochrony. Uczenie maszynowe ma znaczący udział w procesie analizy nieznanych próbek, i pozwala błyskawicznie ocenić, czy stanowi ona zagrożenie, czy jest bezpiecznym plikiem.
Ochrona wspierana chmurą.
Rozwiązania ESET posiadają kilka różnych technologii bazujących na chmurze, co zapewnia swoim użytkownikom skuteczną ochronę, w tym m.in. ESET Live Grid. Jeżeli gdziekolwiek na świecie program ESET wykryje nowe, nieznane dotąd zagrożenie, złośliwą aplikację lub kod, informacja na ten temat w ułamku sekundy trafia do chmury Live Grid. Za jej pośrednictwem dociera do wszystkich aplikacji ESET, które są zainstalowane na komputerach użytkowników w każdym zakątku globu.
System reputacyjny Live Grid.
Przed sprawdzeniem jakiegokolwiek pliku lub adresu URL przez skaner antywirusowy programu ESET, system ten weryfikuje czy nie został on już wcześniej rozpoznany jako zagrożenie lub odwrotnie, lub nie został dodany do listy bezpiecznych plików. Technika ta przyśpiesza skanowanie. Następnym etapem działania Live Grid jest weryfikacja reputacji danego obiektu, sprawdza on m.in. czy gdzieś na świecie dany obiekt nie został przechwycony i uznany za niebezpieczny. Taka technika znacząco skraca czas skanowania i przyśpiesza wymianę znaczących informacji na temat zagrożeń z użytkownikami.
Detekcja i blokowanie behawioralne – HIPS.
System zapobiegania włamaniom (HIPS) działa na zasadzie monitorowania aktywności wszystkich procesów systemu Windows i wykorzystuje predeﬁniowane reguły do rozpoznawania podejrzanego działania systemu. W przypadku wykrycia takiej aktywności system automatycznie unieszkodliwi działanie złośliwego procesu.
Sandboxing.
Zagrożenia często starają się kamuflować swoje działania, próbując w ten sposób uniknąć wykrycia. W celu sprawdzenia ich rzeczywistego zachowania, rozwiązania ESET wykorzystują sandboxing, bezpieczną piaskownicę, która symuluje jego działanie w wirtualnym, izolowanym od systemu operacyjnego środowisku.
Zaawansowany skaner pamięci.
Skaner pamięci ESET monitoruje zachowanie procesów skanując je w bezpiecznym, odizolowanym środowisku. Pozwala to skuteczniej wykrywać nowe zagrożenia bezplikowe.
Blokowanie Exploitów.
ESET Exploit Blocker działa na zasadzie monitorowania aplikacji narażonych na ataki exploitów (m.in. przeglądarki, czytniki dokumentów, programy pocztowe, Flash, Java i inne). Nie skupia się tylko na identyﬁkatorach luk CVE, ale koncentruje się na rozpoznawaniu technik wykorzystywanych przez exploity. W momencie wykrycia próby wykorzystania exploitu, natychmiast blokuje zagrożenie.
Ransomware Shield – ochrona przed ransomwarem.
ESET Ransomware Shield jest dodatkową warstwą chroniąca użytkowników przed złośliwym oprogramowaniem ransomware. Jest to technologia, która pozwala monitorować i weryﬁkować wszystkie uruchamiane aplikacje w oparciu o ich zachowanie i reputację. Jej przeznaczeniem jest wykrywanie i blokowanie procesów, które swoim zachowaniem przypominają działanie oprogramowania ransomware.
Ochrona przed atakami sieciowymi.
Jest to kolejna warstwa ochrony programów ESET która, chroni poprzez identyfikację luk w protokołach sieciowych i blokowanie ich wykorzystania, co skutkuje uniemożliwieniem rozprzestrzenianie się zagrożeń (m.in. ransomware) wewnątrz sieci ﬁrmowej i poza nią.
Ochrona przed botnetami.
ESET Botnet Protection jest funkcją, mająca zadanie wykrywać złośliwą komunikację wykorzystywaną przez sieci komputerów zombie, czyli tzw. botnety. Kiedy program zidentyﬁkuje podejrzaną próbę komunikacji, automatycznie ją blokuje i zgłasza użytkownikowi.
Partnerstwo.
ESET Technology Alliance.
Firma ESET uruchomiła program ESET Technology Alliance, którego celem jest nawiązanie współpracy pomiędzy producentami rozwiązań do zabezpieczania infrastruktury IT, tak by zaoferować klientom ESET zestaw produktów do kompleksowej ochrony.
Wybrani partnerzy:
Pozycja na rynku.
ESET pozycjonowany jest w ścisłej czołówce producentów rozwiązań bezpieczeństwa. Chroni ponad 110 000 000 użytkowników i ponad 400 000 użytkowników biznesowych na całym świecie. Jest największym partnerem dla użytkowników biznesowych i korporacyjnych.
Nagrody i wyróżnienia.
ESET jest najczęściej nagradzanym programem zabezpieczającym na świecie, to jedyny producent rozwiązań antywirusowych, który jako pierwszy zdobył absolutnie rekordową liczbę ponad 100 wyróżnień VB100 w testach Virus Bulletin, za skuteczne i bezbłędne wykrywanie zagrożeń.

</doc>
<doc id="469401" url="https://pl.wikipedia.org/wiki?curid=469401" title="Modern Jazz Quartet">
Modern Jazz Quartet

Modern Jazz Quartet – zespół jazzowy założony w 1952 przez Milta Jacksona (wibrafon), Johna Lewisa (fortepian, kierownik muzyczny), Percy’ego Heatha (kontrabas) i Kenny’ego Clarke’a (perkusja). W 1955 Clarke’a zastąpił Connie Kay.
Jackson, Lewis i Clarke pierwotnie występowali razem jako kwartet w ramach orkiestry Dizzy’ego Gillespie’ego od 1946 do 1950. Razem z Rayem Brownem grali, podczas gdy reszta orkiestry miała przerwę, a zwłaszcza trębacze musieli odpocząć po męczącej grze w wysokich rejestrach. Ta sama grupa nagrywała także w 1951 jako Milt Jackson Quartet, w skrócie – MJQ. Reorganizacja i zmiana nazwy zespołu pozostawiła ten skrót bez zmian.
Początkowo Jackson i Lewis dzielili się rolą kierownika muzycznego zespołu, lecz ostatecznie Lewis wziął na siebie tę odpowiedzialność.
Zespół grał sporadycznie z muzykami klasycznymi, ale ich repertuar składał się głównie ze standardów bebopu i swingu. Pośród własnych kompozycji w repertuarze grupy znalazł się „Django” Lewisa (w hołdzie belgijskiemu gitarzyście jazzowemu – Django Reinhardtowi) oraz „Bags’ Groove” Jacksona („Bags” był to jego pseudonim).
Jackson opuścił grupę w 1974 częściowo był zmęczony częstymi podróżami. Wkrótce po tym grupa rozpadła się. W 1981 zespół został zreorganizowany. Ostatnie swoje nagranie wydali w 1993. Heath, ostatni pozostały przy życiu muzyk zmarł w 2005.

</doc>
<doc id="469402" url="https://pl.wikipedia.org/wiki?curid=469402" title="Lyzitea (księżyc)">
Lyzitea (księżyc)



</doc>
<doc id="469409" url="https://pl.wikipedia.org/wiki?curid=469409" title="John Fiske (filozof)">
John Fiske (filozof)

John Fiske (prawdziwe nazwisko: Edmund Fisk Green, ur. 1842, zm. 1901) – amerykański filozof i historyk.
Na jego poglądy filozoficzne duży wpływ miały prace Herberta Spencera, szczególnie jego spojrzenie na ewolucję. Fiske wierzył w wyższość rasy anglosaskiej jako produktu selekcji naturalnej (darwinizm społeczny). Dowodem na ową wyższość według Fiskego miał być fakt anglosaskiego panowania nad jedną trzecią globu i niesienie przez nich postępu i demokracji. 
John Fiske pracował również jako prawnik.

</doc>
<doc id="469418" url="https://pl.wikipedia.org/wiki?curid=469418" title="Vulcanie">
Vulcanie



</doc>
<doc id="469420" url="https://pl.wikipedia.org/wiki?curid=469420" title="Vulkanie">
Vulkanie



</doc>
<doc id="469421" url="https://pl.wikipedia.org/wiki?curid=469421" title="Volkanie">
Volkanie



</doc>
<doc id="469422" url="https://pl.wikipedia.org/wiki?curid=469422" title="Ukraina Zakarpacka">
Ukraina Zakarpacka



</doc>
<doc id="469423" url="https://pl.wikipedia.org/wiki?curid=469423" title="Wulkanie">
Wulkanie



</doc>
<doc id="469425" url="https://pl.wikipedia.org/wiki?curid=469425" title="Filtr powietrza (motoryzacja)">
Filtr powietrza (motoryzacja)

Filtr powietrza - element układu dolotowego silnika spalinowego lub sprężarki, który ma za zadanie oczyszczać powietrze zasysane do komory spalania z zanieczyszczeń, np. pyłów. Stosuje się filtry suche, w których powietrze przechodzi przez materiał filtrujący oraz filtry mokre, w których przechodzi przez olej. 
W pojazdach drogowych stosuje się głównie filtry suche. Zbudowane z obudowy i wymiennego wkładu filtracyjnego. Rozróżniamy filtry: papierowe, bawełniane oraz siatkowe.
W sporcie motorowym stosuje się filtry powietrza o niskim poziomie oporów. Taki filtr ma większą przepustowość powietrza kosztem jakości jego oczyszczania.
Filtry powietrza można podzielić również ze względu na ich kształt. Są to filtry zwykłe oraz stożkowe. Filtry stożkowe wykorzystywane są najczęściej w samochodach sportowych oraz takich gdzie liczy się moc silnika. Filtry powietrza stożkowe zapewniają większy przepływ powietrza co przekłada się na wzrost mocy silnika.

</doc>
<doc id="469426" url="https://pl.wikipedia.org/wiki?curid=469426" title="Zamek Stary w Grodnie">
Zamek Stary w Grodnie



</doc>
<doc id="469427" url="https://pl.wikipedia.org/wiki?curid=469427" title="Światowa Federacja Luterańska">
Światowa Federacja Luterańska

Światowa Federacja Luterańska – utworzona w 1947 r. międzynarodowa organizacja zrzeszająca Kościoły wyznania luterańskiego ze wszystkich zakątków świata. Światowa Federacja Luterańska w 2015 roku zrzeszała 145 Kościołów z 98 krajów, z ponad 74,3 mln wiernych. Siedziba ŚFL znajduje się w Genewie. Światowa Federacja Luterańska prowadzi dialog pomiędzy wspólnotami luterańskimi, zawiera porozumienia z innymi wyznaniami, prowadzi akcje ekumenizacyjne i misyjne. Członkiem Światowej Federacji Luterańskiej jest polski Kościół Ewangelicko-Augsburski w RP.
Przewodniczącym Światowej Federacji Luterańskiej jest ks. abp dr Musa Panti Filibus (Luterański Kościół Chrystusowy w Nigerii), a sekretarzem generalnym ks. dr Martin Junge.
Największe Kościoły należące do Światowej Federacji Luterańskiej.
"Państwa i Kościoły luterańskie liczące powyżej 1 mln wiernych:"

</doc>
<doc id="469428" url="https://pl.wikipedia.org/wiki?curid=469428" title="Kościół św. Doroty w Łodzi">
Kościół św. Doroty w Łodzi

Kościół św. Doroty – kościół w parafii rzymskokatolickiej w Łodzi na osiedlu Mileszki, w dekanacie Łódź-Stoki archidiecezji łódzkiej, znajdujący się przy ulicy Pomorskiej 445, był jednym z najstarszych zachowanych zabytków w Łodzi. Kościół wielokrotnie niszczony i przebudowywany, wyremontowany na początku XXI wieku, w 2015 uległ zniszczeniu w wyniku pożaru.
Historia.
Pierwszy kościół w Mileszkach pw. św. Jana Chrzciciela prawdopodobnie istniał już w wieku XIV. Wystawiony został z drzewa bodaj jeszcze przed erekcją parafii. Ze względu na jego zły stan został rozebrany w początkach XVI w.. Parafię erygował prawdopodobnie w XIV w. arcybiskup gnieźnieński Jarosław Bogoria Skotnicki, choć niektóre współczesne źródła wskazują, że powstanie parafii miało miejsce już wcześniej. 
W 1438 w należącej do mileszkowskiej parafii wsi Stoki powstał drewniany kościół filialny pw. św. Jana Chrzciciela i św. Anny z fundacji właściciela wsi, Sieciecha, ówczesnego łowczego łęczyckiego. 
W 1492 (lub według innych źródeł w 1491 albo w 1493) na terenie mileszkowskiej parafii powstał kościół filialny w Chojnach, ufundowany przez Stanisława z Chojen Dużych herbu Jastrzębiec. W 1892 (lub w 1901) erygowano tam parafię pw. św. Wojciecha.
W 1511 Jakub Romiszewski poślubił Annę ze Stoków (wnuczkę Sieciecha) i stał się posiadaczem okolicznych dóbr (m.in. Stoków, części Mileszek, Chojen). Wtedy też staraniem ks. Macieja (zwanego Maciejem z Mileszek, ówczesnego kanonika łęczyckiego) stokowski kościół przeniesiono do siedziby parafii i ustawiono na miejscu poprzedniej, poważnie już zniszczonej świątyni. "Było to możliwe również dzięki zakupowi dokonanemu w tymże samym roku przez J. Romiszewskiego (...), albowiem zbieżność dat obu wydarzeń nie jest tu przypadkowa". 
W 1543 wybudowano trzeci kościół, który stał aż do 1766, kiedy pożarowi uległ dach i część wyposażenia.
W tym samym roku odbudowano spalony dach pokryty gontem. Przy kościele dobudowano jeszcze dzwonnicę. W 1832 dobudowano część frontową z tzw. ryglówką i 4-metrową kruchtą. Po rozbudowie kościół liczył 28,9 m długości. W 1881 z powodu groźby zawalenia rozebrano wyższą wieżę i wzniesiono nową o wysokości "50 łokci". W 1890 wzniesiono budynek plebanii. Świątynia przetrwała nienaruszona do I wojny światowej. Wtedy to została uszkodzona wieża i część świątyni. W okresie międzywojennym kościół odrestaurowano. W czasie II wojny światowej kościół został zamknięty w 1941, a w budynku plebanii wojska niemieckie urządziły szpital. Niemcy zrabowali założoną w XVII w. Księgę cudów i wszystkie księgi parafialne. Akty chrztu, ślubu i pogrzebów odnaleziono w 1945 w Gdańsku-Oliwie i wówczas wróciły do parafii.
W latach 1997–2000 kościół poddano gruntownemu remontowi. Wymieniono zniszczone elementy budynku, zamontowano instalacje przeciwpożarową i antywłamaniową, odrestaurowano żyrandole i inne elementy wystroju. Od początku 2007 roku kościół był iluminowany.
31 sierpnia 2015 roku ok. 4 rano w kościele wybuchł pożar. Mimo szybko podjętej akcji ratunkowej nie udało się go ugasić i spaleniu uległa wieża, cała konstrukcja dachu, część drewnianych ścian i doszczętnie wypaliło się wnętrze. Przyczyną pożaru było prawdopodobnie zwarcie instalacji elektrycznej. Rada Miasta Łodzi zdecydowała o wsparciu finansowym odbudowy świątyni w oryginalnej formie, również metropolita łódzki, arcybiskup Marek Jędraszewski, ogłosił zbiórkę na ten cel. Jesienią 2021 rozpoczęto odbudowę kościoła.
Budynek wpisany został do rejestru zabytków pod numerem 134-VII-12 z 1946 oraz A/151/141 z 28.08.1967.
Wyposażenie.
Pożar strawił trzy ołtarze późnorenesansowe z początku XVII wieku. Zniszczeniu uległ ołtarz główny z bramkami, w centrum którego znajdowała sie płaskorzeźba "Koronacja Najświętszej Marii Panny", słynąca cudami (od 1665 roku istniała Księga cudów – zaginęła w czasie II wojny światowej); obok niej rzeźby św. Wojciecha i św. Stanisława z początku XVII wieku.
W zwieńczeniu znajdowały się trzy rzeźby gotyckie: Matki Boskiej z Dzieciątkiem, św. Doroty i św. Barbary z początku XV wieku. Na bramkach ołtarza rzeźby: Matki Bożej i św. Jana z grupą Ukrzyżowania z połowy XVI wieku.
Ołtarze boczne z barokowymi obrazami św. Anny i św. Walentego. Organy 8-głosowe, dzwon z 1948 roku, sygnaturka, Droga Krzyżowa, późnobarokowa ambonka z końca XVII wieku, kropielnica kamienna, 4 barokowe konfesjonały, chrzcielnica kamienna, krucyfiks z połowy XVI wieku.

</doc>
<doc id="469431" url="https://pl.wikipedia.org/wiki?curid=469431" title="Renault 9/11">
Renault 9/11

Renault 9 i Renault 11 to samochody osobowe klasy kompaktowej
(segment C), różniące się jedynie rodzajem nadwozia, produkowane przez firmę Renault w latach 1981–1988 oraz przez tureckie zakłady Oyak-Renault w latach 1986–1999.
Historia modeli.
R9 i R11 zastąpiły w 1982 roku model Renault 14. Renault 9 miał nadwozie typu sedan (dwu lub czterodrzwiowe) lub kabriolet a Renault 11 typu hatchback (trzy lub pięciodrzwiowe). Renault 9 został wybrany samochodem roku 1982.
Renault 9 i Renault 11 były również sprzedawane w Ameryce Północnej pod nazwami Alliance i Encore. W obu modelach montowano silnik 1,4 l. (1983-1986) oraz silniki 1,7 i 2.0 l. (1985-1987). Oba modele były produkowane również w Turcji przez firmę Oyak-Renault, Renault 9 w latach 1986–1999 a Renault 11 w latach 1987–1995.
Na rynkach europejskich oba modele zostały zastąpione przez model Renault 19 w 1988 roku.
Renault 11 ELECTRONIC.
W latach 1983-85 została wypuszczona na rynek europejski wersja Electronic. Początkowo bazowała na wersji TSE z silnikiem 1.4l, później na TXE z silnikiem 1.7l. Wersja ta wyróżniała się jak na owe czasy bardzo bogatym i nowoczesnym wyposażeniem:
Dostępny był w dwóch kolorach niebieskim i srebrnym
Stosowane silniki.
Benzynowe:
Diesel:

</doc>
<doc id="469437" url="https://pl.wikipedia.org/wiki?curid=469437" title="Renault 9">
Renault 9



</doc>
<doc id="469439" url="https://pl.wikipedia.org/wiki?curid=469439" title="Renault 11">
Renault 11



</doc>
<doc id="469442" url="https://pl.wikipedia.org/wiki?curid=469442" title="Renault Alliance">
Renault Alliance



</doc>
<doc id="469443" url="https://pl.wikipedia.org/wiki?curid=469443" title="Renault Encore">
Renault Encore



</doc>
<doc id="469459" url="https://pl.wikipedia.org/wiki?curid=469459" title="Pałac Myślewicki w Warszawie">
Pałac Myślewicki w Warszawie

Pałac Myślewicki – pałac znajdujący się w Łazienkach Królewskich w Warszawie. 
Historia.
Pałac wzniesiono na polecenie Stanisława Augusta Poniatowskiego w latach 1774–1779, według projektu Dominika Merliniego, w stylu wczesnoklasycystycznym. Jego nazwa pochodzi od pobliskiej, nieistniejącej obecnie, wsi Myślewice.
Początkowo mieszkali w nim dworzanie królewscy, później przejął go książę Józef Poniatowski (w kartuszu nad wejściem znajdują się jego inicjały). 
W okresie międzywojennym był zajmowany przez komendanta Warszawy Bolesława Wieniawę-Długoszowskiego, a potem wicepremiera Eugeniusza Kwiatkowskiego. 
Pałac przetrwał II wojnę światową. Wydział Architektury Zabytkowej Biura Odbudowy Stolicy urządził w nim magazyn mebli i detali architektonicznych. Pałac pozostał budynkiem rządowym. W budynku mieściły się apartamenty gościnne Urzędu Rady Ministrów. Zatrzymali się w nim m.in. przywódca Jugosławii Josip Broz Tito, premier Indii Indira Gandhi i wiceprezydent Stanów Zjednoczonych Richard Nixon. Obiekt został przejęty przez Muzeum Łazienki Królewskie w 1980.
W latach 1958–1970 w jadalni pałacu odbywały się poufne rozmowy ambasadorów Chińskiej Republiki Ludowej i Stanów Zjednoczonych, których wynikiem było nawiązanie stosunków dyplomatycznych między tymi państwami. Te wydarzenia upamiętnia tablica znajdującą się przy wejściu.
W 2015 zakończył się remont pałacu Myślewickiego, będący częścią większych prac renowacyjnych prowadzonych w Łazienkach. Naprawiono wtedy więźbę dachową i wymieniono jej pokrycie z miedzianej blachy oraz odnowiono elewację. W 2019 przed pałacem odsłonięto pomnik Bolesława Wieniawy-Długoszowskiego.
Opis budynku.
Korpus główny o trzech kondygnacjach posiada biegnącą przez całą jego wysokość pośrodku niszę wejściową oraz ujęty jest w ćwierć koliste skrzydła. Fasadę zdobi ogromna muszla z rzeźbami Jakuba Monaldiego, przedstawiająca Zefira i Florę. Łagodne wygięcia dachów nawiązują do popularnych w tamtym czasie wzorów chińskich. 
Budynek zachował XVIII-wieczny wystrój malarski. W sieni i klatce schodowej są oryginalne polichromie, które wykonał Antoni Herliczka. W jadalni na parterze widoczne są – wykonane przez nadwornego malarza Stanisława Augusta, Jana Bogumiła Plerscha – weduty miast włoskich: widok zamku i mostu Świętego Anioła w Rzymie, widok papieskiej willi Piusa VI w Watykanie oraz dwa widoki placu Świętego Marka w Wenecji. W pokoju krajobrazowym ocalał zespół ośmiu rokokowych widoków z antycznymi ruinami na tle włoskiego krajobrazu, stworzonych przez Antoniego Herliczkę.
W pałacu znajduje się jedna z dwóch ocalałych w Polsce XVIII-wiecznych łazienek (druga to łazienka Izabeli Lubomirskiej w pałacu w Wilanowie). Do dziś przetrwały stiuki, marmurowe wykończenia oraz plafon autorstwa Plerscha "Zefir i Flora" (jedyne takie malowidło artysty zachowane we wnętrzu pałacowym w Warszawie). Łazienka jest połączona sekretnymi schodami z sypialnią umiejscowioną piętro wyżej. Istnieją przesłanki, że miał z nich korzystać sam władca.

</doc>
<doc id="469461" url="https://pl.wikipedia.org/wiki?curid=469461" title="Błękitny nadolbrzym">
Błękitny nadolbrzym

Błękitny nadolbrzym (lub niebieski nadolbrzym) – gwiazda o typie widmowym O lub B należąca do I klasy jasności.
Błękitne nadolbrzymy są wyjątkowo gorące i jasne. Temperatura na ich powierzchni wynosi od 20 000 do 50 000 K, co powoduje, że znaczna część energii gwiazdy zostaje wypromieniowana w zakresie nadfioletu, niewidzialnego dla ludzkich oczu. Ich masa zwykle zawiera się w przedziale od 10 do 50 mas Słońca, a promień dochodzi do 25 promieni Słońca. 
Gwiazdy te występują bardzo rzadko i należą do najgorętszych, największych i najjaśniejszych gwiazd we Wszechświecie. Żyją krótko, bo tylko 10 do 50 milionów lat.
Najbardziej znanym przykładem błękitnego nadolbrzyma jest Rigel (typ B8) – najjaśniejsza gwiazda w gwiazdozbiorze Oriona, mająca masę 20-krotnie większą od Słońca, ale świecąca 60 000 razy jaśniej.

</doc>
<doc id="469462" url="https://pl.wikipedia.org/wiki?curid=469462" title="Niebieski nadolbrzym">
Niebieski nadolbrzym



</doc>
<doc id="469471" url="https://pl.wikipedia.org/wiki?curid=469471" title="1884 w literaturze">
1884 w literaturze



</doc>
<doc id="469476" url="https://pl.wikipedia.org/wiki?curid=469476" title="Pawieł Urysohn">
Pawieł Urysohn

Pawieł Samuiłowicz Urysohn, Uryson (ros. Павел Самуилович Урысон, ur. 3 lutego 1898 w Odessie, zm. 17 sierpnia 1924 w Batz-sur-Mer) – rosyjski matematyk pracujący głównie w dziedzinie topologii.
Życiorys.
Wniósł trwały wkład do teorii wymiaru (na jego cześć jedno z pojęć tej teorii nosi nazwę wymiaru Mengera-Urysohna), teorii przestrzeni normalnych, gdzie dowiódł twierdzenia, zwanego dziś lematem Urysohna oraz twierdzenia o metryzowalności przestrzeni regularnych (regularna przestrzeń Hausdorffa, która ma bazę przeliczalną jest metryzowalna); jest również autorem twierdzenia o zanurzaniu przestrzeni metrycznych w kostkę Hilberta (zob. twierdzenia o metryzacji). Od jego nazwiska nazwę wzięły przestrzenie Urysohna i przestrzenie Frécheta-Urysohna.
W latach 1915-1921 studiował na Uniwersytecie w Moskwie, przez kolejne trzy lata pracował tam na stanowisku asystenta profesora. Utonął podczas kąpieli u wybrzeży Bretanii niedaleko Batz-sur-Mer, gdzie został pochowany.
Upamiętnienie.
W roku 2000 Komisja Nazewnictwa Międzynarodowej Unii Astronomicznej nadała imię Urysohna odkrytej w roku 1997 planetoidzie nr 13673.

</doc>
<doc id="469478" url="https://pl.wikipedia.org/wiki?curid=469478" title="1883 w literaturze">
1883 w literaturze



</doc>
<doc id="469480" url="https://pl.wikipedia.org/wiki?curid=469480" title="Paul Banks">
Paul Banks

Paul Julian Banks (ur. 3 maja 1978 r. w Clacton-On-Sea, Essex) – brytyjski wokalista, gitarzysta i autor tekstów amerykańskiej grupy rockowej Interpol. Od 2011 roku wraz z amerykańskim raperem RZA współtworzy także duet pod nazwą Banks &amp; Steelz.
4 sierpnia 2009, pod pseudonimem Julian Plenti, wydał solowy album, zatytułowany "Julian Plenti is... Skyscraper".
Życie osobiste.
Rodzina Paula opuściła Anglię kiedy miał 3 lata przeprowadzając się kolejno do Michigan, Hiszpanii, New Jersey, i w końcu do Meksyku, gdzie Paul ukończył college. Następnie, po ukończeniu New York University, gdzie studiował język angielski, pracował w "Interview" i "Gotham". Następna praca Paula polegała na wprowadzaniu danych, a później pracował w kawiarni. 
Paul ma jednego brata Alexa, który jest wiceprezesem oddziału firmy zajmującej się marketingiem i ekonomią.
Od 2007 r. Banks spotyka się z modelką Heleną Christensen.

</doc>
<doc id="469482" url="https://pl.wikipedia.org/wiki?curid=469482" title="Liczby sprzężone">
Liczby sprzężone



</doc>
<doc id="469484" url="https://pl.wikipedia.org/wiki?curid=469484" title="Odyseja (film)">
Odyseja (film)

Odyseja – film telewizyjny wyreżyserowany przez Rosjanina Andrieja Konczałowskiego w 1997 roku. Film powstał na podstawie "Odysei", eposu Homera.
Opis.
Po wygranej wojnie trojańskiej Odyseusz, jeden z najdzielniejszych wodzów greckich, wyrusza w podróż do swej ojczystej wyspy, Itaki. Prześladowany przez Posejdona, błąka się po morzu dziesięć lat, a w tym czasie zmaga się z czarami, własnymi słabościami i nieprzychylnością bogów.

</doc>
<doc id="469486" url="https://pl.wikipedia.org/wiki?curid=469486" title="1882 w literaturze">
1882 w literaturze



</doc>
<doc id="469487" url="https://pl.wikipedia.org/wiki?curid=469487" title="Uroboros">
Uroboros

Uroboros (; także Urobor) – staroegipski i grecki symbol przedstawiający węża z ogonem w pysku, który bez przerwy pożera samego siebie i odradza się z siebie.
Symbolika.
Jako symbol gnostyków Urobor wyraża jedność duchową i fizyczną wszechrzeczy, która nigdy nie zaniknie i będzie trwać w nieskończoność w formie ciągłej destrukcji i odradzania się. Urobor pierwotnie był symbolem rzeki, jaka miała opływać Ziemię, niemającej źródeł, ani ujścia, do której wlewały się wody wszystkich rzek i mórz na świecie.
Jest to symbol nieskończoności, wiecznego powrotu i zjednoczenia przeciwieństw ("coincidentia oppositorum" lub "coniunctio oppositorum"). Gryzący własny ogon wąż wskazuje, że koniec w procesie wiecznego powtarzania odpowiada początkowi. Mamy tu do czynienia z symboliką cyklicznego powtarzania – obiegu czasu, odnawiania się świata i światów, śmierci i odrodzenia; wieczności.
W symbolice alchemicznej urobor to symbol zamkniętego, stale się powtarzającego procesu przemiany materii – procesu, który w formie faz podgrzewania, parowania, chłodzenia i kondensacji cieczy ma prowadzić do sublimacji substancji. Urobor to odpowiednik kamienia filozoficznego.
W psychologii analitycznej Carla Gustava Junga Urobor to metafora wczesnodziecięcej fazy rozwoju, w której jeszcze nie zaszedł proces różnicowania na świat zewnętrzny i wewnętrzny, a zatem fazy, w której nie uformowała się jeszcze tożsamość seksualna. Dopiero powstająca świadomość „ja” pozwoli przełamać fazę uroboralną, różnicując świat na matriarchalny i patriarchalny.
Nawiązania w świecie współczesnym.
Zarówno symbol jak i jego nazwa są często wykorzystywane w kulturze popularnej. Istnieje np. album "UROBOROS" grupy Dir En Grey. Poza tym istnieje np. imprint wydawniczy Uroboros. 
Mitologia skandynawska.
W mitologii skandynawskiej odpowiednikiem Uroborosa jest wąż Midgardsorm (zwany również: Jormungand, Midhgardhsormr, Midgårdsormen), oplatający swoim ciałem całą Ziemię. Jest jednym z dzieci Lokiego; podczas trwania Ragnaröku ma zatruć swym jadem każdy zbiornik wodny na świecie. Ostatecznie zginie pokonany przez Thora, którego jednak śmiertelnie zatruje.

</doc>
<doc id="469490" url="https://pl.wikipedia.org/wiki?curid=469490" title="Virginie Razzano">
Virginie Razzano

Virginie Razzano (ur. 12 maja 1983 w Dijon) – francuska tenisistka, zwyciężczyni juniorskich turniejów wielkoszlemowych: Australian Open 1999 w singlu i deblu oraz French Open 2000 w singlu, reprezentantka kraju w Pucharze Federacji.
Kariera.
Tenisistka praworęczna z oburęcznym backhandem.
W karierze wygrała dwa tytuły singlowe (Kanton i Tokio) oraz jeden deblowy (Paryż) z cyklu WTA. W rankingu gry pojedynczej zajmowała najwyżej 16. miejsce (14 września 2009), w rankingu deblowym była 82. (12 lutego 2001).
Historia jej występów w turniejach wielkoszlemowych sięga roku 1999, kiedy to wzięła udział we French Open, ale zakończyła go już na pierwszej rundzie. W roku 2009 grała w czwartej rundzie tego turnieju. W tym samym roku grała też w czwartej rundzie Wimbledonu. W Australian Open była czterokrotnie na etapie trzeciej rundy (2001, 2006, 2008 i 2009). Od 2001 roku startowała w US Open, a najlepszy wynik zanotowała w 2006 roku, osiągając czwartą rundę zawodów.
Ma na koncie pięć triumfów singlowych w cyklu rozgrywek ITF. Po raz pierwszy zwyciężyła w 1999 roku w Deauville, a rok później w Cergy-Pontoise, w 2002 roku była najlepsza w Lexington, a w 2004 roku w Bordeaux. Oprócz tego zwyciężyła także w pięciu turniejach deblowych tej kategorii.
Pod koniec września 2007 roku wygrała swój pierwszy turniej WTA w chińskim Kanton. W finale pokonała Izraelkę Cipporę Obziler. Tydzień później odniosła zwycięstwo w turnieju w Tokio. W drodze po wygraną pokonała m.in. Sanię Mirzę, Flavię Pennettę i Venus Williams.
W 2012 roku podczas French Open zwyciężyła w pierwszej rundzie z rozstawioną z numerem piątym Sereną Williams. W następnej rundzie uległa natomiast Arantxie Rus.
Życie prywatne.
Trenerką zawodniczki była Alexia Dechaume-Balleret, a jej przygotowaniem fizycznym zajmował się Bernard Cabassol. Jej rodzice to Thérèse i François, ma też młodszą siostrę Aurelie. Za tenisowy wzór stawia sobie Gabrielę Sabatini. Grę w tenisa rozpoczęła w wieku siedmiu lat.

</doc>
<doc id="469491" url="https://pl.wikipedia.org/wiki?curid=469491" title="Filip I Orleański">
Filip I Orleański

Filip I Orleański (ur. 21 września 1640 w Saint-Germain-en-Laye, zm. 8 czerwca 1701 w Saint-Cloud), zwany "Monsieur", książę orleański. Młodszy syn króla Francji Ludwika XIII i Anny Austriaczki, córki króla Hiszpanii Filipa III, brat króla Francji Ludwika XIV. 
Założyciel czwartego kapetyńskiego rodu orleańskiego.
Tytuły.
Monsieur, jedyny brat króla, syn Francji, książę Andegawenii, później książę Orleanu (od 1660 r.), de Chartres (od 1660 r.), de Valois (od 1660 r.), de Nemours (od 1672 r.), de Montpensier (od 1693 r.), de Châtellerault (od 1693 r.), de Saint-Fargeau (od 1693 r.) i de Beaupréau (od 1693 r.), par Francji.
Delfin Owernii (od 1693 r.) i książę de Dombes (od 1693 r.), książę de Joinville (od 1693 r.), hrabia de Dourdan i de Romorantin (od 1672 r.), hrabia de Mortain (od 1693 r.), hrabia de Bar-sur-Seine (od 1693 r.), wicehrabia d’Auge i de Domfront (od 1693 r.), markiz de Coucy i de Folembray (od 1672 r.), markiz de Mézières (od 1693 r.), baron de Beaujolais (od 1693 r.), pan de Montargis (od 1660 r.), kawaler Orderu Świętego Ducha (od 8 czerwca 1654 r.).
Życiorys.
Od urodzenia nosił tytuł księcia d'Anjou (Andegawenii), odebrał również wszechstronne wykształcenie. Jednym z jego nauczycieli był François de La Mothe Le Vayer.
Mianowany w 1661 r. księciem Orleanu i Valois, w 1672 r. księciem Nemours, a w 1695 r. księciem Montpensier, Filip był ponadto znakomitym wodzem. Często dowodził swojej odwagi i militarnych zdolności na polu bitwy. W 1667 r. brał udział w ataku wojsk francuskich na hiszpańskie Niderlandy podczas wojny dewolucyjnej. Został jednak odwołany z powrotem na dwór królewski zaraz po zakończeniu wojny. W 1672 r. ponownie stanął na czele armii. 11 kwietnia 1677 r. odniósł wielkie zwycięstwo w bitwie pod Cassel i zdobył Saint-Omer. Król Ludwik stał się podobno zazdrosny o sukcesy brata i odwołał go z frontu. Do końca życia książę nie dowodził już wojskiem.
Filip miał dwie żony (Henriettę Annę Stuart i Elżbietę Wittelsbach), ale powszechnie znane były jego homoseksualne skłonności. Jeszcze jako młodzieniec, pod koniec lat 50. XVII w. zakochał się w Filipie de Lorraine-Armagnac (Kawalerze Lotaryńskim). Później utrzymywał licznych faworytów, co napawało obrzydzeniem jego pierwszą żonę. Nienawidziła ona zwłaszcza Lorraine-Armagnaca i w styczniu 1670 r. uprosiła u króla uwięzienie kawalera w zamku niedaleko Lyonu. Lorraine-Armagnac był następnie więziony w twierdzy If, a następnie wygnany do Rzymu. Jednak już w lutym prośby i protesty księcia Orleanu sprawiły, że król pozwolił mu wrócić na dwór.
Księżna Henrietta Anna zmarła w czerwcu 1670 r., nie bez podejrzeń o otrucie. Jako potencjalnych trucicieli wskazywano kochanków jej męża. Filip ożenił się ponownie z Elżbietą Charlottą von Pfalz-Simmern. Druga żona patrzyła przychylniejszym okiem na upodobania męża, aczkolwiek dochodziło między nimi do kłótni na temat stałej obecności faworytów Filipa w ich rezydencji.
W 1692 r. nie protestował kiedy Ludwik XIV ożenił swoją nieślubną córkę Franciszkę Marię z synem Filipa, również Filipem. Kilka lat później jednak, kiedy Ludwik XIV zaczął krytykować jego syna, Filip wystąpił w jego obronie z takim zapałem, że kamerdyner królewski wszedł do sypialni Ludwika i zwrócił braciom uwagę, że ich krzyki słyszy cały dwór królewski. Był to podobno jedyny przypadek, kiedy ktoś podniósł głos na Króla Słońce. Filip zmarł wkrótce po tej awanturze.
Filip był również kolekcjonerem sztuki oraz miał zmysł do interesów. "Monsieur" lubił dworskie życie, hazard, młodych mężczyzn i różne uroczystości. Pomimo iż liczne długi Filipa spłacał jego królewski brat, stosunki między Ludwikiem a Filipem były bardzo bliskie i bracia spędzali razem wiele czasu. Lojalność Orleańczyka nigdy nie była podawana w wątpliwość, co było wyjątkową postawą wśród francuskich książąt tej epoki. Postawę brata doceniał król Ludwik, który traktował Filipa, publicznie i prywatnie, z szacunkiem i wyrozumiałością.
Książę Orleanu zmarł w Saint-Cloud w 1701 r. w wyniku ataku apopleksji po kłótni z bratem.
Filip otrzymał od brata paryski Palais-Royal, który stał się siedzibą książąt Orleanu aż do czasów Wielkiej Rewolucji Francuskiej.
Małżeństwa i potomkowie.
31 marca 1661 w Paryżu poślubił Henriettę Annę Stuart, zwaną "Minette" (16 czerwca 1644 – 30 czerwca 1670), córkę króla Anglii i Szkocji Karola I i Henrietty Marii, córki króla Francji Henryka IV. Filip i Henrietta mieli razem syna i trzy córki:
Ponadto cztery ciąże księżnej zakończyły się poronieniami: w 1663, 1666, 1667 i 1668 r.
21 listopada 1671 r. poślubił Elżbietę Wittelsbach, zwaną "Liselotte" (27 maja 1652 – 8 grudnia 1722), córkę Karola Ludwika, elektora Palatynatu Reńskiego, i Charlotty, córki Wilhelma V, landgrafa Hessen-Kassel. Filip i Elżbieta mieli razem dwóch synów i córkę:
Filip w kulturze.
Postać Filipa pojawia się w filmie Rolanda Joffé "Vatel" z 2000 r. W postać Filipa wcielił się Murray Lachlan Young. Film przedstawia księcia Filipa, jako homoseksualistę otoczonego kochankami. W jednej z pierwszych scen filmu książę irytuje tytułowego bohatera (granego przez Gerarda Depardieu), kiedy to proponuje pomocnikowi kuchennemu, Colinowi, przejście na swój dwór. Później jednak książę ostrzega Vatela przed spiskiem, jaki zawiązał przeciw niemu markiz de Lauzun.
Postać Filipa przedstawiono również we francuskim musicalu „Le Roi Soleil”, który miał swoją premierę w 2005 roku.
Filip Orleański jest także jedną z postaci w serialu „” z premierą w 2015 roku. W jego rolę wciela się Alexander Vlahos.

</doc>
<doc id="469492" url="https://pl.wikipedia.org/wiki?curid=469492" title="1881 w literaturze">
1881 w literaturze



</doc>
<doc id="469494" url="https://pl.wikipedia.org/wiki?curid=469494" title="I Proletariat">
I Proletariat

Socjalno-Rewolucyjna Partia Proletariat lub Międzynarodowa Socjalno-Rewolucyjna Partia Proletariat – pierwsza polska partia robotnicza opierająca się na założeniach marksizmu, anarchizmu i ideologii rosyjskiej Narodnej Woli (w historiografii PRL zwana również „I Proletariatem” lub „Wielkim Proletariatem”) funkcjonująca w Królestwie Polskim od 1882 do 1886. Jej pięciu działaczy zostało straconych przez władze carskie.
Historia.
Partia powstała w sierpniu 1882 roku w Warszawie. Jej założycielem był powracający w grudniu 1881 z Genewy Ludwik Waryński oraz działacze lokalnych kółek socjalistycznych Henryk Dulęba i Kazimierz Puchewicz. Waryński rozpoczął dyskusje w środowiskach robotników i studentów m.in. ze Stanisławem Krusińskim. W kwietniu 1882 Waryński i Puchewicz wydali pierwszą niepodpisaną odezwę wspierającą strajk robotników w Warsztatach Naprawczych Kolei Warszawsko-Wiedeńskiej. Waryńskiego wspierał emisariusz petersburskiej grupy młodzieży polskiej Stanisław Kunicki.
Organizacja w lipcu i sierpniu 1882 przygotowała swój pierwszy program jako „Odezwa Komitetu Robotniczego Partii Socjalno-Rewolucyjnej «Proletariat»”. Podstawą organizacji były 6-10-osobowe kółka podporządkowane Komitetowi Robotniczemu. W grudniu 1882 organizację opuścił Kazimierz Puchewicz, który powołał w następnym roku Partię Robotniczą Solidarność, która ograniczała swoje działania wyłącznie do spraw ekonomicznych, odrzucając żądania polityczne.
W styczniu 1883 w Wilnie odbył się pierwszy Zjazd partii. W skład tymczasowego kierownictwa powołano wówczas: Ludwika Waryńskiego, Tadeusza Rechniewskiego, Edmunda Płoskiego, Henryka Dulębę, Aleksandrę Jentysówną, Stanisława Kunickiego i Aleksandra Dębskiego. W marcu 1883 odbył się drugi zjazd w Warszawie, gdzie najprawdopodobniej przyjęto nazwę „Międzynarodowa Socjalno Rewolucyjna Partia Proletariat”, którą sygnowano pisma partyjne. jednak w odezwach posługiwano się również nazwami „Socjalno-Rewolucyjna Partia Proletariat”, lub „Socjalno-Rewolucyjna Partia”. Władza w partii należała do Komitetu Robotniczego lub zamiennie Komitetu Centralnego, które były ciałami wieloosobowymi, a decyzje podejmowano demokratycznie. Wobec sytuacji politycznej i częstych aresztowań skład Komitetu Centralnego zmieniał się czterokrotnie.
We wrześniu 1883 aresztowano Ludwika Waryńskiego, jego partnerkę Aleksandrę Jentysównę i Edmunda Płoskiego. W styczniu 1884 zostali aresztowani Tadeusz Rechniewski, jego żona Witolda i Henryk Dulęba. Wobec zaistniałej sytuacji Stanisław Kunicki i Aleksander Dębski przyjęli do współpracy Ludwika Janowicza, Hilarego Gostkiewicza i Zofię Płaskowicką-Dziankowską. Bliskimi współpracownikami byli Bronisław Sławiński i Feliks Kon. 15 września 1883 ukazał się pierwszy numer pisma „Proletaryat”. W połowie 1883 do Krakowa musiała zbiec Maria Zofia Onufrowicz-Płoska, która została tam w grudniu aresztowana i przekazana władzom carskim.
W lipcu 1884 aresztowano Stanisława Kunickiego, w późniejszym czasie pozostałych członków Komitetu. Nowe kierownictwo skupiło się wokół Marii Bohuszewiczówny, byli to: Konstanty Strzemiński, Rozalia Felsenhardt, Józef Razumiejczyk a bliską współpracownicą była Julia Razumiejczyk. Grupa ta pracowała do września 1885, kiedy nastąpiły masowe aresztowania. Ostatni skład Komitetu Centralnego tworzyli Marian Stefan Ulrych, Wincenty Buksznis, Michał Żynda, Władysław Wisłocki, Teofil Bronikowski i Bronisława Waligórska. Grupę tę aresztowano w lipcu 1886 po nieudanym zamachu na prowokatora Piotra Pińskiego.
W sierpniu 1885 rozpoczął się w Warszawie proces 29 „proletariatczyków”, wybranych spośród 190 aresztowanych. W grudniu ogłoszono wyrok skazujący sześciu z nich na karę śmierci, osiemnastu na 16 lat katorgi, dwóch na 8 lat katorgi, zaś dwóch na osiedlenie na Syberii. Po odwołaniach karę śmierci utrzymano dla Piotra Bardowskiego, Jana Pietrusińskiego, Stanisława Kunickiego i Michała Ossowskiego. wyrok wykonano 28 stycznia 1886, na stokach Cytadeli Warszawskiej. Były to pierwsze po powstaniu styczniowym wyroki śmierci, wydane z przyczyn politycznych w zaborze rosyjskim. Józef Szmaus i Mikołaj Lury zostali skazani na 20 lat katorgi (wskutek odwołania od kary śmierci). Na 16 lat katorgi skazano: Teoflia Błocha, Ludwika Janowicza, Ludwika Waryńskiego i Mieczysława Mańkowskiego.
Partia istniała w kraju do 1886 roku, lecz najbardziej aktywna była przez pierwsze kilkanaście miesięcy, gdyż aresztowania najbardziej znanych działaczy w latach 1883–1884 (Waryńskiego, Aleksandry Jentysówny, Tadeusza Rechniewskiego, Henryka Dulęby) znacznie zahamowały rozwój partii. Partia przetrwała na emigracji, skąd emisariusze rozpoczęli kontynuację jako Polska Socjalno-Rewolucyjna Partia „Proletariat” w 1888 roku.
Jako formy walki przewidywano strajki, manifestacje oraz terror, wymierzony w prowokatorów i carskich agentów, próbując przeniknąć szeregi ugrupowania. Partia opowiadała się za internacjonalizmem i sprzeciwiała dążeniom niepodległościowym. Jej działacze wychodzili bowiem z założenia, że państwo zawsze jest narzędziem klasowej opresji. Spodziewali się nadto, że międzynarodowa rewolucja i powstały w jej efekcie nowy system społeczno-ekonomiczny rozwiąże sam w sobie kwestię ucisku narodowego. Najważniejszym zadaniem była dla partii walka klas: wyzyskiwanych (robotników) z wyzyskującymi (kapitalistami), ale w programie partii była również: likwidacja własności prywatnej, bezpłatna oświata, równość społeczna. Partia wydawała własne czasopisma: w kraju: „Proletaryat”, zaś na emigracji w Genewie: „Walka Klas” i „Przedświt” (redaktor Stanisław Mendelson).
Program był próbą zastosowania marksizmu w warunkach polskich: rewolucja w interesie klasy robotniczej, hasło „proletariusze wszystkich krajów łączcie się” (internacjonalizm proletariacki), poprawa sytuacji bytowej, brak kwestii niepodległości, brak kwestii agrarnej. Zawierał jednak szereg intuicji, typowych dla programów anarchistycznych, co wynikało z kontaktów działaczy Proletariatu z rewolucjonistami z Narodnej Woli. Te charakterystyczne elementy, odstające znacznie od marksizmu-leninizmu, to m.in. przekonanie, że klasami rewolucyjnymi są także inteligencja, rzemieślnicy i chłopi, a nie tylko robotnicy fabryczni. Co więcej, działacze Proletariatu stali na stanowisku, że carat jako taki nie jest zjawiskiem klasowym, opiera się bowiem - ich zdaniem - na dobrze zorganizowanej biurokracji, a nie jakiejkolwiek klasie społecznej.

</doc>
<doc id="469495" url="https://pl.wikipedia.org/wiki?curid=469495" title="1880 w literaturze">
1880 w literaturze



</doc>
