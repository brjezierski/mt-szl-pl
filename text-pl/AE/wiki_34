<doc id="469500" url="https://pl.wikipedia.org/wiki?curid=469500" title="Marksoby">
Marksoby

Marksoby – jezioro w woj. warmińsko-mazurskim, w powiecie szczycieńskim, w gminie Szczytno, leżące na terenie Pojezierza Mrągowskiego. Wschodni brzeg jeziora stanowi granicę z gminą Świętajno.
Opis.
Jest to wąskie i mocno wydłużone jezioro, położone w kierunku północ-południe. Mniej-więcej w 1/3 długości jezioro przewęża się jeszcze bardziej przez charakterystyczny cypel. Powstaje tu złudzenie wzrokowe i patrząc zarówno z północy, jak i z południa, jezioro wydaje się znacznie mniejsze (wygląda, jakby kończyło się na ww. cyplu). Brzeg wschodni jest dość stromy, pozostałe płaskie lub lekko wzniesione. Wzdłuż północnego brzegu biegnie droga krajowa nr 58, która prowadzi ze Szczytna do Babięt i dalej do Mrągowa.
Wędkarsko jezioro zaliczane jest do typu leszczowego. Jezioro jest otwarte poprzez cieki: Kanał Marksobski łączy się z jeziorem Wałpusz; na południu "wypływa" rzeczka Jerutka (Rozoga), która łączy się w końcu z Narwią. Na terenie całego jeziora i jego brzegów obowiązuje strefa ciszy.
Dane morfometryczne.
Powierzchnia zwierciadła wody według różnych źródeł wynosi od 150,0 ha do 154,6 ha.
Zwierciadło wody położone jest na wysokości 145,9 m n.p.m. lub 146,0 m n.p.m. Średnia głębokość jeziora wynosi 4,6 m, natomiast głębokość maksymalna 10,2 m.
W oparciu o badania przeprowadzone w 1986 roku wody jeziora zaliczono do II klasy czystości.
Fauna i flora.
Jezioro jest typu leszczowego. Jest czyste, lecz z powodu szerzącego się kłusownictwa oraz rabunkowej gospodarki, ryb nie jest bardzo dużo. Rośliny wodne tworzą łąki podwodne wokół brzegów (moczarka, ramienice).
Turystyka.
W okolicy jeziora znajduje się łącznie kilkaset domków letniskowych, a także kilka pól namiotowych. W 2001 r. powstał tu też ośrodek wypoczynkowy Warszawskich Zakładów Farmaceutycznych "Polfa" SA. Większość domów letniskowych wybudowano dopiero w III Rzeczypospolitej, kiedy to okoliczni rolnicy sprzedali dużą część swoich pól i na terenach tych zezwolono na budowę. 
Istnieje kilka głównych skupisk (osiedli) domków letniskowych, każde złożone przynajmniej z kilkudziesięciu domów:
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Marksoby". W różnych publikacjach i na mapach topograficznych jezioro to występuje pod nazwą "Marksewo" identyczną z nazwą wsi Marksewo leżącej nad jego północnym brzegiem, a dawniej mającej tę samą nazwę co jezioro, obie nazwy są używane zamiennie.

</doc>
<doc id="469503" url="https://pl.wikipedia.org/wiki?curid=469503" title="Jasne błękitne okna">
Jasne błękitne okna

Jasne błękitne okna – polski film fabularny z 2006 roku w reżyserii Bogusława Lindy.
Pomysł scenariusza został zaczerpnięty ze wspomnień Beaty Kawki. Po nakręceniu filmu powstała debiutancka powieść Edyty Czepiel-Zadury pod tym samym tytułem.
Premiera filmu miała miejsce 12 stycznia 2007 roku. Zdjęcia trwały od 5 maja do 13 czerwca 2006. Joanna Brodzik otrzymała nagrodę na Cieszyńskim festiwalu filmowym za rolę Sygity.
Opis fabuły.
W małej prowincjonalnej osadzie w latach 70. XX w. zaczyna się historia przyjaźni dwóch dziewcząt. Dziewczynki z prowincji z biegiem lat stają się kobietami z prowincji. Sygita naturalną koleją losu zostaje tam rodząc dziecko, Beata szuka innego, lepszego świata w wielkim mieście - zostaje aktorką.

</doc>
<doc id="469504" url="https://pl.wikipedia.org/wiki?curid=469504" title="Miami Open">
Miami Open

Miami Open – doroczny turniej tenisowy rozgrywany w Miami na Florydzie; do 2018 roku na obiektach Tennis Center at Crandon Park w Key Biscayne, a następnie na obiektach Hard Rock Stadium w Miami Gardens. Jest częścią cyklu ATP Tour o kategorii ATP Tour Masters 1000 w rozgrywkach męskich i turniejem z cyklu WTA Tour o kategorii WTA 1000 w zawodach damskich.
Od 1985 roku turniej nosił nazwę "Lipton International Players Championships". W 2000 roku, ze względu na zmianę sponsora, nazwę przekierowano na "Ericsson Open". Od 2002 roku oficjalnie nazywany "NASDAQ-100 Open". W 2006 roku nastąpiła kolejna zmiana nazwy na "Sony Ericsson Open". Począwszy od 2013 roku zawody nosiły nazwę "Sony Open Tennis". Od 2015 roku oficjalna nazwa turnieju brzmiała "Miami Open presented by Itaú".

</doc>
<doc id="469506" url="https://pl.wikipedia.org/wiki?curid=469506" title="To właśnie miłość">
To właśnie miłość

To właśnie miłość ("Love Actually") – brytyjska bożonarodzeniowa komedia romantyczna w reżyserii i według scenariusza Richarda Curtisa w gwiazdorskiej obsadzie (ensemble cast), głównie brytyjskich aktorów. Występują m.in. Alan Rickman, Colin Firth, Hugh Grant, Liam Neeson, Martin Freeman, Keira Knightley i Emma Thompson.
Osnową historii, która ma dowieść, że miłość przenika całe nasze życie, jest 10 historii z życia kilkunastu osób rozgrywających się w okresie przedświątecznym. Bohaterowie kochają, są kochani, a czasem nie mogą kochać, szukają miłości lub niewłaściwie lokują swą miłość, wreszcie ich miłość poddawana jest rozmaitym próbom. Wszyscy bohaterowie spotykają się w scenie końcowej na lotnisku Heathrow.
W epizodach zagrali m.in. Rowan Atkinson, Claudia Schiffer, Denise Richards. Film dopełnia muzyka w wykonaniu m.in. Dido, Nory Jones, Joni Mitchell, Otisa Reddinga, Evy Cassidy, Texas, Sugababes i The Calling.

</doc>
<doc id="469508" url="https://pl.wikipedia.org/wiki?curid=469508" title="1879 w literaturze">
1879 w literaturze



</doc>
<doc id="469509" url="https://pl.wikipedia.org/wiki?curid=469509" title="Dubai Tennis Championships">
Dubai Tennis Championships

Dubai Tennis Championships – kobiecy turniej tenisowy rangi WTA 1000 zaliczany do cyklu WTA Tour i męski turniej rangi ATP Tour 500 zaliczany do cyklu ATP Tour. Kobiety grają od 2001 roku, a mężczyźni od 1993 roku, na kortach twardych w Dubaju.

</doc>
<doc id="469512" url="https://pl.wikipedia.org/wiki?curid=469512" title="Modulant">
Modulant

Modulant, wyraz modalny – nieodmienna część mowy, znaczeniowo samodzielna, lecz niewchodząca w związki składniowe (pozostająca poza strukturą wypowiedzenia lub wykazująca luźny związek z pozostałymi leksemami w zdaniu). Modulanty to klasa wyrazów, do której zaliczamy (szeroko rozumiane) tradycyjne partykuły oraz niektóre przysłówki.
Modulanty wskazują stosunek mówiącego do wypowiadanej treści (za ich pomocą wyrażamy niedowierzanie, powątpiewanie, niezadowolenie, pragnienie itd.). Są to wyrazy, których usunięcie ze zdania nie powoduje zmiany zasadniczego znaczenia wypowiedzi, np. niestety, doprawdy, naturalnie, dopiero, rzekomo.
Typy modulantów.
Ze względu na ich zastosowanie wyróżniamy następujące typy modulantów:
Czyli te, które wzmacniają semantyczny wydźwięk wypowiedzi. 
Określają rodzaj postawy mówiącego:
Pojawiają się, gdy osoba mówiąca bezwiednie (np. pod wpływem emocji) powtarza dany wyraz:

</doc>
<doc id="469516" url="https://pl.wikipedia.org/wiki?curid=469516" title="1878 w literaturze">
1878 w literaturze



</doc>
<doc id="469519" url="https://pl.wikipedia.org/wiki?curid=469519" title="Ikarus 412">
Ikarus 412

Ikarus 412 – 12-metrowy autobus produkowany przez fabrykę Ikarusa. Jest on kontynuacją nieco krótszego modelu 411, podstawowa cecha różniąca go od starszej wersji to obecność tylnej szyby (wstawienie jej było możliwe dzięki poprzecznemu umocowaniu silnika). Do Polski sprowadzono łącznie 36 takich pojazdów.

</doc>
<doc id="469522" url="https://pl.wikipedia.org/wiki?curid=469522" title="Marietta Edgecombe">
Marietta Edgecombe



</doc>
<doc id="469524" url="https://pl.wikipedia.org/wiki?curid=469524" title="Landrecht pruski">
Landrecht pruski

Landrecht pruski (ALR) („pruskie prawo krajowe”, oficjalnie „Powszechne prawo krajowe dla państw królewsko-pruskich”, "Allgemeines Landrecht für die Königlich Preussischen Staaten") – powszechny kodeks obowiązujący w Prusach od 1 czerwca 1794 do 1900.
Ogólna charakterystyka kodeksu.
Prace nad Landrechtem trwały od 1780 pod kierunkiem kanclerza J. von Carmera i C. Svareza. Celem ich było stworzenie uniwersalnego zbioru całego prawa materialnego obowiązującego w Prusach i uporządkowanie w ten sposób całego prawa pruskiego. Landrecht obejmował zatem prawo cywilne, prawo karne, prawo państwowe, prawo administracyjne, a także lenne i kościelne. W efekcie liczył 19 187 artykułów (w tym ok. 15 tys. paragrafów obejmujących prawo prywatne). Objętość Landrechtu wynikała tak z przyjętej metody kazuistycznego uregulowania wszelkich możliwych rozwiązań, co miało zapobiec uczonym sporom oraz wątpliwościom orzecznictwa sądowego, a także skłonności monarchii absolutnej do ścisłej reglamentacji życia swych obywateli. Landrecht nie spełnił pokładanych w nim nadziei i nie ujednolicił pruskiego systemu prawnego. W stosunku do praw partykularnych obowiązujących w Prusach miał bowiem tylko charakter posiłkowy.
Systematykę kodeksu oparto na prawnonaturalnych koncepcjach S. Pufendorfa, rozwiniętych przez Thomasiusa i Ch. Wolffa. Landrecht dzielił się na dwie części. Pierwsza z nich obejmowała prawa indywidualne odnoszące się do jednostki, natomiast druga regulowała prawa i obowiązki jednostki w różnych społecznościach. Taka systematyka, choć nowatorska, jednak utrudniała sprawne posługiwanie się tym aktem prawnym. Poza tym Landrecht charakteryzowała słaba przejrzystość przepisów oraz nadmierna kazuistyka, co w oczywisty sposób powodowało trudności w praktyce orzeczniczej.
Landrecht stanowił mieszankę regulacji feudalnych z nowymi – prawnonaturalnymi. Nowe elementy to głównie nieograniczone władztwo nad rzeczą i swoboda umów. Jednakże w Landrechcie utrzymano wiele instytucji prawa feudalnego, jak choćby lenno i uprzywilejowane traktowanie stanu szlacheckiego przez prawo karne. Również przepisy prawa małżeńskiego miały w dużej mierze charakter feudalny (zakaz małżeństw między szlachtą a chłopstwem, konieczność zgody ojca na małżeństwo niepełnoletniego syna z pełnoletnią kobietą). Również w prawie karnym ostały się przeżytki feudalne, bowiem Landrecht utrzymywał nadal kary cielesne.
Dzieło realizowało niektóre postulaty stawiane nowoczesnym kodeksom – napisane było czystą niemczyzną, ale stosowana terminologia była zawiła, stanowiąc dopiero pierwszy krok w kierunku tworzenia rodzimego języka prawniczego; postulat zupełności kodeksu realizowany rozbudowaną kazuistyką, stał się dla niego rozwiązaniem zgubnym; dominacja wykładni autentycznej przyczyniła się do słabego rozwoju późniejszego orzecznictwa i nauki prawa.
Landrecht pruski stopniowo zastępowany był nowszymi regulacjami, w szczególności kodeksem karnym z 1851, a ostatnie przepisy prawa cywilnego utrzymały się do wejścia w życie BGB w 1900 r.
Pozycja kobiet i mężczyzn.
Landrecht pruski sankcjonował patriarchalny model relacji społecznych, czyli oficjalnie podporządkowywał kobiety mężczyznom. Kobieta, która wchodziła w związek małżeński, przechodziła z władzy ojca pod władzę męża. Odzwierciedleniem tej zmiany była obligatoryjna zmiana nazwiska kobiety na nazwisko męża. Mężowi przyznano prawo do podejmowania decyzji w imieniu swoim i żony, przy czym poczyniono założenie, że interesy małżonków nie bywają rozbieżne: "Mąż jest głową towarzystwa małżeńskiego, i głos jego stanowczym w interesach wspólnych". Majątek po ślubie stawał się wspólny, jednak tylko mężczyzna miał prawo do zarządzania nim. Mężczyzna był zobowiązany do „stosownego” utrzymywania żony. Podobnie mąż mógł reprezentować w sądzie żonę, która jako kobieta nie miała prawa reprezentować samej siebie w sądzie. Kobieta była pozbawiona władzy nad dziećmi na rzecz ich ojca.

</doc>
<doc id="469525" url="https://pl.wikipedia.org/wiki?curid=469525" title="Sydney Tennis Classic">
Sydney Tennis Classic

Sydney Tennis Classic – kobiecy oraz męski turniej tenisowy wchodzący w skład rozgrywek WTA Tour oraz ATP Tour, rozgrywany w Sydney. Kobieca impreza ma kategorię WTA 500, natomiast męska ATP Tour 250.
Pierwsza edycja zawodów odbyła się w 1885 roku i był to najstarszy turniej w Australii.
W latach 1972 i 1975 turniej odbywał się dwukrotnie, w styczniu i grudniu. W roku 1977 roku finał gry podwójnej kobiet nie odbył się z powodu opadów deszczu i za zwyciężczynie uznano dwie pary. W 1986 roku turniej nie odbył się.

</doc>
<doc id="469530" url="https://pl.wikipedia.org/wiki?curid=469530" title="1877 w literaturze">
1877 w literaturze



</doc>
<doc id="469531" url="https://pl.wikipedia.org/wiki?curid=469531" title="Zanzibar (miasto)">
Zanzibar (miasto)

Zanzibar – miasto w Tanzanii, na wyspie Zanzibar, nad Kanałem Zanzibarskim (Ocean Indyjski). Zanzibar jest trzecim pod względem wielkości miastem kraju, liczącym 495 074 mieszkańców (2010). Historyczne centrum miasta – Kamienne Miasto – zostało wpisane na listę światowego dziedzictwa UNESCO.

</doc>
<doc id="469532" url="https://pl.wikipedia.org/wiki?curid=469532" title="Diamond Games">
Diamond Games

Diamond Games – kobiecy turniej tenisowy kategorii WTA Premier Series rangi WTA Premier zaliczany do cyklu WTA Tour, rozgrywany na kortach twardych w hali w latach 1999–2008 i ponownie w sezonie 2015 w Antwerpii. Ostatnim dyrektorem turnieju była jego trzykrotna zwyciężczyni Kim Clijsters (w 2004 w singlu oraz w 2000 i 2003 w deblu).
Siedem razy reprezentantka gospodarzy grała w finale gry pojedynczej. Jako pierwsza uczyniła to, już w pierwszej edycji, szesnastoletnia Justine Henin w sezonie 1999. Pokonała wówczas Sarah Pitkowski i zdobyła pierwszy tytuł w profesjonalnej karierze.
Tenisistka, która wygrała trzy razy ten turniej w ciągu pięciu lat, otrzymała Diamentową Rakietę. Pierwszą zawodniczką, która miała szansę otrzymać Diamentową Rakietę, była Venus Williams. Warunkiem jej otrzymania było zwycięstwo w edycji 2006, jednak Amerykanka nie wystartowała w imprezie. Jedyną zawodniczką, która zdobyła nagrodę, była Amélie Mauresmo, triumfatorka turnieju w latach 2005–2007.

</doc>
<doc id="469536" url="https://pl.wikipedia.org/wiki?curid=469536" title="Owo (miasto)">
Owo (miasto)

Owo – miasto w południowo-zachodniej Nigerii, w stanie Ondo. Zamieszkuje je ok. 219 tysięcy mieszkańców.
Znajduje się na skrzyżowaniu dróg z Akure do Kabba i z Benin City do Siluko. Owo jest głównym punktem zbierania kakao.

</doc>
<doc id="469539" url="https://pl.wikipedia.org/wiki?curid=469539" title="Wide Awake in Dreamland">
Wide Awake in Dreamland

Wide Awake in Dreamland to tytuł ósmego albumu amerykańskiej wokalistki rockowej Pat Benatar. Krążek ukazał się w 1988 roku. Promocja albumu rozpoczęła się od wydania na singlu przeboju "All Fired Up", który w USA dotarł do TOP 20 tamtejszej listy przebojów. Płyta pomimo wydania jeszcze dwóch singli ("Don't Walk Away" i "Let's Stay Together") i życzliwego przyjęcia ze strony sporej liczby krytyków (min. nominacje Grammy za "All Fired Up" i "Let's Stay Together")nie zdołała stać się komercyjnym przebojem, choć w USA zyskała status złotego krążka. Znacznie większą popularnością album cieszył się w Wielkiej Brytanii i Australii. 

</doc>
<doc id="469542" url="https://pl.wikipedia.org/wiki?curid=469542" title="Damietta">
Damietta

Damietta (arab. دمياط = "Dimyāţ") – miasto w Egipcie, ośrodek administracyjny muhafazy Damietta, port nad Damiettą (wschodnie ramię Nilu), w pobliżu jej ujścia do Morza Śródziemnego. Miasto liczy ponad 200 tysięcy mieszkańców, jest ośrodkiem przemysłowym i ważnym portem rybackim.
Od wczesnego średniowiecza ważny port śródziemnomorski i nilowy, o znaczeniu strategicznym, stąd często atakowany przez różnych najeźdźców. W latach 738, 853, a następnie w 986 zdobyta przez Bizancjum, w 1155 przez Normanów, w 1196, 1218 i 1249 – przez krzyżowców, a w 1796 przez Francuzów.
W Damietcie znajduje się zabytkowy meczet z XIV w.

</doc>
<doc id="469543" url="https://pl.wikipedia.org/wiki?curid=469543" title="Ewoki">
Ewoki

Ewoki – inteligentna rasa z uniwersum "Gwiezdnych wojen" zamieszkująca księżyc planety Endor, porośnięty gęstym lasem.
Wyglądem przypominają małe niedźwiedzie stojące na dwóch łapach. Żyją w osadach znajdujących się na drzewach, budują domy z gliny, sitowia i drewna na wysokości ok. 30 metrów nad ziemią, cała osada połączona jest wiszącymi mostami, co ułatwia szybkie przemieszczanie się. Są myśliwymi. Ich broń to: dzidy, łuki, katapulty i lotnia, z której zrzucają kamienie.
Rola w Gwiezdnych wojnach.
Ewoki pojawiają się w filmie "". Ewoki doszły do wniosku, iż żołnierze Imperium zagrażają ich wioskom, zgodziły się pomóc rebeliantom zniszczyć drugą Gwiazdę Śmierci poprzez pokazanie im sekretnego wejścia do bazy Imperium, w której znajdował się generator tarcz chroniących Gwiazdę Śmierci. 
Charakterystyczną postacią wśród Ewoków jest Wicket, który zaprzyjaźnił się z Księżniczką Leią.
Ewoki są również bohaterami dwóch filmów telewizyjnych: Przygoda wśród Ewoków, oraz .
Ewoki wystąpiły także w grach komputerowych , , Star Wars Battlefront 2 oraz .
Kultura i religia.
Ewoki są istotami ciekawskimi, przyjaznymi i towarzyskimi. Wielką rolę w ich codziennym życiu odgrywa taniec i muzyka. Istoty poprzez granie na wielkich bębnach porozumiewają się z innymi wioskami. Bębny służą także do przekazywania najświeższych informacji. Mimo tych skomplikowanych obyczajów są istotami prymitywnymi. Noszą kaptury zdobione kośćmi i piórami zwierząt.
Religia dla Ewoków jest bardzo ważna, a wioskowy szaman cieszy się szacunkiem nie mniejszym jak wódz. To właśnie szaman jest odpowiedzialny za interpretowanie różnych znaków, dzięki czemu może nawet wpłynąć na decyzje wodza.

</doc>
<doc id="469545" url="https://pl.wikipedia.org/wiki?curid=469545" title="Green Bay (Wisconsin)">
Green Bay (Wisconsin)

Green Bay – miasto w Stanach Zjednoczonych, siedziba hrabstwa Brown, w północno-wschodniej części stanu Wisconsin, port przy ujściu rzeki Fox do jeziora Michigan. Leży na wysokości 177 m n.p.m., ok. 180 km na północ od Milwaukee. Według spisu w 2020 roku liczy 107,4 tys. mieszkańców, co czyni je 3. co do wielkości miastem w stanie. Obszar metropolitalny miasta obejmuje 329,5 tys. mieszkańców.
Zostało uznane przez "US News" za 3. najbardziej pożądane miejsce do życia w Stanach Zjednoczonych, w latach 2022–2023. Czynnikami decydującymi o wysokiej pozycji okazały się być jakość życia, rynek pracy i przystępność cenowa.
Historia.
Jest to najstarsze miasto w stanie Wisconsin. Zostało założone przez Jeana Nicoleta w 1765 roku.
W 1827 roku gubernator terytorium Wisconsin ogłosił konkurs na zbudowanie pojazdu samojezdnego. Rozstrzygnięciem konkursu miała być jazda na dystansie 372 km ze startem i metą w Green Bay. Do rywalizacji stanęły 2 pojazdy o napędzie parowym "Oshkosh" i "Green Bay". Triumf odnieśli konstruktorzy pierwszego pojazdu: panowie Shomer i Farrand, pokonując trasę w ciągu 33 godz. 27 min (śr. prędkość 11,1 km/h). Były to prawdopodobnie pierwsze w historii zawody (wyścigi) pojazdów o własnym napędzie.
Swoją siedzibę w mieście, od 1919 roku, ma jedna z najbardziej utytułowanych drużyn futbolowych USA – Green Bay Packers.
Demografia.
Według danych za lata 2017–2021, 9,2% mieszkańców było urodzonymi poza granicami Stanów Zjednoczonych, a struktura rasowa miasta wyglądała następująco: biali nielatynoscy – 67,8%, Latynosi – 16,6%, rasy mieszanej – 8,6%, czarni lub Afroamerykanie – 4,4%, Azjaci – 3,9% i rdzenni Amerykanie – 3,2%.
Polskie pochodzenie deklaruje 8,0% mieszkańców głównego miasta i 9,5% w obszarze metropolitalnym. 
Religia.
Według danych Stowarzyszenia ARDA w 2010 roku, w obszarze metropolitalnym Green Bay dominują katolicy, a 42% mieszkańców jest członkami Kościoła katolickiego. W mieście znajduje się rzymskokatolicka siedziba Diecezji Green Bay. Drugą co do wielkości grupą wyznaniową byli luteranie (12,7%), następnie różne bezdenominacyjne zbory ewangelikalne (3,4%), inni ewangelikalni (ok. 3%) i metodyści (1,6%). Inne grupy religijne mają mniej niż 1% osób, w tym: kalwini, świadkowie Jehowy i mormoni.
Sport.
Jest najmniejszym miastem w z profesjonalną drużyną piłkarską – Green Bay Packers, w całych Stanach Zjednoczonych. 

</doc>
<doc id="469547" url="https://pl.wikipedia.org/wiki?curid=469547" title="Żabieniec babka wodna">
Żabieniec babka wodna

Żabieniec babka wodna ("Alisma plantago-aquatica" L.) – gatunek rośliny nadwodnej z rodziny żabieńcowatych ("Alismataceae"). Znany też jako żabieniec pospolity i babka wodna. Jako gatunek rodzimy występuje w Eurazji oraz północnej i środkowej Afryce. Ponadto zawleczony do południowej Afryki, Ameryki i Australii. W Polsce pospolity na terenie całego kraju.
Biologia i ekologia.
Bylina nadwodna. Kwitnie od czerwca do września. Liczba chromosomów 2n = 14.
Porasta brzegi wód, rowy, wody wolno płynące lub stojące. W klasyfikacji zbiorowisk roślinnych gatunek charakterystyczny dla klasy (Cl.) "Phragmitetea".
Korzeń żabieńca zawiera: olejek eteryczny, rutynę, żywicę.
Roślina zawiera ostry sok, trujący dla zwierząt domowych (bydło, owce).
Zmienność.
Gatunek zróżnicowany na dwa podgatunki:
Zastosowanie.
Roślina lecznicza, stosowana jest w medycynie ludowej. Surowcem zielarskim jest korzeń żabieńca ("Radix Alismae")

</doc>
<doc id="469548" url="https://pl.wikipedia.org/wiki?curid=469548" title="Heroinizm">
Heroinizm

Heroinizm – uzależnienie od zażywania diacetylomorfiny C21H23NO (heroiny, opioidu: półsyntetycznej pochodnej morfiny). Heroinizm jest jedną z najcięższych kompulsji narkotycznych. Heroinizm można podzielić na uzależnienie fizyczne i psychiczne. Uzależnienie fizyczne charakteryzują tzw. objawy abstynencyjne – nudności, bóle kostno-stawowe, bóle mięśni, biegunka. Wiąże się z wbudowywaniem heroiny w metabolizm organizmu osoby zażywającej nałogowo ten narkotyk.

</doc>
<doc id="469552" url="https://pl.wikipedia.org/wiki?curid=469552" title="Łuski (ryby)">
Łuski (ryby)

Łuski ryb – cienkie płytki pokrywające powierzchnię ciała większości ryb, pełniące funkcje ochronne. Mają różną budowę, rozmiary i pochodzenie. Wyróżniane są trzy zasadnicze typy łusek: plakoidalne, ganoidalne i elastyczne. W każdym z nich występują różne modyfikacje. 
Funkcje łusek.
Podstawową funkcją łusek jest osłona ciała przed urazami mechanicznymi. Łuski są przeważnie ułożone w podłużne i poprzeczne szeregi, zachodzące na siebie dachówkowato, tworzące rodzaj pancerza. Ich niewielkie zazwyczaj wymiary nie utrudniają ruchów zwierzęcia.
Łuski nie występują u kręgoustych. Ich obecność na ciele pozostałych ryb jest uważana za cechę pierwotną; brak łusek u wyżej rozwiniętych ryb jest spowodowany ich utratą w wyniku późniejszych zmian zanikowych, co może być związane ze środowiskiem życia. Wiele ryb przydennych utraciło wszystkie łuski, a inne mają ciało pokryte nimi tylko szczątkowo. Jeszcze inne wytworzyły różne modyfikacje łusek, przekształcając je w tarczki, ciernie lub płytki kostne, stanowiące rodzaj zbroi. Z tego powodu zbrojnikowate, kirysowate i kiryskowate nazywane są sumikami pancernymi. Ciało kosterowatych pokryte jest pancerzem z wielokątnych płytek kostnych. Płytki kostne wielu najeżkokształtnych zaopatrzone są w kolce.
Specyficzną funkcję mają łuski położone w narządzie linii bocznej. Znajdujące się w nich otwory łączą kanały linii bocznej ze środowiskiem zewnętrznym.
Na zaostrzonych krawędziach ciała ryb tworzy się tzw. kil, który u wielu gatunków jest pokryty dachówkowato zgiętymi łuskami kilowymi. Łuski kilowe śledziowatych i ostrobokowatych znacznie różnią się kształtem od pozostałych łusek.
U wielu gatunków kolor łusek pełni funkcję maskującą. Łuski wraz z pokrywającym je śluzem zmniejszają opór ciała ryby poruszającej się z niedużą prędkością. Przy dużych prędkościach łuski nie wykazują korzystnych cech hydrodynamicznych.
Łuski plakoidalne.
Najbardziej pierwotny ze współcześnie występujących typów łusek, o kształcie od romboidalnego po okrągły. Składają się z ukrytej głęboko w skórze bezkomórkowej płytki podstawowej i osadzonego na niej ząbka zbudowanego z dentyny i pokrytego witrodentyną, nazywane są zębami lub ząbkami skórnymi; szyjka i korona ząbka wystaje ponad naskórek i jest skierowana ku tyłowi ciała, zgodnie z kierunkiem wody opływającej rybę; powierzchnie korony łusek są gładkie. Przez odpowiedni otwór w płytce do obszernej jamy wewnętrznej zęba dochodzą naczynia krwionośne i nerwy.
Łuski plakoidalne są ułożone na skórze w luźnych szeregach. Nie rozrastają się, są okresowo zrzucane i odrastają na nowo, mogą być okresowo wymieniane na większe. Ich rozmiary i rozmieszczenie różni się u różnych gatunków, a nawet u tego samego osobnika.
Występują u ryb chrzęstnoszkieletowych. Stanowią strukturę homologiczną do zębów kręgowców.
W paleoichtiologii wyróżniane są jeszcze, występujące u kopalnych chrzęstnoszkieletowych, łuski zespolone (agregatowe): protakrodontowe, ktenakantowe i hybodontowe.
Łuski ganoidalne.
Łuski o kształcie romboidalnym, powleczone ganoiną, ustawione w regularne szeregi, pokrywają całe ciało ryby, spotykane głównie u form kopalnych (np. prawieczkokształtne), wśród których były bardzo rozpowszechnione, a współcześnie jedynie u niszczukowatych i wielopłetwców, a w postaci zanikającej u jesiotrokształtnych. 
Od nazwy tych łusek wywodzi się dawniej stosowana nazwa ganoidy.
Odmianą łusek ganoidalnych są łuski kosmoidalne – zbudowane z kosminy. Miały je dawne mięśniopłetwe, a ze współczesnych tylko latimerie.
Łuski elastyczne.
Powstały z łusek ganoidalnych na skutek zaniku ganoiny, przez co stały się cienkie, lekkie i elastyczne. Składają się z dwóch warstw: górna jest jednorodna i silnie zwapniała, a dolna to znacznie grubsza warstwa płytek łącznotkankowych przesyconych wapniem. Łuski elastyczne występują u większości ryb kostnoszkieletowych. Spotykane są w dwóch postaciach: cykloidalnej i ktenoidalnej. Tylko u nielicznych gatunków ryb (np. "Epinephelus" spp., niektóre babkowate) występują obydwie te postacie jednocześnie. 
Łuski elastyczne są osadzone przednią częścią w skórnych kieszonkach, nieco ukośnie, czasami bardzo płytko. Zwykle tworzą regularne szeregi nakładające się dachówkowato. Liczba łusek w szeregach jest mało zmienna, co jest wykorzystywane jako cecha merystyczna w taksomonii. Na powierzchni łusek widoczne są koncentrycznie biegnące tzw. listewki sklerytowe, które przyrastają wraz z wiekiem ryby (podobnie do rocznych przyrostów widocznych na przekroju pni drzew). Mogą one biec dokoła całej łuski albo poprzecznie do długiej osi. Na ich podstawie można oszacować w przybliżeniu wiek i wielkość ryby. Srebrzyste zabarwienie ciała ryby daje leżąca tuż pod łuskami cienka warstwa kryształków guaniny i węglanu wapnia.
Łuski elastyczne różnią się znacznie wielkością, co jest związane ze sposobem i prędkością pływania. Mniejsze łuski mają ryby o wydłużonym ciele, a większe występują u ryb o ciele krótkim i silnie bocznie spłaszczonym. Łuski tarpona mają 70 mm średnicy, a tobiasza 0,2 mm.
Z rozmieszczeniem łusek na ciele ryby związane są dwa kierunki modyfikacji. Pierwszy dotyczy ograniczenia liczby łusek lub ich całkowitego zaniku. Drugi kierunek to różnorakie przekształcenia łusek w innego rodzaju twory.
Łuski cykloidalne (koliste, owalne, okrągławe) – kształtu mniej lub więcej zaokrąglonego, o tylnych brzegach gładkich, z widocznymi licznymi liniami współśrodkowymi i przecinającymi je liniami promienistymi. Na powierzchni łusek nie występują żadne wyrostki. Filogenetycznie starsze od ktenoidalnych, występowały już u ryb jurajskich. Współcześnie mają je ryby kostnoszkieletowe o ewolucyjnie starszym rodowodzie, np. śledziowate, łososiowate i karpiowate.
Łuski ktenoidalne (grzebykowate, zgrzebłowate) – o powierzchni szorstkiej w dotyku i kształcie zbliżonym do prostokąta, na tylnej krawędzi występują grzebykowate ząbki, wykazujące liczne modyfikacje u różnych gatunków. Pojawiły się w kredzie i występują u większości ryb współcześnie żyjących.

</doc>
<doc id="469553" url="https://pl.wikipedia.org/wiki?curid=469553" title="Rząsawa">
Rząsawa



</doc>
<doc id="469562" url="https://pl.wikipedia.org/wiki?curid=469562" title="Propyn">
Propyn

Propyn, – organiczny związek chemiczny, węglowodór nienasycony z szeregu homologicznego alkinów.
Jest składnikiem gazu MAPP. W przeciwieństwie do acetylenu, propyn może być bezpiecznie sprężany.
Właściwości.
Propyn istnieje w równowadze z propadienem, których mieszanina występuje pod nazwą MAPD:
Stała równowagi tej reakcji wynosi 0,22 (270 °C).
Toksykologia.
Propyn działa drażniąco na drogi oddechowe, oczy i skórę. Potencjalne objawy w przypadku inhalacji: ból głowy, zawroty głowy, senność, problemy z koordynacją ruchową, rozszerzenie źrenic, utrata przytomności.

</doc>
<doc id="469563" url="https://pl.wikipedia.org/wiki?curid=469563" title="Reprezentacja Gujany Francuskiej w piłce nożnej mężczyzn">
Reprezentacja Gujany Francuskiej w piłce nożnej mężczyzn

Reprezentacja Gujany Francuskiej w piłce nożnej, choć geograficznie należeć powinna do Południowoamerykańskiej Konfederacji Piłkarskiej (CONMEBOL), jest członkiem Konfederacji Piłkarskiej Ameryki Północnej, Środkowej i Karaibów (CONCACAF). Gujana Francuska jest autonomią francuską i częścią Francuskiej Federacji Piłki Nożnej, dlatego nie może brać udziału w kwalifikacjach do Mistrzostw Świata.
Zajmując trzecie miejsce w Pucharze Karaibów 2017 zakwalifikowała się do turnieju finałowego Złotego Pucharu CONCACAF.

</doc>
<doc id="469564" url="https://pl.wikipedia.org/wiki?curid=469564" title="Katalończycy">
Katalończycy

Katalończycy () – protonaród romański zamieszkujący jako autochtoni w Katalonii, w Walencji, na Balearach, w mieście Alghero na Sardynii, części Aragonii, południowej Francji, Andorze oraz w diasporze w Ameryce Łacińskiej. Ich liczebność wynosi około 7,6 mln (wykluczając osoby urodzone poza hiszpańskim regionem Katalonii) a językiem jest kataloński. Katalończyków cechowały i cechują silne aspiracje wolnościowe, głównie uzyskanie jak najdalej posuniętej autonomii w ramach Hiszpanii.
Do niedawna Katalończycy nie byli uznawani przez władze w Madrycie za naród, a wyłącznie za część narodu hiszpańskiego, konstytucja przyznawała im tylko status „narodowości”. Za naród uznano Katalończyków dopiero po reformie statutu autonomicznego Katalonii w 2006 roku, który reguluje tę kwestię w pierwszym punkcie. Zmiana ta została przyjęta przez Katalończyków w referendum (poparło ją trzy czwarte mieszkańców Katalonii) oraz zaaprobowana przez władze hiszpańskie.
Przodkami obecnych Katalończyków było wiele ludów: Celtowie, Iberowie, Grecy (kolonie greckie na wybrzeżu Morza Śródziemnego), Rzymianie (romanizacja języka i kultury), Germanie.
Chrystianizacja rozpoczęła się w połowie IV wieku. Dominującym wyznaniem jest katolicyzm.

</doc>
<doc id="469566" url="https://pl.wikipedia.org/wiki?curid=469566" title="Przemkowski Park Krajobrazowy">
Przemkowski Park Krajobrazowy

Przemkowski Park Krajobrazowy – park krajobrazowy położony w powiecie polkowickim i bolesławieckim w województwie dolnośląskim. Powierzchnia 22 338 hektarów, wraz z otuliną 37 807 ha. Park leży na terenie czterech mezoregionów: Równiny Szprotawskiej, Wysoczyzny Lubińskiej (Wzgórza Chocianowskie), Borów Dolnośląskich (Równina Nadbobrzańska) i Równiny Legnickiej (Dolina Czarnej Wody). Park z otuliną obejmuje w całości gminę Przemków, a częściowo gminę Chocianów, gminę Gromadka, gminę Radwanice i gminę Gaworzyce. Utworzony 7 czerwca 1997. Jego siedziba znajduje się w Piotrowicach.
Najwyższy punkt to Wydma k. Wilkocina (Góra Pasternik) (187,4 m n.p.m.), a najniższy (128,7 m n.p.m.) znajduje się nad rzeką Szprotawa w okolicy Stawów Przemkowskich.
Najstarsze drzewa – pomniki przyrody, to dąb Chrobry koło Piotrowic (uległ pożarowi w dn. 18.11.2014) oraz dąb Wernyhora w miejscowości Wierzbowa.
W skład PPK wchodzą 4 rezerwaty:
Na terenie Parku znajdują się dwie ścieżki przyrodnicze: "Lasy okolic Przemkowa" i "Stawy Przemkowskie" oraz Pustynia Kozłowska. 
Od roku 2010 na terenie parku na łąkach k. Jakubowa Lubińskiego wypuszczane są susły moręgowane, w ramach programu przywracania tego gatunku faunie Polski, realizowanego przez Polskie Towarzystwo Ochrony Przyrody „Salamandra”.
Krajobraz.
Obszar Parku należy do krajobrazu nizinnego, w którym wydzielono:
Gatunki roślin objęte ścisłą ochroną.
Na terenie PPK występuje 18 gatunków roślin objętych ścisłą ochroną:

</doc>
<doc id="469567" url="https://pl.wikipedia.org/wiki?curid=469567" title="Słodowiec (stacja metra)">
Słodowiec (stacja metra)

Słodowiec "(dawna nazwa: Park Kaskada)" – stacja linii M1 metra w Warszawie zlokalizowana przy ulicy Jana Kasprowicza, w sąsiedztwie ulic Stefana Żeromskiego i Marymonckiej.
Stacja została otwarta dla ruchu pasażerskiego 23 kwietnia 2008 o godzinie 10:25.
Opis stacji.
Pierwotnie nosiła nazwę "Park Kaskada".
Stacja posiada jedną kondygnację podziemną, do której prowadzą schody z 2 pawilonów naziemnych mieszczących wejścia. Położona jest najpłycej na pierwszej linii metra.
Perony, szerokości 4,5 metra każdy, są rozmieszczone po bokach stacji, a tory metra pośrodku (podobne rozwiązanie jest już na stacji metra Centrum oraz na dalszych stacjach bielańskiego odcinka metra). Stacja jest częściowo położona pod ulicą Kasprowicza, blisko ulic Żeromskiego oraz Marymonckiej. Jej północne wejście jest położone przy ulicy Sacharowa. Wejściem do stacji jest murowany budynek z rozsuwanymi drzwiami, a nie jak na wcześniejszych stacjach zadaszona wiata. Po obu stronach peronu rozmieszczone są schody stałe oraz schody ruchome. Bielański odcinek metra Słodowiec – Młociny został zbudowany metodą odkrywkową.

</doc>
<doc id="469568" url="https://pl.wikipedia.org/wiki?curid=469568" title="Michael Dawson (postać)">
Michael Dawson (postać)

Michael Dawson (Kevin Johnson) – jeden z bohaterów serialu Zagubieni, gra go Harold Perrineau Jr.
Michael jest artystą, któremu kariera się nie powiodła. Jego dziewczyna będąca w ciąży, zostawia go i stwierdza, iż sama będzie wychowywała dziecko. Michael postanawia walczyć o syna, jednak daje się przekonać dziewczynie, że lepiej będzie jeśli Walt zostanie z nią i jej parterem. Susan umiera na białaczkę, a jej kochanek nie chce opiekować się Waltem (sądzi, że Walt jest dziwnym dzieckiem) i oddaje go razem ze swoim psem Vincentem w ręce prawdziwego ojca. Zarówno tuż przed katastrofą, jak i po niej, Michael nie ma najlepszych kontaktów z synem. Jednak w końcu nawiązują dobry kontakt. Jego troska o dziecko ujawnia się, gdy chłopiec zostaje porwany przez „Innych”. Michael zabija Anę Lucię i Libby, a następnie strzela sobie w ramię, to wszystko w celu uwolnienia Henry’ego. Michael desperacko próbuje odzyskać Walta z rąk „Innych”, a podczas poszukiwań zostaje przez nich uprowadzony. Zawiera z nimi układ – uwolni Henry’ego (przetrzymywanego w bunkrze „Innego”, podającego się za zmarłego Henry’ego Gale'a) oraz zaprowadzi czterech rozbitków do obozu „Innych”, w zamian za co on i Walt odzyskają wolność.
Wraca do fabuły serialu w czwartym sezonie serialu jako Kevin Johnson.
Później odkrywa z Desmondem, Jinem i Sun ładunki wybuchowe na statku „Kahana”.Michael próbuje je zamrozić ciekłym azotem, jednak statek wybucha. Na chwilę przed śmiercią ukazuje mu się ojciec Jacka, który mówi mu że może już odejść.

</doc>
<doc id="469571" url="https://pl.wikipedia.org/wiki?curid=469571" title="Kanał Żerański">
Kanał Żerański

Kanał Żerański ("obowiązująca nazwa urzędowa"), kanał Żerań-Zegrze ("nazwa używana w planie zagospodarowania przestrzennego województwa mazowieckiego"), dawn. "Kanał Królewski" – kanał wodny o długości 17,3 km łączący Wisłę i Jezioro Zegrzyńskie pomiędzy warszawskim Żeraniem a Nieporętem. Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, kanał ma klasę żeglowną II.
Historia.
Pierwotnie w XVII wieku w miejscu północnego odcinka dzisiejszego Kanału Żerańskiego, powstał Kanał Królewski z polecenia króla Zygmunta III Wazy. Zadaniem tego kanału było "„ściągnąć wody z puszczy”" (Puszczy Słupeckiej), czyli uregulowanie rzeki Długiej na odcinku od Kobiałki do Narwi, która zagrażała wylewami dworowi myśliwskiemu Wazów w Nieporęcie. Kanał Królewski, na odcinku od Aleksandrowa do Nieporętu, został wykorzystany przy budowie Kanału Żerańskiego. Na południe od rzeki Czarnej, Kanał Królewski przebiega po zachodniej stronie ul. Granicznej w Stanisławowie Pierwszym, a na terenie Warszawy pomiędzy ulicami Ruskowy Bród a Olesin.
Kanał Żerański jest kontynuacją robót prowadzonych już w I poł. XIX w. Wobec odcięcia od Bałtyku przez Prusy powstał plan, aby otworzyć drogę na Bałtyk przez Narew i Niemen, które należało połączyć spławnymi kanałami. Między Narwią a Niemnem przeprowadzono Kanał Augustowski, a między Bugiem a Dnieprem kanał znany jako Kanał Królewski.
Pierwszym projektem połączenia kanałem żeglownym Wisły i Narwi, był projekt kanału z Pragi do Zegrza, z lat dwudziestych XIX wieku, o którym wspomina artykuł z 1841 roku opublikowany w Bibliotece Warszawskiej.
W 1832 roku z inicjatywy Banku Polskiego opracowany został kolejny projekt.
Gazeta Świąteczna z 1891 roku, donosiła o planowanej przez Stanisława Skarżyńskiego, właściciela Popowa budowie kanału żeglownego łączącego Wisłę z Narwią. Stanisław Skarżyński miał już mieć gotowe wszystkie plany i kosztorysy, a gazeta z nadzieją pisała „w niedalekiej przyszłości otworzy się nowa a ważna droga wodna, która niemało stosunki z gubernią Łomżyńską ułatwi i bardziej te strony ożywi” .
Kolejna koncepcja budowy kanału pomiędzy Bugiem a Wisłą powstała już w 1910 r. – Carskie Ministerstwo Komunikacji opracowało projekt drogi wodnej Wisła-Dniepr. Skanalizowany miał być Bug od Brześcia do Małkini i dalej od Małkini do Warszawy miał biec kanał długości 90 km. Projekt po przeróbkach zaakceptowano w formie kanału Żerań-Zegrze, który miał skrócić drogę wodną Bug-Wisła z 61 do 20 km. Zadaniem tego kanału miało być też odwodnienie doliny Bródnowsko-Nieporęckiej oraz zlewni rzeki Długiej i Kanału Bródnowskiego.
Pierwsze prace ruszyły dopiero w 1919 r., ale szybko zostały przerwane. Kolejne prace podjęte w latach 1935–1938 zaowocowały budową wąskiego kanału na Żeraniu o długości ok. 2,5 km, który służył odprowadzaniu wody z Kanału Bródnowskiego.
Do pomysłu powrócono w 1950 r. i już w 1951 r. na początku współczesnego Kanału Żerańskiego wybudowano port oraz śluzę. Dwustronna śluza im. inż. Tadeusza Tillingera pomiędzy portem Żerańskim a Wisłą ma komorę o wymiarach 85x12 oraz długość 104 m. Prace nad budową Kanału poprzedziły badania prowadzone przez prof. Czesława Zakaszewskiego, który opracował raport pt. „Wpływ kanału żeglugi Żerań-Zegrze na stosunki wodne tarasu praskiego”.
W nocy z 29 na 30 maja 2008 r. pomiędzy 3 a 6 nad ranem został podniesiony most kolejowy na modernizowanej do większych prędkości pociągów linii kolejowej nr 9 nad Kanałem Żerańskim o masie 150 ton i przeniesiony przez największy w Polsce dźwig gąsienicowy. Most został postawiony na podporach na nabrzeżu kanału i przejazd pociągów nastąpił po sąsiednim moście, który został poddany remontowi we wrześniu 2009 r.
Charakterystyka.
Kanał Żerański przebiega w przybliżeniu z północy na południe. Około połowa długości kanału znajduje się w granicach administracyjnych Warszawy. Z Jeziorem Zegrzyńskim kanał łączy się w skrajnie południowym punkcie, z Wisłą na terenie Żerania, na południu dzielnicy Białołęka. Śluzy kanału znajdują się w Warszawie, przy samej Wiśle. Nad kanałem jest 10 mostów drogowych i 3 kolejowe.
Kanał ma też duże znaczenie lokalne. W miejscu połączenia z Wisłą jest druga co do wielkości warszawska elektrociepłownia – Elektrociepłownia Żerań. Zakład ten używa kanału jako zbiornika wody technologicznej. Przy śluzie jest też port o stałym poziomie lustra wody służący m.in. jako magazyn dla barek transportowych. Kanał jest też jednym z najbardziej cenionych terenów wędkarskich w Warszawie, regularnie odbywają się tam zawody wędkarskie. Z powodu zrzutu wody technologicznej z elektrociepłowni do portu woda w kanale jest zdecydowanie cieplejsza niż np. w Wiśle, co wpływa na liczebność ryb.
Ze względu na swoją charakterystykę, tereny nad Kanałem Żerańskim są wykorzystywane do rekreacji, zarówno jeżeli chodzi o sporty wodne, jak również turystykę pieszo-rowerową. Wzdłuż Kanału biegnie jedna z najpopularniejszych tras rowerowych w stolicy, łącząca ją z Zegrzem i Nieporętem. Kanał Żerański stanowi również arenę zmagań podczas zawodów łodzi smoczych, a także regat długodystansowych stanowiących trening dla polskiej kadry wioślarskiej. Swoją bazę kajakowo-wioślarską ma tan klub Spójnia Warszawa. W okolicy zlokalizowano także przystanek statku „Zefir” pływającego do Serocka, w ramach jednej z linii turystycznych ZTM Warszawa.
Gazociąg wysokiego ciśnienia.
W związku z planowaną modernizacją Elektrociepłowni Żerań, spółka PGNiG Termika planuje budowę gazociągu wysokiego ciśnienia wzdłuż Kanału Żerańskiego, na odcinku Żerań-Rembelszczyzna. Ze względu na znaczącą ingerencję w środowisko (m.in. konieczność wycinki od 1400 do 3000 drzew), inwestycja spotkała się z krytyką części mieszkańców Białołęki. W wyniku rozmów w grudniu 2015 r. powołano Radę Konsultacyjną złożoną z przedstawicieli mieszkańców, a spółka PGNiG Termika zobowiązała się do wykonania nasadzeń zastępczych i zagospodarowania terenu po realizacji inwestycji, m.in. poprzez budowę traktu pieszo-rowerowego wzdłuż całej trasy gazociągu.
Powołując się na aspekty prawne, w listopadzie 2015 r. spółka PGNiG Termika wraz z inwestorem, spółką Gaz-System, zdecydowały się na realizację gazociągu w trybie specustawy. Poskutkowało to zmianą w wydawaniu decyzji administracyjnych, bowiem za procedowanie inwestycji odpowiada od tej pory wojewoda mazowiecki. W toku rozmów Wiceprezydent Warszawy Michał Andrzej Olszewski zobowiązał się do stworzenia spójnej koncepcji zagospodarowania terenu po budowie inwestycji, która zostanie wyłoniona podczas warsztatów konsultacyjnych z mieszkańcami.

</doc>
<doc id="469572" url="https://pl.wikipedia.org/wiki?curid=469572" title="1876 w literaturze">
1876 w literaturze



</doc>
<doc id="469578" url="https://pl.wikipedia.org/wiki?curid=469578" title="Richard Chamberlain">
Richard Chamberlain

George Richard Chamberlain (ur. 31 marca 1934 w Beverly Hills) – amerykański aktor. 
Trzykrotny laureat Złotego Globu; jako najlepszy gwiazdor telewizyjny 1963 za rolą lekarza Jamesa Kildare w serialu NBC "Doktor Kildare" ("Dr. Kildare", 1961–1966), za rolę majora Johna Blackthorne / Anjin-sana w miniserialu NBC "Szogun (Shogun", 1980) i za rolę księdza Ralpha de Bricassarta w miniserialu ABC "Ptaki ciernistych krzewów" ("The Thorn Birds", 1983). Ponadto był czterokrotnie nominowany do nagrody Emmy (1975, 1981, 1983, 1985). Został uhonorowany statuetką Bravo Otto dla najlepszego gwiazdora telewizyjnego (1985), przyznaną przez niemiecki dwutygodnik dla młodzieży „Bravo”. W 1998 odebrał nagrodę specjalną Telekamery przyznawaną przez redakcję „Tele Tygodnia” dla najpopularniejszej gwiazdy zagranicznej. W 2005 znalazł się na siódmym miejscu listy „25 największych idoli nastolatków” magazynu „TV Guide”.
W 2000 otrzymał własną gwiazdę w Alei Gwiazd w Los Angeles znajdującą się przy 7020 Hollywood Boulevard.
Życiorys.
Wczesne lata.
Urodził się w Beverly Hills jako drugi syn śpiewaczki Elsy Winnifred (von Benzon; z domu Matthews) i Charlesa Axioma Chamberlaina, fabrykanta / sprzedawcy. Jego rodzice byli aktywnymi i długoletnimi stałymi członkami Anonimowych Alkoholików i Alanon. Jego rodzina była pochodzenia angielskigo i miała korzenie niemieckie, irlandzkie i walijskie. Wychowywał się ze starszym bratem Billem (ur. 1926). W 1952 ukończył szkołę średnią w Beverly Hills. Uczęszczał potem na kierunek Sztuki Stosowanej w Pomona College w Clermont w stanie Kalifornia, gdzie występował w przedstawieniach studenckich w grupach teatralnych i zdecydował, że aktorstwo to jego prawdziwe powołanie. Po dwóch latach służby wojskowej w Korei (zdobył stopień sierżanta) powrócił do Hollywood. W latach 1957-58 uczęszczał na kurs aktorski pod kierunkiem Jeffa Coreya.
Kariera.
Po raz pierwszy na małym ekranie wystąpił w jednym z odcinków serialu "Alfred Hitchcock przedstawia" ("Alfred Hitchcock Presents", 1959). Rok później zadebiutował na kinowym ekranie w dramacie kryminalnym "Tajemnica fioletowej rafy" ("The Secret of the Purple Reef", 1960) u boku Petera Falka. Światowy rozgłos zyskał dzięki tytułowej roli lekarza Jamesa Kildare w serialu NBC "Doktor Kildare" ("Dr. Kildare", 1961-66), za którą otrzymał Złoty Glob w kategorii „Najlepszy gwiazdor telewizyjny 1963”, a w 2003 roku był nominowany do kalifornijskiej nagrody TV Land.
W 1966 wystąpił na scenie Broadwayu w musicalu Trumana Capote’a "Śniadanie u Tiffany’ego" ("Breakfast at Tiffany’s") z Mary Tyler Moore, a następnie zagrał w spektaklach: "Noc iguany" ("The Night of the Iguana", od 16 grudnia 1976 do 20 lutego 1977), "Seans" ("Blithe Spirit", 1987), "My Fair Lady" w roli profesora Higginsa (od 9 grudnia 1993 do 1 maja 1994) i "Dźwięki Muzyki" ("The Sound of Music", od 12 marca 1998 do 20 czerwca 1999), a także podróżował ze spektaklem Monty Python "Spamalot" i trafił na Off-Broadway w przedstawieniu "Joy".
Zapadł w pamięć jako Oktawian August w ekranizacji sztuki Williama Szekspira "Juliusz Cezar" ("Julius Caesar", 1970) z tytułową rolą Johna Gielguda i Charltonem Hestonem w roli Marka Antoniusza. Wcielił się w szekspirowskiego Hamleta w jednym z odcinków serialu CBS "Hallmarkowa Sala Sławy" ("Hallmark Hall of Fame", 1970).
W 1965 zagrał główną rolę w melodramacie "Radość o poranku" ("Joy In The Morning"), w którym zaśpiewał też tytułową piosenkę. Odniósł sukces w adaptacjach powieści Aleksandra Dumasa w reżyserii Richarda Lestera – "Trzej muszkieterowie" ("The Three Musketeers", 1973), "Czterej muszkieterowie" ("The Four Musketeers", 1974) i "Powrót muszkieterów" ("The Return of the Musketeers", 1989) jako Aramis oraz "Hrabia Monte Christo" ("The Count of Monte Cristo", 1975) jako nieskazitelnie uczciwy i dość naiwny młody marynarz-idealista Edmund Dantes. Zwrócił na siebie uwagę w kinowych produkcjach takich jak "Płonący wieżowiec" ("The Towering Inferno", 1974) Johna Guillermina ze Steve’em McQueenem i Paulem Newmanem, musicalu "Pantofelek i róża" ("The Slipper and the Rose", 1976) w roli księcia Edwarda i "Ostatnia fala" ("The Last Wave", 1977) Petera Weira.
Został laureatem nagrody Złotego Globu za kreację angielskiego żeglarza majora Johna Blackthorne/Anjin-sana w miniserialu NBC "Szogun" ("Shogun", 1980) oraz za rolę księdza Ralpha de Bricassarta w miniserialu ABC "Ptaki ciernistych krzewów" ("The Thorn Birds", 1983).
W swoim dorobku ma także rolę łowcy przygód w filmie "Kopalnie króla Salomona" ("King Solomon’s Mines", 1985) i jego sequelu "Allan Quatermain i zaginione miasto złota" ("Allan Quatermain and the Lost City of Gold", 1987) z Sharon Stone, postać Giacomo Casanovy w komedii telewizyjnej "Casanova" (1987) z Faye Dunaway i nominowaną do nagrody Emmy kreację tajemniczego Jasona Bourne, który ulega amnezji w telewizyjnej adaptacji powieści szpiegowskiej Roberta Ludluma ABC "Tożsamość Bourne’a" ("The Bourne Identity", 1988) z Jaclyn Smith. Wystąpił potem w roli hawajskiego lekarza Daniela Kulani w serialu CBS "Szpital pod palmami" ("Island Son", 1989-90) i powrócił jako Ralph de Bricassart w sequelu CBS "Ptaki ciernistych krzewów: Stracone lata" ("The Thorn Birds: The Missing Years", 1996).
Pojawił się również w serialach: NBC "Dotyk anioła" ("Touched by an Angel", 2000), sitcomie ABC "Para nie do Pary" ("Will &amp; Grace", 2005), Warner Bros. "Bez skazy" ("Nip/Tuck", 2006) i ABC "Gotowe na wszystko" ("Desperate Housewives", 2007) oraz "Bracia i siostry" ("Brothers &amp; Sisters", 2010).
Był na okładkach magazynów takich jak „TV Guide”, „Teen Screen”, „People”, „Ekran”, „Film” i „Teen”.
Życie prywatne.
Spotykał się z Sharon Hugueny (1962), Chris Noel (1964-65) i Joan Marshall (1965-66). Pomimo wielu ról, w których grał romantycznego heteroseksualistę, w autobiografii, wydanej w 2003, otwarcie przyznał się do swojej orientacji homoseksualnej. W latach siedemdziesiątych poznał swojego życiowego partnera Martina Rabbetta, z którym w latach 1975-2010 był w związku (potwierdzonym w prywatnej ceremonii w gronie znajomych i zamieszkał na Hawajach. W grudniu 1989, francuski magazyn dla kobiet „Nous Deux” ujawnił jego homoseksualizm, co zostało potwierdzone przez aktora dopiero we wspomnianej już autobiografii.
Zajął się także malarstwem. W obrazach „Age and Wisdom” («Wiek i mądrość»), „Somewhere Within” («Gdzieś wewnątrz nas») można odnaleźć odbicie filozofii ich twórcy. Wiosną 2010 aktor opuścił Hawaje i powrócił do Los Angeles.
Filmografia.
Wystąpił w 87 filmach i seriach filmowych. Wybrane filmy ujęte w bazie filmowej IMDb:

</doc>
<doc id="469579" url="https://pl.wikipedia.org/wiki?curid=469579" title="Język wu">
Język wu

Język wu (; wymowa wu: "wu nyu") – jeden z głównych języków chińskich używanych powszechnie w Chinach. Jest używany w regionie Wu (od którego pochodzi nazwa), w prowincjach Zhejiang, Jiangsu, Anhui, Jiangxi i Fujian. Główne dialekty wu to dialekty Hangzhou, Wenzhou, Suzhou, Shaoxing, Yongkang oraz Szanghaju (nazwy dialektów pochodzą od głównych miast poszczególnych regionów). Jest drugim (po języku mandaryńskim) co do liczby mówiących językiem używanym w Chinach. Łącznie mówi nim 95 milionów osób.
Użytkownicy języka wu twierdzą, że wyróżnia się on od innych języków chińskich swoją miękkością oraz płynnością (w przeciwieństwie do mandaryńskiego), chociaż wymowa różni się znacznie w zależności od dialektu – na przykład w Szanghaju mówi się bardziej twardo, a w Ningbo – bardziej miękko.
Historia.
Początki języka wu datuje się na 1500 p.n.e. Okres jego rozkwitu przypada na epokę Trzech Królestw, i z tamtego okresu pochodzą też pierwsze zapiski w tym języku. Dzisiejszą formę wu wykształcił z języka chińskiego używanego podczas panowania dynastii Tang, dzięki czemu do dziś posiada wiele archaicznych cech, które w dzisiejszym mandaryńskim już zanikły.
Dzisiaj, mimo że osób mówiących tym językiem przybywa, wu pełni w wyżej wymienionych prowincjach tylko rolę języka potocznego, używanego w domu, ponieważ w szkołach i innych ważnych instytucjach w Chinach (niezależnie od tego, jakim językiem mówi tutejsza ludność) mówi się tzw. "językiem oficjalnym" – standardowym mandaryńskim (putonghua). I mimo że język ten da się zapisać pismem chińskim, to dziś mało kto go zapisuje i występuje on tylko w mowie.
Gramatyka.
W języku wu częściej niż w mandaryńskim i innych językach chińskich spotykane są tzw. zdania tematyczne, z dopełnieniem wysuniętym na początek zdania (szyk OSV, "Dopełnienie+Podmiot+Orzeczenie"), np. 箇只电影我看过哉 (dialekt Shaoxing) – dosł. „ten film ja oglądałem”. W języku wu występuje bardzo dużo zaimków określających i wskazujących. System sandhi tonowego w wielosylabowych wyrazach i wyrażeniach idiomatycznych jest najbardziej złożony spośród języków chińskich. W pewnych przypadkach dopełnienie bliższe i dalsze odróżniane są poprzez opozycję dźwięczność/bezdźwięczność.
Przykład tekstu w języku wu.
Pismo chińskie: 阿拉现在主要个问题就是哪能去解决搿只拼音个事体。
Transliteracja: Ala yeezei tsuiauge vendii zieu zi naanen chii ciaacue getsa phinin ge zithii.
Tłumaczenie: Teraz naszą kluczową sprawą jest kwestia tego, jak rozwiązać problem romanizacji.

</doc>
<doc id="469580" url="https://pl.wikipedia.org/wiki?curid=469580" title="Metoda Najmniejszych Kwadratów">
Metoda Najmniejszych Kwadratów



</doc>
<doc id="469584" url="https://pl.wikipedia.org/wiki?curid=469584" title="1875 w literaturze">
1875 w literaturze



</doc>
<doc id="469585" url="https://pl.wikipedia.org/wiki?curid=469585" title="Bretończycy">
Bretończycy

Bretończycy – ludność celtycka, zamieszkująca Bretanię w północno-zachodniej części Francji. Ich językiem rodzimym jest bretoński, używany przez ok. 300 tysięcy osób. Jeszcze w średniowieczu Bretończycy mogli porozumiewać się z Kornwalijczykami władającymi językiem kornijskim, gdyż oba te narody posiadają wspólne korzenie. Bretończycy są to w ogólnym ujęciu Brytowie, którzy zostali zmuszeni do opuszczenia Brytanii we wczesnym średniowieczu, w czasie ekspansji Anglosasów na Wyspy Brytyjskie. Wśród wierzącej części Bretończyków dominującą religią jest chrześcijaństwo wyznania katolickiego.

</doc>
<doc id="469589" url="https://pl.wikipedia.org/wiki?curid=469589" title="Alzatczycy">
Alzatczycy

Alzatczycy (, ) – ludność Alzacji, liczebność około 1,65 mln. W procesie etnogenezy szczególną rolę odegrał najazd w V wieku germańskich Alemanów na terytorium zamieszkiwane przez zromanizowaną ludność celtycką. Większość stanowią katolicy, mniejszość – ewangelicy (luteranie). 
Istnienie narodowości alzackiej jest kwestią sporną. Do II wojny światowej etnografowie niemieccy uznawali mieszkańców Alzacji za Niemców, po wojnie kwestia ta nie jest podejmowana, gdyż zagadnienie to jest ściśle związane z problemem nacjonalizmu niemieckiego.
Natomiast większość badaczy francuskich uważa Alzatczyków za Francuzów używających jednego z dialektów języka niemieckiego (czasem wyodrębnianego jako osobny język alzacki).
Sami Alzatczycy w ostatnich latach coraz częściej uważają się za odrębny naród, mniejszość z nich uznaje się za Francuzów, zaś najmniej liczna grupa – za Niemców.

</doc>
<doc id="469594" url="https://pl.wikipedia.org/wiki?curid=469594" title="1874 w literaturze">
1874 w literaturze



</doc>
<doc id="469599" url="https://pl.wikipedia.org/wiki?curid=469599" title="Volker Schlöndorff">
Volker Schlöndorff

Volker Schlöndorff (ur. 31 marca 1939 w Wiesbaden) – niemiecki reżyser, scenarzysta i producent filmowy, pracujący w Niemczech i USA. Kręci filmy głównie na bazie materiału literackiego, tworząc wybitne adaptacje filmowe, jak m.in. "Niepokoje wychowanka Törlessa" (1966), "Utracona cześć Katarzyny Blum" (1975) czy nagrodzony Złotą Palmą na 32. MFF w Cannes i Oscarem dla najlepszego filmu nieanglojęzycznego "Blaszany bębenek" (1979).
Życiorys.
Urodził się w Wiesbaden, a studiował w Paryżu, gdzie ukończył szkołę filmową. Zadebiutował nagrodzoną na 19. MFF w Cannes adaptacją książki Roberta Musila "Niepokoje wychowanka Törlessa" (1966). Kolejnym sukcesem była "Utracona cześć Katarzyny Blum" (1975), powstała na podstawie powieści Heinricha Bölla. W obydwu filmach Schlöndorff przeciwstawiał humanizm i wrażliwość moralną jednostki tradycji niemieckiego rygoru i presji autorytetów.
We wczesnym etapie twórczości reżyser podjął próby odnowienia wątków romantycznych w kinie zachodnioniemieckim, chciał również wprowadzić nową formułę kryminału, m.in. w filmach "Morderstwo i zabójstwo" (1967) oraz "Moralność Ruth Halbfass" (1971).
Po głośnej adaptacji powieści Güntera Grassa "Blaszany bębenek" (1979), nagrodzonej Oscarem, Schlöndorff zekranizował m.in. wybrane wątki powieści Marcela Prousta "W poszukiwaniu straconego czasu" w "Miłości Swanna" (1984) oraz powieść Maxa Frischa "Homo Faber" (1991). W 2006 nakręcił "Strajk", którego fabuła osadzona jest w realiach walki o upadek komunizmu w Polsce lat 80., a główna bohaterka wzorowana była na Annie Walentynowicz.
Zasiadał w jury konkursu głównego na 23. MFF w Cannes (1970).
W 2008 ukazała się jego autobiografia pt. "Światło, cień i ruch. Moje życie i moje filmy", przetłumaczona przez Ryszarda Turczyna i wydana rok później również w Polsce.
Mieszka na stałe w Poczdamie.

</doc>
<doc id="469604" url="https://pl.wikipedia.org/wiki?curid=469604" title="Long long int">
Long long int



</doc>
<doc id="469606" url="https://pl.wikipedia.org/wiki?curid=469606" title="Edward Strzelecki">
Edward Strzelecki

Edward Strzelecki, pseud. Edward Dąbrowski, kryptonimy Est., EJS (ur. 25 marca 1917 w Sosnowcu, zm. 24 lipca 1984 w Warszawie) – polski dziennikarz i działacz sportowy, wieloletni redaktor naczelny "Przeglądu Sportowego".
Życiorys.
Był synem Jana (urbanisty) i Janiny z Zagrzejewskich (nauczycielki), bratankiem dziennikarza i redaktora naczelnego "Przeglądu Sportowego" (w latach 1931-39) Mariana Strzeleckiego. Po ukończeniu szkoły średniej im. księcia Józefa Poniatowskiego w Warszawie (1936) studiował przez dwa lata w Szkole Głównej Handlowej. Współpracował przed II wojną światową z "Kurierem Warszawskim" i "Przeglądem Sportowym" (w obu pismach kierownicze stanowiska zajmował stryj Marian), m.in. relacjonował mistrzostwa świata w narciarstwie w Zakopanem w 1939. Należał do Związku Niezależnego Młodzieży Socjalistycznej, publikował na łamach pism lewicowych "Sygnały", "Orka na ugorze". W czasie wojny należał do Armii Krajowej, redagował Dziennik Radiowy XXII Obwodu AK na Żoliborzu w powstaniu warszawskim. Po powstaniu przebywał w obozie jenieckim, a po wyzwoleniu redagował w latach 1945-1946 "Dziennik Informacyjny" w niemieckim Haren.
Powrócił do Polski w maju 1946. Do 1948 pracował w redakcji "Robotnika", początkowo w dziale zagranicznym, następnie jako sekretarz redakcji. W latach 1948-1950 był sekretarzem redakcji "Trybuny Ludu". Od 1947 pełnił funkcję sekretarza generalnego Związku Zawodowego Dziennikarzy RP (1947-1950 społecznie, 1950-1951 etatowo). W kwietniu 1951 został redaktorem naczelnym "Przeglądu Sportowego". Kierował redakcją do stycznia 1970, w latach 1952-1956 będąc jednocześnie przewodniczącym Sekcji Dziennikarzy Sportowych Stowarzyszenia Dziennikarzy Polskich. W latach 50. realizował politykę władz, np. na żądanie wiceprzewodniczącego Głównego Komitetu Kultury Fizycznej zwolnił z pracy dziennikarza "Przeglądu" Kazimierza Gryżewskiego, a dziennikarzom obsługującym igrzyska olimpijskie w Helsinkach (1952) zarzucił "brak wyrobienia politycznego i objawienie słabości ideologicznych". Niezależnie od tego przyczynił się do rozwoju "Przeglądu Sportowego" w okresie powojennym.
W 1970 Strzelecki przeszedł na stanowisko redaktora naczelnego Naczelnej Redakcji Miesięczników Fachowych ("Boks", "Brydż", "Lekkoatletyka", "Kultura Fizyczna", "Szachy", "Żagle", "Taternik"), w latach 1973-1980 był zastępcą redaktora naczelnego "Sportowca". Przeszedł na emeryturę 1 listopada 1980. Publikował artykuły dotyczące kultury fizycznej, tenisa i kolarstwa.
Poza pracą dziennikarską Strzelecki był aktywnym działaczem sportowym. W latach 1954-1975 wchodził w skład Głównej Komisji Kultury Fizycznej i Polskiego Komitetu Olimpijskiego, w latach 1964-1968 kierował Polskim Związkiem Brydża Sportowego, a 1961-1965 - Polskim Związkiem Kolarskim. Stworzył podstawy sukcesów polskiego kolarstwa lat 70. Był odznaczony m.in. Krzyżem Kawalerskim Orderu Odrodzenia Polski, Złotym Krzyżem Zasługi, Medalem za Warszawę 1939-1945, tytułem Zasłużonego Działacza Kultury Fizycznej.
Pochowany na cmentarzu Powązki Wojskowe w Warszawie (kwatera B23-7-12).

</doc>
<doc id="469611" url="https://pl.wikipedia.org/wiki?curid=469611" title="Władysław Korsak">
Władysław Korsak

Władysław Korsak (ur. 23 grudnia 1890 w Sławucie na Wołyniu, zm. 30 grudnia 1949 w Nowym Jorku) – polski działacz państwowy, wojewoda stanisławowski i kielecki, wiceminister spraw wewnętrznych, wolnomularz.
Życiorys.
Urodził się w rodzinie Augustyna Stefana (1860–1930) i Władysławy z Ostaniewiczów (1869–1939). Miał braci: Olgierda, Zygmunta i Edmunda. Uczęszczał do państwowego gimnazjum realnego w Równem, następnie studiował w Kijowie, w Instytucie Leśnym i na Politechnice. W czasie studiów działał w polskich organizacjach młodzieżowych Kijowa („Korporacja”. Młodzież Postępowo-Niepodległościowa „Filarecja”. Związek Walki Czynnej). W 1908 wstąpił do Polskiej Partii Socjalistycznej – Frakcji Rewolucyjnej. W 1913 został aresztowany i zesłany do Witebska. Od 1917 pracował w polskich instytucjach przy Ukraińskiej Centralnej Radzie w Kijowie, opowiadając się za współpracą z bolszewikami. Był radnym Kijowa.
Od 1918 pracował w polskiej administracji państwowej. Był starostą w Radzyminie, naczelnikiem wydziału samorządowego w Urzędzie Wojewódzkim Warszawskim, wicewojewodą warszawskim (1926). Po przewrocie majowym został wojewodą stanisławowskim (1926–1927), a następnie kieleckim (1927–1930). W lutym 1930 przeszedł na stanowisko dyrektora departamentu samorządowego w Ministerstwie Spraw Wewnętrznych, a w grudniu t.r. został podsekretarzem stanu (wiceministrem) w tym resorcie, gdzie nadzorował sprawy samorządowe. Funkcję wiceministra pełnił do 1939.
Był prezesem Towarzystwa Krzewienia Kultury Teatralnej w Warszawie, członkiem zarządu Polskiego Banku Komunalnego, członkiem rady nadzorczej Banku Gospodarstwa Krajowego. Od 1939 przebywał na emigracji, w 1941 osiadł na stałe w USA, gdzie działał w środowisku uchodźców.
Był żonaty z Haliną Marią z Gołębiowskich (1899−1976) − prawnika, socjologa i psychologa, z którą miał syna Tadeusza Zbigniewa.
Upamiętnienie.
Jego imieniem nazwano ulice w Wołominie, Kielcach i Gorzowie.

</doc>
<doc id="469616" url="https://pl.wikipedia.org/wiki?curid=469616" title="Boski żigolo">
Boski żigolo

Boski żigolo (ang. "Deuce Bigalow: Male Gigolo") – film komediowy produkcji amerykańskiej z 1999 roku.
Fabuła.
Film opowiada historię Deuce’a Bigalowa (Rob Schneider), naiwnego i dobrodusznego czyściciela akwariów z Los Angeles, człowieka szczęśliwego i bez reszty oddanego swojej pracy. Jego największym marzeniem jest przeprowadzka do domku na plaży, gdzie mógłby cały dzień spędzać ze swoimi najlepszymi przyjaciółmi – rybami. Traf chce, że pewnego razu spotyka na swej drodze niejakiego Antoine’a Laconte’a (Oded Fehr), nietuzinkowego żigolaka, który ma wszystko o czym Deuce mógłby tylko pomarzyć – wspaniały dom, najlepsze samochody i piękne kobiety. Jednak uwagę Deuce’a przykuło przede wszystkim ogromne akwarium.

</doc>
<doc id="469617" url="https://pl.wikipedia.org/wiki?curid=469617" title="Stanisław Kawula">
Stanisław Kawula

Stanisław Kawula (ur. 8 maja 1939 w Koniczynce, zm. 6 grudnia 2014 w Podlejkach) – polski pedagog, profesor i rektor Wyższej Szkoły Pedagogicznej w Olsztynie, profesor Uniwersytetu Gdańskiego i Uniwersytetu Warmińsko-Mazurskiego w Olsztynie.
Życiorys.
Syn Władysława i Antoniny. W 1963 ukończył studia na Uniwersytecie Mikołaja Kopernika w Toruniu. Pracował m.in. jako nauczyciel w Liceum Pedagogicznym w Toruniu. W 1971 obronił doktorat, w 1975 habilitował się, w 1986 otrzymał tytuł naukowy profesora. W latach 1978–1982 był dyrektorem Instytutu Pedagogiki i Psychologii Uniwersytetu Mikołaja Kopernika. Od 1986 profesor nadzwyczajny w Wyższej Szkole Pedagogicznej w Olsztynie, pełnił na tej uczelni w latach 1986–1990 funkcję rektora. W latach 1992–1996 był profesorem zwyczajnym Uniwersytetu Gdańskiego.
Po utworzeniu Uniwersytetu Warmińsko-Mazurskiego w Olsztynie (1999) został profesorem zwyczajnym oraz kierownikiem Katedry Pedagogiki Społecznej (na Wydziale Pedagogiki i Wychowania Artystycznego). Wchodził również w skład Senatu uczelni. W latach 1988–1992 był wiceprezesem Towarzystwa Naukowego im. Wojciecha Kętrzyńskiego w Olsztynie. Należał ponadto m.in. do Gdańskiego Towarzystwa Naukowego i Polskiego Towarzystwa Pedagogicznego. W latach 1982–1988 i 1999–2002 (ponownie od 2004) wchodził w skład Komitetu Nauk Pedagogicznych Polskiej Akademii Nauk.
Był zaangażowany w działalność Ośrodka Badań Naukowych im. Wojciecha Kętrzyńskiego w Olsztynie.
Odznaczenia.
Został odznaczony m.in. Krzyżem Oficerskim (2003) i Krzyżem Kawalerskim Orderu Odrodzenia Polski oraz Medalem Komisji Edukacji Narodowej. Otrzymał również trzy nagrody Ministra Nauki, Szkolnictwa Wyższego i Techniki I stopnia.
Publikacje.
W pracy naukowej zajmuje się m.in. pedagogiką społeczną, pedagogiką rodziny, subkulturami młodzieżowymi. Opublikował ponad 200 prac naukowych, w tym kilkanaście książek, m.in.:
Życie prywatne.
Był rozwiedziony. Osierocił córkę Martę i syna Jana.

</doc>
<doc id="469620" url="https://pl.wikipedia.org/wiki?curid=469620" title="Wargaczowate">
Wargaczowate

Wargaczowate (Labridae) – jedna z najbardziej licznych w gatunki – po babkowatych i pielęgnicowatych – rodzin ryb okoniokształtnych (Perciformes). Obejmuje ponad 500 współcześnie żyjących gatunków bardzo zróżnicowanych morfologicznie i ekologicznie, szeroko rozprzestrzenionych w wodach morskich. W zapisie kopalnym znane są od paleocenu.
Występowanie.
Zasięg występowania Labridae obejmuje Ocean Spokojny, Ocean Atlantycki i Ocean Indyjski oraz przyległe morza. Występują w wodach przybrzeżnych i nad szelfem kontynentalnym.
Najwięcej wargaczowatych występuje w morzach tropikalnych, zwłaszcza w sąsiedztwie raf koralowych. Zasiedlają również morza stref umiarkowanych. Występują na różnych głębokościach i w większości dostępnych siedlisk.
Budowa ciała.
Jest to jedna z najbardziej zróżnicowanych rodzin ryb – pod względem kształtu, wielkości i ubarwienia ciała, a także zajmowanych siedlisk.
Nieduży otwór gębowy w położeniu końcowym, zakończony jest wyraźnie zaznaczonymi, grubymi wargami, od których pochodzi nazwa rodziny. Zęby są ostre, niezrośnięte, zazwyczaj wystające na zewnątrz. Zęby gardłowe o szerokich koronach. Płetwa grzbietowa pojedyncza, długa, rozpięta na 8–21 promieniach twardych (ciernistych) i 6–21 miękkich. Płetwa odbytowa wsparta na 3–6 promieniach twardych i 7–18 miękkich. Łuski cykloidalne, zwykle duże lub średnie. Linia boczna przerwana lub ciągła. 
W obrębie rodziny występuje duże zróżnicowanie rozmiarów (od kilku centymetrów u najmniejszych czyścicieli do 2,3 m u "Cheilinus undulatus"), kształtu i koloru. Długość ciała większości gatunków nie przekracza 20 cm. Masa ciała największych osobników wynosi ponad 100 kg. Ubarwienie, często bardzo bogate w różnorodne wzory i desenie, jest zależne od wieku i płci ryby. W obrębie jednego gatunku może występować różnorodna kolorystyka.
Biologia i ekologia.
U większości wargaczowatych występuje protogynia, czyli hermafrodytyzm sekwencyjny. Gdy w jakiś sposób samiec zostanie wyeliminowany, np. zjedzony przez drapieżnika, samica przejmuje jego rolę, zmienia wygląd (barwę) i zaczyna produkować plemniki – przemiana trwa ok. dobę. Zmiana płci u wargaczowatych to przeważnie zmiana z samicy na samca, ale eksperymentalne okoliczności pozwoliły na zmianę płci z męskiej na żeńską. Umieszczenie dwóch męskich labroides dimidiatus w tym samym zbiorniku skutkuje tym, że mniejszy z nich ponownie stanie się samicą.
Większość jest mięsożerna. Żywią się ślimakami, małżami, skorupiakami, rybami i zooplanktonem. Tylko nieliczne żywią się pokarmem roślinnym. Do najmniejszych przedstawicieli rodziny należą ryby-czyściciele, gatunki pasożytożerne, żywiące się pasożytami skórnymi ryb z innych gatunków.
Znaczenie gospodarcze.
Duże i średnie gatunki mają znaczenie gospodarcze (ryby konsumpcyjne), natomiast wiele spośród mniejszych wargaczy, m.in. z rodzaju "Coris" jest hodowanych w akwariach morskich.
Klasyfikacja.
Pod względem liczby gatunków Labridae jest piątą rodziną ryb i drugą wśród ryb morskich. Zaliczono do niej około 1500 taksonów, z czego ponad 500 uznawane jest za poprawnie opisane. Współcześnie żyjące gatunki sklasyfikowano w rodzajach:
"Acantholabrus" – "Achoerodus" – "Ammolabrus" – "Anampses" – "Anchichoerops" – "Austrolabrus" – "Bodianus" – "Centrolabrus" – "Cheilinus" – "Cheilio" – "Choerodon" – "Cirrhilabrus" – "Clepticus" – "Conniella" – "Coris" – "Ctenolabrus" – "Cymolutes" – "Decodon" – "Diproctacanthus" – "Doratonotus" – "Dotalabrus" – "Epibulus" – "Eupetrichthys" – "Frontilabrus" – "Gomphosus" – "Halichoeres" – "Hemigymnus" – "Hologymnosus" – "Iniistius" – "Labrichthys" – "Labroides" – "Labropsis" – "Labrus" – "Lachnolaimus" – "Lappanella" – "Larabicus" – "Leptojulis" – "Macropharyngodon" – "Malapterus" – "Minilabrus" – "Nelabrichthys" – "Notolabrus" – "Novaculichthys" – "Novaculoides" - "Ophthalmolepis" – "Oxycheilinus" – "Oxyjulis" – "Paracheilinus" – "Parajulis" – "Pictilabrus" – "Polylepion" – "Pseudocheilinops" – "Pseudocheilinus" – "Pseudocoris" – "Pseudodax" – "Pseudojuloides" – "Pseudolabrus" – "Pteragogus" – "Semicossyphus" – "Stethojulis" – "Suezichthys" – "Symphodus" – "Tautoga" – "Tautogolabrus" – "Terelabrus" – "Thalassoma" – "Wetmorella" – "Xenojulis" – "Xiphocheilus" – "Xyrichtys"
Badania molekularne potwierdzają monofiletyzm rodziny.

</doc>
<doc id="469623" url="https://pl.wikipedia.org/wiki?curid=469623" title="Vilhelm Moberg">
Vilhelm Moberg

Vilhelm Moberg (ur. 20 sierpnia 1898 w Moshultamåla, zm. 8 sierpnia 1973 w Grisslehamn) – pisarz szwedzki.
Życiorys.
Vilhelm Moberg urodził się w 1898 roku na południu Szwecji. Był czwartym z siedmiorga dzieci. Napisał m.in. powieści "Twoja chwila na ziemi", "Kraina zdrajców", "Jedź dziś nocą" i "Emigranci", która to książka stanowi część słynnej tetralogii: "Utvandrarna" (1949, szw. "Emigranci"), "Invandrarna" (1951, szw. "Imigranci"), "Nybyggarna" (1956, szw. "Osadnicy"), "Sista brevet till Sverige" (1959, szw. "Ostatni list do Szwecji") – będącej kroniką wychodźstwa szwedzkiego do Ameryki Północnej w XIX wieku. W 1973 roku pisarz utonął w jeziorze na północ od Sztokholmu.
Twórczość.
Bogata i różnorodna twórczość Moberga jest powszechnie uznana i ceniona. "Rodzina Rasków" napisana w 1927, została sfilmowana w 1976 dla telewizji szwedzkiej. Akcja tej powieści rozgrywa się pod koniec ubiegłego stulecia w małej wiosce szwedzkiej. Dramatyczne losy bohaterów, żołnierza i jego rodziny, układają się w przejmującą opowieść o najprostszych ludzkich sprawach, takich jak życie i śmierć, miłość, walka o istnienie, o zachowanie ludzkiej godności. Już w tej, wczesnej powieści zaprezentował swój wielki talent epicki i kunsztowną sztukę narracji, która zyskała mu miano wybitnego prozaika.
Vilhelm Moberg w swoich wypowiedziach przeciwstawiał się dwudziestowiecznym totalitaryzmom i krytykował bierną postawę szwedzkiego rządu i społeczeństwa wobec nich.

</doc>
<doc id="469624" url="https://pl.wikipedia.org/wiki?curid=469624" title="Seweryn Rzewuski">
Seweryn Rzewuski

Seweryn Rzewuski herbu Krzywda, krypt.: "S. R. S. D. G. M. W. K. I. K. Mci; S. R. S. D. GM. Poseł Podolski Współwięzień", (ur. 13 marca 1743 w Podhorcach, zm. 11 grudnia 1811 w Wiedniu) – hetman polny koronny, generał major wojsk koronnych w 1760 roku, jeden z przywódców konfederacji targowickiej, członek Komisji Wojskowej Obojga Narodów w 1792 roku, starosta doliński, kowelski i stuleński, pisarz polityczny, mówca, poeta, dramatopisarz.
Dzieciństwo i młodość.
Jego ojcem był późniejszy hetman wielki koronny Wacław Rzewuski, matką natomiast Anna z Lubomirskich. Pierwsze nauki pobierał u warszawskich teatynów. Począwszy od roku 1754, wychowawcą wszystkich młodych Rzewuskich był Louis Antoine Caraccioli i to pod jego czujną opieką przebywali przez niemal 5 lat poza granicami Polski (w latach 1755–1759 odwiedzali kolejno Austrię, Włochy i Francję).
Działalność polityczna.
9 grudnia 1760 zyskał nominację na generała majora wojsk koronnych, wkrótce potem (1761) był już starostą dolińskim, a nieco później także starostą stuleńskim. Poseł podolski na sejm 1762 roku. Jako poseł województwa podolskiego na sejm konwokacyjny 7 maja 1764 roku podpisał manifest, uznający odbywający się w obecności wojsk rosyjskich sejm za nielegalny. Podpisał elekcję Stanisława Augusta Poniatowskiego z województwa podolskiego.
Przystąpił do konfederacji radomskiej. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła wrogiego realizacji rosyjskich planów na sejmie 1767 roku, poseł województwa podolskiego na sejm 1767 roku. W wyniku sprzeciwu wobec żądań posła rosyjskiego Nikołaja Repnina został wraz z ojcem porwany (nocą 13/14 października 1767) przez wojsko rosyjskie (gen. O.A. Igelström) i wywieziony na zesłanie do Kaługi. Powrócił do Polski w styczniu 1773, osiadł w Siedliskach (ziemia chełmska), a kilkanaście miesięcy później (kwiecień 1774) otrzymał po ojcu buławę i tytuł hetmana polnego koronnego. W roku następnym (1775) otrzymał wraz z ojcem, od króla tytułem zadośćuczynienia za zesłanie, bogate starostwo kowelskie, a także order Św. Stanisława (4 września 1775). W 1775 odznaczony Orderem Orła Białego i Orderem Świętego Stanisława. Pomimo tego, wkrótce potem, w czasie przeprowadzania reform ustroju Rzeczypospolitej w roku 1776 (kiedy to mocno ograniczono władzę hetmanów) ostro występował przeciwko królowi Stanisławowi Augustowi Poniatowskiemu i Radzie Nieustającej. Był chciwy i próżny w swych działaniach, funkcji hetmańskich nie pełnił, oddany gospodarce i działalności opozycyjnej. W roku 1788 prosił Berlin o pomoc w celu zdobycia dla siebie dyktatury. Był członkiem konfederacji Sejmu Czteroletniego. W czasie Sejmu Czteroletniego stanął na czele obozu hetmańskiego, wrogiego wszelkim reformom. Wydał wówczas szereg pism politycznych. M.in. "O sukcesji tronu w Polsce" 1789, "Punkta do reformy rządu" (1790), "O tronie polskim zawsze obieralnym dowody" 1790. Wyjechał do Wiednia, gdzie zgromadził obóz malkontentów, niechętnych jakimkolwiek zmianom. W 1791 przybył do Petersburga, by pod protekcją cesarzowej Katarzyny II rozwinąć działalność przeciwko konstytucji 3 maja. Był jednym z inicjatorów zawiązania konfederacji targowickiej, występując jako jej dowódca wojskowy. Był konsyliarzem konfederacji generalnej koronnej w konfederacji targowickiej. 
W 1793 po ujawnieniu planów rozbiorowych Rosji i Prus wyjechał do Galicji i wycofał się z życia politycznego. 
W czasie insurekcji kościuszkowskiej Sąd Najwyższy Kryminalny skazał go na karę śmierci przez powieszenie, wieczną infamię, konfiskatę majątków i utratę wszystkich urzędów. Wobec nieobecności skazanego, wyrok wykonano "in effigie" 29 września 1794.
Zmarł w Wiedniu w 1811 roku.
Twórczość.
Ważniejsze dzieła i mowy.
Autorstwa S. Rzewuskiego są także prawdopodobnie 2 dramaty zachowane w rękopisach Archiwum Podhoreckiego (Wojewódzkie Archiwum Państwowe w Krakowie): "Mitrydates, tragedia tłumaczona" oraz tragedia bez tytułu o Czetwertyńskim i buntach Chmielnickiego (porównaj J. Majerowa, s. 14-15, 37).
Listy i materiały.
Różne pisma Rzewuskiego zachowały się także w rękopisach: Ossolineum, sygn. 6847/I-II (Teki Kalinki, t. 3); Biblioteka Czartoryskich; Biblioteka PAN Kraków, sygn. 615; Wojewódzkie Archiwum Państwowe w Krakowie (Archiwum Podhoreckie).
Bardziej szczegółową bibliografię wierszy Rzewuskiego zachowanych w rękopisie Ossolineum, sygn. 851/I uzupełnioną wykazem jego prac drukowanych podaje J. H. Rychter: "Nie wydane poezje S. Rzewuskiego", "Wiadomości Bibliograficzne" rocznik 3 (1884), s. 182-183.

</doc>
<doc id="469627" url="https://pl.wikipedia.org/wiki?curid=469627" title="CTCP">
CTCP

CTCP (z ) – protokół bezpośredniej komunikacji między klientami IRC z pominięciem serwera IRC. Zadanie serwera w tym przypadku sprowadza się do udzielenia obu klientom informacji umożliwiającej zrealizowanie bezpośredniego połączenia, po czym serwer dalej nie uczestniczy w przekazywaniu danych. 
Ogólna postać komend CTCP wysyłanych z jednego klienta IRC do drugiego wygląda następująco:
gdzie nick to pseudonim użytkownika IRC do którego klienta chce się wysłać tę komendę.
Działanie CTCP ogranicza się właściwie do:
Reakcja klienta, do którego została wysłana komenda CTCP zależy wyłącznie od jego konfiguracji. Standardowo większość klientów IRC reaguje na następujące teksty wysyłane do nich komendą CTCP:
Oprócz tych standardowych komend, można klienta "nauczyć" reagować na dowolne teksty wysyłane przez CTCP. Umożliwia to pisanie skryptów, które realizują rozmaite dodatkowe usługi, np. niektóre rodzaje botów IRC są standardowo sterowane poprzez komendy wysyłane przez CTCP.
Niektóre klienty IRC umożliwiają też spreparowanie innych niż standardowe odpowiedzi na standardowe zapytania. Czasami jest to robione dla żartu, a czasem dla celowego wprowadzenia w błąd, stąd odpowiedzi na te zapytania należy zawsze traktować z dużą ostrożnością, gdyż wcale niekoniecznie muszą one odpowiadać prawdzie.

</doc>
<doc id="469628" url="https://pl.wikipedia.org/wiki?curid=469628" title="1873 w literaturze">
1873 w literaturze



</doc>
<doc id="469629" url="https://pl.wikipedia.org/wiki?curid=469629" title="Teika Fujiwara">
Teika Fujiwara

 – japoński arystokrata, poeta waka, krytyk, kaligraf, pisarz, skryba i uczony późnego okresu Heian i wczesnego Kamakura. 
Wywarł istotny wpływ na poezję japońską swojej epoki, m.in. modyfikując tradycyjne formy poetyckie (tanka) poprzez stosowanie obrazowania oddziałującego bardziej na uczucia niż intelekt. Był współredaktorem i autorem wielu poematów zawartych w wielkiej antologii poezji japońskiej pt. "Shin-kokin-waka-shū" ("Nowy zbiór starych i nowych poematów"), powstałej w 1201 roku. Antologia ta jest nazywana w skrócie "Shin-kokin-shū". 

</doc>
<doc id="469636" url="https://pl.wikipedia.org/wiki?curid=469636" title="Torsen">
Torsen



</doc>
<doc id="469638" url="https://pl.wikipedia.org/wiki?curid=469638" title="1872 w literaturze">
1872 w literaturze



</doc>
<doc id="469642" url="https://pl.wikipedia.org/wiki?curid=469642" title="Saigyō">
Saigyō

 – mnich buddyjski, japoński poeta.
Życiorys.
Pochodził z rodziny samurajskiej, pełnił różne funkcje w gwardii cesarskiej, słynął ze zdolności i znajomości sztuk walki. W wieku 22 lat został mnichem, przyjmując imiona: "En’ei", "Saigyō" (nawiązanie do Zachodniego Raju Amidy, dosł. Podróż na Zachód). Przyczyny tej decyzji nie są do końca jasne, za prawdopodobne podaje się:
Mieszkał w wielu miejscach: Saga, góry Kōya, góry Yoshino, Ise. Wędrował po całym kraju. Szczególne upodobał sobie północne Honsiu i miejsca opisywane w poezji klasycznej (utamakura). Należał do wielu grup poetyckich, zarówno w stolicy, jak i w górach Kōya. Wymieniał wiersze z wieloma poetami, m.in.: Jakurenem i Jienem. Zmarł w świątyni Hirokawa, Kawachi, Osaka.
Twórczość.
Główny zbiór jego wierszy to "Sanka-shū" (Zbiór z domu w górach). Jego wiersze we wczesnym okresie twórczości charakteryzował romantyczny nastrój i pochwała piękna. W końcowych latach życia dominowały opisy krajobrazów i upodobanie samotności, miejsc oddalonych i opuszczonych (np. 6 wierszy napisanych podczas pobytu w górach Kōya, każdy zaczyna się od słów "yama fukami", pochwała tego miejsca oddalonego od zgiełku miast). Podejmował konwencjonalne tematy: pory roku, ptaki, wiatr. Mając szczególny sentyment do tematyki kwiatów wiśni oraz księżyca (chciał umrzeć przy pełni księżyca w czasie pełnego rozkwitu wiśni).
Mimo że był mnichem, był przywiązany do świata i piękna przyrody. Od innych poetów różnił się tym, że opisywane krajobrazy widział na własne oczy, a tworzenie poezji było dla niego indywidualnym środkiem wyrazu a nie przymusem towarzyskim. W wierszach wyczuwalna świadomość mujō – nietrwałości świata, wiersze ucieleśnieniem ideałów: wabi, sabi, yūgen. Jedne z najlepszych wierszy to te o tematyce zimowej, czyli niekonwencjonalne; ale dla niego zima była idealnym środkiem, by oddać wabi i sabi. Jego twórczość najliczniej zaprezentowana w "Shinkokinshū" (94 wiersze) świadczy o tym, że ceniony jako poeta już przez sobie współczesnych. Podziwiany przez Teikę, Gotobę, w przyszłości zainspiruje również Matsuo Bashō.

</doc>
<doc id="469645" url="https://pl.wikipedia.org/wiki?curid=469645" title="Przestrzeń próbek">
Przestrzeń próbek



</doc>
<doc id="469648" url="https://pl.wikipedia.org/wiki?curid=469648" title="Szumieniowate">
Szumieniowate

Szumieniowate (Embiotocidae) – rodzina ryb okoniokształtnych (Perciformes) obejmująca około 20 gatunków, w większości słonowodnych.
Występowanie.
Północny Pacyfik. Większość gatunków występuje w morskich wodach u zachodnich wybrzeży Ameryki Półncocnej wzdłuż Kalifornii po Alaskę, kilka w rejonie przybrzeżnych wód Japonii i Korei. Jedynie "Hysterocarpus traskii" występuje w wodach słonawych i słodkich delty rzeki Sacramento, a "Cymatogaster aggregata" wpływa do estuariów i dolnego biegu rzek Ameryki Północnej.
Budowa ciała.
Ciało bocznie ścieśnione, znacznie wygrzbiecone. Płetwa grzbietowa pojedyncza, długa, rozpięta na promieniach ciernistych (twardych) i miękkich. Płetwa odbytowa z trzema cierniami i promieniami miękkimi. Łuski cykloidalne. Długość ciała wynosi od kilku centymetrów u "Micrometrus minimus" do 45 cm u "Rhacochilus toxotes".
Biologia i ekologia.
Ryby żyworodne. Zapłodnienie następuje po upływie co najmniej pół roku od zaplemnienia. W tym czasie plemniki są przechowywane w jajniku samicy. Zarodki rozwijają się w komorze lęgowej samicy. Rodzą się w pełni uformowane i dojrzałe płciowo.
Szumieniowate żywią się bezkręgowcami, a nieliczne roślinami.
Klasyfikacja.
Rodzaje zaliczane do tej rodziny:
"Amphistichus" — "Brachyistius" — "Cymatogaster" — "Ditrema" — "Embiotoca" — "Hyperprosopon" — "Hypsurus" — "Hysterocarpus" — "Micrometrus" — "Neoditrema" — "Phanerodon" — "Rhacochilus" — "Zalembius"

</doc>
<doc id="469649" url="https://pl.wikipedia.org/wiki?curid=469649" title="Pistolet Beretta 3032 Tomcat">
Pistolet Beretta 3032 Tomcat

Beretta 3032 Tomcat – włoski kieszonkowy pistolet samopowtarzalny. Zastąpił w ofercie firmy Beretta pistolet Bobcat. Różni się od niego kształtem kabłąka spustowego i zastosowaniem regulowanej w poziomie szczerbiny. Początkowo produkowany był w kalibrach .22 Long Rifle i 7,65 mm Browning, od 1999 roku dostępna jest tylko wersja kalibru 7,65 mm.
Poza wersją standardową (oksydowaną) produkowana jest wersja Inox (ze stali nierdzewnej), oraz dostępna od 2000 roku wersja Titanum ze szkieletem z tytanu i zamkiem i lufą ze stali nierdzewnej.
Poza macierzystymi zakładami we Włoszech Beretta 2032 produkowana jest w zakładach Beretty w USA.
Opis.
Beretta Tomcat działa na zasadzie wykorzystania energii odrzutu zamka swobodnego. Mechanizm spustowy z samonapinaniem kurka umożliwia tylko ogień pojedynczy.
Bezpiecznik skrzydełkowy po lewej stronie szkieletu, w jego tylnej części.
Do zasilania służy magazynek pudełkowy, jednorzędowy, zawierający 7 naboi. Zatrzask magazynka znajduje się w lewej okładce chwytu.
Lufa bruzdowana.
Przyrządy celownicze mechaniczne (stała muszka i regulowana w poziomie szczerbinka).

</doc>
<doc id="469653" url="https://pl.wikipedia.org/wiki?curid=469653" title="Lematy Borela-Cantellego">
Lematy Borela-Cantellego

Lematy Borela-Cantellego – lematy dotyczące ciągów zdarzeń losowych, wykorzystywane m.in. w dowodzie mocnej wersji prawa wielkich liczb.
Niech formula_1 będzie nieskończonym ciągiem zdarzeń w danej przestrzeni probabilistycznej formula_2
Pierwszy lemat Borela-Cantellego.
Jeśli szereg prawdopodobieństw zdarzeń formula_1 jest zbieżny, tj.
wtedy prawdopodobieństwo zajścia nieskończenie wielu spośród zdarzeń formula_1 wynosi 0, tj.
Drugi lemat Borela-Cantellego.
Jeśli zdarzenia formula_17 są niezależne i szereg ich prawdopodobieństw jest rozbieżny, tj.
wtedy prawdopodobieństwo zajścia nieskończenie wielu spośród zdarzeń formula_1 wynosi 1, tj.
Przykład.
Rozważmy nieskończone ciągi rzutów monetą symetryczną. Niech formula_38 oznacza zdarzenie polegające na tym, że formula_39-ty, formula_40 i formula_41 rzuty dały odpowiednio orła, reszkę i orła. Oczywiście zdarzenia formula_42 nie są niezależne, ale zdarzenia formula_43 są.
Każde zdarzenie formula_38 ma prawdopodobieństwo 1/8, więc szereg prawdopodobieństw tych zdarzeń jest rozbieżny. Z drugiego lematu Borela-Cantellego wnosimy więc, że z prawdopodobieństwem 1 sekwencja orzeł, reszka, orzeł wystąpi w niekończonym ciągu rzutów nieskończenie wiele razy.

</doc>
<doc id="469655" url="https://pl.wikipedia.org/wiki?curid=469655" title="Darkwind">
Darkwind

Darkwind – fiński zespół power metalowy, założony w 1990 r. Są jednymi z prekursorów grania powerowego, z wokalistą pochodzenia polskiego – Marcinem Kubicą.

</doc>
<doc id="469661" url="https://pl.wikipedia.org/wiki?curid=469661" title="1871 w literaturze">
1871 w literaturze



</doc>
<doc id="469672" url="https://pl.wikipedia.org/wiki?curid=469672" title="Burdelowa Góra">
Burdelowa Góra

Burdelowa Góra (761 m) – szczyt w Paśmie Policy w Beskidzie Żywieckim. Jest to północne ramię Cupla. Znajduje się w miejscowości Juszczyn, w województwie małopolskim, w powiecie suskim, w gminie Maków Podhalański.
Burdelową Górę porasta las, ale u jej wschodnich podnóży znajduje się osiedle Gronie, a na południowym osiedle Stróżowa. Bezleśna jest również przełęcz i osiedle Polany Jurkowe między Burdelową Górą a szczytem Gronik. Dawniej z lasu o nazwie Spalenica na zachodnich zboczach Burdelowej Góry na dużą skalę pozyskiwano drewno spalane w hucie szkła w Juszczynie Jędrzejach. Miejsce po dawnej hucie do dzisiaj nosi nazwę Hucisko.
Nazwa szczytu pochodzi od spotykanego w okolicy nazwiska Burdyl, to zaś z kolei od z wołoskiego (por. rum. "burden") słowa burdel oznaczającego zagrodę dla owiec.
Szlak turystyczny.
Przez Burdelową Górę prowadzi zielono znakowany szlak turystyczny omijając jej szczyt po wschodniej stronie. Na przełęczy między Drobnym Wierchem i Cuplem krzyżuje się on z czerwonym Głównym Szlakiem Beskidzkim.

</doc>
<doc id="469677" url="https://pl.wikipedia.org/wiki?curid=469677" title="Centralne Laboratorium Ochrony Radiologicznej">
Centralne Laboratorium Ochrony Radiologicznej

Centralne Laboratorium Ochrony Radiologicznej (CLOR) – instytut mający siedzibę w Warszawie, utworzony w 1957 roku zarządzeniem Prezesa Rady Ministrów dla zapewnienia ochrony radiologicznej kraju. Pierwszym dyrektorem placówki był Jerzy Peńsko. W chwili obecnej podlega Państwowej Agencji Atomistyki i prowadzi kontrolę skażeń promieniotwórczych środowiska oraz skażeń wewnętrznych, napromienienia pracowników, aparatury dozymetrycznej itp.

</doc>
<doc id="469680" url="https://pl.wikipedia.org/wiki?curid=469680" title="CLOR">
CLOR



</doc>
<doc id="469682" url="https://pl.wikipedia.org/wiki?curid=469682" title="Piotr Szarpak">
Piotr Szarpak

Piotr Szarpak (ur. 21 marca 1971 w Łodzi) – polski piłkarz występujący na pozycji pomocnika, trener.
Kariera piłkarska.
Największe jego sukcesy przypadają na czas gry w barwach Widzewa Łódź: występy w Lidze Mistrzów, dwa tytuły mistrza Polski (1996, 1997), Superpuchar Polski (1996), udział w Lidze Mistrzów i Pucharze UEFA. Grał w młodzieżowej reprezentacji Polski.
Po zakończeniu kariery sportowej rozpoczął pracę trenerską. Od 26 października 2011 trener drugoligowego klubu piłkarskiego Tur Turek. Od 1 października 2014 drugi trener Widzewa Łódź. Od grudnia 2014 trener Neru Poddębice.

</doc>
<doc id="469691" url="https://pl.wikipedia.org/wiki?curid=469691" title="1870 w literaturze">
1870 w literaturze



</doc>
<doc id="469693" url="https://pl.wikipedia.org/wiki?curid=469693" title="Dar Konstantyna">
Dar Konstantyna



</doc>
<doc id="469698" url="https://pl.wikipedia.org/wiki?curid=469698" title="Buciorysz">
Buciorysz



</doc>
<doc id="469700" url="https://pl.wikipedia.org/wiki?curid=469700" title="Lekomania">
Lekomania

Lekomania (inaczej: zależność lekowa lub lekozależność) – uzależnienie od leków, forma toksykomanii, która wywołuje stan psychiczny lub fizyczny, wynikający z interakcji leku i żywego organizmu, charakteryzujący się zmianami zachowania zawsze łącznie z przymusem stałego lub okresowego zażywania leku, w celu doznania oczekiwanego efektu psychicznego lub fizycznego lub w celu uniknięcia nieprzyjemnych bądź bolesnych doznań związanych z brakiem leku. Niebezpieczeństwo uzależniania się od leków polega między innymi na tym, że w miarę rozwoju uzależnienia, chory musi przyjmować coraz większe dawki leku, dla otrzymania pożądanego efektu. Nasila to niebezpieczeństwo przedawkowania leków i wystąpienia ich działań niepożądanych, aż do zatrucia i śmierci.
Przebieg uzależnienia.
Lek powoduje przestrojenie czynności psychicznych oraz somatycznych do tego stopnia, że nagłe przerwanie jego stosowania wywołuje duże zaburzenia czynności organizmu zwane objawami abstynencji. Najczęściej i najszybciej wytwarza się zależność psychiczna od leku, rzadziej i później zależność fizyczna (somatyczna). Uzależnienie fizyczne zmienia funkcjonowanie organizmu na tyle, że nagłe odstawienie leku, powoduje zmiany pracy narządów wewnętrznych, np. zaburzenia ciśnienia krwi, czynności serca, oddychania, układu pokarmowego. 
Związek wywołujący zależność lekową wchodzi w łańcuchy przemian metabolicznych organizmu, dla których staje się w końcu niezbędny. Lekomania obejmuje często leki nasenne, które początkowo stosowane są w celu wywołania snu. Później stają się narzędziem, przy pomocy którego leczy się nie tylko brak snu, ale i napięcie nerwów, lęk, niezadowolenie lub uczucie niezrównoważenia. W miarę rozwoju uzależnienia chory musi przyjmować coraz większe dawki leku, dla otrzymania pożądanego efektu.
Lekomania najczęściej obejmuje leki przeciwbólowe, nasenne, dopingujące i euforyzujące (wywołujące stan błogiego podniecenia). Niekiedy nadużywane są też leki hormonalne, które również kryją w sobie szereg niebezpieczeństw dla zdrowia. Stosowanie hormonów tarczycy na odchudzenie może spowodować nadczynność tarczycy, a hormonów kobiecych na przedłużenie młodości - guzy macicy.
Nałóg a przyzwyczajenie.
Wśród zależności lekowych odróżnia się cięższą postać zwaną nałogiem i lżejszą zwaną przyzwyczajeniem. Istotną cechą zależności lekowej jest nieodparta potrzeba zażywania leku, a w konsekwencji wytworzenia się zachowania, którego celem jest poszukiwanie pożądanego leku za wszelką cenę. Znane są też przypadki zażywania od kilku do kilkunastu i więcej tabletek od bólu głowy, np. Gardanu, Pabialginy, Veramidu itp. lub wypijania kilku butelek kropli żołądkowych, walerianowych, czy nasercowych w ciągu dnia. Przyczyną tego jest naturalna zdolność obrony organizmu przed substancjami szkodliwymi lub trującymi. Jeśli temu długotrwałemu używaniu leków towarzyszyć będą objawy wzrastającego zatrucia lub ogólnego wyczerpania organizmu - to nałogu tego nie można już nazwać lekomanią, lecz toksykomanią. Toksykomanie mogą prowadzić do powstania nałogu lub nawyku.
Typy lekomanii.
Wyróżnia się kilka typów lekozależności:
Następujące typy lekozależności są powiązane w sposób szczególny:
Wszystkie te substancje są modulatorami receptorów GABAA (ang. GABAA agonist). Na skutek tego występuje między nimi krzyżowa tolerancja: osoba uzależniona od jednej z nich zagrożona jest nawrotem w przypadku zażycia innej z nich. Ale również dzięki temu syndromy zespołu abstynencyjnego w dowolnym z tych uzależnień można zlikwidować używając najmniej szkodliwej z tych substancji, typowo diazepamu.

</doc>
<doc id="469702" url="https://pl.wikipedia.org/wiki?curid=469702" title="Bernardelli">
Bernardelli

Osoby o tym nazwisku:
Inne:
Vincenzo Bernardelli S.P.A. – włoskie przedsiębiorstwo

</doc>
<doc id="469704" url="https://pl.wikipedia.org/wiki?curid=469704" title="Świadek">
Świadek

Świadek – w prawie formalnym osoba powołana przez organ prowadzący postępowanie sądowe albo postępowanie administracyjne do złożenia zeznań. Zeznania świadka stanowią dowód w postępowaniu.
Instytucja źródła dowodowego w postaci świadka jest wspólna dla postępowania cywilnego, postępowania karnego i postępowania administracyjnego. Podobne w tych wszystkich postępowaniach są regulacje uprawnień i obowiązków procesowych świadka. Świadek, w odróżnieniu od strony, ma obowiązek składania zeznań, może jednak, w ściśle określonych okolicznościach, uchylić się od tego obowiązku (np. duchowny co do faktów objętych tajemnicą spowiedzi, osoba najbliższa w stosunku do strony). Świadek może również w pewnych okolicznościach uchylić się od odpowiedzi na konkretne pytanie, jeżeli taka odpowiedź mogłaby narazić jego lub osobę mu najbliższą na odpowiedzialność prawną bądź inne negatywne następstwa. Tryb przesłuchania świadka szczegółowo regulują przepisy konkretnych postępowań.
Przykładowo w prawie karnym świadek ma zarówno uprawnienia, jak i obowiązki:
Obowiązki:
Uprawnienia:

</doc>
<doc id="469707" url="https://pl.wikipedia.org/wiki?curid=469707" title="Lachów Groń">
Lachów Groń

Lachów Groń (także "Buciorysz", 1045 m) – szczyt Pasma Przedbabiogórskiego, które według regionalizacji Polski opracowanej przez Jerzego Kondrackiego należy do Beskidu Makowskiego. Na mapach i w przewodnikach turystycznych czasami zaliczane jest do Beskidu Żywieckiego. Lachów Groń znajduje się w zakończeniu grzbietu odbiegającego od Czerniawej Suchej, od której oddziela go przełęcz o wysokości ok. 950 m. Posiada dwa wierzchołki o niemal jednakowej wysokości, leżące 280 m od siebie, oddzielone płytkim siodłem. Od północy i zachodu szczyt jest opływany przez Koszarawę a od południa przez jej dopływ – potok Bystra. Pola i zabudowania należącego do miejscowości Koszarawa osiedla Bystra wysoko wkraczają na południowe stoki.
Ze szczytu roztacza się szeroka panorama. Na wschód w kierunku południowo-wschodnim rozciąga się masyw Babiej Góry z Cylem i Pasmo Policy, w którym łatwo rozpoznać można Okrąglicę po wieży przekaźnika telekomunikacyjnego. W kierunku północno-wschodnim dobry widok na pobliski Jałowiec. Od strony południowej roztacza się widok na Pilsko. Widokowy, gdyż pokryty polami, jest również odcinek szlaku na podejściu od Koszarawy na Lachów Groń.
W partii podszczytowej oraz na szczycie rozpościera się Hala Janoszkowa. Na hali od strony wschodniej, znajduje się dawny szałas pasterski, obecnie służący turystom. Można w nim w razie potrzeby przenocować, jednak w dość prymitywnych warunkach.

</doc>
<doc id="469709" url="https://pl.wikipedia.org/wiki?curid=469709" title="Pistolet Bernardelli P018">
Pistolet Bernardelli P018

Bernardelli P018 – włoski pistolet samopowtarzalny. Produkowany od 1982 roku pierwszy pełnowymiarowy pistolet tej firmy. Broń opracowana jako pistolet służbowy dla policji i wojska, ale nie został zakupiony w większych ilościach przez żadną formację mundurową.

</doc>
<doc id="469713" url="https://pl.wikipedia.org/wiki?curid=469713" title="Cmentarz Spring Hill">
Cmentarz Spring Hill

Cmentarz Spring Hill na Gallatin Pike w Nashville jest miejscem spoczynku wielu gwiazd country. Leżą tu między innymi:

</doc>
<doc id="469714" url="https://pl.wikipedia.org/wiki?curid=469714" title="Mówią Wieki">
Mówią Wieki

Mówią Wieki – popularnonaukowy miesięcznik historyczny wydawany od 1958 w Warszawie. W styczniu 2010 ukazał się 600 numer.
Organizacja.
Funkcję redaktora naczelnego pisma sprawowali:
Z miesięcznikiem współpracowali m.in.: Tadeusz Manteuffel, Aleksander Gieysztor, Jerzy Holzer, Barbara Grochulska, Andrzej Garlicki, Ewa Wipszycka, Stefan Kieniewicz, Antoni Mączak, Andrzej Wyrobisz, Andrzej Zahorski, Benedykt Zientara, Janusz Tazbir, Henryk Samsonowicz, Bronisław Geremek, Karol Modzelewski.
W 2016 roku w Radzie Redakcyjnej Magazynu zasiadają: Andrzej Chwalba, Marcin Kula, Krzysztof Mikulski, Jacek Purchla, Andrzej Paczkowski, Henryk Samsonowicz, Jerzy Strzelczyk, Barbara Szacka, Wiesław Władyka.
W 2016 roku w skład zespołu redakcyjnego wchodzą: Tomasz Bohun, Błażej Brzostek, Andrzej Brzozowski (Telegraf Historyczny), Marcin Czajkowski, Celestyna Kalińska (sekretariat), Wojciech Kalwat (zastępca redaktora naczelnego, Szkolna Liga historyczna), Michał Kopczyński (redaktor naczelny), Bogusław Kubisz, Miłosz Niewierowicz (sekretarz redakcji), Piotr Szlanta, Ewa Wipszycka.
Prezesem Oficyny Wydawniczej „Mówią Wieki” Sp z o.o. jest Bogdan Borucki.
Historia.
Magazyn Historyczny „Mówią Wieki” powstał w roku 1958 na fali popaździernikowej odwilży. Przez pół wieku nieprzerwanego istnienia „Mówią Wieki” było jedną ze szkół polskiej historiografii. Pisali tu historycy o liczących się nazwiskach w dyscyplinie historycznej; wielu z nich debiutowało na łamach czasopisma.
Pierwszym redaktorem naczelnym „Mówią Wieki” była prof. Maria Bogucka, później pismem kierowali m.in. Eugeniusz Duraczyński i Stefan Meller. W roku 1992, po wycofaniu się Naszej Księgarni z wydawania pisma, Stefan Meller założył spółkę Oficyna Wydawnicza „Mówią Wieki”, która podtrzymała istnienie Magazynu.
W roku 1998 współwydawania „Mówią Wieki” podjęło się PWN, a od grudnia roku 2000 – Bellona. Od lipca 2016 r. Bellona nie jest współwydawcą i jedynym wydawcą pisma jest Oficyna Wydawnicza „Mówią Wieki”.
Działalność edukacyjna.
Dzięki dotacji Komitetu Badań Naukowych miesięcznik trafia do 6000 szkół w całej Polsce. Od 1999 roku czasopismo organizuje konkurs dla młodzieży szkolnej „Szkolna Liga Historyczna” (pod patronatem m.in. Prezydenta RP i Marszałka Senatu RP). Od 2003 wydawany jest dodatek „Mówią wieki w szkole”, poświęcony problemom edukacji historycznej oraz historii we współczesnej szkole. Organizowany jest też szereg międzynarodowych warsztatów uczniowskich, podczas których młodzież z Polski konfrontuje swe umiejętności w zakresie historii alternatywnej z rówieśnikami z Ukrainy, Białorusi, Litwy i Rosji.
Tematyka.
Specjalnością „Mówią Wieki” są numery monograficzne poświęcone dziejom i kulturze innych narodów, historii miast polskich czy historii wojskowości. Wydano więc zeszyty opowiadające o historii Francji, Szwecji, Rosji, Ukrainy, Wielkiej Brytanii, Czech, Niemiec i RPA. Na łamach czasopisma zaprezentowano historię Torunia, Tarnowa, Bielska-Białej, Skierniewic, Krakowa, Radomia, Elbląga, a także regionu świętokrzyskiego. Dziejom wojen i wojskowości poświęcone były numery o zdobyciu Monte Cassino, kampanii 1812 r., Powstaniu Styczniowym, Powstaniu Warszawskim (w dwóch edycjach), wojnie polsko-bolszewickiej czy Powstaniu w warszawskim getcie. Opracowano również numery specjalne poświęcone dwusetnej rocznicy powstania Księstwa Warszawskiego czy osiemdziesięcioleciu Polskiego Radia.
Oficyna Wydawnicza „Mówią Wieki” wydaje serię pamiętników wojennych, w której ukazały się m.in. Pamiętniki wojskowe 1812–1814 Józefa Grabowskiego, Pamiętniki gubernatora Kronsztadu Tomasza Parczewskiego i Siedem lat w Rosji i na Syberii Romana Dyboskiego. W przygotowaniu są dwa polskie pamiętniki z czasów I wojny światowej.
Oficyna współtworzyła również dodatki historyczne do wysokonakładowych pism. Wraz z „Dziennikiem Zachodnim” – „Tysiąclecie”, „Historia Śląska”, z „Gazetą Wyborczą” – „Banknoty polskie”, z „Rzeczpospolitą” – „Zwycięstwa oręża polskiego”, „Chwała oręża polskiego”, „Bitwy świata”, „Batalie i wodzowie wszech czasów”, „Odkrywcy i wynalazcy”, „Żydzi polscy” i „Władcy Polski”. Z wydawnictwem Hachette-Livre Polska publikuje zaadaptowaną dla polskiego czytelnika wersję „Ilustrowanej historii świata” oraz wydaje cykl „Władcy Polski” i „Wojsko Polskie”.

</doc>
<doc id="469715" url="https://pl.wikipedia.org/wiki?curid=469715" title="Deuteranopia">
Deuteranopia

Deuteranopia (daltonizm) – wada wzroku, odmiana ślepoty barw, polegająca na nierozpoznawaniu barwy zielonej (lub myleniu jej z barwą czerwoną). Objawia się to dokładnie brakiem rozróżnienia koloru czerwonego, pomarańczowego, żółtego i zielonego. Percepcja jaskrawości nie zmienia się. Występuje za to brak rozróżnienia w percepcji składowych czerwonej i zielonej, co prowadzi do odbioru fioletu i cyjanu jako ten sam kolor.
Jest wynikiem braku czopków reagujących na barwę zieloną.
Nazwa „daltonizm” pochodzi od angielskiego chemika Johna Daltona, który w 1794 r. na własnym przypadku opublikował jej opis.

</doc>
<doc id="469717" url="https://pl.wikipedia.org/wiki?curid=469717" title="Zależność lekowa">
Zależność lekowa



</doc>
<doc id="469718" url="https://pl.wikipedia.org/wiki?curid=469718" title="Protanopia">
Protanopia

Protanopia – wada wzroku polegająca na nierozpoznawaniu barwy czerwonej (lub myleniu jej z barwą zieloną). Objawia się to obniżeniem percepcji jaskrawości barwy czerwonej, pomarańczowej i żółtej. Ponadto percepcja jaskrawości może być obniżona do stopnia, w którym czerwony staje się ciemnoszarym, wręcz czarnym kolorem. Brak jest również percepcji składowej czerwonej, co prowadzi do odbioru różu i fioletu jako niebieski.
Wada ta dotyczy około 1% mężczyzn i 0,02% kobiet i wynika z całkowitego braku czopków – światłoczułych receptorów siatkówki oka – reagujących na barwę czerwoną.
Na protanopię cierpi Mark Zuckerberg, założyciel serwisu Facebook.

</doc>
<doc id="469723" url="https://pl.wikipedia.org/wiki?curid=469723" title="Tritanopia">
Tritanopia

 
Tritanopia – wada wzroku polegająca na nierozpoznawaniu barw żółtej i niebieskiej. Wada dotyczy około 0,0015% (0,002% mężczyzn i 0,001% kobiet) populacji. Wada ta jest wynikiem braku czopków czułych na barwę niebieską.
Termin tritanopia pochodzi z greckiego "treis" oznaczającego "trzy”, i "opsis" oznaczającego „widzieć”. Nazwa może zostać zinterpretowana jako „niemożność zobaczenia trzeciego koloru podstawowego”. 
Tritanopia jest powodowana przez niewrażliwe receptory barwne siatkówki i zwykle zbiega się ze stanem chromatycznym, czyli zdolnością oka do łączenia tylko dwóch spektrum barw. Zmniejszone receptory koloru to czopki typu S, które umożliwiają oku rozróżnienie między niebieskim i zielonym oraz żółtym i fioletowym. Ponadto kilka badań osób z tritanopią wykazało, że tritanopia jest związana z nieprawidłowościami na chromosomie 7. Tak więc kobiety i mężczyźni mają równe szanse na doświadczenie tritanopii
Wada ta może być nie tylko dziedziczona, ale także nabywana w ciągu życia. W tym przypadku może to być odwracalne. W przypadku nabytego defektu może to ewoluować powoli, na przykład po prostu przez starzenie się, lub pojawiać się natychmiast po silnym uderzeniu w głowę.

</doc>
<doc id="469725" url="https://pl.wikipedia.org/wiki?curid=469725" title="Feliks Konarski">
Feliks Konarski

Feliks Stanisław Konarski, pseud. Ref-Ren; (ur. 9 stycznia 1907 w Kijowie, zm. 12 września 1991 w Chicago) – polski poeta, pisarz, aktor, pieśniarz, również piłkarz.
Życiorys.
Uczył się w gimnazjum w Kijowie. W 1921 za namową matki Wiktorii Poleckiej-Konarskiej, przedostał się do Warszawy, tutaj ukończył gimnazjum i zdobył maturę. Był piłkarzem klubu Polonia Warszawa. W 1933 poślubił znaną piosenkarkę i tancerkę Ninę Oleńską (właściwie Janina Piwocka, ps. „Ochotniczka Helenka”) z którą w związku małżeńskim przeżył pół wieku (zmarła w 1983).
W 1934 przeniósł się do Lwowa, gdzie założył teatr rewiowy z którym jeździł po całej Polsce. Przed II wojną światową napisał wiele wierszy, w tym słynne teksty popularnych piosenek: "Wiosna, wiosna jest nareszcie", "Gdzie twój tata, smarkata" (wyk. Zula Pogorzelska), "Pięciu chłopców z Albatrosa" (wyk. chór rewelersów Eugena, Lwów, 1936), polka "Strażak" ("Tu się pali jak cholera..."), "Zagraj Antoś tango".
Po zajęciu Lwowa przez Armię Czerwoną wraz ze swoim teatrem jeździł z występami po różnych miastach ZSRR, m.in. w 1941 zawitał ponownie po 20 latach do Kijowa, gdzie odwiedził swoją matkę (ojciec już nie żył, a młodszy brat został wywieziony na Syberię). W momencie ataku Niemców na ZSRR przebywał w Moskwie.
W 1941 wstąpił do Armii Polskiej gen. Andersa, z którą 1 kwietnia 1942 wyruszył przez Persję, Irak, Palestynę i Egipt do Włoch. Podczas tej drogi stworzył teatr "Polska Parada". Był autorem słów do słynnej pieśni "Czerwone maki na Monte Cassino", muzykę do niej skomponował polski kompozytor Alfred Schütz.
Feliks Konarski tak wspominał powstanie tej pieśni:
Gdy okazało się, że odtworzenie Polski w jej przedwojennym kształcie nie jest priorytetem państw koalicji antyhitlerowskiej, napisał wiele wierszy na ten temat, np. wiersz "Jałta".
Po wojnie pozostał na emigracji i zamieszkał wraz z żoną w Londynie, skąd często oboje podróżowali po Anglii, Szkocji, Francji i Niemczech w celu spotykania się z polskimi żołnierzami. W Londynie był jednym z organizatorów polskiego emigracyjnego życia artystycznego, m.in. wraz ze słynnym lwowiakiem Marianem Hemarem przygotował ponad 30 premier widowiskowych. W początkach lat 50., jednym ze swoich wierszy doprowadził do zaprzestania zagłuszania polskiej audycji zachodniej rozgłośni - "Poszukiwania rodzin", która to przyczyniała się do odnajdywania zaginionych podczas wojny Polaków przez najbliższych.
Był konserwatystą, czego nigdy nie ukrywał, a wręcz eksponował w swoich wierszach.
W 1965 wraz z żoną przeniósł się na stałe do Chicago, gdzie podczas swoich rewii objeżdżał dwa razy do roku skupiska Polaków. Prowadził swój stały program radiowy, w którym eksponował kulturę przedwojenną jednocześnie wyszydzając nowe „gwiazdy” PRL, zarzucając im zagłuszanie sytuacji w powojennej Polsce – czyli powszechnego narodowego zakłamania względem władzy komunistycznej i odejście od narodowych tradycji.
Do końca życia był aktywny twórczo, zmarł 12 września 1991 kilkanaście dni przed planowanym przyjazdem do Polski, w której nie był od 1939. Pochowany został 16 września, żegnany przez tłumy Polaków, spoczął w żołnierskiej kwaterze na cmentarzu Maryhill w Niles koło Chicago, obok żony i kolegów spod Monte Cassino.
Aleksandra Ziółkowska-Boehm w książce "Korzenie są polskie" (Warszawa, 1992) poświęciła Feliksowi Konarskiemu rozdział zatytułowany: "Ref-Ren – piosenkarz Drugiego Korpusu".

</doc>
<doc id="469728" url="https://pl.wikipedia.org/wiki?curid=469728" title="Eliica">
Eliica

Eliica (akronim od Electric Lithium-Ion battery Car, ang. "Elektryczny Samochód zasilany akumulatorem Litowo-Jonowym") - prototyp koncepcyjnego elektrycznego samochodu, zaprojektowanego przez zespół kierowany przez prof. Hiroshi Shimizu z Keio University w Tokio. 5,1-metrowy pojazd jest zasilany akumulatorem litowo-jonowym i może przyspieszać od 0 do 100 km/h w 4 sekundy. W 2004 Eliica osiągnął prędkość 370 km/h na włoskim torze wyścigowym Nardo. Celem zespołu jest przekroczenie granicy 400 km/h i pobicie w ten sposób rekordu prędkości pojazdu napędzanego silnikiem spalinowym.
Eliica waży około 2400 kg i może nim podróżować kierowca i trzech pasażerów. Samochód ma futurystyczny, opływowy kształt testowany w tunelu aerodynamicznym. Przednie drzwi otwierają się do przodu, zaś tylne do góry. W podwoziu kryją się 4 rzędy po 80 akumulatorów, których cena stanowi jedną trzecią całego kosztu wyprodukowania pojazdu. Czas całkowitego naładowania akumulatorów to około 10 godzin, ale za to mogą być one ładowane ze standardowego gniazdka w domu, czy garażu.
Samochód ma osiem kół, dzięki czemu może mieć niższe zawieszenie i lepsze właściwości jezdne. Cztery przednie koła są skrętne. Każde z 8 kół jest napędzane własnym silnikiem elektrycznym o mocy 100 KM każdy. Zastosowanie elektrycznych silników umożliwia płynne przyspieszenie o wartości około 0,8 g. Wszystkie koła mają hamulce tarczowe umożliwiające zamianę energii kinetycznej na elektryczną przy hamowaniu, pozwalając w ten sposób wydłużyć czas naładowania akumulatorów.
Obecnie istnieją dwie wersje pojazdu. "Speed model" został stworzony z myślą o pobiciu rekordu szybkości pojazdów napędzanych silnikami spalinowymi: jego obecna prędkość maksymalna to 370 km/h, a zasięg około 200 km.
Natomiast "Acceleration model" jest przeznaczony do codziennego użytku na ulicach. Jego prędkość maksymalna wynosi tylko 190 km/h, lecz rekompensuje to zasięgiem około 320 km i lepszym przyspieszeniem.
Szacowany koszt produkcji jednego egzemplarza wynosi 320 000 USD. Zespół planuje wyprodukować przynajmniej 200 sztuk.

</doc>
<doc id="469731" url="https://pl.wikipedia.org/wiki?curid=469731" title="Synkretyzm religijny">
Synkretyzm religijny

Synkretyzm religijny (z gr. "συγκρητισμός, synkrētismós" 'sojusz miast kreteńskich') – łączenie dwóch lub więcej systemów wierzeń religijnych w nowy system lub włączenie do danej tradycji religijnej idei pochodzących z tradycji niepowiązanych. Nie jest to zjawisko tożsame z wieloraką przynależnością religijną i politeizmem. W starożytnej Grecji to określenie używane było jako nazwa procesu polegającego na włączaniu obcych bóstw do panteonu własnych.
Czym jest synkretyzm religijny?
Pojęcie synkretyzmu w religii jest kontrowersyjne i trudne do zdefiniowania, dlatego że wszystkie religie można określić jako w mniejszym lub większym stopniu synkretyczne, czyli złożone z licznych wcześniejszych lub współczesnych im wierzeń. Można też uważać je za koncepcje w znacznym stopniu niezależne od siebie. W wielu przypadkach trudno ustalić, czy dana idea religijna powstała samodzielnie, czy też została zapożyczona z innego źródła. Określenie wzajemnego pokrewieństwa różnych religii jest w licznych przypadkach trudne lub niemożliwe do ustalenia. Z tego względu wielu religioznawców odrzuca pojęcie synkretyzmu religijnego jako nieprecyzyjne i niemożliwe do zdefiniowania. Tym niemniej to pojęcie jest stosowane w religioznawstwie wobec braku alternatywnego rozwiązania. 
Synkretyzm w religiach abrahamowych.
Podobieństwa i różnice między religiami.
Z uwagi na fakt, że religie politeistyczne i niektóre religie dharmiczne (hinduizm, buddyzm i taoizm) mają znacznie większą stałą zdolność do przyswajania elementów synkretycznych (z tradycji niepowiązanych) niż religie abrahamowe, wśród wyznawców tych ostatnich (uznających swoje religie za objawione) istnieje silny sprzeciw wobec określania ich religii jako synkretycznych. Jest faktem, że religie abrahamowe z zasady nie akceptują nowych bóstw z niepowiązanych tradycji religijnych, co jest z kolei powszechnym zjawiskiem w politeizmie i wskazanych religiach dharmicznych. Inaczej mówiąc, włączenie nowych bóstw do religii abrahamowej lub zmiana ustalonej rangi bóstw, prowadzi do rozpadu i powstania nowej, odrębnej religii, gdy w pozostałych religiach jest to najczęściej tylko uzupełnieniem istniejącego panteonu. 
Ponadto w religiach abrahamowych jest obecna stała tendencja do odrzucania elementów uznawanych za obce ich pierwotnej tradycji religijnej. Takie dążenia były i są podstawą licznych ruchów odnowicielskich w religiach abrahamowych, np. protestantyzm wobec katolicyzmu, purytanizm wobec anglikanizmu, wahhabizm wobec islamu sunnickiego, karaimizm wobec judaizmu rabinicznego, itp.) W religiach politeistycznych i niektórych dharmicznych bardzo rzadko występują podobne działania odnowicielskie i oczyszczające. Nie ma też znaczącego oporu wobec synkretyzmu religijnego, który jest w tych religiach powszechnym zjawiskiem. Wyjątkiem jest np. administracyjna likwidacja synkretyzmu shintō-buddyjskiego w Japonii w 1868, która była jednym z przejawów okcydentalizacji tego kraju.
Współczesna tendencja w religioznawstwie w większości postrzega jednak religie abrahamiczne jako wytwory synkretyzmu, czyli fuzji różnych form i poglądów religijnych. I tak np. Tora miała powstać pod wpływem mitologii Kananejczyków, egipskiej, babilońskiej i perskiej, a judaizm miał się rozwinąć od fetyszyzmu i animizmu do henoteizmu i w końcu do monoteizmu. W podobny sposób interpretuje się pochodzenie chrześcijaństwa jako kontynuację i rozwój idei judaistycznych oraz dodania do nich elementów braminizmu, buddyzmu, politeizmu grecko-rzymskiego i egipskiego, a także filozofii stoickiej i szczególnie neoplatońskiej. Również islam może być uznany za kontynuację niektórych idei judeo-chrześcijańskich oraz przedislamskiej, politeistycznej tradycji religijnej (np. kult "Hadżaru", świętego Czarnego Kamienia w Kaabie, wiara w dżinny itp.) a w późniejszym czasie również silnego wpływu filozofii greckiej i neoplatonizmu.
Krytyka.
Taka interpretacja synkretycznego pochodzenia religii abrahamowych spotyka się ze sprzeciwem. Wskazywane jest, że chociaż religie abrahamowe zgadzają się z innymi religiami w wielu ich zewnętrznych formach i że wiele idei religijnych jest wspólnych dla całej ludzkości, to nie oznacza to automatycznie synkretycznego pochodzenia religii abrahamowych. W wielu wypadkach podobieństwo dotyczy jedynie formy, a nie treści. Przykładem jest tu kult maryjny cechujący się zewnętrznym podobieństwem formy do niektórych aspektów kultów politeistycznych, przy jednoczesnej całkowitej odmienności teologicznych podstaw tego kultu. W innych przypadkach jest wątpliwe, która religia miała być źródłem, a która od niej zapożyczyła. Z tego punktu widzenia, synkretyzm religijny ma dotyczyć jedynie religii pogańskich, a nie abrahamowych. 
Synkretyzm w religiach.
Europa w starożytności.
W starożytnych religiach politeistycznych zawsze istniał synkretyzm religijny, byli z niego znani szczególnie Grecy, którzy asymilowali obce, np. azjatyckie bóstwa, włączając je do swojego panteonu. Niektóre bóstwa rodzime próbowano utożsamiać z bóstwami obcej religii, a praktyki kultowe łączono ze sobą, nadając im nowy sens i znaczenie. Etruskowie postąpili tak samo z bogami greckimi, a po nich przejęli ten zwyczaj Rzymianie, w odniesieniu do wierzeń ludów podbitych, a więc zarówno wobec mitologii greckich, jak i wierzeń bliskowschodnich, celtyckich i germańskich.
Epoka hellenistyczna charakteryzowała się znacznym synkretyzmem religijnym: powstawały nowe bóstwa, łączące cechy różnych kultów, np. egipsko-grecki Serapis i Hermanubis lub przyjmowano egipskie (np. Izyda) i bliskowschodnie bóstwa (np. Atargatis, Baal i Hadad) do panteonu greckiego.
Szczytowe nasilenie zjawisko synkretyzmu religijnego osiągnęło w pierwszych wiekach naszej ery w Cesarstwie Rzymskim. Powszechny stawał się kult bóstw pochodzenia orientalnego. Za Kaliguli wzniesiono świątynię Izydy (Izis) na Polu Marsowym. Rozwijał się kult Wielkiej Matki Kybele oraz irańskiego Mitry – boga słońca. Do panteonu rzymskiego trafił też Baal, za sprawą Heliogabala (panował w latach 218‒222 n.e.), który w młodości sam był jego kapłanem w Emesie.
Założeniem cesarzy rzymskich było „adoptowanie” bóstw ludów podbitych do rzymskiego panteonu lub też utożsamianie ich z bogami już istniejącymi, o podobnych atrybutach i funkcjach.
Religie Wschodu.
Synkretyzm religijny cechował również duchowość Chińczyków, którzy raczej zacierali niż podkreślali różnice między wyznaniami. Czołowym przykładem może być bogini Guanyin, czczona zarówno przez taoistów, jak i buddystów (jako Awalokiteśwara). Inne elementy chińskiego synkretyzmu to rytuały konfucjańskie oraz kult przodków.
W Japonii od VI wieku do 1868 dominował synkretyzm shintō-buddyjski polegający na łączeniu sanktuariów i form kultu obu tych religii. To zjawisko występuje również obecnie. 
Do stosunkowo dużego znaczenia doszła synkretyczna religia sikhizm łącząca elementy islamu i hinduizmu..
Manicheizm był syntezą wielu religii: staroirańskiego zoroastryzmu, buddyzmu i chrześcijaństwa.
Gnostycyzm to wierzenia dualistyczne i łączące elementy chrześcijaństwa z grecko-egipskim hermetyzmem. Istnieje tu podobieństwo do buddyzmu i wschodniego mistycyzmu. Gnostycy spisywali zazwyczaj swoje doktryny w formie mitu, przypominającego obrazowanie plotyńskiej emanacji hipostaz bytu z Jedni. Szeroko, lecz powierzchownie sięgali do chrześcijaństwa, judaizmu, pogańskich kultów, i mnóstwa innych wierzeń religijnych w ówczesnym świecie i dostosowywali je do swoich potrzeb.
Współcześnie.
Synkretyzm religijny jest zjawiskiem obecnym również współcześnie. Jego przykładami są obecnie religie afroamerykańskie, takie jak: santeria, obeah czy voodoo, gdzie obrzędowość chrześcijańska (najczęściej katolicka) jest łączona z tradycyjnym, plemiennym kultem, a postacie Marii lub świętych katolickich są utożsamiane z plemiennymi bóstwami.
Thelema jest mieszaniną wielu różnych szkół wiary i praktyk w tym hermetyzmu, wschodniego mistycyzmu, jogi, XIX-wiecznych filozofów (np. Nietzschego), okultyzmu, kabały, a także religii starożytnej Grecji i Egiptu. Lista świętych Thelemy ukazuje, jak wiele wątków i motywów religijnych Thelema łączy w sobie, wybierając z nich to, co uznaje za przydatne.

</doc>
<doc id="469735" url="https://pl.wikipedia.org/wiki?curid=469735" title="Berneńczyk">
Berneńczyk



</doc>
<doc id="469737" url="https://pl.wikipedia.org/wiki?curid=469737" title="Pistolet Bernardelli P8">
Pistolet Bernardelli P8

Bernardelli P8 (Model USA) – włoski kompaktowy pistolet samopowtarzalny produkowany na amerykański cywilny rynek broni.
W 1968 roku na skutek zmian w amerykańskim prawie niemożliwy okazał się eksport na amerykański rynek podstawowego produktu firmy Bernardelli – Modelu 60. Odpowiedzią firmy było opracowanie nowych modeli – P6 przeznaczonego na rynek europejski i P8 (oznaczonego początkowo jako Model USA) przeznaczonego na rynek amerykański.
Opis.
Pistolet Bernardelli P8 działał na zasadzie wykorzystania energii odrzutu zamka swobodnego. Mechanizm spustowy bez samonapinania kurka umożliwiał tylko ogień pojedynczy.
P8 wyposażony był w dwa bezpieczniki nastawne. Bezpiecznik przetykowy znajdował się za kabłąkiem spustowym, skrzydełkowy na zamku. Dodatkowo pistolet był wyposażony w bezpiecznik magazynkowy (blokujący kurek po wyjęciu magazynka) oraz ząb zabezpieczający na kurku. Po wystrzeleniu ostatniego naboju zamek zatrzymywał się w tylnej pozycji. Zewnętrzny zatrzask zamka znajdował się po lewej stronie szkieletu.
Do zasilania służył magazynek pudełkowy, jednorzędowy, zawierający 7, 8 lub 10 naboi (zależnie od kalibru).
Przyrządy celownicze stałe (muszka i szczerbinka).

</doc>
<doc id="469743" url="https://pl.wikipedia.org/wiki?curid=469743" title="Zespół Nijmegen">
Zespół Nijmegen

Zespół Nijmegen (ang. "Nijmegen breakage syndrome", NBS) – choroba genetyczna, spowodowana mutacją w genie "NBS1" znajdującym się w "locus" 8q21, najczęstsza mutacja, tzw. mutacja słowiańska (657del5), dziedziczona autosomalnie recesywnie. Nazwa pochodzi od holenderskiego miasta Nijmegen, gdzie opisano go po raz pierwszy, wśród potomków czeskich protestantów przybyłych tam podczas wojny trzydziestoletniej.
Patogeneza.
Produktem białkowym kodowanym przez gen "NBS1" jest nibryna. To białko bierze udział w reperacji uszkodzeń na dsDNA. 
Zaburzenie naprawy DNA usposabia do spontanicznych złamań chromosomów i zmiany ich struktury. Dochodzi do tego zazwyczaj w chromosomach 7 i 14 pary, występowania takich nowotworów jak: chłoniak, glejak, rdzeniak, mięśniakomięsak opornych na radioterapię. Nowotwory te prowadzą do przedwczesnej śmierci.
Objawy.
Choroba objawia się zwykle opóźnieniem w rozwoju wewnątrzmacicznym, a następnie niskorosłością. Cechami charakterystycznymi w fenotypie są mikrocefalia, pochyłe czoło, mikrognacja, zadarty w górę nos, dysmorficzne małżowiny uszne, wodonercze, niedrożny odbyt oraz pierwotna niedoczynność jajników. Na skórze występują plamy café au lait oraz postępujące z wiekiem bielactwo.
Skłonność do zapalenia wyrostka sutkowatego, ucha środkowego, układu oddechowego, przewodu pokarmowego i układu moczowego.
Rozwój psychiczny przebiega zasadniczo w normie, jednak z wiekiem występuje regresja rozwoju umysłowego. Śmiertelność z powodu nowotworów, głównie chłoniaków typu B lub T jest najwyższa spośród wszystkich chorób związanych z nadmierną łamliwością chromosomów.
Większość dzieci umiera w 1. dekadzie życia z powodu nowotworów.
Diagnostyka.
U 90% chorych stwierdza się dysgammaglobulinemię z brakiem lub bardzo obniżonym stężeniem IgG i IgA, obserwuje się również obniżone stężenie limfocytów CD4. W badaniach kariotypu stwierdza się liczne złamania chromosomów.
Potwierdzeniem rozpoznania jest znalezienie mutacji w genie NBS1.
Profilaktyka/Leczenie.
Zespół Nijmegen jest przeciwwskazaniem do wszelkich badań i zabiegów z użyciem promieniowania rentgenowskiego, gdyż ekspozycja na najmniejsze nawet dawki promieniowania rentgenowskiego nasila gwałtownie łamliwość chromosomów. Więcej niż połowa dzieci z tym zespołem ma niedobór immunoglobulin i wymaga stałych przetoczeń preparatów gamma-globulin.
Epidemiologia.
Ten rzadki zespół najczęściej dotyczy osób pochodzenia zachodniosłowiańskiego, a najwięcej osób chorych jest w Polsce. Do kwietnia 2005 zidentyfikowano 89 przypadków w Polsce, 37 w Czechach i na Słowacji, 21 w Niemczech i 14 na Ukrainie. W Ameryce Północnej rozpoznano NBS u około 35-40 osób. Pojedyncze przypadki odnotowano również we Włoszech, Francji, Wielkiej Brytanii, Holandii, Hiszpanii, Bośni i Hercegowinie, Chorwacji, Serbii i Czarnogórze, Turcji, Rosji, Maroko, Argentynie, Chile i Nowej Zelandii).

</doc>
<doc id="469744" url="https://pl.wikipedia.org/wiki?curid=469744" title="Zbigniew Szuba">
Zbigniew Szuba

Zbigniew Aleksander Szuba (ur. 25 lipca 1955 w Jasionowie) – polski pięcioboista nowoczesny. Drużynowy mistrz świata (1981), dwukrotny mistrz Polski (1984, 1986).
Był zawodnikiem SKS Rzeszów, Waltera Rzeszów i od 1976 Legii Warszawa. Początkowo uprawiał strzelectwo. Jego największym sukcesem w karierze było drużynowe mistrzostwo świata w 1981 (razem z Januszem Pyciak-Peciakiem i Janem Olesińskim. Na tych samych zawodach indywidualnie był ósmy. W kolejnych mistrzostwach świata zajmował miejsca: 1982 – 23 m. indywidualnie i 10 m. drużynowo, 1986 – 12 m. indywidualnie i 4 m. drużynowo.
Dwukrotnie zdobywał mistrzostwo Polski (1984, 1986), trzykrotnie brązowy medal mistrzostw Polski (1980, 1981, 1985).
W 1987 ukończył studia na Akademii Wychowania Fizycznego w Warszawie.

</doc>
<doc id="469754" url="https://pl.wikipedia.org/wiki?curid=469754" title="Grand Ole Opry">
Grand Ole Opry

Grand Ole Opry – amerykańska audycja radiowa country nadawana w każdą sobotę z Nashville (Tennessee) przez radio WSM. Jest to najważniejsza radiowa audycja country na świecie i jednocześnie najstarsza nadawana nieprzerwanie audycja radiowa w Stanach Zjednoczonych. Pierwszy raz została wyemitowana 28 listopada 1925.

</doc>
<doc id="469757" url="https://pl.wikipedia.org/wiki?curid=469757" title="Szałwia muszkatołowa">
Szałwia muszkatołowa

Szałwia muszkatołowa ("Salvia sclarea") – gatunek rośliny z rodziny jasnotowatych. Występuje w Europie Południowej i Środkowej oraz w Azji Zachodniej i Środkowej po Pakistan. W Europie Południowej jest uprawiana i czasami dziczejąca.
Uprawa.
Nadaje się na rabaty. W Polsce jest uprawiana jako roślina dwuletnia. Strefy mrozoodporności 5–10. Najlepiej rośnie na przepuszczalnej i żyznej glebie, w pełnym słońcu. Rozmnaża się przez wysiew nasion.

</doc>
<doc id="469762" url="https://pl.wikipedia.org/wiki?curid=469762" title="Pistolet FN 140DA">
Pistolet FN 140DA

FN 140DA – belgijski pistolet samopowtarzalny.
Produkcję pistoletu FN 140DA rozpoczęto w 1976 roku. Nowy model miał zastąpić w ofercie firmy pistolet Browning 125 (jego produkcję zakończono ostatecznie w 1980 roku). Poza wersją kalibru 7,65 mm produkowana była wersja kalibru 9 mm Short. Wersja kalibru 9 mm była sprzedawana w USA jako "Browning BDA-380".
Poza macierzystymi zakładami FN w Herstal, FN 140DA był produkowany przez firmę Beretta (nie sprzedawała ona tych pistoletów pod własną marką). Pistolety wyprodukowane przez Berettę wyróżniają się wybitą na zamku cechą "PB". Produkcję pistoletu FN 140DA zakończono w 1987 roku.
Opis.
FN 140DA jest bronią samopowtarzalną. Zasada działania oparta o odrzut zamka swobodnego. Mechanizm spustowy kurkowy z samonapinaniem.
Bezpiecznik nastawny. Skrzydełko bezpiecznika po lewej stronie zamka. Po wystrzeleniu ostatniego naboju zamek zatrzymuje się w tylnej pozycji. Zewnętrzny zatrzask zamka znajduje się w górnej części lewej strony chwytu.
FN 140DA jest zasilany z wymiennego, dwurzędowego magazynka pudełkowego o pojemności 13 (7,65 mm) lub 12 (9 mm) naboi, umieszczonego w chwycie. Przycisk zwalniania magazynka znajduje się za kabłąkiem spustowym.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="469775" url="https://pl.wikipedia.org/wiki?curid=469775" title="Naval Group">
Naval Group

Naval Group – (dawniej "Direction des Constructions Navales Services" – "DCNS", wcześniej "Direction des Constructions Navales" – "DCN", "Direction des Constructions et Armes Navales” – DCAN", "Arsenal de Cherbourg"), francuskie przedsiębiorstwo stoczniowe. Siedziba: Paryż, forma prawna: spółka akcyjna

</doc>
<doc id="469782" url="https://pl.wikipedia.org/wiki?curid=469782" title="Salut à toi, pays de nos aïeux">
Salut à toi, pays de nos aïeux



</doc>
<doc id="469783" url="https://pl.wikipedia.org/wiki?curid=469783" title="Nayda z Begmy">
Nayda z Begmy



</doc>
<doc id="469785" url="https://pl.wikipedia.org/wiki?curid=469785" title="Termoregulacja">
Termoregulacja

Termoregulacja – zdolność do utrzymania temperatury ciała w zakresie optymalnym dla organizmu. Najczęściej ten mechanizm występuje u ptaków i ssaków.
U ludzi można wyróżnić dwa rodzaje termoregulacji:
Sposoby wymiany ciepła z otoczeniem.
Wymiana ciepła z otoczeniem następuje gdy temperatura otoczenia jest różna od temperatury organizmu. Wymiana taka może następować na drodze:
Sens termoregulacji.
Zgodnie z regułą van ’t Hoffa enzymy działają skuteczniej przy wyższej temperaturze. Wyższa aktywność enzymów skutkuje podwyższonym tempem metabolizmu, który jest od nich całkowicie zależny. Górna granica wzrostu aktywności enzymów wynosi około 40 °C – przy tym progu rozpoczyna się denaturacja białek (enzymy w znacznej większości są białkami). Dlatego organizmy dążą do utrzymywania temperatury nieco poniżej 39 °C.
Utrzymywanie temperatury.
Zarówno organizmy zmiennocieplne, jak i stałocieplne starają się utrzymać odpowiednią temperaturę. Odbywa się to poprzez behawior zwierząt – zachowania takie jak wygrzewanie na słońcu i preferowanie odpowiedniej temperatury otoczenia – oraz, w przypadku organizmów stałocieplnych, wewnętrzne mechanizmy utrzymywania temperatury.
Do wewnętrznych mechanizmów utrzymywania temperatury należą:
Stany patofizjologiczne.
Struktura nerwowa zwana ośrodkiem termoregulacji jest odpowiedzialna za ustalenie odpowiedniej temperatury i podjęcia decyzji o działaniach mających na celu jej podniesienie lub obniżenie. W przypadku infekcji, naturalną odpowiedzią organizmu jest wzrost temperatury. Ośrodek termoregulacji podwyższa swój punkt nastawczy (tzw. set point) na wyższy. Organizm zaczyna dążyć do osiągnięcia nowego, wyższego punktu nastawczego. Następuje chwilowa hipotermia, podczas której jest intensywnie produkowane ciepło (na przykład poprzez drżenie mięśni). Trwa to do osiągnięcia temperatury wyznaczonej przez ośrodek termoregulacji. Po podaniu leków przeciwgorączkowych punkt nastawczy obniża się, następuje chwilowa hipertermia z intensywną utratą ciepła (intensywne pocenie) do osiągnięcia punktu nastawczego. Gorączka i anapireksja są stanami, w których organizm kontroluje temperaturę narzuconą mu przez ośrodek termoregulacji. Hipertermia i hipotermia są przykładami stanów, w których, niezależnie od narzuconej temperatury, organizm ze względu na niewydolny mechanizm utrzymywania ciepła (lub skrajne warunki zewnętrzne) nie jest w stanie utrzymać odpowiedniej temperatury, co może być niebezpieczne dla zdrowia.

</doc>
<doc id="469789" url="https://pl.wikipedia.org/wiki?curid=469789" title="Klarytromycyna">
Klarytromycyna

Klarytromycyna – organiczny związek chemiczny, antybiotyk z grupy antybiotyków makrolidowych, którego mechanizm działania polega na hamowaniu syntezy białka w komórce bakterii.
Wskazania.
Leczenie zakażeń drobnoustrojami wrażliwymi na klarytromycynę.
In vitro klarytromycyna wykazuje skuteczność wobec następujących drobnoustrojów:
Działania niepożądane.
Większość tych działań ma charakter łagodny i ustępuje po przerwaniu kuracji.
Dawkowanie.
Jest ustalane przez lekarza i w większości przypadków mieści się w granicach 500 do 1000 mg na dobę, podawanych w dwóch dawkach (z wyjątkiem postaci leku o przedłużonym uwalnianiu).

</doc>
<doc id="469791" url="https://pl.wikipedia.org/wiki?curid=469791" title="Flaga stanowa Wisconsin">
Flaga stanowa Wisconsin

Flaga stanowa Wisconsin we współczesnej wersji - niebieską z herbem - ustanowiono 29 kwietnia 1913 roku. W 1981 roku dodano nazwę stanu i datę przyjęcia do Unii. Na tarczy herbowej przedstawiono symbole rolnictwa, górnictwa, przemysłu i żeglugi. Umieszczony w centrum herb i dewiza państwowa USA "E pluribus unum" (Z wielu jedno) dodatkowo przypominają o przynależności do Unii. Borsuk odzwierciedla przydomek "Stan borsuka". Róg obfitości i sztabki ołowiu symbolizują główne gałęzie gospodarki, rolnictwo i górnictwo. Tarczę podtrzymują marynarz i górnik - symbole pracy na lądzie i morzu.
Przyjęta 1 czerwca 1981 roku. Proporcje 2:3

</doc>
<doc id="469792" url="https://pl.wikipedia.org/wiki?curid=469792" title="Mięsień kruczo-ramienny">
Mięsień kruczo-ramienny

Mięsień kruczo-ramienny (łac. "musculus coracobrachialis") – najmniejszy mięsień grupy przedniej mięśni ramienia.
Budowa.
Przyczep proksymalny znajduje się na wyrostku kruczym łopatki. Dodatkowo zrasta się z głową krótką mięśnia dwugłowego ramienia i ścięgnem mięśnia piersiowego mniejszego. Przyczep dystalny zlokalizowany jest w połowie długości kości ramiennej na powierzchni przedniej przyśrodkowej.
Funkcja.
W stawie ramiennym: zgina, przywodzi i obraca (do wewnątrz lub na zewnątrz w zależności od położenia).
Bibliografia.
"Anatomia człowieka, t. 1, Anatomia ogólna kości, stawy i więzadła, mięśnie; Michał Reicher; wyd. XI (VII), Warszawa 1999; "

</doc>
<doc id="469794" url="https://pl.wikipedia.org/wiki?curid=469794" title="Musculus coracobrachialis">
Musculus coracobrachialis



</doc>
<doc id="469797" url="https://pl.wikipedia.org/wiki?curid=469797" title="Móstoles">
Móstoles

Móstoles – miasto w centralnej Hiszpanii, położone 18 km na południowy zachód od Madrytu, we Wspólnocie Autonomicznej Madrytu ("Comunidad Autónoma de Madrid"), tworzy również część aglomeracji stolicy Hiszpanii - 5 stacji linii 12 (Metrosur) madryckiego metra znajduje się na terenie Móstoles: Universidad Rey Juan Carlos, Móstoles Central, Pradillo, Hospital de Móstoles i Manuela Malasaña. Liczy 212 301 mieszkańców, jest drugim pod tym względem miastem w prowincji Madrytu. W Móstoles znajduje się kampus i główna siedziba Uniwersytetu Króla Juana Carlosa I (Universidad Rey Juan Carlos I). Zostało założone najprawdopodobniej około 1085–1137 po zajęciu królestwa Toledo przez chrześcijan (1085 r.).

</doc>
<doc id="469798" url="https://pl.wikipedia.org/wiki?curid=469798" title="Obiektowa baza danych">
Obiektowa baza danych

Obiektowa baza danych – zbiór obiektów, których zachowanie się, stan oraz związki są określone zgodnie z obiektowym modelem danych. Obiektowy system zarządzania bazą danych jest systemem wspomagającym definiowanie, zarządzanie, utrzymywanie, zabezpieczanie i udostępnianie obiektowej bazy danych.
Obiektowe systemy zarządzania bazą danych zapewniają tradycyjną funkcjonalność baz danych, lecz bazują na modelu obiektowym. Ich atutem jest udostępnianie danych w postaci obiektowej, czyli takiej samej w jakiej dane są przechowywane w programach napisanych w obiektowych językach programowania. Znika konieczność odwzorowania między modelem obiektowym a modelem relacyjnym jak to ma miejsce w przypadku użycia relacyjnej bazy danych.
Historia.
Pierwsze prace nad standaryzacją Obiektowych baz danych zaczęły się w roku 1991. Stworzona została grupa do prac nad standardem, została ona nazwana Object Database Management Group ODMG. Grupa zaczęła działać formalnie jako organizacja. Pierwszy rys standardu został opublikowany w roku 1991.
W roku 1999 rozpoczął swoją prace JSR243, który w roku 2002 opublikował standard Java Data Objects 1.0
Standard ODMG.
Przedstawione poniżej części składają się na zaproponowaną przez standard ODMG architekturę:
Jako podstawa użyty został model obiektu zaproponowany przez OMG. Rdzeń modelu OMG został zaprojektowany jako wspólny mianownik dla ORB (Object Request Broker), systemów bazodanowych, obiektowych języków programowania oraz innych aplikacji. Trzymając się architektury OMG, ODMG zaprojektowało własny profil tego modelu, zawierający dodatkowe cechy (na przykład relacje), aby zagwarantować możliwość realizacji swoich zamierzeń.
Język specyfikacji jako podstawę przyjął IDL (Interface Definition Language) z OMG. Wersja 2.0 dodała obsługę innych języków, które umożliwiają na przykład wymianę obiektów pomiędzy rozproszonymi bazami danych
Język zapytań został pomyślany jako język deklaratywny. Służy on do pobierania oraz uaktualniania obiektów w bazie. Jako podstawa został użyty język SQL, wzbogacony o nowe możliwości.
Standard JDO.
Java Data Objects JDO to standard, który został stworzony przez firmę Sun Microsystems.
Jako podstawa użyty został model obiektu używany przez język Java. Obiekty, które mają stać się trwałe, implementują interfejs PersistenceCapable.
Metadane zapisywane są w plikach formatu XML. Każda klasa zdolna do trwałości, posiada swój własny plik o nazwie &lt;nazwa-klasy&gt;.jdo.

</doc>
<doc id="469800" url="https://pl.wikipedia.org/wiki?curid=469800" title="Mocz ostateczny">
Mocz ostateczny

Mocz ostateczny – mocz powstający z moczu pierwotnego w wyniku zagęszczenia, zwrotnej resorpcji i sekrecji w kanalikach nerkowych. Ma on o wiele mniejszą objętość i większe stężenie substancji niż mocz pierwotny. Zawiera m.in. wodę, produkty przemiany materii, mocznik. Gromadzi się w miedniczkach nerkowych, skąd moczowodami spływa do pęcherza moczowego. Mocz ostateczny ma około 200 razy większe stężenie od moczu pierwotnego. Jest wydalany przez cewke moczową.
Objętość moczu ostatecznego zależy od:
W skład moczu ostatecznego wchodzą: woda, jony sodu (1% jonów obecnych we krwi), jony potasu, jony wodorowe, mocznik, kwas moczowy, urobilinogen, zbędne produkty przemiany materii, toksyny, metabolity leków oraz substancje obecne we krwi w stężeniu przewyższającym ich próg nerkowy.

</doc>
<doc id="469802" url="https://pl.wikipedia.org/wiki?curid=469802" title="Pieczęć stanowa Wisconsin">
Pieczęć stanowa Wisconsin

Pieczęć stanowa Wisconsin przedstawia tarczę herbową, na której widnieją symbole rolnictwa, górnictwa, przemysłu i żeglugi. Umieszczony w centrum herb i dewiza państwowa USA "E pluribus unum" (Z wielu jedno) przypominają o przynależności do Unii. Borsuk odzwierciedla przydomek "Stan borsuka". Nad nim wstęga z dewizą stanu "Forward" (Naprzód). Róg obfitości i sztabki ołowiu symbolizują główne gałęzie gospodarki, rolnictwo i górnictwo. Tarczę podtrzymują marynarz i górnik - symbole pracy na lądzie i morzu.
Pieczęć od 1836 roku.

</doc>
<doc id="469804" url="https://pl.wikipedia.org/wiki?curid=469804" title="Umbrtka">
Umbrtka

Umbrtka – side-project czeskiego wykonawcy Morbivoda (inne jego projekty to zespoły Trollech, Quercus, War for War i Stíny Plamenů). Zespół w utworach porusza m.in. tematykę problemów pracowniczych, społecznych oraz kwestie związane z industrializacją. W trówczości można znalaźć wiele odnośników do rodzinnego miasta zespołu – Pilzna. Tytułowa Umbrtka to boska personifikacja przemysłowego miasta. Muzycznie twórczość zespołu nawiązuje do black metalu, jednak członkowie grupy określają ten styl jako gray metal. Charakterystyczną cechą zespołu jest krzykliwy wokal (scream), który miesza się z recytacjami oraz klasycznym growlingiem. Na początku działalności, aby uzyskać bardziej surowe brzmienie, zamiast zestawu perkusyjnego zespół korzystał z blaszanych talerzy i kubła na śmieci.

</doc>
<doc id="469805" url="https://pl.wikipedia.org/wiki?curid=469805" title="Point Coordination Function">
Point Coordination Function

Point Coordination Function - funkcja, której celem jest wspieranie usług, w których czas ma znaczenie krytyczne. Umożliwia ona odpowiedniemu punktowi koordynującemu uprzywilejowany dostęp do nośnika. W roli punktu koordynującego występuje zwykle punkt dostępu połączony z siecią stałą. 
W standardzie 802.11 funkcja PK zdefiniowana jest wprawdzie jako opcjonalna, jednak wszystkie stacje muszą przestrzegać określonych reguł dostępu do nośnika. Stacje, które mogą odpowiadać na zapytania PK, nazywane są CF-pollable. Oprócz punktu dostępu tylko takie stacje mogą przesyłać dane zgodnie z regułami PCF.
PCF steruje przesyłaniem ramek, gdy nie panują zasady konkurencji (contention free period – CFP) – okresy te przeplatają się z okresami, w których sterowanie przejmuje DCF i przestrzegane są zasady konkurencji. CFP powtarzane jest w określonych odstępach czasu (CFP – Rate); na początek wysyłany jest sygnał beacon, który zawiera informacje o maksymalnym czasie trwania CFP. Wszystkie stacje w BSS, oprócz PC, ustawiają swoje liczniki NAV na tę wartość. Jeżeli nośnik jest wolny, po upływie czasu PCF-IFS (PIFS), a na początku czasu CFP sterowanie przejmuje PC. Czas PIFS jest dłuższy od czasu SIFS, ale krótszy od czasu DIFS. PCF ma więc wyższy priorytet niż zwykła transmisja, musi jednak czekać na potwierdzenie. W czasie trwania CFP funkcje sterujące sprawuje PC. Prowadzi on listę Polling List i w trakcie trwania czasu CFP pyta kolejno wszystkie stacje z tej listy, czy chcą nadawać. Do identyfikacji stacji służy Association Identifier.

</doc>
<doc id="469809" url="https://pl.wikipedia.org/wiki?curid=469809" title="Ropalium">
Ropalium

Ropalium, ciałko brzeżne – kompleksowy narząd zmysłu scyfomeduz i kubomeduz. Ropalia występują na brzegu dzwonu meduzy. W ich skład wchodzą najczęściej proste narządy światłoczułe – oczka, w postaci skupisk komórek barwnikowych (czasami otaczających przezroczyste komórki, spełniające rolę soczewki), a także prosty narząd równowagi zwany statocystą.

</doc>
<doc id="469812" url="https://pl.wikipedia.org/wiki?curid=469812" title="Hołd lenny w Krzyszkowie">
Hołd lenny w Krzyszkowie

Hołd lenny w Krzyszkowie – porozumienie zawarte 30 sierpnia 1157 w Krzyszkowie (łac." Crisgova") pod Poznaniem między księciem Bolesławem Kędzierzawym i jego bratem Mieszkiem III a cesarzem Fryderykiem I Barbarossą. Z postanowień traktatu wynikało oddanie w lenno cesarskie części spornych ziem polskich, do których pretensje wysuwał wygnany z kraju przez młodszych braci Władysław II. Dzięki złożeniu hołdu Bolesław Kędzierzawy mógł nadal władać nieprawnie zagarniętą dzielnicą senioralną. Ponadto (już jako lennik) zobowiązywał się do uczestnictwa w roku następnym — 1158 w tzw. cesarskiej „wyprawie mediolańskiej” oraz zapłacenia zaległego trybutu w wysokości 3400 grzywien srebra. Rękojmią zobowiązań krzyszkowskich było wysłanie do Królestwa Niemieckiego wybranych zakładników z możnych rodów polskich, a także Kazimierza, najmłodszego brata Bolesława i Mieszka.

</doc>
<doc id="469819" url="https://pl.wikipedia.org/wiki?curid=469819" title="Funkcja Point Coordination">
Funkcja Point Coordination



</doc>
<doc id="469820" url="https://pl.wikipedia.org/wiki?curid=469820" title="Osteogeneza dystrakcyjna">
Osteogeneza dystrakcyjna

Osteogeneza dystrakcyjna – metoda zabiegowego wydłużania kości, najczęściej o kilka centymetrów.
Polega na przecięciu kości bez naruszania ciągłości okostnej i stopniowym odsuwaniu od siebie powstałych w ten sposób fragmentów przy pomocy rusztowań, stelaży lub implantów. Tempo rozciągania kości wynosi 0,5-1,0 mm dziennie. Komórki kościotwórcze wypełniają lukę, a powstała w ten sposób kość ma taką samą strukturę, jak naturalna (może być nawet bardziej wytrzymała). Jednocześnie mięśnie, nerwy i naczynia krwionośne ulegają rozciągnięciu i dopasowują się do nowego kształtu ciała.
Pierwsze próby przeprowadzano już na początku XX wieku. Metodę dopracował i spopularyzował Gawriił Ilizarow w latach 50. XX w. Aktualnie służy ona m.in. do wydłużania kości rąk, nóg i palców, modelowania mózgoczaszki, szczęki i żuchwy.

</doc>
<doc id="469821" url="https://pl.wikipedia.org/wiki?curid=469821" title="Cieślar">
Cieślar

Cieślar (920 m n.p.m.) – pokryty polanami szczyt w Beskidzie Śląskim, w głównym grzbiecie pasma Czantorii i Stożka, położony między Wielkim Soszowem (na pn.) a Małym Stożkiem (na pd.). Nazwa pochodzi od nazwiska Cieślar (w 1621 r., tuż po osadzeniu wsi Wisła notowano w niej już 4 Cieślarów, a i dziś jest to jedno z najpopularniejszych nazwisk w Wiśle).
Szczyt Cieślara wyróżnia się prawie dookolną panoramą, ukazującą m.in. cały Beskid Śląski i pd. część Beskidu Śląsko-Morawskiego.
Przez szczyt Cieślara biegnie granica państwowa polsko-czeska, a wzdłuż niej znakowane szlaki turystyczne: polskie czerwone (Główny Szlak Beskidzki) i czeskie niebieskie.

</doc>
<doc id="469822" url="https://pl.wikipedia.org/wiki?curid=469822" title="PCF">
PCF



</doc>
<doc id="469824" url="https://pl.wikipedia.org/wiki?curid=469824" title="Stożek Mały (Beskid Śląski)">
Stożek Mały (Beskid Śląski)

Stożek Mały (cz. Malý Stožek, 843 m n.p.m.) – słabo zaznaczające się, bezleśne wzniesienie w Beskidzie Śląskim w głównym grzbiecie Pasma Czantorii, położone między Wielkim Stożkiem a Cieślarem. Od Stożka Małego odchodzi na północny wschód boczne ramię Kobylej. Pod szczytem, tuż na północ od jego kulminacji znajduje się kilka zabudowań osiedla Stożek Mały, należącego administracyjnie do Wisły. Po zachodniej stronie grzbietu łączącego Stożek Mały z Cieślarem, na wys. ok. 800–830 m, kilka zabudowań czeskiego przysiółka Malý Stožek, należącego administracyjnie do Nydku.
Przez szczyt Stożka Małego biegnie granica państwowa polsko-czeska, a wzdłuż niej czerwono znakowany szlak turystyczny z Wielkiej Czantorii na Wielki Stożek (fragment Głównego Szlaku Beskidzkiego). Od strony czeskiej, z Kolibisk w dolinie Głuchówki, wyprowadzają na grzbiet znaki zielone, zaś z doliny Dziechcinki po stronie polskiej – żółte znaki, wiodące dalej do schroniska PTTK na Wielkim Stożku.

</doc>
<doc id="469828" url="https://pl.wikipedia.org/wiki?curid=469828" title="Candido Portinari">
Candido Portinari

Candido Portinari (ur. 29 grudnia 1903 w Brodowskim w Brazylii, zm. 6 lutego 1962 w Rio de Janeiro) – brazylijski malarz, stworzył ponad pięć tysięcy dzieł (małe obrazy, jak i duże murale). W 2003 pośmiertnie odznaczony brazylijskim Orderem Zasługi Kulturalnej.

</doc>
<doc id="469829" url="https://pl.wikipedia.org/wiki?curid=469829" title="Candido portinari">
Candido portinari



</doc>
<doc id="469836" url="https://pl.wikipedia.org/wiki?curid=469836" title="Umowa krzyszkowska">
Umowa krzyszkowska



</doc>
<doc id="469841" url="https://pl.wikipedia.org/wiki?curid=469841" title="Eleonora Habsburg">
Eleonora Habsburg



</doc>
<doc id="469847" url="https://pl.wikipedia.org/wiki?curid=469847" title="Hołd w Krzyszkowie">
Hołd w Krzyszkowie



</doc>
<doc id="469851" url="https://pl.wikipedia.org/wiki?curid=469851" title="Wiskula">
Wiskula



</doc>
<doc id="469852" url="https://pl.wikipedia.org/wiki?curid=469852" title="Boliwariańska Republika Wenezueli">
Boliwariańska Republika Wenezueli



</doc>
<doc id="469856" url="https://pl.wikipedia.org/wiki?curid=469856" title="Kościół św. Mateusza w Łodzi">
Kościół św. Mateusza w Łodzi

Kościół ewangelicko-augsburski św. Mateusza – kościół w Łodzi, przy Piotrkowskiej 283.
Historia.
Świątynia została wzniesiona w latach 1909–1928. Z inicjatywą wybudowania nowego kościoła i podzielenia dotychczasowej parafii wystąpił I pastor parafii św. Jana – ks. Wilhelm Piotr Angerstein.
Pierwszy wybór miejsca pod budowę padł na plac ofiarowany przez Ernsta Leonhardta w pobliżu Górnego Rynku, pomiędzy ulicami Piotrkowską a Rzgowską (obecnie plac Niepodległości). Miejsce jednak było obniżone i miało podmokły grunt, co wiązałoby się z zastosowaniem głębokich fundamentów. Inicjatorzy też nie chcieli budować na skraju ulicy Piotrkowskiej. W roku 1904 kupiono przy ul. Piotrkowskiej 279/281 działkę za 37 550 rubli od J. Hiedricha. W lipcu 1904 r. przyszła z Petersburga zgoda na budowę kościoła. 
Proboszcz parafii kościoła św. Jana ksiądz Wilhelm Piotr Angerstein, chcąc wybrać styl architektoniczny pod budowę przyszłego kościoła, wybrał się do Niemiec, by zobaczyć nowo wybudowane świątynie na zachodzie Europy. Najbardziej do gustu przypadł mu neoromański kościół św. Jakuba w Dreźnie projektu Jürgena Krögera oraz kościół św. Jana projektu Richarda Gazego i Alfreda Böttchera przy ul. Sudeckiej we Wrocławiu. Następnie poproszono Roberta Nestlera, Johanesa Wendego i Pawła Rubensahma o wykonanie szkiców w oparciu o wzory wskazane przez ks. Angersteina. W 1906 r. komitet budowy i zaproszeni przez niego budowniczowie: Piotr Brukalski, Juliusz Jung oraz Johann Steck wybrali projekt. Wygrała propozycja Johannesa Wendego, współwłaściciela firmy architektoniczno-budowlanej "Wende i Klause". Budowa jednak się opóźniła ze względu na wyjazd wielu przedsiębiorców (sponsorów), członków komitetu budowniczego, z powodu strajków, walk ulicznych oraz niepokojów politycznych w latach 1905–1906.
2 lipca 1908 r. na zebraniu parafian uchwalono potrzebę przyspieszenie prac. Aby rozszerzyć plac budowy, dokupiono od Ryszarda Geyera za 37 000 rubli posesję przy ul. Piotrkowskiej 283. Urzędowy kosztorys wykonał młodszy architekt miejski Ignacy Stebelski za 121 rubli. Zgoda władz nadeszła w styczniu 1909, a latem rozpoczęto prace budowlane. 8 października 1909 odbyła się uroczystość wmurowania kamienia węgielnego pod budowę świątyni. Połączono ją z obchodami 25-lecia istnienia kościoła św. Jana (macierzystego wobec wznoszonej świątyni). Jako pierwszą wybudowano kaplicę św. Mateusza ufundowaną przez małżeństwo Herbstów. W trakcie budowy stwierdzono, że budynek będzie zbyt mały. Projekt wysłano do berlińskiego architekta Franza Schwechtena. Według jego rad i wskazówek J. Wende przerobił wcześniejszy projekt. Prace znów ruszyły jesienią 1910 roku. Wiosną 1913 r. przystąpiono do realizacji kopuły z żelbetu. Pracę wykonała łódzka filia warszawskiej firmy Wayss i Freytag. Główny gmach kościoła ukończono do stanu surowego, kiedy budowę przerwała I wojna światowa. W czasie wojny położono prowizoryczny drewniany dach pokryty papą. W 1916 r. zerwała go burza gradowa. Świątynię ukończono po wojnie. Jej poświęcenie nastąpiło 1 listopada 1928 r.
Architektura.
Kościół zbudowany w stylu neoromańskim. Budowla w zarysie oparta została na planie krzyża greckiego, którego trzy ramiona wypełniają empory i chór, a czwarte zawiera prezbiterium. Nad całością góruje w części frontowej wysoka na 80 m wieża, wzniesiona na planie kwadratu, przechodząca w swoich górnych partiach w ośmioboczne założenie nakryte iglicowym hełmem. W części środkowej wieży towarzyszą na narożach małe ośmioboczne ażurowe wieżyczki. Wewnętrzna kopuła wykonana z żelbetu, ma wysokość 26 metrów w najwyższym jej punkcie, przy średnicy 17 m. We wnętrzu kościoła znajdują się liczne kinkiety i żyrandole, z których największy o czterometrowej średnicy ma 240 punktów świetlnych. Wiele elementów wystroju wykonanych jest z białego marmuru. Na ścianach bocznych znajdują się rozety wypełnione witrażami.
Organy.
Wewnątrz kościoła znajdują się organy zbudowane w 1928 r. przez firmę Rieger Orgelbau z Karniowa (niem. Jägerndorf), Opus 2360. Posiadają 60 głosów i są jednym z najcenniejszych instrumentów koncertowych na terenie miasta.
Dzięki świetnej akustyce w świątyni odbywają się liczne koncerty. Przez wiele lat występowała tu orkiestra Filharmonii Łódzkiej.
Dyspozycja instrumentu
Dzwony.
Nad zegarem wisi 6 dzwonów wykonanych z żeliwa.

</doc>
<doc id="469860" url="https://pl.wikipedia.org/wiki?curid=469860" title="Lemony Snicket">
Lemony Snicket

Lemony Snicket – postać fikcyjna, autor i narrator "Serii niefortunnych zdarzeń", napisanej przez Daniela Handlera. Pod tym pseudonimem Handler napisał jeszcze inne utwory, m.in.: ", Laszlo boi się ciemności" czy też "Seria Niewłaściwych Pytań". Do tej ostatniej, Handler napisał jeszcze dodatkową książkę "File Under: 13 Suspicious Incidents". Są jeszcze inne utwory, które nie zostały przetłumaczone na język polski, np. "Beatrice Letters" czy "Horseradish: Bitter Truths You Can't Avoid."
Lemony Snicket jest osobą, która bada historię Baudelaire’ów i ponoć spisuje tę historię pod wpływem dawno złożonej obietnicy. Oprócz tego, był zakochany w Beatrycze, matce sierot, dla której na początku każdej części "Serii niefortunnych zdarzeń" umieszcza dedykacje, i do której często odwołuje się w swoich tekstach.
W filmie "," rolę Lemony Snicketa odgrywa Jude Law, a serialu "Seria Niefortunnych Zdarzeń" – Patrick Warburton.
Historia.
Lemony Snicket urodził się według pogłosek w wielkiej oborze. Według niego samego doszło do tego w Wielkomiejskich Zakładach Serowarów. Są też pogłoski o tym, iż jego rodzina mieszkała na ul. Złodziejskiej 3. On jednak twierdzi, że to było na innej ulicy. O nim krążą legendy i plotki zebrane w balladzie „Młody Snicket”.
Chłopak w dzieciństwie był obserwowany przez Wolontariat Zapalonych Strażaków (WZS), tak więc miał on już od urodzenia styczność ze skrótem WZS. W wieku około 3 lat został porwany przez kierowcę czarnego automobilu i przewieziony do WZS, gdzie został naznaczony tatuażem z okiem na kostce lewej nogi. Tam się również uczył i rozpoczął swoją działalność. Natomiast karierę pisarską rozpoczął w plotkarskiej gazecie „Dziennik Punctilio” znaną z pisania nieprawdziwych historii lub prawdziwych, ale bardzo zmienionych. Snicket pracował tam jako krytyk teatralny. Napisał recenzję wielu utworów, wśród których były też i te wystawiane przez Hrabiego Olafa i Esmeraldę Szpetną, a wyreżyserowane miały być przez Ala Funcoota (jest to pseudonim Olafa [anagram od "Count Olaf"]. Ostatnie przedstawienie Olafa „"Ostatnie ostrzeżenie dla tych co stają mi na drodze"” zostało krytycznie ocenione przez Snicketa m.in. przez wymuszenie na widzach oddanie dobroci materialnych podczas zakończenia spektaklu. Wtedy wyszła na jaw tajemna działalność mężczyzny w WZS i redaktorka naczelna „Dziennika Punctilio” Eleonora Poe (siostrą pana Poe) zwolniła go z pracy zatrudniając na jego miejsce Geraldine Juliene, która pisała najwięcej nieprawdziwych artykułów oraz posiadała swoją rubrykę „Tajemne organizacje, o których warto wiedzieć”. Na łamach tej rubryki miał pojawić się dotychczasowy adres kwatery głównej WZS – wtedy odkryto, iż WZS jest infiltrowane. Infiltracji dokonali prawdopodobnie Hrabia Olaf i Esmeralda Szpetna (w protokole z zebrania oznaczeni są literami O i E oznaczających ich imiona).
Przez tę całą historię Lemony Snicket został oskarżony o działalność przestępczą i od tego momentu jest ścigany przez policję. On sam z pomocą swojego rodzeństwa i kilku członków WZS ucieka na statku „Prospero” z kraju jako marynarz. W wyniku jego ucieczki statek odpłynął o 3 godziny za wcześnie, prawdopodobnie po to, by Snicket był jak najszybciej wolny oraz żeby na statek weszło jak najmniej przeciwników Snicketa.
Poza tym Lemony Snicket jest autorem słynnych akt Snicketa, w których były wyniki śledztwa w sprawie pożarów i morderstw, które bardzo obciążały Hrabiego Olafa, Esmeraldę Szpetną i ich współtowarzyszy.
Lemony Snicket kochał kobietę imieniem Beatrycze, z którą miał wziąć ślub. Prawdopodobnie mowa tutaj o Beatrycze Baudelaire – matce Wioletki, Klausa i Słoneczka. Nie wiadomo dlaczego nie doszło do ślubu, chociaż prawdopodobnie stało się to przez wrobienie Lemony’ego w skandale.
Po pożarze domu Baudelaire’ów i śmierci Beatrycze oraz Betranda Baudelaire’ów Snicket poświęca swoje życie ponoć z przymusu, by opisać losy ich dzieci. Efektem tego jest Seria niefortunnych zdarzeń. Po napisaniu historii Wioletki, Klausa i Słoneczka oraz tym samym końcową historię Hrabiego Olafa on sam zaczyna pracować jako portier w wydawnictwie książek, w tym samym, gdzie pracuje Daniel Handler. Spisuje swoją autobiografię i kilka stronic wciska w ręce pracowników wydawnictwa z nadzieją, że jego historia zostanie wydana. Efektem tego jest . W tym samym czasie „Dziennik Punctilio” wydaje na łamach swojej gazety nekrolog Lemony Snicketa informując o jego rzekomej śmierci. Jednakże jak wiadomo z „Nieautoryzowanej autobiografii” on żyje i działa właśnie w wydawnictwie. Lemony Snicket miał także powiązania z rodziną Winnipegów, Widdershinsów i Baudelaire’ów. Znał także profesora Sebalda – wynalazcę tajnego kodu.
źródło: książka, literacki kalejdoskop

</doc>
<doc id="469862" url="https://pl.wikipedia.org/wiki?curid=469862" title="Eric West">
Eric West

Eric West, właściwie Eric Rosa (ur. 18 maja 1982 w Nowym Jorku) – amerykański piosenkarz, aktor i wykonawca muzyki R&amp;B.

</doc>
<doc id="469864" url="https://pl.wikipedia.org/wiki?curid=469864" title="Rio (audio)">
Rio (audio)



</doc>
<doc id="469872" url="https://pl.wikipedia.org/wiki?curid=469872" title="Andorianie">
Andorianie

Andorianie – to fikcyjna rasa żyjąca w fikcyjnym świecie Star Trek pochodząca z księżyca Andoria orbitującego wokół planety Andor gazowego olbrzyma. Andorianie są członkami i jednymi z założycieli Zjednoczonej Federacji Planet.
Anatomia.
Andorianie są rasą humanoidalną. Od ludzi odróżnia ich niebieskie zabarwienie skóry (jest za to odpowiedzialna duża ilość kobaltu w ich melaninie), białe włosy oraz posiadanie dwóch wypustek nad czołem.
Owe czułki zwane też antenami są wyroślami mieszczącymi narząd równowagi, wspomagają też narządy słuchu i wzroku (są odpowiedzialne tylko za widzenie przez nich kolorów, gdyż ich oczy tego nie potrafią). Odcięte odrastają w niecałe 9 miesięcy. Osobnik pozbawiony jednej z anten, adaptuje się do nowych warunków i jest w stanie zachować równowagę już po kilku dniach. Są one pozostałością od owadów – z których Andorianie wyewoluowali.
Kolejną insektoidalną pozostałością jest ich zanikający już szkielet zewnętrzny – który jest uzupełnieniem szkieletu wewnętrznego. Daje to Andorianom większą ochronę narządów.
Poza tym Andorianie są nieco wyżsi i silniejsi od ludzi.
Historia.
Przed założeniem Federacji, Andoria była monarchią, zaś światy, w XXIV wieku należące do Konfederacji Andoru, były częścią Imperium Andoriańskiego. Andoriańska armia nosiła nazwę Andoriańskiej Gwardii Imperialnej. Pierwszym napotkanym przez nich obcym gatunkiem byli Wolkanie, z którymi Andorianie byli w ciągłym konflikcie przez wiele lat. Pierwszy, dość niefortunny kontakt z Ziemią nastąpił w roku 2151, gdy Andorianie wzięli do niewoli członków załogi okrętu Enterprise, biorąc ich za wolkańskich szpiegów. Wkrótce jednak stosunki z Ziemią poprawiły się i Andorianie zostali jedną z ras założycielskich Zjednoczonej Federacji Planet, wraz ze swoimi niedawnymi wrogami – Wolkanami. W XXIV wieku Andoria jest demokracją, po tym, jak Imperium Andoriańskie przekształcone zostało w Konfederację Andoru. Według skali Richtera (stworzonej w XXIII wieku w uniwersum Star Trek) jest to cywilizacja na poziomie N: epoka technokracji.

</doc>
<doc id="469876" url="https://pl.wikipedia.org/wiki?curid=469876" title="Euroband">
Euroband

Euroband, europasek – niebieski pasek z flagą europejską i oznaczeniem państwa, znajdujący się po lewej stronie tablicy rejestracyjnej. Stosowany jest na tablicach rejestracyjnych państw Unii Europejskiej.
Historia.
Wspólny format tablic dla państw UE został wprowadzony rozporządzeniem Rady (WE) nr 2411/98 z dnia 3 listopada 1998 i wszedł w życie 11 listopada 1998 roku. Był on oparty na tablicach rejestracyjnych, które już wcześniej wprowadziły: Irlandia (1991), Portugalia (1992) i Niemcy (1994).
Stosują go państwa członkowskie Unii Europejskiej (nieobowiązkowy w Danii i Finlandii).
Inne.
Zmodyfikowany (bez flagi europejskiej lub z własnymi symbolami) pasek stosują (przyjęły) też państwa i terytoria niebędące w Unii Europejskiej: Albania, Bośnia i Hercegowina, Czarnogóra, Gruzja, Iran, Izrael, Kirgistan, Kosowo, Liban, Macedonia Północna, Norwegia, Queensland, Serbia, Turcja, Ukraina, Wiktoria, Wyspy Owcze i inne.

</doc>
<doc id="469878" url="https://pl.wikipedia.org/wiki?curid=469878" title="STS-121">
STS-121

STS-121 – sto piętnasta misja amerykańskiego programu lotów wahadłowców i trzydziesta druga wahadłowca Discovery. Była traktowana jako misja testowa, druga z kolei misja programu "Powrót do lotów" (ang. "Return to flight"). Program ten wprowadzono po katastrofie promu Columbia w 2003 roku, w celu wprowadzenia nowych procedur poprawy bezpieczeństwa wahadłowca i załogi.
Załoga.
Thomas Reiter był pierwszym członkiem stałej załogi ISS spoza Rosji lub Stanów Zjednoczonych. 15 lipca 2004 z załogi został z przyczyn medycznych usunięty Carlos Noriega. Zastąpił go Piers Sellers.
Charakterystyka misji.
Głównym celem misji była poprawa bezpieczeństwa podczas przyszłych misji. Ponadto Discovery dostarczył zaopatrzenie na Międzynarodową Stację Kosmiczną w specjalnym module MPLM "Leonardo", który został przyłączony do stacji na czas misji STS-121. Na pokładzie był również trzeci członek stałej załogi stacji. Dwóch pozostałych członków, Pawieł Winogradow i Jeffrey Williams, dotarło na stację 1 kwietnia na pokładzie statku Sojuz TMA-8. Dotarcie Thomasa Reitera ponownie zwiększyło stałą załogę stacji do trzech osób. Winogradow i Williams wrócili na Ziemię tym samym Sojuzem, którym przylecieli. Reiter powrócił podczas misji wahadłowca STS-116. Od czasu Ekspedycji 7. załogę stanowiło tylko dwóch astronautów, co było spowodowane wstrzymaniem programu wahadłowców, które regularnie dostarczały zaopatrzenie na stację.
Astronauci Fossum i Sellers przeprowadzili trzy 6,5 godzinne spacery kosmiczne (EVA), podczas których przetestowali m.in. nowe techniki naprawy płytek termicznych oraz nowe przedłużenie ramienia wahadłowca RMS. Naprawili także kursujący po kratownicy stacji Mobile Transporter.

</doc>
<doc id="469888" url="https://pl.wikipedia.org/wiki?curid=469888" title="Grand Prix Australii 2006">
Grand Prix Australii 2006

Wyniki Grand Prix Australii, trzeciej rundy Mistrzostw Świata Formuły 1 w sezonie 2006.
Wyścig.
 
 
 
 
 
 
 
 
 
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="469893" url="https://pl.wikipedia.org/wiki?curid=469893" title="Ruptawiec">
Ruptawiec

Ruptawiec – przysiółek Ruptawy, położony w jej wschodniej części. Graniczy z Bziem Zameckim, częściowo z Pielgrzymowicami oraz Cisówką. Zabudowa Ruptawca wyznaczona jest m.in. ulicami Libowiec, Matejki i częściowo Długosza. Na terenie Ruptawca istniała założona na początku XIX w. szkoła ewangelicka (druga znajdowała się w samej Ruptawie przy obecnej ulicy Cieszyńskiej, naprzeciw pierwszego kościoła ewangelickiego), która została zlikwidowana w okresie powojennym.

</doc>
<doc id="469897" url="https://pl.wikipedia.org/wiki?curid=469897" title="Sacha Pecaric">
Sacha Pecaric

Sacha Pecaric (ur. 1965 w Rijece) – rabin, filozof i wydawca klasycznych tekstów żydowskich.
Po studiach w Pradze kontynuował studia na wydziale rabinicznym Yeshiva University (Isaac Elchanan Theological Seminary przy Yeshiva University w Nowym Jorku, gdzie uzyskał ortodoksyjną smichę rabinacką) i wydziale filozofii Columbia University (studia magisterskie) i Uniwersytecie Karola (doktorat). W latach 1997-2004 mieszkał w Krakowie, gdzie kierował oddziałem Fundacji Ronalda S. Laudera, która realizowała cele edukacyjne wobec miejscowej społeczności żydowskiej, a także wobec wszystkich zainteresowanych wiedzą z zakresu judaizmu. Prowadził intensywne studia talmudyczne dla krakowskiej społeczności w Jesziwie Pardes Lauder.
Obecnie Pecaric mieszka w Teaneck pod Nowym Jorkiem, jednak w dalszym ciągu zajmuje się wykładami i działalnością wydawniczą w Polsce.
W kwietniu 2011 z inicjatywy Sachy Pecaricia powstała wirtualna Jesziwa Pardes, która prowadzi cotygodniowe wykłady nt. judaizmu i pogłębione studium Talmudu.
Publikacje.
Pecaric założył żydowskie wydawnictwo "Pardes Lauder" (obecnie Stowarzyszenie Pardes) publikujące książki o tematyce religijnej, płyty z wykładami, plakaty. Dotychczas ukazało się ponad 20 pozycji książkowych, w tym modlitewnik żydowski, "Hagada na Pesach" i "Bramy Halachy - Religijne Prawo Żydowskie".
Pecaric jest redaktorem i współautorem pierwszego po wojnie przekładu Tory z języka hebrajskiego na polski dokonanego przez tłumacza żydowskiego. Ukazały się już wszystkie tomy: Bereszit (Księga Rodzaju, 2001), Szemot (Księga Wyjścia, 2003), Wajikra (Księga Kapłańska, 2005), Bemidbar (Księga Liczb, 2005) i Dewarim (Księga Powtórzonego Prawa, 2006).
W roku 2011 ukazała się książka "Czy Torę można czytać po polsku?", stanowiąca zapis rozmowy przeprowadzonej przez Pawła Jędrzejewskiego z rabinem Pecaricem na temat pierwszego w historii tłumaczenia Tory na język polski dokonanego tradycyjną metodą targumu.

</doc>
<doc id="469903" url="https://pl.wikipedia.org/wiki?curid=469903" title="Parafa">
Parafa

Parafa (z fr. "paraphe", z gr. "paragraphos" '(znak) dopisany obok') – znak graficzny w postaci inicjałów jego autora. Parafę odróżnia się od skrótu podpisu, tj. podpisu składanego z pominięciem niektórych liter. Parafa nie jest pojęciem zdefiniowanym w polskim prawie, choć istnieje w orzecznictwie.

</doc>
<doc id="469906" url="https://pl.wikipedia.org/wiki?curid=469906" title="Trzyletni Plan Odbudowy Gospodarki">
Trzyletni Plan Odbudowy Gospodarki



</doc>
<doc id="469907" url="https://pl.wikipedia.org/wiki?curid=469907" title="Tyrtej">
Tyrtej



</doc>
<doc id="469908" url="https://pl.wikipedia.org/wiki?curid=469908" title="Tyrtaios">
Tyrtaios



</doc>
<doc id="469911" url="https://pl.wikipedia.org/wiki?curid=469911" title="Reddit">
Reddit

Reddit – serwis internetowy przedstawiający linki do różnorodnych informacji, które ukazały się w Internecie. Serwis jest głównie anglojęzyczny, chociaż jego interfejs został przetłumaczony na wiele języków (w tym polski).
Reddit ma około 174 miliony zarejestrowanych użytkowników i zajmuje (na dzień 02.03.2020) 18. pozycję w rankingu Alexa Internet.
W lutym 2006 r. do serwisu Reddit włączono inny serwis internetowy o nazwie infogami, który pozwala na tworzenie stron internetowych działających na zasadzie wiki.
Zasady działania.
Zasadą działania tego serwisu jest możliwość zgłoszenia przez każdego jego użytkownika linku, który później poddawany jest głosowaniu przez innych użytkowników. Głosowanie polega na dodawaniu lub odejmowaniu jednego punktu do wyniku danego linku, co w połączeniu z „wiekiem” danego linku służy do ustalenia pozycji danej informacji na stronie głównej. Każdy link jest zgłaszany do oddzielnej kategorii, zwanej subredditem lub po prostu redditem. Na podstawie indywidualnych głosowań oraz zasubskrybowanych subredditów każdemu z użytkowników przedstawiana jest lista polecanych linków.
Każdy wpis może być dodatkowo komentowany, a dodatkowo każdy komentarz również może otrzymać głos od każdej osoby, co ułatwia nawigację w często dużych dyskusjach. Komentarze mające większą liczbę punktów są prezentowane wyżej, a komentarze o wysoko ujemnej punktacji są automatycznie ukrywane. Subreddity często w rozmowach zapisywane są przez użytkowników w postaci r/subreddit lub /r/subreddit (wielkość liter nie ma znaczenia, choć często zwyczajowo zapisuje się wszystko małymi literami), np. r/programming, r/pics, r/politics, r/science, r/funny, z uwagi na adres URL tych kategorii. Oprócz linków, do serwisu można dodawać również krótki tekst dodany przez autora. Do najbardziej znanych subredittów specjalizujących się w tego rodzaju wpisach jest r/AmA (Ask me Anything – z ang. „Zapytaj mnie o cokolwiek”), r/TodayILearned (TIL – Today I learned ... – z ang. „Dzisiaj się dowiedziałem, że...”), r/news, r/self, r/AskReddit oraz metareddit.
Każdy zarejestrowany użytkownik może stworzyć własnego subreddita, i każdy może wyświetlać inne lub je zasubskrybować. Każdy subreddit może mieć własny styl wyświetlania, założyciela, grupę moderatorów oraz własne zasady odnośnie do tematyki oraz sposobu dodawania nowych linków.
Korzystanie z serwisu jest we wszystkich aspektach bezpłatne, ale istnieje możliwość wykupienia konta (reddit premium), co powoduje zwiększenie pewnych limitów (liczba subskrybowanych i wyświetlanych subredditów, liczba linków na jednej stronie) oraz wyłącza wyświetlanie reklam.

</doc>
<doc id="469918" url="https://pl.wikipedia.org/wiki?curid=469918" title="Alfred Szczepański (literat)">
Alfred Szczepański (literat)

Alfred Szczepański (ur. 1840 w Tarnowie, zm. 8 maja 1909 w Krakowie) – polski działacz społeczny i patriotyczny, publicysta i prozaik posługujący się pseudonimem "Alf". Zajmował się także przekładami. Tłumaczył m.in. fragmenty poezji Tyrtajosa. Był redaktorem pisma Galicja.
Życiorys.
Podczas powstania styczniowego był członkiem Rządu Narodowego i naczelnikiem miasta Krakowa. Za udział w powstaniu przez dwa lata był więziony w Krakowie i Olomuńcu. Po odbyciu kary pracował jako dziennikarz. Redagował dziennik "Kalina", a potem "Kraj". W 1880 roku został sekretarzem Länderbank w Wiedniu. Jego żona była siostrą Leona i Edmunda Zieleniewskich. 
Został pochowany na Cmentarzu Rakowickim w Krakowie (kwatera M–płd-zach–po prawej Haitlingerów.
Jego synem był Ludwik Szczepański – literat, publicysta i dziennikarz.

</doc>
<doc id="469920" url="https://pl.wikipedia.org/wiki?curid=469920" title="Jiayuguan">
Jiayuguan

Jiayuguan (chiń. 嘉峪关; pinyin: "Jiāyùguān") – miasto o statusie prefektury miejskiej w północnych Chinach, w prowincji Gansu, przy linii kolejowej z Lanzhou do Urumczi. W 2010 roku liczba mieszkańców miasta wynosiła 132 461. Ośrodek przemysłu hutniczego, cementowego, maszynowego i włókienniczego.
W mieście znajduje się zabytkowa forteca będąca zachodnim krańcem Wielkiego Muru Chińskiego.

</doc>
<doc id="469921" url="https://pl.wikipedia.org/wiki?curid=469921" title="Trzy Korony (zespół muzyczny)">
Trzy Korony (zespół muzyczny)

Trzy Korony – zespół muzyczny założony przez Krzysztofa Klenczona po jego odejściu z zespołu Czerwone Gitary. Działał od wiosny 1970 do wiosny 1972 roku. W roku 1971 nagrał album "Krzysztof Klenczon i Trzy Korony", z którego pochodzi utwór „10 w skali Beauforta”.
We wrześniu 2010 podczas sesji zdjęciowej do dokumentalnego filmu "10 w skali Beauforta", muzycy Trzech Koron wystąpili w klubie "Stary Rower" w Sopocie. 
W czerwcu 2011 Agencja Fonograficzna Polskiego Radia wydała drugi album Trzech Koron, dedykowany twórczości Krzysztofa Klenczona. Album został zatytułowany "Krzysztof Klenczon i Trzy Korony - (Nie) przejdziemy do historii". Na płycie znalazło się 12 zrekonstruowanych cyfrowo, nie publikowanych dotąd utworów nagranych dla Polskiego Radia, a także dodatkowo dwa utwory w nowym opracowaniu muzycznym, w których wykorzystano oryginalną ścieżkę dźwiękową głosu Krzysztofa Klenczona.
Skład.
Menadżerem zespołu był późniejszy polityk Andrzej Olechowski.

</doc>
<doc id="469924" url="https://pl.wikipedia.org/wiki?curid=469924" title="Franca (miasto)">
Franca (miasto)

Franca – miasto w południowo-wschodniej Brazylii, w północno-wschodniej części stanu São Paulo. Około 358,5 tys. mieszkańców. 
W mieście rozwinął się przemysł obuwniczy, cukrowniczy, odzieżowy, meblarski oraz samochodowy. Ośrodek handlowy regionu uprawy kawowca, kukurydzy, trzciny cukrowej, hodowli bydła; lotnisko, uniwersytet, muzeum.

</doc>
<doc id="469925" url="https://pl.wikipedia.org/wiki?curid=469925" title="Charleston Open">
Charleston Open

Charleston Open – kobiecy turniej tenisowy kategorii WTA 500 zaliczany do cyklu WTA Tour. Rozgrywany na kortach ceglanych w amerykańskim Charleston.
Początki turnieju sięgają roku 1973 roku, kiedy to zawody miały miejsce w Hilton Head. Po dwóch latach imprezę przeniesiono do Amelia Island, skąd po dwóch latach turniej powrócił do Hilton Head i pozostał aż do 2000 roku. Od 2001 roku impreza rozgrywana jest w Charleston.

</doc>
<doc id="469927" url="https://pl.wikipedia.org/wiki?curid=469927" title="Great Falls (Montana)">
Great Falls (Montana)

Great Falls – miasto w Stanach Zjednoczonych, w środkowej części stanu Montana, siedziba administracyjna hrabstwa Cascade, nad rzeką Missouri. Z populacją 58,4 tys. mieszkańców, jest trzecim co do wielkości miastem Montany.
Miasto leży przy autostradzie I-15. W pobliżu znajduje się Baza Sił Powietrznych Malmstrom, oraz instalacja międzykontynentalnych pocisków balistycznych (ICBM) firmy Minuteman. W mieście rozwinął się przemysł rafineryjny, chemiczny, spożywczy oraz hutniczy.

</doc>
<doc id="469934" url="https://pl.wikipedia.org/wiki?curid=469934" title="Biathlon na Zimowych Igrzyskach Olimpijskich 2002">
Biathlon na Zimowych Igrzyskach Olimpijskich 2002

Zawody w biathlonie na Zimowych Igrzyskach Olimpijskich 2002 odbyły się w dniach 11 - 20 lutego 2002 roku. Biathloniści po raz szesnasty rywalizowali o medale igrzysk olimpijskich.
Zawodnicy i zawodniczki walczyli w czterech konkurencjach: w biegu indywidualnym, sprincie, debiutującym na igrzyskach biegu pościgowym i sztafecie. Łącznie rozdanych zostało osiem kompletów medali. Zawody odbyły się w Soldier Hollow. W programie olimpijskim po raz pierwszy pojawiły się biegi pościgowe.

</doc>
<doc id="469938" url="https://pl.wikipedia.org/wiki?curid=469938" title="Celsus z Aleksandrii">
Celsus z Aleksandrii

Celsus z Aleksandrii ( "Kelsos", ; fl. II wiek) – grecko-rzymski filozof i pisarz, przedstawiciel eklektyzmu, krytyk chrześcijaństwa.
Kelsos był działającym w Rzymie filozofem greckim. Przez jakiś czas przebywał w Fenicji i Palestynie, prawdopodobnie również w Egipcie. Był spadkobiercą cesarza i filozofa-stoika Marka Aureliusza.
Wyznawał stoicyzm i platonizm. Nie był – co zarzucali mu chrześcijanie – ateistą ani „bezbożnikiem”. Wypowiadał się pozytywnie o religii rzymskiej i panującej w Cesarstwie tolerancji, widział jednak w nowej religii zagrożenie dla państwa.
Jest znany przede wszystkim jako autor zaginionego dzieła "Prawdziwe słowo" napisanego około roku 178, będącego pierwszym znanym pisemnym wystąpieniem antychrześcijańskim. Pośród licznych zarzutów stawianych chrześcijanom, Kelsos twierdzi m.in., że Jezus był magikiem i oszustem pochodzącym z nieprawego związku Maryi i rzymskiego legionisty Pantery oraz że chrześcijanie kilkakrotnie fałszować mieli i modyfikować treść Ewangelii, będących w jego opinii i tak pełnymi sprzeczności. Polemikę z nim podjął Orygenes w książce "Przeciw Celsusowi", dzięki obszernym cytatom w jego traktacie najważniejsze tezy Kelsosa są dziś nadal znane.

</doc>
<doc id="469940" url="https://pl.wikipedia.org/wiki?curid=469940" title="Zurich Open">
Zurich Open

Zurich Open – profesjonalny turniej tenisowy dla kobiet, rozgrywany w szwajcarskim Zurychu na nawierzchni twardej w hali. Jest to jeden z ostatnich turniejów w kalendarzu kobiecych rozgrywek WTA.
W roku 2008, ostatniej edycji, zdegradowany do drugiej kategorii turniejów WTA.

</doc>
<doc id="469946" url="https://pl.wikipedia.org/wiki?curid=469946" title="San Diego Open">
San Diego Open

San Diego Open, dawniej "Mercury Insurance Open", "Acura Classic", "Southern California Open" – kobiecy turniej tenisowy kategorii WTA Premier Series zaliczany do cyklu WTA Tour. Rozgrywany na kortach twardych w latach 1971–2013 i od 2022 roku. W latach 2008–2009 zawody nie odbyły się. Do roku 2010 turniej rozgrywano w San Diego, trzy ostatnie edycje (2011–2013) odbyły się w Carlsbadzie, a od 2022 roku turniej wrócił do San Diego (ranga WTA 500). W sezonie 2015 został rozegrany turniej WTA 125K Series. 
Od sezonu 2021 turniej jest organizowany w ramach męskiego cyklu ATP Tour.

</doc>
<doc id="469948" url="https://pl.wikipedia.org/wiki?curid=469948" title="Wdech">
Wdech

Wdech, inaczej faza czynna oddechu – proces, w trakcie którego dochodzi do przesunięcia powietrza z otoczenia do płuc.
U człowieka we wdechu biorą udział mięśnie międzyżebrowe i przepona. Podczas wdechu płuca zwiększają swoją objętość i tworzy się różnica ciśnień, która umożliwia „zassanie” powietrza. Mięśnie międzyżebrowe kurczą się, żebra unoszą się do góry, przepona obniża się, ciśnienie wewnątrz klatki piersiowej spada i powietrze dostaje się do płuc.
Droga powietrza wdychanego.
Uzyskany tą drogą tlen drogą tętnic rozprowadzany jest do tkanek, komórek, a ostatecznie do mitochondriów.

</doc>
<doc id="469950" url="https://pl.wikipedia.org/wiki?curid=469950" title="USS Nevada">
USS Nevada

USS "Nevada" to nazwa przynajmniej czterech różnych okrętów Marynarki Wojennej Stanów Zjednoczonych nadawana na cześć 36 stanu Stanów Zjednoczonych.

</doc>
<doc id="469951" url="https://pl.wikipedia.org/wiki?curid=469951" title="Stefan Read">
Stefan Read

Stefan Read (ur. 7 maja 1987 w Edmonton) – kanadyjski skoczek narciarski, reprezentant klubu Altius Calgary. Dwukrotny olimpijczyk (2006, 2010).
Swój rekord życiowy wynoszący 191,5 metra ustanowił na skoczni mamuciej w Planicy w 2007. W marcu 2010 ogłosił zakończenie kariery.
Jest bratankiem dwóch kanadyjskich narciarzy alpejskich i uczestników igrzysk olimpijskich – Kena i Jima.
Przebieg kariery.
Pierwszy skok oddał w 1990, kiedy miał 3 lata. 10 lat później zadebiutował w narodowej reprezentacji Kanady. W Pucharze Świata zadebiutował w 2004 podczas konkursu w Willingen.
W sezonie 2005/06 regularnie kwalifikował się do konkursów Pucharu Świata. 26 listopada 2005 w Ruce zajął 40. miejsce. Tydzień później w Lillehammer zajął dwa razy 42. miejsce. 10 grudnia w Harrachovie zajął 45. i 37. miejsce. Podczas drugiego konkursu Turnieju Czterech Skoczni w Garmisch-Partenkirchen zajął 39. miejsce, a trzy dni później w Innsbrucku zajął 43. miejsce. 28 stycznia 2006 zajął 23. miejsce podczas konkursu Puchar Świata w Zakopanem i pierwszy raz w karierze zdobył pucharowe punkty. Dzień później na Wielkiej Krokwi był 35. 4 lutego podczas konkursu w Willingen zdobył 2 punkty, zajmując 29. miejsce. 5 marca w Lahti był 33., a 12 marca w stolicy Norwegii, Oslo zajął 43. miejsce. Podczas igrzysk olimpijskich w Turynie zakwalifikował się do drugiej serii, jednak ostatecznie zajął 30. miejsce.
Zawodnik skakał na nartach firmy Elan, miał wiązania Win Air i buty marki Adidas.

</doc>
<doc id="469963" url="https://pl.wikipedia.org/wiki?curid=469963" title="Karpatos">
Karpatos

Karpatos () – wąska i górzysta wyspa na Morzu Egejskim, położona pomiędzy Kretą a Rodos, kilkadziesiąt kilometrów od każdej z tych wysp. Druga co do wielkości wyspa Dodekanezu. W starożytności zamieszkana przez Dorów. Od V wieku p.n.e. należała do Związku Morskiego Aten. 
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Karpatos, w gminie Karpatos. Główne miasto Pigadia.
19 maja 2016 niedaleko wyspy miała miejsce katastrofa lotu EgyptAir 804.

</doc>
<doc id="469968" url="https://pl.wikipedia.org/wiki?curid=469968" title="Rastriya Gaan">
Rastriya Gaan

राष्टिय गान ("Ras Triya Gaan", "Pieśń Narodowa") to hymn państwowy Nepalu w latach 1962–2006. Słowa napisał Sri Chakra Pani Chalise, a muzykę skomponowali Dr AM Pathan oraz Bakhat Bahadur Budhapirthi.

</doc>
<doc id="469972" url="https://pl.wikipedia.org/wiki?curid=469972" title="Przemiana inzentropowa">
Przemiana inzentropowa



</doc>
<doc id="469974" url="https://pl.wikipedia.org/wiki?curid=469974" title="Milo">
Milo

Miejscowości w USA:
Gminy w USA:

</doc>
<doc id="469976" url="https://pl.wikipedia.org/wiki?curid=469976" title="Threshold (serial telewizyjny)">
Threshold (serial telewizyjny)

Threshold – strategia przetrwania – amerykański serial telewizyjny z gatunku science fiction, emitowany w USA jesienią 2005 roku na kanale CBS (w Polsce wiosną 2006 roku na Polsacie). Powstał tylko jeden sezon Threshold (13 odcinków).
Fabuła.
Serial opowiada historię tajnego rządowego zespołu pracującego w ramach programu pod kryptonimem "Threshold", powstałego na wypadek pierwszego kontaktu z istotami pozaziemskimi. Zespół, pod kierownictwem doktor Molly Caffrey (Carla Gugino), zostaje powołany do istnienia, gdy amerykański okręt zostaje poddany działaniu sygnału dźwiękowego pochodzącego z pozaziemskiego obiektu.

</doc>
<doc id="469977" url="https://pl.wikipedia.org/wiki?curid=469977" title="Pak sarzamin shad bad">
Pak sarzamin shad bad



</doc>
<doc id="469978" url="https://pl.wikipedia.org/wiki?curid=469978" title="Endoskopia kapsułkowa">
Endoskopia kapsułkowa

Endoskopia kapsułkowa – badanie endoskopowe umożliwiające oglądanie śluzówki jelita cienkiego na całej jego długości. W odróżnieniu od tradycyjnej endoskopii, w badaniu tym nie używa się endoskopu w postaci giętkiej rury, ale niewielkiej kapsułki, która po połknięciu przez pacjenta przechodzi przez jego cały przewód pokarmowy.
Historia.
Do niedawna bezoperacyjne obejrzenie śluzówki całego przewodu pokarmowego nie było możliwe. Kolonoskopia i panendoskopia (esofagogastroduodenoskopia) umożliwiają obejrzenie jedynie jego górnego odcinka (przełyku, żołądka i dwunastnicy) a także jelita grubego. Dokładne zbadanie jelita cienkiego nie było jednak możliwe, z powodu jego długości (5–7 m) i licznych zakrętów (pętli jelita), które uniemożliwiają wprowadzenie endoskopu. Enteroskopia umożliwia zbadanie tylko około 50 cm początkowej części jelita czczego.
Pasaż (badanie kontrastowe) jelita cienkiego oraz jego enterokliza metodą tomografii komputerowej są mało dokładne, ponadto wiążą się z wystawieniem pacjenta na działanie szkodliwego promieniowania. Są również nieprzyjemne, a podawany doustnie środek kontrastowy powoduje niekiedy zaburzenia żołądkowo-jelitowe i reakcje alergiczne.
Koncepcja zdalnego obrazowania przewodu pokarmowego przy pomocy kapsułek z transmiterem, mająca rozwiązać te problemy, powstała w roku 1981, a jej autorem był Gavriel Iddan z Izraela. W 1996 roku Paul Swain z Wielkiej Brytanii przeprowadził na zwierzętach badania prototypem kapsułki endoskopowej. W sierpniu 2001 roku amerykańska Agencja Żywności i Leków zatwierdziła endoskopię kapsułkową jako nową metodę badania jelita cienkiego.
Badanie to okazało się dużo bardziej skuteczne w diagnostyce krwawień z jelita cienkiego i choroby Crohna od dotychczas stosowanych metod. Według "World Journal of Gastroenterology" endoskopia kapsułkowa umożliwia diagnostykę krwawień z przewodu pokarmowego w 50–67% (enteroskopia jedynie w 25–30%), natomiast w diagnostyce choroby Crohna jest skuteczna w 43–71% (enterokliza tomograficzna poniżej 30%).
Endoskopia kapsułkowa jest również mniej uciążliwa dla pacjentów, nie wiąże się bowiem, jak enteroskopia, z koniecznością połykania długiej rury, co nawet przy zastosowaniu miejscowego znieczulenia gardła powoduje bardzo nieprzyjemne odczucia (mdłości, odruch wymiotny, wrażenie duszenia się).
Budowa urządzenia.
Oprzyrządowanie stosowane w endoskopii kapsułkowej składa się z jednorazowej, bezprzewodowej kapsułki "PillCam" lub "OMOM", rejestratora danych (odbierającego obrazy wysyłane z kapsułki) oraz stacji komputerowej.
Kapsułka endoskopowa "PillCam" ma wymiary 11×26 mm i waży około 3,7 g. Wersja kapsułki przeznaczona dla dzieci jest nieco mniejsza. Zawiera w sobie miniaturowy aparat cyfrowy CMOS, diodę elektroluminescencyjną (pełniącą funkcję lampy błyskowej), nadajnik radiowy, antenę i dwie baterie z tlenkiem srebra. Nowsza wersja kapsułki, "PillCam Colon 2", posiada dwa obiektywy (każdy o polu widzenia 172°, jeden skierowany do przodu, a drugi do tyłu), ma możliwość dwukierunkowej komunikacji z rejestratorem (co pozwala na zdalną kontrolę aktywności kapsułki w zależności od jej lokalizacji) oraz jest w stanie wykonywać i przesyłać zdjęcia cyfrowe ze znacznie większą prędkością (zmienną od 4 do 35 klatek na sekundę, czyli pozwalającą na zapisywanie nie tylko pojedynczych zdjęć, ale także nagrań wideo).
Od niedawna dostępna jest także kapsułka "OMOM". Można ją dezaktywować w miejscach mniej interesujących i wzbudzać w miejscach istotnych. Do podglądu w czasie rzeczywistym można użyć specjalnego pilota, bez konieczności podłączania pacjenta do stacji roboczej. Dzięki takiemu sterowaniu kapsułką łatwiej i szybciej można diagnozować, ponieważ interpretacja 20 000 zdjęć jest mniej czasochłonna niż 50 000.
Dostępne są również inne modele kapsułek: "EndoCapsule" (japońska) i "Miro" (koreańska). Wszystkie dopuszczone są do użytku na terenie Unii Europejskiej, część z nich ma też dopuszczenie Agencji Żywności i Leków do stosowania na terenie Stanów Zjednoczonych.
Przebieg badania.
Pacjent połyka kapsułkę, a ta, przesuwając się przez przewód pokarmowy dzięki naturalnym ruchom perystaltycznym, fotografuje wnętrze jelita cienkiego, po czym zostaje wydalona w sposób naturalny. Starsze kapsułki wykonywały jedynie dwie fotografie na sekundę, czyli łącznie od 50 do 60 tysięcy zdjęć podczas ośmiu godzin trwania badania. Dane z kapsułki są na bieżąco przekazywane za pomocą nadajnika do rejestratora danych, umocowanego na brzuchu pacjenta. Dopiero po zakończeniu badania i wydaleniu kapsułki dane z rejestratora są kopiowane do komputera i tam wizualizowane.
Ograniczenia i możliwe powikłania.
Najczęstszym powikłaniem (0,75% wszystkich przypadków, 1,25% pacjentów z chorobą Crohna) jest ugrzęźnięcie kapsułki w jelicie cienkim (ang. "non-natural excretion"), najczęściej w zwężeniu spowodowanym stosowaniem niesteroidowych leków przeciwzapalnych lub innymi chorobami.
Czasami pacjent nie jest w stanie połknąć kapsułki; istnieją endoskopowe metody umieszczenia kapsułki w żołądku, skąd dalej już się przedostaje bez problemu do dwunastnicy i jelita cienkiego.
Czas pracy baterii umieszczonych w kapsułce jest ograniczony (8 godzin), dlatego urządzenie włączane jest tuż przed użyciem. U części pacjentów (około 1/3 wszystkich przypadków), których jelito cienkie jest dłuższe niż przeciętnie lub mają spowolnioną perystaltykę, końcowy odcinek jelita krętego pozostaje niezbadany (niesfotografowany).
W odróżnieniu od tradycyjnego endoskopu, kapsułka jest niesterowalna, wskutek czego nie można powtórnie i/lub dokładniej obejrzeć fragmentu interesującego diagnostę. Niemożliwe jest również pobieranie wycinków do badań histopatologicznych ani wykonywanie żadnych, nawet najmniejszych, zabiegów.

</doc>
<doc id="469982" url="https://pl.wikipedia.org/wiki?curid=469982" title="Skarusowate">
Skarusowate

Skarusowate, papugoryby (Scaridae) – rodzina morskich ryb okoniokształtnych (Perciformes). Poławiane lokalnie. W akwarystyce trudne do utrzymania z powodu specyficznych preferencji pokarmowych.
Zasięg występowania.
Ciepłe wody oceaniczne. Głównie rafy koralowe.
Charakterystyka.
Ciało wrzecionowate, krępe, słabo wygrzbiecone. Skarusowate mają zrośnięte zęby i taki układ szczęk, który przypomina dziób papugi (stąd nazwa). Ich zęby są zlane w rodzaj twardej płytki. Dzięki tak silnemu dziobowi obgryzają obumarłe koralowce, którymi się żywią. Płetwa grzbietowa pojedyncza, długa, rozpięta na 9 promieniach ciernistych (twardych) i 10 miękkich, płetwa odbytowa z 3 cierniami i 9 promieniami miękkimi. Łuski cykloidalne, duże. Ubarwienie zwykle jasne i bardzo kontrastowe, zmienne nawet w ramach jednego gatunku. Silnie rozwinięte zęby gardłowe. U samców niektórych gatunków występuje garb tłuszczowy na czole. Młode osobniki posiadają gruczoły męskie i żeńskie (hermafrodytyzm). Największe osobniki osiągają ciężar kilkunastu kilogramów.
Tryb życia.
Skarusowate żerują w ciągu dnia, na noc chowają się w stałych kryjówkach.
U niektórych gatunków zauważono wytwarzanie ochronnego kokonu zamykającego dostęp do kryjówki.
Klasyfikacja.
Rodzaje zaliczane do tej rodziny są zgrupowane w podrodzinach Scarinae i Sparisomatinae:
"Bolbometopon" – "Calotomus" – "Cetoscarus" – "Chlorurus" – "Cryptotomus" – "Hipposcarus" – "Leptoscarus" – "Nicholsina" – "Scarus" – "Sparisoma"

</doc>
<doc id="469988" url="https://pl.wikipedia.org/wiki?curid=469988" title="Mostoles">
Mostoles



</doc>
<doc id="469989" url="https://pl.wikipedia.org/wiki?curid=469989" title="Strupieszczenie">
Strupieszczenie



</doc>
<doc id="469992" url="https://pl.wikipedia.org/wiki?curid=469992" title="Prawdziwe słowo">
Prawdziwe słowo

Prawdziwe słowo lub Słowo prawdy () – zaginione dzieło autorstwa Celsusa, napisane około roku 177 lub 178, będące jedną z pierwszych znanych i starannie przygotowanych pisemnych krytyk chrześcijaństwa.
Z "Prawdziwym słowem" polemizował ponad siedemdziesiąt lat później jeden z Ojców Kościoła, Orygenes, w pracy "Przeciw Celsusowi". Treść zaginionego dzieła Celsusa znana jest dziś dzięki owej odpowiedzi, której autor, chcąc drobiazgowo odpowiedzieć na zarzuty postawione w kontestowanym dziele, podawał dokładne cytaty komentowanych fragmentów, przekazując tym samym niemal 90% oryginalnego tekstu.
Polemika sformułowana przez Celsusa zyskała znaczny rozgłos, skutecznie uderzając w ówczesne chrześcijaństwo. Do końca starożytności zawarte w niej zarzuty były powtarzane przez kolejnych polemistów, takich jak Porfiriusz czy Julian Apostata, a także (inaczej sformułowane) w późniejszych epokach aż do czasów nowożytnych. Na skutek przedstawionych w niej argumentów Kościół otworzył się w kolejnych wiekach na filozofię, dostosowując się do konfrontacji z kulturą pogańską.
Treść dzieła.
Celsusowa krytyka chrześcijaństwa prowadzona jest dwutorowo: z pozycji greckiego intelektualisty, traktującego chrześcijaństwo z pogardą i opierającego się na bogatym dorobku kultury greckiej, oraz z pozycji Żyda, dla którego chrześcijaństwo jest odstępstwem od judaizmu. Jej głównym motywem jest wskazanie, że do teologii pogańskiej dochodzi się poprzez filozofię opartą na tradycji, w opozycji do czego stoi teologia chrześcijańska, której adresaci w większości pozbawieni są zdolności logicznego myślenia. Fundamentem niezgody pomiędzy pogaństwem a chrześcijaństwem są według niego teologia, kosmologia i antropologia chrześcijańska, oparte na treści Pisma Świętego.
Celsus wyśmiewa podstawy , traktując opowieści biblijne jako niewiarygodne i skandaliczne. Jego zdaniem Maria z Nazaretu w rzeczywistości nie była dziewicą i została wygnana przez Józefa za cudzołóstwo, którego następstwem było przyjście na świat Jezusa. Sam Jezus zaś miał w wyniku biedy nauczyć się magicznych sztuczek od Egipcjan, by, powróciwszy do swego kraju, ogłosić się Bogiem.

</doc>
<doc id="469993" url="https://pl.wikipedia.org/wiki?curid=469993" title="Fusafungina">
Fusafungina

Fusafungina () – antybiotyk jonoforowy zawierający mieszaninę enniatyn, uzyskiwany przez ekstrakcję grzybów "Fusarium lateritium" WR szczep 437 (rodzaj "Fusarium"). Wykazuje zdolność selektywnego kompleksowania kationów potasu i transportowania ich przez błonę lipidową liposomów. Działa przeciwbakteryjnie, przeciwzapalnie, grzybostatycznie i immunostymulująco. Stosowana w leczeniu miejscowym (w postaci aerozolu) zapaleń górnych i dolnych dróg oddechowych. W państwach europejskich preparaty fusafunginy dostępne są od lat 60. XX w.
Skuteczność postaci aerozolowej została potwierdzona w analizie zbiorczej badań klinicznych preparatu, jednak po przeprowadzonej w roku 2015 ponownej ocenie leku stwierdzono jego małą skuteczność, możliwość wystąpienia ciężkich reakcji alergicznych i podejrzenia o wywoływanie oporności na antybiotyki. W efekcie w kwietniu 2016 roku Europejska Agencja Leków zaleciła wycofanie preparatów fusafunginy z rynków Unii Europejskiej.
Zakres działania.
W badaniach "in vitro" stwierdzono działanie bakteriostatyczne wobec następujących drobnoustrojów:
Działa również grzybostatycznie na "Candida albicans", a także hamuje adhezję "Haemophilus influenzae" do komórek nabłonka dróg oddechowych.
Wskazania.
Preparaty fusafunginy przeznaczone były do stosowania przy zakażeniach bakteryjnych błony śluzowej jamy ustnej i gardłowej oraz górnych i dolnych dróg oddechowych.
Przeciwwskazania.
Przeciwwskazaniem do stosowania były:
Fusafungina stosowana miejscowo nie przenika do krwi, a co za tym idzie, również do krwi płodu ani mleka matki. Lek można stosować u kobiet w okresie ciąży i karmienia piersią jedynie w przypadku kiedy jest to konieczne.
Działania niepożądane.
Działania niepożądane, takie jak wysychanie śluzówki i napady kichania, są zazwyczaj przemijające, występują bardzo rzadko i nie wymagają odstawienia leku. Możliwe są też skórne reakcje uczuleniowe oraz bardzo rzadko występujący skurcz oskrzeli z dusznością napadową.
Dawkowanie.
Zalecane stosowanie obejmowało 4 wdechy przez usta lub do każdego otworu nosowego, co 4 godziny w ciągu dnia. W przypadku dzieci co 6 godzin w ciągu dnia. Leku nie należało stosować dłużej niż 10 dni.
Preparaty.
Przykładowe preparaty zawierające fusafunginę to "Bioparox", "Fusaloyos", "Locabiotal" i "Locabiosol". W roku 2016 zalecono wycofanie wszystkich preparatów fusafunginy z rynków Unii Europejskiej.

</doc>
<doc id="469994" url="https://pl.wikipedia.org/wiki?curid=469994" title="Wołanie o pomoc">
Wołanie o pomoc

Wołanie o pomoc (ang. "Rescue Me") – amerykański serial telewizyjny, łączący gatunki dramatu i komedii, emitowany w USA od lipca 2004 roku do września 2011 roku na kanale FX Network, a w Polsce od kwietnia 2006 roku w telewizji AXN. Dotychczas powstało sześć sezonów serialu. Siódmy (9 odcinków) zostanie wyemitowany w 2011 r. i będzie ostatnim z serii. Serial opowiada historię nowojorskich strażaków z zastępów Ladder 62/Engine 99, kilka lat po zamachach z 11 września 2001 roku, skupiając się głównie na jednym z nich, Tommym Gavinie (Denis Leary). Sceny dramatyczne przeplatają się płynnie ze scenami humorystycznymi.
Wybrane postacie.
Szef Jerry Reilly.
(Jack McGee) Jego problemy związane są z hazardem, chorą na Alzheimera żoną oraz homoseksualnym synem.
Tommy Gavin.
(Denis Leary) W zasadzie jeden z najważniejszych bohaterów tego serialu. Największe rozróby są jego specjalnością, opryskliwość i złośliwość to jego główne cechy. Perypetie w serialu przekładają się na przemian z jego życiem prywatnym (w domu jak i w stosunkach z kobietami) wraz z sytuacją w pracy. Uznawany za najbardziej szalonego w brygadzie jak i najodważniejszego w jednostce. Jest tak jakby żywą legendą tejże jednostki.
Sean Garrity.
(Steven Pasquale) Prawdopodobnie najgłupszy strażak, systematycznie robiący z siebie idiotę. Niemniej ma dobre serce i jest wesołkiem.
Mike „Probie” Silletti.
(Mike Lombardi) Stilletti to „probie”, tzn. praktykant, świeżo po szkole dla strażaków. Jest najmłodszy i najmniej doświadczony, więc dostaje najgorsze zadania (np. mycie wozu strażackiego). Okazuje się być biseksualny i ma bardzo złożone życie intymne, regularnie wyśmiewane przez kolegów (umawiał się z grubą dziewczyną, innym razem z bardzo wysoką, a swojego czasu mieszkał z facetem).
Laura Miles (2004-2005).
Kobieta-strażak, źródło wielu kontrowersji w zespole.
Kenneth „Lou” Shea.
(John Scurti) To najlepszy przyjaciel Tommy’ego. Kenny jest jednym ze starszych i bardziej doświadczonych strażaków, niemniej na niego też przypada pewna doza głupich zachowań w tej ekipie.
Franco Rivera.
Franco to pies na kobiety. Jest Portorykańczykiem. Ma córkę Keelę.
Chief Perolli.
(Michael Mulheren) Największy szef w tym posterunku. Pojawia się rzadko, głównie żeby kogoś doprowadzić do porządku.

</doc>
<doc id="469996" url="https://pl.wikipedia.org/wiki?curid=469996" title="Apollo-Sojuz">
Apollo-Sojuz



</doc>
<doc id="469997" url="https://pl.wikipedia.org/wiki?curid=469997" title="God Defend New Zealand">
God Defend New Zealand



</doc>
<doc id="469999" url="https://pl.wikipedia.org/wiki?curid=469999" title="Papugoryby">
Papugoryby



</doc>
<doc id="470002" url="https://pl.wikipedia.org/wiki?curid=470002" title="USS Neshaminy">
USS Neshaminy

USS Neshaminy – parowa fregata z okresu wojny secesyjnej.
Okręt ten zbudowano w stoczni Philadelphia Navy Yard w Pensylwanii. Budowę rozpoczęto w roku 1863, dwa lata później, 5 października 1865 okręt został zwodowany. W maju roku 1869 zmieniono nazwę okrętu na USS "Arizona", a we wrześniu tego samego roku na USS "Nevada". Okręt został sprzedany w czerwcu 1874 roku. Planowano zamontowanie 2 stufuntowych dział systemu Parrotta, jednego działa 6 funtowego, dziesięciu gładkolufowych dział 8 calowych i 4 moździerzy, ale nigdy nie został uzbrojony.

</doc>
<doc id="470004" url="https://pl.wikipedia.org/wiki?curid=470004" title="Elia Petyna">
Elia Petyna

Aelia Paetina (I wiek) była drugą żoną przyszłego cesarza Klaudiusza. Pochodziła z rodziny Eliuszy Tuberonów ("Aelius Tubero"). Była jednocześnie adoptowaną siostrą Sejana, wpływowego i bezwzględnego prefekta pretorianów za cesarza Tyberiusza.
Poślubiła Klaudiusza w 28 n.e. a rozwód nastąpił w 31 n.e. Przyczyną rozwodu były podobno drobne nieporozumienia, jednakże może mieć to związek z zaszłym wówczas upadkiem władzy Sejana i jego śmiercią. Klaudiusz i Elia Petyna mieli jedyną córkę Klaudię Antonię. Po śmierci trzeciej żony Klaudiusza, Messaliny, cesarz rozważał ponowne małżeństwo z Elią, czego największym zwolennikiem był wpływowy wyzwoleniec Narcyz. Klaudiusz zdecydował się na małżeństwo z bratanicą Agrypiną. Nie mamy więcej wiadomości o Elii Petynie.

</doc>
<doc id="470009" url="https://pl.wikipedia.org/wiki?curid=470009" title="David Cunliffe-Lister">
David Cunliffe-Lister

David Yarburgh Cunliffe-Lister (ur. 21 marca 1937, zm. 26 marca 2006) – arystokrata brytyjski, członek Izby Lordów.
Był synem Johna i Anne Irvine z domu Medlicott. Ojciec służył w armii brytyjskiej i zmarł od ran w 1943. David Cunliffe-Lister uczęszczał do Royal Agricultural College w Cirencester, w latach 1961-1974 zasiadał we władzach samorządowych Yorkshire, 1973-1977 we władzach North Yorkshire. Pełnił m.in. funkcje sędziowskie.
Był wnukiem Philipa Cunliffe-Listera (m.in. pierwszego ministra lotnictwa cywilnego), po którego śmierci w 1972 odziedziczył tytuł Earl of Swinton i miejsce w Izbie Lordów. W Izbie Lordów zasiada także jego żona, Susan Sinclair (z tytułem "baroness" Masham of Ilton), działaczka na rzecz osób niepełnosprawnych. Związek małżeński zawarli w 1959, adoptowali dwoje dzieci.
Tytuł Earl of Swinton przeszedł po śmierci Davida Cunliffe-Listera na jego młodszego brata, Nicholasa (ur. 4 września 1939).

</doc>
<doc id="470012" url="https://pl.wikipedia.org/wiki?curid=470012" title="Krucze Skały">
Krucze Skały



</doc>
<doc id="470014" url="https://pl.wikipedia.org/wiki?curid=470014" title="Armada (komiks)">
Armada (komiks)

Armada (tytuł oryginalny: "Sillage") – francuska seria komiksowa z gatunku science-fiction (space opera), której twórcami są Jean-David Morvan (scenariusz) i Philippe Buchet (rysunki). Ukazuje się od 1998 nakładem wydawnictwa Delcourt. W Polsce wydaje ją Egmont Polska od 2000.
Fabuła.
Seria opowiada historię dziewczyny imieniem Nävis, jedynej ludzkiej istoty na pokładzie gigantycznej armady statków kosmicznych, zamieszkanej przez różne rasy istot pozaziemskich. Głównym wątkiem, przewijającym się przez poszczególne odcinki, jest poszukiwanie przez Nävis innych ludzi na kolejnych planetach.
Serie poboczne.
Seria, ciesząca się dużą popularnością, doczekała się trzech cykli pobocznych: Kroniki Armady (fr. "Les Chroniques de Sillage", 6 tomów, 2004–2008; 3 pierwsze tomy wydane po polsku przez Egmont Polska)", Nävis (niewydany w Polsce, 5 tomów, 2004–2009) i Sillage – Premières Armes" (niewydany w Polsce, 1 tom, od 2014).

</doc>
<doc id="470015" url="https://pl.wikipedia.org/wiki?curid=470015" title="Katarzyna Rogowiec">
Katarzyna Rogowiec

Katarzyna Rogowiec (ur. 14 października 1977 w Rabce-Zdroju) – polska paraolimpijka, ekonomistka, działaczka społeczna, kandydatka do Parlamentu Europejskiego w wyborach w roku 2014.
Życiorys.
Ukończyła Finanse i Bankowość w Akademii Ekonomicznej w Krakowie ze specjalizacją finanse publiczne. Po studiach pracowała w Regionalnym Ośrodku Polityki Społecznej – samorządzie województwa przez 10 lat. Ukończyła studia podyplomowe na kierunku: Zarządzanie Personelem w Wyższej Szkole Zarządzania Personelem w Warszawie oraz studia podyplomowe na kierunku: Ekonomia społeczna na Uniwersytecie Ekonomicznym w Krakowie. Wiedzę w tych obszarach i zdobyte doświadczenie wykorzystała tworząc i współrealizując projekty w obszarze ekonomii społecznej.
W 2010 roku założyła Fundację Katarzyny Rogowiec Avanti, której głównym celem jest wspieranie osób niepełnosprawnych, działalność charytatywna oraz nauka i edukacja.
Od marca 2006 roku jest Członkinią Rady Zawodników przy Międzynarodowym Komitecie Paraolimpijskim, a od stycznia 2009 roku członkinią Komitetu Zawodników przy Światowej Agencji Antydopingowej.
Kilkakrotnie była obserwatorem największych imprez sportowych świata, zbierając doświadczenia organizacyjne na olimpiadach w Pekinie, Londynie, czy Igrzyskach Wspólnoty Brytyjskiej w Nowym Delhi w 2010 roku.
Dwukrotna mistrzyni paraolimpijska z Turynu (2006) w biegach narciarskich na 15 km techniką klasyczną i na 5 km techniką dowolną. Jest jedyną osobą, która zdobyła medale dla Polski na tych igrzyskach.
Straciła obie ręce w 1980 (jako 3-letnie dziecko) w wypadku ze sprzętem żniwnym.
W 2005 zwyciężyła w biathlonie w Mistrzostwach Świata w amerykańskim stanie Maine, w biegu indywidualnym na 12,5 km. Ma 3 srebrne medale z Mistrzostw Świata w 2003 w biegach narciarskich na 10 km i 15 km, oraz w sztafecie 3×2,5 km. Zajęła 4. miejsce w biegu narciarskim na 5 km na igrzyskach paraolimpijskich w Salt Lake City w 2002.
Katarzyna Rogowiec oraz Angelika Chrapkiewicz, Jacek Grzędzielski, Jarosław Rola, Jan Mela, Krzysztof Gardaś, Piotr Pogon, Krzysztof Głombowicz, Piotr Truszkowski i Łukasz Żelechowski wzięli udział w wyprawie trekkingowej na Kilimandżaro organizowanej przez Fundację Anny Dymnej MIMO WSZYSTKO, która odbyła się we wrześniu 2008 roku.
W 2014 roku bez powodzenia kandydowała do Parlamentu Europejskiego z listy Platformy Obywatelskiej w okręgu pomorskim. Zagłosowało na nią 1505 osób, co dało jej poparcie na poziomie 0,33%. 
Mówi biegle w języku angielskim i włoskim. Zna również język rosyjski i hiszpański.

</doc>
<doc id="470022" url="https://pl.wikipedia.org/wiki?curid=470022" title="Pedro Arrupe">
Pedro Arrupe

Pedro Arrupe SJ (hiszp. Pedro de Arrupe y Gondra) (ur. 14 listopada 1907 w Bilbao, zm. 5 lutego 1991 w Rzymie) – 28. przełożony generalny Towarzystwa Jezusowego.
Dzieciństwo i młodość.
Pedro Arrupe urodził się w Kraju Basków. Uczęszczał do Santiago Apostol College w Bilbao. Następnie przeniósł się do Madrytu, gdzie rozpoczął studia medyczne na Universidad Complutense. Zaprzyjaźnił się tam z Severo Ochoą, który w 1959 został laureatem nagrody Nobla z medycyny. Jednym z jego wykładowców był Juan Negrín, pionier w fizjologii, który był później premierem Republiki Hiszpańskiej podczas wojny domowej.
Japonia – Hiroszima.
O. Arrupe pracował jako misjonarz w Japonii, gdy wybuchła II wojna światowa. Atak Japończyków na Pearl Harbor na Hawajach miał miejsce 7 grudnia 1941, w Japonii był już 8 grudnia, święto Niepokalanego Poczęcia Maryi. Podczas odprawiania mszy Arrupe został aresztowany i prewencyjnie uwięziony. Jego głębokie skupienie, rozmodlenie i brak agresywnych zachowań, zyskały uznanie w oczach strażników więziennych i sędziów. Po miesiącu został zwolniony z więzienia. Okres ten wspominał jako jeden z najbardziej znaczących w życiu duchowym.
Został mianowany przełożonym jezuitów w Japonii i mistrzem nowicjatu w 1942. Nowicjat znajdował się na przedmieściach Hiroszimy. 6 sierpnia 1945 na miasto spadła bomba atomowa. Jako jeden z pierwszych lekarzy dotarł z pomocą do centrum. Wrażenia podsumował tak: "to pozahistoryczne doświadczenie na trwałe naznaczyło moją pamięć". Niosąc pomoc medyczną poranionym i umierającym, przekształcił dom nowicjatu w szpital polowy dla ponad 200 ciężko poparzonych.
W latach 1958–1965 był pierwszym prowincjałem jezuitów w Japonii.
Przełożony generalny.
Na XXXI Kongregacji Generalnej w 1965 został wybrany 28. przełożonym generalnym. Wypełniał te obowiązki do 1983. Szczególnie ważnym momentem jego rządów była zwołana w 1975 XXXII Kongregacja Generalna.
Sen o. Arrupe nabrał realnych kształtów w czwartym dekrecie tej kongregacji: "Nasz misja dzisiaj: Służba wierze i promocja sprawiedliwości". Dekret ten definiował cel działań jezuitów jak promocja wiary i sprawiedliwości. Wmieszanie religii w politykę zawsze jest kontrowersyjne, tak więc jednoznaczne powiązanie pracy jezuitów z promocją sprawiedliwości było znaczącą deklaracją. Dekret ten był tak gorąco komentowany, iż pod głosowanie trafił w ostatnich dniach kongregacji, tj. 7 marca 1975, i został przyjęty przez zdecydowaną większość delegatów. Postawienie w centrum sprawiedliwości było przyczyną szeregu konfliktów wewnątrz zakonu, w Kościele i pociągało za sobą poważne skutki w świecie. Aby to zrozumieć warto zwrócić uwagę na kontekst reform soboru watykańskiego II i ich zastosowanie w Ameryce Południowej i Centralnej.
Teologia wyzwolenia.
Wprowadzając w życie postanowienia soborowe konferencje biskupów kościołów lokalnych starały się odpowiedzieć na specyficzne problemy i potrzeby swoich wspólnot. Kościołowi w Europie zagrażał wzrastający sekularyzm oraz naukowy i materialistyczny ateizm. Kościół w Azji był świadom swojej odpowiedzialności za dialog międzyreligijny oraz napięć powstających w wieloreligijnym społeczeństwie. Kościół w Ameryce Południowej napotykał ogromne ubóstwo, które zdaniem wielu powodowane było przez dostrzegalną niesprawiedliwość mniejszości posiadającej i kontrolującej większość dóbr i zasobów tego kontynentu. Polemizujący z tym stanem rzeczy teolodzy Ameryki Południowej stawali się coraz bardziej zaangażowani politycznie, często adaptując poglądy marksistowskie. Wielu jezuitów w Ameryce Południowej i Centralnej było świadomych, że Kościół jawił się jako akceptujący nierówności i stanęło w awangardzie tego ruchu. Teologia w tym klimacie ukształtowana zwie się teologią wyzwolenia.
W skrajnych swych przejawach teologia wyzwolenia podporządkowywała Ewangelię rewolucji politycznej, czyniąc z tej pierwszej tylko środek do celu. Fundamentalne pomieszanie nadziei na równość na tym świecie z nadzieją równości w Królestwie Bożym doprowadziło do odrzucenia teologii wyzwolenia przez prefekta Kongregacji Doktryny Wiary, Josefa Ratzingera w latach 80. Zagadnienie to pośrednio objaśnia encyklika już Benedykta XVI, "Spe Salvi" z 30 listopada 2007.
Pomimo tych poważnych trudności praca jezuitów w Ameryce Południowej przynosiła obfite owoce. Arrupe utrzymywał szczególne relacje z tymi jezuitami, którzy realizowali w praktyce dekret czwarty kongregacji. 20 czerwca 1977 oddział zabójców z Union de Guerreros Blancos zagroził wszystkim 47 jezuitom pracującym w Salwadorze, że mają porzucić pracę z ubogimi i w ciągu miesiąca opuścić kraj. Po rozmowach z ich przedstawicielem, Arrupe odpowiedział, "Mogą skończyć jako męczennicy, ale moi kapłani nie zamierzają wyjeżdżać, ponieważ są z ludem." 16 listopada 1989 sześciu jezuitów zostało zamordowanych na jezuickim Uniwersytecie Ameryki Centralnej. Były także inne ofiary wśród kleru świeckiego, jak o. Rutilio Grande, a w końcu arcybiskup Oscar Romero.
Ostatnie lata.
7 sierpnia 1981, po długiej i męczącej podróży na Daleki Wschód o. Arrupe doznał wylewu po wylądowaniu samolotu na lotnisku Fiumicino w Rzymie. Doznał paraliżu prawej strony i był w stanie wypowiedzieć pojedyncze słowa. Z czasem i tę zdolność utracił. Od tej pory mieszkał w infirmerii przy Kurii. Jedynym sposobem komunikacji z bratem infirmarzem było spojrzenie i uścisk dłoni. Arrupe zrezygnował z urzędu w 1983 i był to pierwszy przypadek w historii Towarzystwa Jezusowego, gdy przełożony generalny składał urząd zamiast pełnić go do śmierci (podobnie postąpił jego następca Peter Hans Kolvenbach).
XXXIII Kongregacja Generalna została zwołana, aby wyrazić zgodę na rezygnację Arrupe i ewentualnie wybrać jego następcę. Kongregacja została zwołana przez Paolo Dezzę, późniejszego kardynała, który był delegatem papieskim specjalnie wyznaczonym do przeprowadzenia Towarzystwa do czasu wyboru nowego generała. Sprawowanie 'interregnum' przez delegata papieskiego, a nie przez wikariusza generalnego, jak to wynikało z prawa, budziło w wielu jezuitach silne poczucie „mieszania się” papieża w wewnętrzne sprawy zakonu. Rezygnacja Arrupe została przyjęta przez kongregację 3 września 1983 i rozpoczęto procedurę wyboru nowego przełożonego generalnego, którym został Peter Hans Kolvenbach.
Podczas sesji otwierającej kongregację o. Arrupe został wprowadzony na wózku inwalidzkim i odczytano napisane przez niego słowa:
Podczas długich i cichych lat w infirmerii, lat modlitwy za Towarzystwo, przyjmował Arrupe wiele serdecznych odwiedzin, wśród których szczególne Jana Pawła II i Matki Teresy.
Pedro Arrupe zmarł w Kurii 5 lutego 1991 w 84. roku życia. Jego generalat trwał 18 lat, po czym 8 lat przeżył sparaliżowany, wyłączony z aktywnego życia.
Uroczystości pogrzebowe Arrupe odbyły się w kościele il Gesù pośród tłumu zgromadzonego wewnątrz świątyni, jak i na placu wokół. Uczestniczyło w pogrzebie 10 kardynałów, 20 biskupów, premier Włoch oraz inni religijni i cywilni dygnitarze. Ciało wpierw złożono na Campo Verano, następnie przeniesiono z powrotem do kościoła il Gesù, gdzie złożono je w bocznej kaplicy. W 2007 obchodzono uroczyście setną rocznicę jego urodzin.
Ojciec Arrupe był poliglotą (znał biegle siedem języków poza rodzimym hiszpańskim).
Szereg budynków, instytucji i szkół nosi jego imię, m.in. wyższe szkoły w Fairfield (Connecticut) i w Denver (Kolorado), główne audytorium Uniwersytetu w Guadalajarze. W Polsce jego imię nosi "Centrum Kształcenia Liderów i Wychowawców" mieszczące się w Warszawie-Falenicy.

</doc>
<doc id="470028" url="https://pl.wikipedia.org/wiki?curid=470028" title="Józef Niemojewski">
Józef Niemojewski

Józef Niemojewski herbu Rola (ur. 4 lipca 1769 w Śremie, zm. 16 lipca 1839 w Rokitnicy) – generał brygady Armii Księstwa Warszawskiego, generał major województwa poznańskiego w czasie powstania kościuszkowskiego, wybrany na to stanowisko przez szlachtę 21 sierpnia 1794, starosta śremski. 
Życiorys.
Syn Antoniego Niemojewskiego (1743–1797), kanonika katedralnego poznańskiego.
Prawnuk Andrzeja Ignacego Niemojewskiego (zm. 1701), kasztelana bydgoskiego.
Studiował na Leopoldinum we Wrocławiu. W 1787 jako junkier wstąpił do pruskiego pułku lejbhuzarów.
W 1790 awansował na porucznika. Odkupił od Ignacego Bnińskiego stopień rotmistrza 1. Wielkopolskiej Brygady Kawalerii Narodowej. Po objęciu rządów przez konfederację targowicką podał się do dymisji.
Był jednym z organizatorów konspiracji, która przygotowała wybuch insurekcji kościuszkowskiej w Wielkopolsce. Tadeusz Kościuszko mianował go generałem majorem milicji poznańskiej. Po wystąpieniu gen. Dionizego Mniewskiego na Kujawach, proklamował w Kościanie i Gąbinie powstanie miejscowej szlachty przeciwko Prusakom. 31 sierpnia pod Kościanem zniósł 600. osobowy oddział wojsk pruskich gen. Mansteina. 13 września wyparł Prusaków z Kcyni.
Pod koniec września połączył się z dywizją gen. Jana Henryka Dąbrowskiego. Uhonorowany przesłaną mu przez Kościuszkę obrączką z napisem "Ojczyzna Obrońcy swemu" (numer 30).
Wziął udział w zdobyciu Bydgoszczy. W czasie obrony Pragi osłaniał most na Wiśle. W Radoszycach wziął dymisję z wojska i udał się do Francji z listem polecającym do władz francuskich. Mianowany szefem III batalionu 2 Legii, stacjonującym w Mediolanie.
Był jednym z członków Towarzystwa Handlu Czarnomorskiego, założonego przez jakobinów polskich. Osiągnął IV stopień wtajemniczenia masońskiego. Należał do loży "Zum Goldenem Leuchter", a w 1805 został współzałożycielem loży Świątynia Mądrości.
18 listopada 1806 cesarz Napoleon I Bonaparte potwierdził nominację Niemojewskiego na generała brygady. Mianowany komendantem wojskowym departamentu poznańskiego, z misją przeprowadzenia rekrutacji do Wojska Polskiego. Na czele brygady składającej się z 1. i 2 Pułków Piechoty wziął udział w szturmie Tczewa, za co został odznaczony Krzyżem Kawalerskim Orderu Virtuti Militari.
Na czele 1. Pułku Kawalerii Narodowej, Strzelców Poznańskich i Kawalerii Płockiej służył w korpusie obserwacyjnym gen. Józefa Zajączka.
W czasie wojny polsko-austriackiej w 1809 został komendantem wojskowym departamentu łomżyńskiego. Po wyzwoleniu Galicji został komendantem departamentu lubelskiego.
W czasie wojny 1812 został dowódcą 15. Brygady Kawalerii w straży przedniej Joachima Murata. Ciężko ranny w początkach kampanii, został z niej praktycznie wyłączony.
Odznaczony w tym samym roku Krzyżem Kawalerskim Legii Honorowej oraz Krzyżem Kawalerskim Orderu Obojga Sycylii.
W 1817 roku był marszałkiem sejmikowym powiatu kieleckiego województwa krakowskiego.
Zmarł w Rokitnicy 16 lipca 1839 r. i został pochowany na cmentarzu przykościelnym w pobliskiej Świedziebni.
Życie prywatne.
Jego żoną była Julia Konkordia Klug.

</doc>
<doc id="470029" url="https://pl.wikipedia.org/wiki?curid=470029" title="Gabriel Rafał Opacki">
Gabriel Rafał Opacki

Gabriel Rafał Chryzanty Opacki herbu Prus III (ur. 25 października 1741 w Mężeninie, zm. 11 lutego 1806 w Warszawie) – ziemianin z Łomżyńskiego, generał major ziemiański ziemi wiskiej.
Jako oficer Wojsk Koronnych służył pod Janem Branickim. Od 1769 szambelan króla, od 1775 chorąży, potem kasztelan wiski. Poseł na sejm 1778 roku ziemi wiskiej. Był członkiem konfederacji Sejmu Czteroletniego. Zwolennik reform i Konstytucji 3 Maja. Uczestnik insurekcji kościuszkowskiej. Po wybuchu powstania organizator siły zbrojnej ziemi wiskiej w randze generała. Niczym się nie odznaczył. Po upadku powstania nie odniósł też żadnych konsekwencji ze strony zaborców. Pomnażał fortunę nie stroniąc od gwałtów, a nawet zabójstw.(m.in. Ożarowskich), ale ufundował kościół w Giełczynie k. Wizny. Wystarał się też o tytuł hrabiego pruskiego. Nie dosłużył się miru wśród braci szlacheckiej. Uruski oraz Leitgeber w Nowym Almanachu Błękitnym stwierdza, że Jan Gabriel Rafał Chryzantem (1741–1806), właściciel dóbr Mierzenin i Krośniewice, syn Stanisława i Konstancji Mieczkowskiej, otrzymał 1797 od króla Fryderyka Wilhelma II dziedziczny tytuł hrabiego w Prusach.
Pochowany w Rutkach-Kossakach.
W 1794 roku odznaczony Orderem Orła Białego, kawaler Orderu Świętego Stanisława w 1782 roku.
W Warszawie w roku 1774 poślubił Mariannę Gomolińską, córkę Karola Gomolińskiego. Miał z nią jedyną córkę – Agnieszkę wydaną za Rajmunda Rembielińskiego. Zmarł 11 lutego 1806 w Warszawie, a pochowany został w Rutkach-Kossakach

</doc>
<doc id="470030" url="https://pl.wikipedia.org/wiki?curid=470030" title="Dionizy Poniatowski">
Dionizy Poniatowski

Dionizy Poniatowski herbu Ciołek (ur. ok. 1750) – generał major w powstaniu kościuszkowskim, członek loży wolnomularskiej Świątynia Izis w 1821 roku.
Pochodził z drobnej szlachty z Mazowsza. W 1763 jako kadet rozpoczął służbę w gwardii koronnej. W 1767 chorąży, w 1782 kapitan. Od 1792 pułkownik i dowódca pułku (awans z majora na pułkownika 19 czerwca 1792). Wziął udział w wojnie przeciwko interwencji rosyjskiej. Pozostał w służbie pod rządami targowiczan. w sprzysiężeniu insurekcyjnym nie uczestniczył, ale wiedział o jego istnieniu i swoim podwładnym oficerom nie przeszkadzał w pracach konspiracyjnych.
Po wybuchu insurekcji warszawskiej ruszył ze swoją jednostką do walki na ulicach Warszawy. W uznaniu zasług Tadeusz Kościuszko awansował go z pułkownika na generała majora, a jego oficerowie uzyskali awanse w uznaniu odwagi i męstwa. Potem dowódca dywizji na Pradze. Walczył w korpusie gen. Karola Sierakowskiego po raz ostatni w bitwie pod Maciejowicami
W 1795 został kawalerem Orderu Świętego Stanisława.

</doc>
<doc id="470032" url="https://pl.wikipedia.org/wiki?curid=470032" title="Karol Sierakowski">
Karol Sierakowski

Karol Józef Sierakowski herbu Prawdzic (ur. 1752 w Prusach, zm. 5 stycznia 1820 w Kozienicach) – potomek starej szlacheckiej rodziny braci polskich, sam był wyznania kalwińskiego.
Życiorys.
Absolwent Korpusu Kadetów, w którym kształcił się w latach 1766–1772. W 1773 roku był tam chorążym, a w 1774 roku kapitanem z funkcją podbrygadiera, w roku 1783 awansował na majora; równocześnie był profesorem geometrii i architektury. Od 14 października 1789 roku wykładowca fortyfikacji Szkoły Korpusu Inżynierów Koronnych. W tym samym roku awansował na pułkownika i został dowódcą korpusu inżynierów koronnych, którą to funkcję pełnił do czerwca 1794 roku. W wojnie polsko-rosyjskiej (1792) roku odznaczony Krzyżem Virtuti Militari. W powstaniu kościuszkowskim dowódca dywizji i korpusu awansował na generała majora, ranny pod Maciejowicami dostał się do niewoli. W Księstwie Warszawskim generał dywizji. W 1812 r. zastępca ministra wojny Józefa Wielhorskiego. W roku 1814 rosyjski generał dywizji, w 1815 odznaczony Orderem Orła Białego, senator-wojewoda Królestwa Polskiego. Od 1815 roku dowódca korpusu artylerii i inżynierii, w roku 1818 awansował na generała artylerii. Pochowany na cmentarzu ewangelicko-reformowanym w Warszawie, w katakumbach.

</doc>
<doc id="470033" url="https://pl.wikipedia.org/wiki?curid=470033" title="Mark Simpson">
Mark Simpson

Mark Simpson, pseud. art. Jock – szkocki rysownik.
Karierę rozpoczął od ilustrowania gier RPG i kart do gry "". W 1999 zaczął publikować komiksy w magazynach „2000 AD” i „The Judge Dredd Magazine”. W 2001 zdobył nagrodę British National Comic Award dla najlepszego młodego rysownika. Obecnie pracuje dla wydawnictwa DC Comics. Rysuje okładki do serii: "Batman i Detective Comics". Najbardziej znany jest z rysunków do serii "The Losers" (Straceńcy), którą razem z Andym Diggle tworzą dla imprintu DC – Vertigo.
Nie ogranicza się tylko do rysowania komiksów. Pracuje w reklamie, robił ilustracje do reklam m.in. MTV, British Airways, PlayStation, Nintendo.

</doc>
<doc id="470036" url="https://pl.wikipedia.org/wiki?curid=470036" title="Joachim II">
Joachim II



</doc>
<doc id="470037" url="https://pl.wikipedia.org/wiki?curid=470037" title="Karol Urbański">
Karol Urbański

Karol Hubert Urbański herbu Nieczuja (ur. ok. 1740) – szambelan Stanisława Augusta Poniatowskiego w 1774 roku, ziemianin z ziemi Drohickiej, generał major ziemiański. Postępowy działacz polityczny, poseł na Sejm Czteroletni z ziemi drohickiej w 1790 roku, cześnik drohicki, członek Zgromadzenia Przyjaciół Konstytucji Rządowej, członek konfederacji targowickiej.
Syn Jerzego Urbańskiego h. Nieczuja i Wierzbickiej.
Jego żoną była Antonina Kuszel z Hulidowa h. Ogończyk (Drogosław)(ur.ok. 1750) – córka Michała Kuszel- starosty litewskiego i Teresy Ossolińskiej na Tęczynie.
2 maja 1791 roku podpisał asekurację, w której zobowiązał się do popierania projektu Ustawy Rządowej. Uczestnik powstania kościuszkowskiego w 1794 r. Po wybuchu powstania organizator milicji ziemi Drohickiej.
Sprawnie przeprowadzi werbunek i w krótkim czasie przeniósł do Korpusu gen. K. Sierakowskiego 300 osobowy oddział pospolitego ruszenia. Szwadron "kawalerii drohickiej" walczył pod Krupczycami. Został rozproszony pod Terespolem.
Zorganizował drugi oddział oraz zebrał rekrutów, których przekazał gen. Antoniemu Baranowskiemu. W drodze do Wisły oddział ten został rozbity pomiędzy Sokołowem a Węgrowem, a resztki jego i "kawalerii drohiczyńskiej" ofiarnie walczyły w obronie Pragi przed Aleksandrem Suworowem.
W wojsku nie służył i nie pretendował do roli dowódcy, ale jako organizator i agitator polityczny został zaliczony do najbardziej udanych generałów ziemiańskich powstania kościuszkowskiego.

</doc>
<doc id="470038" url="https://pl.wikipedia.org/wiki?curid=470038" title="Michał Wedelstedt">
Michał Wedelstedt

Michał Wedelstedt (ur. 1757, zm. 1828) – generał major wojsk koronnych. Litwin z pochodzenia.
Od wczesnej młodości służył w wojsku pruskim. Od 1789 w Wojsku Polskim w stopniu rotmistrza m.in. adiutant księcia Ludwika Wirtemberga.
W wojnie z Rosją 1792 major. Odznaczył się w bitwie pod Dubienką. Był dowódcą podczas chwalebnej bitwy pod Zelwą, uważanej za najchwalebniejszy epizod tej wojny. Odznaczony Krzyżem Kawalerskim Orderu Virtuti Militari. Po zwycięstwie targowiczan wziął dymisję.
Wrócił do służby po wybuchu insurekcji kościuszkowskiej. Uczestnik powstania kościuszkowskiego. Dowódca jazdy w Korpusie gen. J. Zajączka. 3 czerwca 1794 roku stoczył z dywizją rosyjską gen. Zagriażskiego bitwę pod Dubienką. Poróżnił się z Zajączkiem na temat nieudolnego dowodzenia w bitwie pod Chełmem i przyprowadził swój oddział do Warszawy. Za wkład w jej obronę awansowany przez Tadeusza Kościuszkę do stopnia generała, wspólnie z gen. F. Haumanem dowódca dywizji i wyznaczony na dowódcę dywizji działającej w Lubelskiem.
Wziął później dymisję i wyjechał do zaboru pruskiego, aby bronić przed konfiskatą swoich posiadłości.
Po upadku powstania dał się wciągnąć w działalność konspiracyjną Centralizacji Lwowskiej. Był jej delegatem na Wołyń. Zorientowawszy się o utopijności przygotowywania przez organizacje powstania wycofał się z działalności i powrócił do swoich dóbr.

</doc>
<doc id="470039" url="https://pl.wikipedia.org/wiki?curid=470039" title="Franciszek Wiszowaty">
Franciszek Wiszowaty

Franciszek Wiszowaty herbu Abdank, (ur. ? - zm. 1800). Generalny landrat ostrołęcki, generał major ziemiański ziemi łomżyńskiej.
Szlachcic i ziemianin z Łomżyńskiego. W powstaniu kościuszkowskim jeden z bardziej aktywnych i ofiarnych organizatorów. Zobowiązał się zmobilizować Kurpiów przeciwko Prusakom, co jednak nie udało mu się. Stoczył udane potyczki pod Ostrołęką i Grabowem. Uczestnik bitwy pod Prostkami 1 listopada 1794 r. w korpusie generała Jerzego Grabowskiego. Po bitwie wraz z gen. Grabowskim wzięty do niewoli pruskiej. Pochowany w Ostrołęce.

</doc>
<doc id="470041" url="https://pl.wikipedia.org/wiki?curid=470041" title="Stanisław Zgliczyński">
Stanisław Zgliczyński

Stanisław Zgliczyński, ziemianin (ur. ? – zm. po 1830) – generał major ziemi stężyckiej.
Z ziemi stężyckiej pochodził i był jej sędzią ziemskim.
Po wybuchu w insurekcji kościuszkowskiej 1794 sędzia Sądu Kryminalnego. Jako człowieka głoszącego postępowe poglądy powołano go na generała ziemiańskiego z zadaniem zorganizowania powstania w ziemi stężyckiej. Z własnych pieniędzy zakupił konie dla wystawionego przez ziemię pułku lekkiej kawalerii. Należał do tych niewielu nominantów T. Kościuszki, którzy wykazali inicjatywę i ofiarność. Wdał się w spór kompetencyjny z gen. I. Boskim.
Po wybuchu powstania 1830 zgłosił się do służby, ale wobec braku kwalifikacji liniowych i podeszłego wieku przydziału nie otrzymał.

</doc>
<doc id="470042" url="https://pl.wikipedia.org/wiki?curid=470042" title="Marksoby (jezioro)">
Marksoby (jezioro)



</doc>
<doc id="470045" url="https://pl.wikipedia.org/wiki?curid=470045" title="Garbikowate">
Garbikowate

Garbikowate (Pomacentridae) – rodzina małych (do 35 cm), głównie morskich ryb okoniokształtnych. Często hodowane w akwariach morskich. W warunkach hodowlanych wykazują dużą odporność na warunki sztucznego środowiska oraz silny terytorializm. Niektóre gatunki uznawane za bardzo agresywne wobec współmieszkańców.
Występowanie.
Morza tropikalne, Ocean Indyjski i Ocean Spokojny.
Klasyfikacja.
Rodzaje zaliczane do tej rodziny :
"Abudefduf" — "Acanthochromis" — "Altrichthys" — "Amblyglyphidodon" — "Amblypomacentrus" — "Amphiprion" — "Azurina" — "Cheiloprion" — "Chromis" — "Chrysiptera" — "Dascyllus" — "Dischistodus" — "Hemiglyphidodon" — "Hypsypops" — "Lepidozygus" — "Mecaenichthys" — "Microspathodon" — "Neoglyphidodon" — "Neopomacentrus" — "Nexilosus" — "Parma" — "Plectroglyphidodon" — "Pomacentrus" — "Pomachromis" — "Premnas" — "Pristotis" — "Stegastes" — "Teixeirichthys"

</doc>
<doc id="470046" url="https://pl.wikipedia.org/wiki?curid=470046" title="Joachim II Hohenzollern">
Joachim II Hohenzollern



</doc>
<doc id="470047" url="https://pl.wikipedia.org/wiki?curid=470047" title="Franciszek Onufry Bieliński">
Franciszek Onufry Bieliński

Franciszek Onufry Bieliński herbu Junosza, inna forma nazwiska: "Biliński", pseud.: "Bezimienny autor" (ur. 23 listopada 1742 roku, zm. 24 października 1809 roku w Warszawie) – generał major wojsk koronnych, pisarz wielki koronny w latach 1784–1793, konsyliarz Rady Nieustającej w 1780 roku, członek Komisji Edukacji Narodowej w latach 1776–1783, starosta sztumski w 1765 roku, starosta czerski w 1762 roku, starosta garwoliński i osiecki w 1757 roku, działacz oświecenia, pedagog, zwolennik powszechnego nauczania, przedstawiciel dyplomatyczny Rzeczypospolitej w Królestwie Francji w 1762 roku, szambelan Augusta III Sasa w 1761 roku, asesor Kompanii Uprzywilejowanej Manufaktur Wełnianych w 1769 roku.
Życiorys.
Syn Michała, wojewody chełmińskiego, i Tekli z Pepłowskich. Był bratankiem (synowcem) Franciszka Bielińskiego, marszałka wielkiego koronnego. Był ojcem Tekli Łubieńskiej. W domu otrzymał staranne wykształcenie. W roku 1757 został starostą garwolińskim i osieckim, 5 lat później (1762) starostą czerskim, a wkrótce potem starostą sztumskim. W roku 1763 uczestniczył w poselstwie do Francji. Po powrocie do kraju ożenił się z Krystyną Sanguszkówną i zaczął czynić starania o powiększenie swych dóbr.
Był elektorem Stanisława Augusta Poniatowskiego z ziemi czerskiej w 1764 roku. Na sejmie koronacyjnym 1764 roku wyznaczony ze stanu rycerskiego do Asesorii Koronnej.
W 1766 roku był posłem na Sejm Czaplica z ziemi czerskiej. Członek konfederacji Andrzeja Mokronowskiego w 1776 roku i poseł na sejm 1776 roku z ziemi czerskiej. 
Jako jeden z pierwszych nawiązał kontakt z Komisją Edukacji Narodowej, przedstawiając swe projekty reformy szkolnictwa. Od roku 1776, już jako jej członek, zajął się porządkowaniem funduszu edukacyjnego. Popierał rozwój oświaty, nie tylko dla szlachty, ale dla wszystkich stanów, także oświaty kobiet. Był rzecznikiem nowoczesnych programów kształcenia, z polskim językiem wykładowym. Wraz z pedagogami ks. Antonim Popławskim, i ks. Adolfem Kamieńskim opracował projekt pt. „Rady i uwagi co do nowego urządzenia szkół narodowych”, w którym pojawiły się postulaty napisania nowych książek do nauczania w języku polskim dzięki czemu przyczynił się do powstania Towarzystwa do Ksiąg Elementarnych.
W roku 1775 na wezwanie "Uniwersału" ks. Piramowicza napisał projekt oświatowy: "Sposób edukacji w XV listach opisany...", w którym proponował (po raz pierwszy na gruncie polskim) powszechność kształcenia oraz odpowiednią edukację dla każdego stanu społecznego. Chłopi i mieszczanie – szkółka parafialna, szlachta – szkoły wojewódzkie (średnie; elementarna edukacja w domu), duchowni – seminaria.
Był członkiem Rady Nieustającej w latach 1780–1784 (jej konsyliarzem w latach 1782–1784), a w latach 1784–1793 pisarzem wielkim koronnym. Przez 4 lata przebywał we Włoszech (1787–1790).
W powstaniu kościuszkowskim uczestniczył jako komisarz porządkowy stężycki, a wkrótce jako generalny komisarz prowiantowy i furażowy Wojsk Rzeczypospolitej z rangą generała majora (od 22 sierpnia 1794). Organizował zaopatrzenie i uzbrojenie sił zbrojnych; faktycznie główny kwatermistrz armii. Następnie stał na czele Komisariatu Generalnego powołanego przez Kościuszkę 6 września 1794 do kontroli zaopatrzenia wszystkich dywizji rozlokowanych pod Warszawą. 
Otrzymał Order Świętego Stanisława w 1775 roku i Order Orła Białego w 1785 roku. Zmarł w roku 1809 w Warszawie.
Twórczość.
Autor licznych publikacji na różne tematy niewojskowe.

</doc>
<doc id="470048" url="https://pl.wikipedia.org/wiki?curid=470048" title="Chatka i baza namiotowa w Zawadce Rymanowskiej">
Chatka i baza namiotowa w Zawadce Rymanowskiej

Chatka i baza namiotowa w Zawadce Rymanowskiej to obecnie główna baza SKPB Lublin. Dzięki dotacji z PTTK 18 lipca 1998 r. w miejscowości Zawadka Rymanowska zakupiono połemkowską chatę, której udało się przetrwać Akcję „Wisła”. Mimo że stara łemkowska chyża była w dość dobrym stanie, wymagała przeprowadzenia pewnych robót remontowych. Stała się miejscem zakończenia corocznego jesiennego rajdu „Beskid Niski”.
W lecie (tj. lipcu i sierpniu) prowadzona jest baza namiotowa zrzeszona w Unii Baz. Oprócz samej chałupy, na 0,5 ha powierzchni znajduje się równie zabytkowy co chyża spichlerzyk, który znacząco zwiększa możliwości noclegowe bazy.
Zawadka może stanowić punkt wypadowy np. dla wycieczek pieszych na Piotrusia, Chyrową, Cergową, czy Kilanowską. W zasięgu wycieczki jednodniowej znajduje się pustelnia św. Jana z Dukli oraz sama Dukla z barokowymi zabytkami oraz słynne miejscowości uzdrowiskowe - Iwonicz-Zdrój i Rymanów-Zdrój.
Piesze szlaki turystyczne.
 Stasiana - Piotruś - Zawadka Rymanowska - Cergowa (dojście do Głównego Szlaku Beskidzkiego) - Dukla

</doc>
<doc id="470050" url="https://pl.wikipedia.org/wiki?curid=470050" title="Chłopcy z Placu Broni">
Chłopcy z Placu Broni

Chłopcy z Placu Broni (, dosł. "Chłopcy z ulicy Pawła") – powieść węgierskiego pisarza Ferenca Molnára, która ukazywała się od 1906 w odcinkach w gazecie "Tanulók Lapja" (węg., dosł. "Gazetka uczniowska"), a w 1907 jako książka pt. "A Pál utcai fiúk" (węg., dosł. "Chłopcy z ulicy Pawła", przyległej do placu Broni).
Informacje ogólne.
Powieść węgierska ciesząca się sławą w skali światowej, należąca do klasyki literatury dla dzieci i młodzieży.
Została przetłumaczona na co najmniej 42 języki, była także podstawą kilku ekranizacji i adaptacji scenicznych. Najbardziej znaną adaptacją filmową jest koprodukcja węgiersko-amerykańska z 1969.
Istnieją trzy przekłady powieści na język polski: pochodzące z 1913 roku tłumaczenie Janiny Mortkowiczowej z przekładu niemieckiego oraz opublikowany w roku 1989 przekład Tadeusza Olszańskiego już z języka węgierskiego. W 2022 ukazał się nowy polski przekład Wojciecha Maziarskiego pod tytułem "Chłopaki z ulicy Pawła". Ukazało się ponad 20 polskojęzycznych wydań tej powieści. W polskich szkołach jest to lektura obowiązkowa w drugim etapie edukacyjnym (w klasach IV–VI szkoły podstawowej).
Wiele podobieństw do tej powieści w konstrukcji fabuły daje się dostrzec w "Awanturze w Niekłaju" autorstwa Edmunda Niziurskiego.
Opis fabuły.
Akcja powieści rozgrywa się na przełomie XIX i XX wieku w Budapeszcie, stolicy Węgier. Oś fabuły stanowią walki o plac pomiędzy dwiema grupami chłopców. Grupa broniąca swego prawa do placu to "Chłopcy z Placu Broni" (w oryginale i innych językach nosi tytuł "Chłopcy z ulicy Pawła"), natomiast ich przeciwnicy, chcący zająć teren, by grać na nim w palanta, to "Czerwone Koszule" (w pierwszej wersji polskiego tłumaczenia nazwa grupy, wywodząca się od nazwy uczestników wyprawy Giuseppe Garibaldiego na Sycylię, brzmiała błędnie "Czerwonoskórzy"). Przywódcą pierwszej grupy jest Janosz Boka, zaś jej najmniej poważanym członkiem i zarazem jedynym szeregowcem jest Ernest Nemeczek (główny bohater książki); przywódcą drugiej jest Feri Acz, a członkami m.in. Sebenicz, bracia Pastorowie i Wendauer.
Powieść przedstawia serię heroicznych wyczynów Ernesta Nemeczka, w wyniku których choruje – najpierw przeziębia się po tym, jak podczas przeszpiegów w ogrodzie botanicznym (miejscu zabaw "Czerwonych Koszul") ukrywa się w basenie, a następnie dostaje zapalenia płuc po „kąpieli”, jaką serwuje mu wroga drużyna, gdy samotnie zakrada się na jej terytorium. Mimo choroby w dniu decydującej bitwy chłopiec ucieka z domu i bierze udział w walce, ostatkiem sił przyczyniając się do zwycięstwa swojej grupy. Zostaje zaniesiony do domu przez swego przywódcę (Janosza Bokę) i niedługo później umiera. Przed domem Nemeczka Janosz Boka spotyka Feriego Acza, zaniepokojonego o stan zdrowia chłopca.
Ostatecznie Plac Broni zostaje sprzedany pod budowę domu. Zgnębionych chłopców pociesza fakt, że Nemeczek, który oddał za niego życie, nie dożył chwili sprzedania Placu Broni.

</doc>
<doc id="470052" url="https://pl.wikipedia.org/wiki?curid=470052" title="Rękawica bokserska">
Rękawica bokserska



</doc>
<doc id="470057" url="https://pl.wikipedia.org/wiki?curid=470057" title="Flawiusz Klemens">
Flawiusz Klemens

Tytus Flawiusz Klemens (zm. 95) – rzymski dostojnik, konsul w 95 roku, przypuszczalnie sympatyzujący z chrześcijaństwem.
Był synem Tytusa Flawiusza Sabinusa (II), młodszym bratem Tytusa Flawiusza Sabinusa (III). Bratanek cesarza Wespazjana. Poślubił swoją kuzynkę Flawię Domityllę (III), córkę Domitylli Młodszej i wnuczkę Wespazjana. Został skazany na śmierć przez swojego stryjecznego brata, cesarza Domicjana.
Wedle Swetoniusza:
Kasjusz Dion podaje, że Klemensa i jego żonę Flawię Domicyllę "oskarżono o ateizm, zarzut, pod którym wielu innych, co to zeszli na żydowskie manowce, zostało skazanych. Niektórych czekała śmierć, pozostałych pozbawiono majętności. Domicylla została tylko wygnana na Pandaterię". Część badaczy przyjmuje, że Flawiusz Klemens nawrócił się na judaizm. Inni zwracają uwagę na to, że określenia „ateizm” nie można było odnieść do judaizmu, religii uznawanej w Rzymie za legalną, oraz na fakt, że Kasjusz Dion nie posługiwał się nigdy nazwą chrześcijaństwo. Z kolei Euzebiusz z Cezarei podaje, że Domitylla została wygnana ze względu na swoje chrześcijańskie wyznanie; jednak w jego relacji Domitylla jest nie żoną, lecz bratanicą Klemensa. Historyk M. Goguel przypuszczał, że Klemens mógł w tajemnicy podzielać poglądy żony, lecz dbając o swoją reputację i karierę oraz przyszłość synów, adoptowanych przed Domicjana, nie zdecydował się oficjalnie na przyjęcie chrześcijaństwa.
Pojawiła się hipoteza, że wyzwoleńcem Flawiusza Klemensa mógł być papież Klemens I. Na miejscu domu Flawiusza została zbudowana bazylika św. Klemensa. Flawiusz Klemens pojawia się w powieściach "Wrogowie rodzaju ludzkiego" Miki Waltariego i "Rzym w płomieniach" Paula L. Maiera.

</doc>
<doc id="470058" url="https://pl.wikipedia.org/wiki?curid=470058" title="Topola-Osiedle">
Topola-Osiedle

Topola-Osiedle – część wsi Topola Wielka w Polsce, położona w województwie wielkopolskim, w powiecie ostrowskim, w gminie Przygodzice, przy południowej granicy Ostrowa Wielkopolskiego (szybka rozbudowa wsi – charakter osiedla podmiejskiego Ostrowa).
Pierwsze wzmianki o istnieniu wsi Topola znajdujemy w potwierdzeniu, dokonanym w roku 1341 w Wiślicy przez króla Kazimiera (Wielkiego), przekazanie w roku 1338 przez Stanisławę i Wisenegę z Brzezia (k. Pleszewa) swojej bratance Felicyi, żonie Mikołaja z Topoli, ojcowskiej części posagu. Dalsze wzmianki o Topoli pochodzą z zapisów w księgach kościelnych, jakie powstały w wyniku objazdu poszczególnych parafii w roku 1404.
Wieś Topola początkowo należała do parafii Wysoko Wielkie, która obejmowała 19 wsi i należała do największych w diecezji poznańskiej. Oprócz Topoli do parafii tej należały takie miejscowości jak; Chełstów, Gorzyce, Janków Przygodzki, Krępa, Kuźnica, Mańkowo, Ostrów, Parczew, Pruślin, Przygodzice, Sadowie, Smardów, Westrza, Wtorek, Wysoko Małe, Wysoko Wielkie, Zacharzew i Zębów (kilka z tych miejscowości dziś nie istnieje). Ostrów należał do tej parafii do roku 1434, kiedy to kościół farny w Ostrowie (powstały w 1404 r.) ustanowiono odrębną parafią. W roku 1463 rozgraniczono Topolę od wsi Przygodzice. W roku 1510 Topola obejmowała 7 łanów osiadłych i 1,5 łana opustoszałego (1 łan – 16,8 ha). Podziału Topoli na część większą i mniejszą dokonano po roku 1520.
W latach 1520 do 1579 wieś należała do rodziny Wysokich, a w latach 1579 do 1699 do rodu leszczyńskich, od których odkupił Topolę wraz z innymi dobrami przygodzkimi Jan Jerzy Przebendowski – podskarbi wielki koronny. Kolejnym właścicielem tych dóbr był marszałek wielki koronny Franciszek Bieliński, który ożenił się z córką Przebendowskiego – Dorotą Henryką, wdową po Janie Mikołaju Radziwille. W roku 1755 syn Doroty Henryki i Jana Mikołaja Radziwiłła Marcin został kolejnym właścicielem dóbr przygodzkich i Radziwiłłowie pozostali właścicielami tych dóbr aż do I połowy XX w.
W roku 1779, na mocy dekretu podpisanego w dniu 14 czerwca przez kustosza katedry poznańskiej Księdza Zakrzewskiwgo, Topola została odłączona od parafii Wysoko i przyłączona do parafii Ostrów. Uzasadnieniem tej zmiany były trudności z dotarciem do kościoła w Wysocku z powodu konieczności pokonywania rozmokłych dróg oraz niebezpieczeństwo rozbojów i napadów.
W Topoli Wielkiej od roku 1462 znajdował się młyn wodny na Baryczy (osiedle Popłonyk). Od roku 1620 w Topoli Wielkiej działały dwa młyny. Natomiast od XIX wieku funkcjonował wiatrak, znajdujący się przy obecnej ul. Dworcowej. Na przełomie XVIII i XIX wieku wieś Topola Mała liczyła ok. 30 dymów i 300 mieszkańców.
W roku 1821 powstała szkoła w Topoli Małej a jej pierwszym nauczycielem był Józef Kocinski. Budowy nowego budynku szkoły dokonano 1884 r.
W XIX wieku występuje znaczny przyrost demograficzny (nb. dotyczący całej słowiańszczyzny), czego przykładem jest przyrost mieszkańców Topoli Małej z 458 osób w latach 40. do 653 w latach 90. XIX w. Wieś Topola Mała liczy w tym czasie (lata 90. XIX w.) 98 dymów, 348 ha gruntów rolnych i 89 ha łąk. Sam folwark, będący częścią Topoli Małej, liczył 7 dymów, 124 mieszkańców (w tym 20 protestantów). W obrębie wsi była gajówka (pustkowie) Drygas (obecnie parking leśny).
W okresie zaborowym Topola Wielka i Mała wchodziły w skład powiatu odolanowskiego. Po podziale powiatu odolanowskiego, w roku 1887, na powiat ostrowski i odolanowski, Topole pozostały dalej w powiecie odolanowskim. Dopiero po likwidacji powiatu odolanowskiego od 1 kwietnia 1934 Topole weszły w skład powiatu ostrowskiego.
W latach 1877–1881 folwark był dzierżawiony przez Wilhelma Langa, a od 1890 roku przez Bienecka. Kolejnym dzierżawcą w latach 1905–1907 była wdowa Anna Feiffer. Majątek obejmował wówczas 414 ha, z czego 331 to były użytki rolne, a pozostałe – łąki i pastwiska. W folwarku hodowano wówczas 38 koni, 178 szt. bydła, 98 szt. trzody chlewnej. W roku 1925 powierzchnia folwarku wzrosła do 436 ha, a kolejnymi dzierżawcami (od roku 1926) byli Adam Schneider i Stanisław Weychan (od roku 1928 samodzielnie St. Weychan).
W roku 1928 dokonano parcelacji pierwszej parcelacji gruntów folwarku leżących o obrębie obecnych ulic Dworcowej, Granicznnej, Kolejowej. Drugą parcelację przeprowadzono 1936 roku i objęła ona grunty od obecnej ulicy Kolejowej w kierunku południowym (do wiatraka). Rozparcelowane grunt folwarczne sprzedano w większości rolnikom „małorolnym” mieszkańcom Topoli Wielkiej i Małej, sąsiednich wsi i pracownikom folwarku. Znaczą część tych gruntów wraz z zabudowaniami folwarcznymi kupił Julian Kwiatkowski, sprzedawca (dealer) salonu Chevroleta w Ostrowie. Parcelacja przyczyniła się do intensywnej zabudowy tych terenów przez nabywców rozparcelowanych gruntów i w konsekwencji do wydzielenia kolejnej wsi Topoli-Osiedla, która liczbą mieszkańców przewyższyła liczbę mieszkańców Topoli Wielkiej, której część stanowiła po roku 1945. Na rozwój tej części Topoli wpłynęła znacznie budowa w roku 1909 linii kolejowej z Ostrowa do Odolanowa i następnie do Oleśnicy.
Wieś Topola-Osiedle została wpisana do urzędowego Wykazu Miejscowości Rzeczypospolitej Polskiej z dniem 1 stycznia 2006 r., chociaż pod nawą Topola Osiedle występowała od chwili wyboru pierwszego sołtysa Kazimierza Wojtaszka w październiku 1969 r.

</doc>
<doc id="470063" url="https://pl.wikipedia.org/wiki?curid=470063" title="Krowodrza">
Krowodrza



</doc>
<doc id="470064" url="https://pl.wikipedia.org/wiki?curid=470064" title="Chwyt zapaśniczy">
Chwyt zapaśniczy



</doc>
<doc id="470065" url="https://pl.wikipedia.org/wiki?curid=470065" title="Odacidae">
Odacidae

Odacidae – rodzina morskich ryb okoniokształtnych.
Występowanie: wybrzeża Australii i Nowej Zelandii.
Klasyfikacja.
Rodzaje zaliczane do tej rodziny :
"Haletta" — "Heteroscarus" — "Neoodax" — "Odax" — "Olisthops" — "Siphonognathus"
Linki zewnętrzne.
Opis rodziny – Fishbase.org (j.angielski)

</doc>
<doc id="470068" url="https://pl.wikipedia.org/wiki?curid=470068" title="Beltane">
Beltane

Beltane, Beltaine (irl. "Lá Bealtaine", wym. ; gael. "Là Bealltainn", wym. ) – święto celtyckie rozpoczynające lato, znane też jako „ognie Belenosa” albo "Cethsamhain" – „przeciw Samhain”. Związane było ze zmianą pór roku, wyznaczając zarazem jego półroczny przedział. 
Przypadało ono w nocy z 30 kwietnia na 1 maja – wygaszano wówczas w domach paleniska i rozpalano je ponownie od nowego ognia wzniecanego przez druidów. Bydło domowe przepędzano z pastwisk zimowych na wyżej położone, dla wypasu na świeżych trawach wiosennych. Wśród zaklęć przepędzano je także pomiędzy dwoma ogniskami, co na nowy rok miało je uchronić przed nieszczęściami i chorobami; wśród irlandzkich wieśniaków zwyczaj ten utrzymał się do czasów współczesnych.
Obecnie święto obchodzone jest jako "Beltane Fire Festival".
Ważną postacią części celtyckiego rytuału Beltane poświęconego urodzajności było uroczyste palenie wielkiej kukły zwanej "wicker man" (wiklinowiec).
W religii wicca oraz niektórych nurtach neopogańskich Beltane jest jednym z tzw. sabatów większych.

</doc>
<doc id="470078" url="https://pl.wikipedia.org/wiki?curid=470078" title="Teatr Rozmaitości">
Teatr Rozmaitości



</doc>
<doc id="470080" url="https://pl.wikipedia.org/wiki?curid=470080" title="Czerwone Skały (Góry Krucze)">
Czerwone Skały (Góry Krucze)

Czerwone Skały – grupa pojedynczych porfirowych skałek w Górach Kruczych, w Sudetach Środkowych, w woj. dolnośląskim.
Czerwone Skały położone są ok. 3 km na południe od centrum Lubawki na zachodnim stoku między Polską Górą (792 m n.p.m.) a Sępią Górą (740 m n.p.m.) wzdłuż granicy państwowej z Czechami.
Jest to grupa pojedynczych porfirowych skałek o charakterystycznym czerwonym zabarwieniu, które zostały wyciśnięte spod starych zmetamorfizowanych formacji skał osadowych i poddane przez wiele lat działaniom erozji.
Turystyka.
Zboczem gór u podnóża Czerwonych Skał przechodzi szlak turystyczny:

</doc>
<doc id="470082" url="https://pl.wikipedia.org/wiki?curid=470082" title="Osiedle Różany Potok">
Osiedle Różany Potok

Osiedle Różany Potok – osiedle mieszkaniowe w Poznaniu, na osiedlu samorządowym Umultowo.
Historia.
Historycznie jednak jest to część Moraska. Jest ono odcięte od Piątkowa torami obwodnicy kolejowej Poznania (linia kolejowa Zieliniec – Kiekrz) i lasem. W przeciwieństwie do innych poznańskich osiedli Różany Potok posiada tylko kilka bloków mieszkalnych, a większość osiedla stanowią domy szeregowe i jednorodzinne. Założenie zaprojektował Marian Fikus, a realizacja głównej części projektu nastąpiła w latach 1989-1998 (pierwsze projekty wykonano już w końcu lat 80. XX wieku). Koncepcja była z gruntu postmodernistyczna w historyzującym nurcie tego prądu – zakładała rzut małego miasteczka, ze spokojnymi uliczkami i centralnym niewielkim rynkiem. Nawiązywała w ten sposób do zasad nowego urbanizmu, kreując w miejsce rozlanego przedmieścia, spójny zespół małomiasteczkowy o silnej funkcji integrującej społeczność lokalną.
Z zespołem Kampusu Morasko, dla którego pracowników zostało stworzone, osiedle łączyła oś kompozycyjna, kończąca się na centralnym placu. Mimo to osiedle jest strukturą zupełnie niezależną urbanistycznie, inspirowaną m.in. pracami braci Krier. Była to jedna z najwcześniejszych w Poznaniu recepcji architektury postmodernistycznej, od razu reprezentująca wysoki poziom artystyczny. W latach 2004-2007 prywatny deweloper zabudował niezagospodarowane dotąd działki nowymi budynkami mieszkalnymi jedno i wielorodzinnymi. Dopełnił w ten sposób pierwotny, acz niekompletny, układ urbanistyczny osiedla. W przeciwieństwie do starszej zabudowy, nowe budynki reprezentują tendencje neomodernistyczne.
W 2015 na osiedlu stwierdzono nowe, pierwsze dla Polski, stanowisko wątlika charłaja.
Sąsiedztwo.
Na zachód od Różanego Potoku znajduje się kampus UAM, w którego skład wchodzą:
Na wschodzie z osiedlem sąsiaduje Wydział Nauk Geograficznych i Geologicznych wraz z Lapidarium UAM oraz pływalnia i hala uniwersytecka.
Blisko osiedla znajduje się kościół pw. Św. Jadwigi Królowej Wawelskiej.
Komunikacja.
Komunikację z osiedla do przystanków Poznańskiego Szybkiego Tramwaju zapewniają autobusy linii dziennych:
Dodatkowo osiedle obsługiwane jest przez autobusową linie nocną 248 (trasa: Rondo Kaponiera – Radojewo).
Toponimia.
Nazwa osiedla wywodzi się od strumienia Różany Potok, przepływającego w tym rejonie. W pobliżu znajduje się także Jezioro Umultowskie.

</doc>
<doc id="470085" url="https://pl.wikipedia.org/wiki?curid=470085" title="USS Nevada (BM-8)">
USS Nevada (BM-8)

USS "Nevada" (BM-8) to monitor floty USA.
Budowę okrętu rozpoczęto 17 kwietnia 1899 roku (pod nazwą USS "Connecticut") w stoczni Bath Iron Works, Bath, ME. Został zwodowany 24 listopada 1900 roku. W styczniu 1901 roku zmieniono nazwę na USS "Nevada". Do służby wszedł 5 marca 1903 roku.
Kolejnej zmiany nazwy dokonano 2 marca 1909, gdy okręt otrzymał nazwę USS "Tonopah".
Okręt został wycofany ze służby 1 lipca 1920 roku. Sprzedano go 26 stycznia 1922 roku.
Zobacz też.
Inne okręty o nazwie USS "Nevada".

</doc>
<doc id="470091" url="https://pl.wikipedia.org/wiki?curid=470091" title="Circle of Snakes">
Circle of Snakes

Circle of Snakes – ósmy album amerykańskiego zespołu muzycznego Danzig, wydany 24 sierpnia 2004 roku przez należącą do lidera zespołu wytwórnię płytową Evilive Records. Płyta była nagrywana od listopada 2003 do kwietnia] 2004 w studiach nagraniowych Ocean Studios w Glendale w Kalifornii oraz w Paramount w Hollywood.

</doc>
<doc id="470093" url="https://pl.wikipedia.org/wiki?curid=470093" title="Obwód szeregowy">
Obwód szeregowy



</doc>
<doc id="470094" url="https://pl.wikipedia.org/wiki?curid=470094" title="Antioch VIII Grypos">
Antioch VIII Grypos

Antioch VIII Epifanes Filometor Kallinikos Grypos (Krzywonosy) (ur. 141 p.n.e., zm. 96 p.n.e.) – król Syrii panujący w latach 126-96 p.n.e., z dynastii Seleukidów, młodszy syn Demetriusza II Nikatora i Kleopatry Thea.
Życiorys.
W młodości kształcił się w Atenach. W 126 p.n.e. jego matka uczyniła go współwładcą. Za jego panowania miała miejsce uzurpacja Aleksandra Zabinasa, którego pokonał z pomocą Ptolemeuszy. Przez pierwsze kilka lat panowania Antiocha VIII faktyczną władzę sprawowała jego matka Kleopatra Thea, którą zamordował w obawie o własne życie w roku 121 p.n.e. (Kleopatra otruła nazbyt samodzielnego starszego brata Antiocha, Seleukosa V). Było to powodem długotrwałej wojny domowej między Antiochem VIII a jego przyrodnim bratem Antiochem IX Kyzikenosem, synem Kleopatry Thei i Antocha VII Sidetesa. Antioch VIII utrwalił swoją władzę w Syrii właściwej, brat zaś zagarnął dla siebie pas nadbrzeżny i Celesyrię. Jego panowaniu położył kres spisek. Miał pięcioro synów i jedną znaną z imienia córkę.

</doc>
<doc id="470096" url="https://pl.wikipedia.org/wiki?curid=470096" title="Kulometria">
Kulometria

Kulometria – zespół metod elektrochemicznych, opartych na zastosowaniu praw elektrolizy Faradaya, określających zależność pomiędzy ilością przepływającego przez obwód ładunku a ilością substancji ulegającej elektrolizie. Wyróżniamy dwa rodzaje kulometrii:
Pomiar ładunku elektrycznego prowadzi się za pomocą kulometru.

</doc>
<doc id="470102" url="https://pl.wikipedia.org/wiki?curid=470102" title="GNFS">
GNFS

Ogólne sito ciała liczbowego (GNFS, ang. G"eneral Number Field Sieve") jest najszybszym obecnie znanym algorytmem faktoryzacji dużych (ponad 100-cyfrowych) liczb. Używając tego algorytmu, zespół z Uniwersytetu w Bonn (wspólnie z kilkoma innymi instytutami) 3 grudnia 2003 rozłożył na czynniki pierwsze liczbę RSA-576 (mającą 576 bitów, czyli 174 cyfry dziesiętne), a 2 listopada 2005 rozłożył liczbę RSA-640 (mającą 193 cyfry dziesiętne). Pierwsze obliczenie wymagało około 3 miesięcy pracy, a drugie około 5 miesięcy.
Działanie algorytmu.
Złożoność obliczeniowa algorytmu dla wejściowego "n" można opisać wzorem:
dla pewnej stałej "c", zależącej od konkretnej implementacji. Zasada działania jest rozszerzeniem prostszego algorytmu sita liczbowego. Aby rozłożyć na czynniki pierwsze dużą liczbę "n" metodą sita liczbowego, szuka się gładkich liczb (czyli mających wyłącznie małe dzielniki pierwsze) rzędu "n". Rzadkość występowania tych liczb sprawia jednak, że ta metoda nie jest zbyt efektywna. GNFS polega na szukaniu liczb gładkich rzędu "n"1/"d", gdzie "d" jest pewną stałą większą od 1. Wymaga to dodatkowych obliczeń i faktoryzacji w ciele liczbowym, co sprawia, że ten algorytm jest znacznie bardziej skomplikowany niż zwykłe sito liczbowe.

</doc>
<doc id="470104" url="https://pl.wikipedia.org/wiki?curid=470104" title="Historia myśli ekonomicznej">
Historia myśli ekonomicznej

Historia myśli ekonomicznej – dyscyplina naukowa o charakterze teoretycznym, zajmująca się badaniem i opisywaniem procesu kształtowania się poglądów ekonomicznych w ujęciu historycznym. W naukowy sposób wyjaśnia przyczyny powstawania, przenikania i zanikania poglądów, idei oraz teorii ekonomicznych, jak również krytycznie analizuje historyczny dorobek ekonomistów.
Zakres znaczeniowy.
Należy odróżnić "historię myśli ekonomicznej" od "historii ekonomii".
Ekonomia jako nauka ukształtowała się dopiero w drugiej połowie XVIII w., dlatego też termin „historia ekonomii” odnosi się wyłącznie do naukowych poglądów ekonomicznych po XVIII w. Jednak refleksja nad zagadnieniami gospodarczymi, choć jeszcze nie w naukowej formie, sięga czasów starożytnych. Historia myśli ekonomicznej bada i opisuje również przednaukowe refleksje nad zjawiskami gospodarczymi. Dopiero od XVIII w. historia myśli ekonomicznej oraz historia ekonomii podążają wspólną ścieżką.
Historia gospodarcza w przeciwieństwie do historii myśli ekonomicznej nie zajmuje się badaniem poglądów na zagadnienia ekonomiczne, ale samymi zjawiskami ekonomicznymi w ujęciu historycznym. W zakresie jej zainteresowań leży przede wszystkim badanie panujących na przestrzeni wieków stosunków społeczno-ekonomicznych, metod wytwarzania, dysponowania, wymiany i konsumpcji dóbr ekonomicznych czy rozwój panujących stosunków własności środków produkcji.
Poglądy ekonomiczne, będące przedmiotem badań historii myśli ekonomicznej, były zawsze ściśle powiązane z panującym w danym okresie podłożem stosunków gospodarczych, społecznych i politycznych. Żaden kierunek myśli ekonomicznej nie powstał w oderwaniu od konkretnej sytuacji ekonomicznej w danym miejscu i czasie. Istniejące w danym okresie warunki i zjawiska ekonomiczne były źródłem inspiracji dla dociekań ekonomistów, którzy starali się zrozumieć prawa rządzące gospodarką i ująć je w spójne poglądy. Jednocześnie formułowane przez nich poglądy miały często znaczący wpływ na prowadzoną politykę gospodarczą i tym samym na kształtowanie nowych stosunków ekonomicznych i powstawanie nowych zjawisk gospodarczych. Z tego względu istnieje ścisły związek pomiędzy rozwojem gospodarczym i politycznym a dominującą w tym czasie teorią ekonomiczną. Związek ten przekłada się na ścisłe powiązanie badań historii myśli ekonomicznej z badaniami nad historią gospodarczą.
Etapy rozwoju myśli ekonomicznej.
Rozwój myśli ekonomicznej może być w najogólniejszy sposób podzielony na trzy historyczne etapy:
Starożytny i średniowieczny.
Obejmuje okres od starożytnej Grecji po schyłek XV w. Charakterystyczną cechą dociekań ekonomicznych tego okresu jest to, że były one dokonywane na marginesie rozważań filozoficzno-teoretycznych lub prawno-organizacyjnych. Nie istniała wyodrębniona dziedzina zagadnień ekonomicznych, ponieważ były one traktowane wyłącznie jako element szerszych zagadnień politycznych lub filozoficznych.
Nowożytny.
Obejmuje okres od schyłku XV w. po drugą połowę XVIII w.
Wraz z rozwojem gospodarczym pojawiło się zapotrzebowanie na głębszą analizę zagadnień o charakterze gospodarczym. Rozważania ekonomiczne zostają oderwane od ogólniejszych rozważań polityczno-filozoficznych i stają się niezależną dziedziną systematycznych dociekań, choć jeszcze nie o charakterze naukowym. Pierwszym samodzielnym kierunkiem myśli ekonomicznej był merkantylizm, którego początek rozwoju przypada na koniec XV w.
Współczesny.
Umowną datą rozpoczęcia tego okresu jest rok 1776, kiedy to szkocki myśliciel i ekonomista Adam Smith wydaje swoje dzieło "Badania nad naturą i przyczynami bogactwa narodów" (popularnie nazywane "Bogactwem narodów"). Smith po raz pierwszy zastosował metodę naukową w rozważaniach ekonomicznych, tym samym wprowadzając ekonomię do grona nauk, a historię myśli ekonomicznej na nowy etap rozwoju.
Myśl ekonomiczna w starożytnej Grecji.
Okres archaiczny.
Od VIII w. p.n.e. do ok. 500 p.n.e.
Okres klasyczny.
Od ok. 500 p.n.e. do 336 p.n.e.
Okres hellenistyczny.
Od 336 p.n.e. do 146 p.n.e.
Myśl ekonomiczna w Imperium Rzymskim.
Okres królewski.
Od 753 p.n.e. do 510 p.n.e.
Okres republiki.
Od 510 p.n.e. do 31 p.n.e.
Okres cesarski.
Od 31 p.n.e. do 476
Myśl ekonomiczna w średniowieczu.
Od 476 do schyłku XV w.
Merkantylizm.
Od schyłku XV w. do ok. połowy XVIII w.
Fizjokratyzm.
Od ok. połowy XVIII w. Szkoła podatkowa fizjokratów stworzyła pojęcie jedynego podatku (opodatkowanie rolnictwa – odprowadzanie ok. 30% wytworzonych dochodów). Przyczyniło się to do rozwoju przemysłu, bo ludzie rezygnowali z posiadania ziemi i uprawiania roli.
Ekonomia klasyczna.
Od drugiej połowy XVIII w.
Angielska ekonomia klasyczna.
Adam Smith, David Ricardo, Thomas Malthus, James Mill, John Stuart Mill, John McCulloch, William Nassau Senior,
Francuska ekonomia klasyczna.
Jean Charles Leonard Simonde de Sismondi, Jean-Baptiste Say, Frédéric Bastiat, Henry Carey.
Szkoła historyczna.
Przełom XIX i XX w.
Socjalizm.
Socjalizm utopijny.
XIX w. Robert Owen, Henri de Saint-Simon, Charles Fourier
Socjalizm ricardiański.
Pierwsza połowa XIX w. John Francis Bray, John Gray, Thomas Hodgskin, William Thompson
Socjalizm naukowy.
Druga połowa XIX w. – Karol Marks, Fryderyk Engels
Nurt subiektywno-marginalistyczny.
Nazywany również "nową ekonomią".
Lata siedemdziesiąte XIX w.
Austriacka szkoła psychologiczna.
Od 1871
Matematyczna szkoła lozańska.
Od 1874. – Enrico Barone
Ekonomia neoklasyczna.
Od 1890 – Alfred Marshall wydaje "Zasady ekonomii".
Instytucjonalizm.
Thorstein Veblen
Keynesizm.
Lata dwudzieste XX w.

</doc>
<doc id="470106" url="https://pl.wikipedia.org/wiki?curid=470106" title="Maria Józefa Saska">
Maria Józefa Saska



</doc>
<doc id="470110" url="https://pl.wikipedia.org/wiki?curid=470110" title="Kolczatki">
Kolczatki



</doc>
<doc id="470112" url="https://pl.wikipedia.org/wiki?curid=470112" title="Połączenie szeregowe">
Połączenie szeregowe

Połączenie szeregowe (obwód szeregowy) jest to rodzaj połączenia elementów elektrycznych, w którym koniec jednego elementu łączy się z początkiem następnego. Połączenie takie tworzy szereg (łańcuch) elementów, w którym prąd elektryczny musi przepływać kolejno przez wszystkie elementy (natężenie prądu ma więc taką samą wartość dla wszystkich elementów w połączeniu szeregowym).
Połączenie szeregowe rezystorów.
Dla szeregowego połączenia "n" rezystorów można wyliczyć rezystancję wypadkową (opór wypadkowy), "R" jako sumę rezystancji składowych:
Połączenie szeregowe cewek.
Podobnie, dla szeregowego połączenie cewek można wyznaczyć wypadkową indukcyjność:
jak również i wypadkową reaktancję indukcyjną:
gdzie reaktancja indukcyjna:
Połączenie szeregowe kondensatorów.
Dla połączenia szeregowego kondensatorów wypadkowa pojemność jest mniejsza niż najmniejsza ze składowych pojemności:
dla reaktancji pojemnościowej, ze względu na to, że:
mamy:
Wypadkowa impedancja układu szeregowego.
W układach szeregowych zasilanych prądem przemiennym można wyznaczyć wypadkową impedancję układu składającego się z różnych elementów (np. jak na rysunku po prawej stronie):
gdzie: "R, XL i XC" – wypadkowa rezystancja, reaktancja indukcyjna i reaktancja pojemnościowa układu (obliczone według wzorów podanych powyżej).

</doc>
<doc id="470116" url="https://pl.wikipedia.org/wiki?curid=470116" title="Gałąź obwodu">
Gałąź obwodu



</doc>
<doc id="470117" url="https://pl.wikipedia.org/wiki?curid=470117" title="Morton">
Morton

Osoby:
Miejscowości we Francji:
Miejscowości w USA:
Gminy w USA:
Hrabstwa w USA:
W Wielkiej Brytanii:

</doc>
<doc id="470121" url="https://pl.wikipedia.org/wiki?curid=470121" title="I Luciferi">
I Luciferi

I Luciferi to siódmy album amerykańskiego zespołu Danzig. Wydany 4 czerwca 2002 roku.

</doc>
<doc id="470124" url="https://pl.wikipedia.org/wiki?curid=470124" title="Wyspa Watlinga">
Wyspa Watlinga



</doc>
<doc id="470126" url="https://pl.wikipedia.org/wiki?curid=470126" title="Mark Hanson">
Mark Hanson

Mark Hanson (ur. 2 grudnia 1946 w Minneapolis w stanie Minnesota) – główny biskup-lider Ewangelicko-Luterańskiego Kościoła w Ameryce (ELCA).
Jest absolwentem Minnehaha Academy z 1964, w 1968 podjął studia licencjackie z socjologii w Augsburg College. W 1974 został ordynowany i rozpoczął pracę w parafii luterańskiej w Minnesocie. W 1995 został wybrany biskupem ELCA. W latach 1988-2002 był przewodniczącym Minnesockiej Rady Kościołów. W latach 2003-2010 był przewodniczącym Światowej Federacji Luterańskiej.
Jego żona, Ione Hanson, jest pracownicą opieki społecznej. Hansonowie są rodzicami Aarona, Alyssy, Racheli, Ezra, Isaaca i Elizabeth, i dziadkami Naomi oraz Kingston.

</doc>
<doc id="470129" url="https://pl.wikipedia.org/wiki?curid=470129" title="Montville (ujednoznacznienie)">
Montville (ujednoznacznienie)

Miejscowości we Francji
Miejscowości w USA:
Gminy w USA:

</doc>
<doc id="470131" url="https://pl.wikipedia.org/wiki?curid=470131" title="Montmorency (ujednoznacznienie)">
Montmorency (ujednoznacznienie)

Gminy w USA:
Hrabstwa w USA:

</doc>
<doc id="470132" url="https://pl.wikipedia.org/wiki?curid=470132" title="Monticello">
Monticello

Miejscowości we Francji:
Miejscowości w USA:
Gminy w USA:

</doc>
<doc id="470135" url="https://pl.wikipedia.org/wiki?curid=470135" title="Błądzenie przypadkowe">
Błądzenie przypadkowe



</doc>
<doc id="470136" url="https://pl.wikipedia.org/wiki?curid=470136" title="Pozycja obserwowana">
Pozycja obserwowana

Pozycja obserwowana - we współczesnej nawigacji pozycję określona z ziemi, morza lub powietrza względem punktu o niezmiennej pozycji. Pozycja obserwowana może być określona wzrokowo (np. przelot nad określonym obiektem stałym) lub za pomocą systemu bazowanego na lądzie systemu dozorowania, np. radaru. 
Pozycja obserwowana bywa mylona z pozycją namierzoną, wyznaczoną przez punkt przecięcia linii pozycyjnych, czyli linii o stałej wartości mierzonego (wzrokowo lub elektronicznie) parametru nawigacyjnego: kąta, odległości, lub linii równej różnicy odległości.

</doc>
<doc id="470138" url="https://pl.wikipedia.org/wiki?curid=470138" title="Próby Bernoulliego">
Próby Bernoulliego



</doc>
<doc id="470139" url="https://pl.wikipedia.org/wiki?curid=470139" title="Camelot">
Camelot

Camelot – w legendach arturiańskich był to zamek-miasto zamieszkiwany przez króla Artura i jego żonę Ginewrę oraz doradcę króla - Merlina. W zamku znajdowała się komnata z Okrągłym Stołem, wokół którego zbierali się Rycerze Okrągłego Stołu. Jego nazwa pochodziła od boga Camulosa, utożsamianego przez Rzymian z Marsem.

</doc>
<doc id="470143" url="https://pl.wikipedia.org/wiki?curid=470143" title="Prawo iterowanego logarytmu">
Prawo iterowanego logarytmu

Prawo iterowanego logarytmu – zespół twierdzeń z rachunku prawdopodobieństwa opisujących rozmiar fluktuacji w błądzeniu przypadkowym.
Nieskończone serie prób Bernoulliego.
Poniżej znajduje się sformułowanie prawa iterowanego logarytmu dla prób Bernoulliego.
Rozważmy nieskończony ciąg prób Bernoulliego. Przez "p" oznaczmy prawdopodobieństwo sukcesu w pojedynczej próbie i niech "q"=1-"p" będzie prawdopodobieństwem porażki w pojedynczej próbie. Niech Sn oznacza liczbę sukcesów w pierwszych "n" próbach, a Sn* oznacza "unormowaną" liczbę sukcesów określoną wzorem
Niech ponadto A(λ, n) oznacza zdarzenie polegające na tym, że spełniona jest następująca nierówność
Prawo iterowanego logarytmu.
Jeżeli λ&gt;1 to z prawdopodobieństwem 1 zachodzi tylko skończenie wiele spośród zdarzeń A(λ, n). Jeżeli zaś λ&lt;1 to z prawdopodobieństwem 1 zachodzi nieskończenie wiele spośród zdarzeń A(λ, n).

</doc>
<doc id="470149" url="https://pl.wikipedia.org/wiki?curid=470149" title="Tanoreksja">
Tanoreksja

Tanoreksja (z ang. 'to tan' – 'opalać się', ang. "tanning dependence") – uzależnienie polegające na ciągłej chęci opalania się, najczęściej występujące u młodych kobiet.
W kulturze środkowoeuropejskiej opalenizna jest symbolem wysportowania, zdrowia i radości życia. Usługi związane z opalaniem się są w samych Stanach Zjednoczonych warte 5 miliardów dolarów na rok, 30 milionów Amerykanów korzysta z solariów przynajmniej raz na rok, a milion robi to codziennie. Liczba solariów w dużych amerykańskich miastach przekracza liczbę sklepów Starbucks i barów McDonalds.
Ultrafiolet stosowany w solariach ma niekorzystny wpływ na skórę. Najważniejszym skutkiem nadmiernego opalania się są raki skóry, w szczególności czerniak złośliwy.

</doc>
<doc id="470155" url="https://pl.wikipedia.org/wiki?curid=470155" title="Jałowiec sawiński">
Jałowiec sawiński



</doc>
<doc id="470160" url="https://pl.wikipedia.org/wiki?curid=470160" title="Połączenie równoległe">
Połączenie równoległe

Połączenie równoległe (obwód równoległy) jest to taki rodzaj połączenia elementów elektrycznych, w którym wszystkie końce oraz wszystkie początki elementów są połączone razem. Połączenie takie tworzy odpowiednią liczbę gałęzi, w których mogą płynąć różne prądy, ale które zasilane są takim samym napięciem elektrycznym.
Połączenie równoległe oporników.
Dla równoległego połączenia formula_1 oporników można wyliczyć rezystancję wypadkową (opór wypadkowy), formula_2 który jest mniejszy od najmniejszego oporu składowego:
Dla układów równoległych stosuje się również pojęcie konduktancji formula_4 Z uwagi na fakt, że formula_5 powyższe równanie jest tożsamościowo równoznaczne z:
Połączenie równoległe cewek.
Podobnie, dla równoległego połączenie cewek można wyznaczyć wypadkową indukcyjność:
jak również i wypadkową reaktancję indukcyjną:
Susceptancja indukcyjna formula_9 definiowana jest jako: formula_10 dlatego też powyższe równanie jest tożsamościowo równoznaczne z:
Połączenie równoległe kondensatorów.
Dla połączenia równoległego kondensatorów wypadkowa pojemność jest sumą składowych pojemności:
podobnie dla reaktancji pojemnościowej:
Susceptancja pojemościowa formula_14 definiowana jest jako: formula_15 dlatego też powyższe równanie jest tożsamościowo równoznaczne z:
Wypadkowa impedancja układu równoległego.
W układach równoległych zasilanych prądem przemiennym można wyznaczyć wypadkową impedancję układu składającego się z różnych elementów (np. jak na rysunku po prawej stronie). Pojęcie impedancji jest często zastępowane admitancją formula_17 która jest odwrotnością impedancji formula_18 Dlatego też:
gdzie: formula_20 i formula_21 – wypadkowa konduktancja, susceptancja indukcyjna (ujemna) i susceptancja pojemnościowa (dodatnia) układu, obliczone według wzorów podanych powyżej.

</doc>
<doc id="470163" url="https://pl.wikipedia.org/wiki?curid=470163" title="Obwód szeregowo-równoległy">
Obwód szeregowo-równoległy



</doc>
<doc id="470171" url="https://pl.wikipedia.org/wiki?curid=470171" title="Robert Johnson">
Robert Johnson

Robert Leroy Johnson (ur. 8 maja 1911 w Hazlehurst, zm. 16 sierpnia 1938 w Greenwood) – amerykański muzyk, gitarzysta, wokalista i autor tekstów.
Wypracował własny, dobrze rozpoznawalny styl. Do grania na swej gitarze akustycznej wykorzystywał techniki flażoletu i bottleneck. Napisał łącznie 29 utworów. Teksty jego piosenek mówiły o alkoholu, kobietach, szatanie i śmierci. Określany był mianem króla gitary bluesowej, a jego twórczość miała ogromny wpływ na wielu muzyków, m.in. Erica Claptona, The Rolling Stones, Boba Dylana, Red Hot Chili Peppers i Jimiego Hendrixa. Bardzo mała liczba faktów na temat jego życia i wczesna śmierć w wieku 27 lat (został otruty przez zazdrosnego barmana) spowodowały, że na temat Johnsona powstały różne historie, z których najsłynniejsza to legenda głosząca, że sprzedał duszę diabłu w zamian za osiągnięcie sukcesu. W ciągu całego swojego życia Johnson jednak nie zasłynął tak bardzo jak po swojej śmierci.
Po śmierci pierwsza płyta z kolekcją jego utworów, "King of the Delta Blues Singers", wydana została dopiero w 1961. Eric Clapton opisał Johnsona jako „najważniejszego gitarzystą bluesowego, jaki kiedykolwiek żył”.
W 1980 Johnson został wprowadzony do Blues Hall of Fame, a w 1986 do Rock &amp; Roll Hall of Fame. W 2003 magazyn Rolling Stone umiejscowił Johnsona na piątym miejscu w rankingu „100 najlepszych gitarzystów w historii”.
Życie i kariera.
Robert Johnson urodził się w Hazlehurst, najprawdopodobniej 8 maja 1911 roku. Był synem Julii Major Dodds (ur. w październiku 1874) i Noah Johnsona (ur. w grudniu 1884). Do szkoły uczęszczał w latach 1924–1927. Willie Coffe, jeden ze szkolnych przyjaciół Johnsona, powiedział, że Robert zwrócił na siebie uwagę grą na harmonijce. Pamiętał też, że Robert bardzo często znikał, sugerując, że żył i studiował w Memphis. Po ukończeniu szkoły, w lutym 1929 roku poślubił szesnastoletnią Virginię Travis, która zmarła krótko po porodzie. Rodzina Travis wyjawiła Robertowi McCormickowi, że śmierć Virginii była dla Johnsona karą za podpisanie „paktu z diabłem”, który odrzucił ułożone życie męża, by zostać muzykiem.
W międzyczasie bluesowy muzyk Son House zamieszkał w Robinsonville, gdzie żył jego muzyczny partner Willie Brown. House wyznał, że zapamiętał Johnsona jako „małego chłopca, który dobrze grał na harmonijce, ale był żałośnie kiepskim gitarzystą”. Później, gdy Johnson opuścił Robinsonville i przeniósł się w okolice Martinsville, udoskonalił swoją grę na gitarze od Isaiah „Ike’a” Zinnermana. Gdy powrócił do Robinsonville, zawodowo grał na tym instrumencie.
Johnson w 1931 roku poślubił Calettę Craft, z którą przeniósł się do Clarksdale w 1932 roku. W tym mieście zostawił swoją chorą partnerkę, by zostać muzykiem.
Większą część swojego życia żył na skraju ubóstwa, dużo pijąc i wędrując. Jego dokonaniami zainteresował się Ernie Oertle, który z kolei przedstawił muzyka Donowi Lawowi z American Record nalegając na jak najszybsze nagrania materiału. Dwie sesje w jakich uczestniczył Johnson odbyły się w 1936 (w tym roku powstał utwór "Kind Hearted Woman Blues") i 1937 roku w Teksasie.
Śmierć.
Robert Johnson zmarł 16 sierpnia 1938 roku w wieku 27 lat, niedaleko Greenwood. Pomimo iż przyczyna śmierci jest wciąż nieznana, na jej temat powstało wiele teorii, wśród których najbardziej prawdopodobna jest ta, według której Johnson został zamordowany przez męża kobiety z którą flirtował. Wersja ta potwierdzona jest poniekąd przez Sonny’ego Boy Williamsona, który widział, jak owa mężatka podała Robertowi butelkę whiskey podaną jej przez męża. Gdy Johnson wziął butelkę, Williamson próbował poradzić mu by nie pił z butelki, której sam nie otwierał. Nie słuchając tej rady przyjął następną butelkę, tym razem zatrutą. Tego samego wieczoru źle się poczuł i wrócił do domu. W ciągu następnych trzech dni jego stan zdrowia się pogarszał, przez co w rezultacie zmarł. Robert „Mack” McCormick wyznał, że odnalazł człowieka, który otruł Johnsona i z którym odbył prywatną rozmowę na ten temat, odmówił jednak podania jego nazwiska.
Dokładne miejsce pochówku Johnsona nie jest oficjalnie znane.
Dyskografia.
Utwory Johnsona zostały oficjalnie wydane ponad 20 lat po jego śmierci.
W rocznicę setnych urodzin artysty, 8 maja 2011 roku, Sony Legacy wydało dwupłytowy album "Robert Johnson: The Centennial Collection", w którym, według recenzentów, jakość dźwięku prezentuje się dużo lepiej niż w kolekcji z 1990 roku.

</doc>
<doc id="470173" url="https://pl.wikipedia.org/wiki?curid=470173" title="Jan Gross (ksiądz)">
Jan Gross (ksiądz)

Jan Gross (ur. 25 kwietnia 1938 w Starogardzie Gdańskim, zm. 25 marca 2014 w Cieszynie) – polski duchowny luterański, proboszcz parafii ewangelickiej w Mikołowie w latach 1978–2004, radca konsystorza w latach 1990–2001, prezes Synodu Kościoła Ewangelicko-Augsburskiego w latach 2002–2007, członek licznych gremiów Kościoła Ewangelicko-Augsburskiego w RP, działacz ekumeniczny.
Życiorys.
Syn Jana Grossa i Heleny z domu Koch. W trakcie wojny przebywał wraz z rodziną w Wadowicach, po jej zakończeniu zamieszkał w Chorzowie. Tam ukończył szkołę podstawową oraz liceum ogólnokształcące. Po maturze, w październiku 1956 roku rozpoczął studia teologiczne na Chrześcijańskiej Akademii Teologicznej w Warszawie, którą ukończył 23 czerwca 1960 roku na podstawie pracy magisterskiej „Stosunek Kościoła Ewangelicko-Augsburskiego do kultu Marii Panny”. 2 października 1960 roku został ordynowany przez ks. bpa Andrzeja Wantułę na duchownego Kościoła Ewangelicko-Augsburskiego. Został skierowany do pracy w diecezji mazurskiej jako wikariusz diecezjalny u boku zwierzchnika tejże diecezji ks. seniora Alfreda Jaguckiego. W 1961 został pełniącym obowiązki administratorem parafii w Dąbrównie, Lipowie i Glaznotach. Od 1963 roku pracował jako wikariusz w największej w Polsce diecezji luterańskiej – diecezji cieszyńskiej, najpierw w Goleszowie (1963–1973), a następnie w Cieszynie (1973–1978).
W roku 1976 przez Służbę Bezpieczeństwa zarejestrowany jako tajny współpracownik o pseudonimie „Janek”.
3 września 1978 roku zostały wybrany przez zgromadzenie parafialne proboszczem Parafii Ewangelicko-Augsburskiej w Mikołowie, jednocześnie został administratorem parafii w Orzeszu (1978–1995). Od 1980 roku był konseniorem (zastępcą seniora) diecezji katowickiej, zrezygnował z tej funkcji w 1990 roku. Został pierwszym proboszczem nowo powstałej parafii ewangelickiej w Tychach (1983–2004). Od 1986 do 2007 roku był członkiem Synodu Kościoła z listy duchownych. W latach 1990–2001 był radcą konsystorza Kościoła Ewangelicko-Augsburskiej – naczelnej władza administracyjnej Kościoła. 6 kwietnia 2002 roku został wybrany na prezesa Synodu Kościoła, zastępując na tym stanowisku ks. Tadeusza Szurmana, który został wybrany na biskupa diecezji katowickiej. Funkcje Prezesa Synodu pełnił do 2007 roku, otrzymując od konsystorza zgodę na pełnienie tej funkcji pomimo przejścia z dniem 1 lutego 2004 roku na emeryturę.
W trakcie swojej ponad 44-letniej czynnej posługi w Kościele był członkiem wielu komisji kościelnych m.in. był: przewodniczącym Komisji Liturgicznej (1973–2007); członkiem Konsystorskiej Komisji Egzaminacyjnej (1977–2001); przewodniczącym Międzynarodowej i Międzykościelnej Komisji Śpiewnikowej (1997–2002); członkiem Synodalnych Komisji Prawniczej, ds. Środków Masowego Przekazu, Pastoralnej i Ekumenicznej; przewodniczącym Redakcji Ewangelickich Programów Radiowo-Telewizyjnych.
Ks. Jan Gross był w latach 1981–2008 przewodniczącym Śląskiego Oddziału Polskiej Rady Ekumenicznej, po przejściu na emeryturę w uznaniu zasług na polu ekumenicznym otrzymał dożywotni tytuł Honorowego Przewodniczącego Oddziału.
Zajmował się również tematem sukcesji apostolskiej urzędu biskupów luterańskich, czego efektem była opublikowana w 2012 roku książka „Pochodzenie sukcesji apostolskiej polskich biskupów luterańskich” wydawnictwa „Warto”.
Zmarły w 2014 roku, pozostawił żonę Krystynę z domu Jarzembowska i córkę Elżbietę-Helenę.
Wybrane publikacje.
Autor wielu opracowań i artykułów w prasie kościelnej i ekumenicznej.
Linki zewnętrzne.
https://web.archive.org/web/20111031202148/http://wsluzbieslowa.c0.pl/ – blog prowadzony przez ks. Jana Grossa

</doc>
<doc id="470176" url="https://pl.wikipedia.org/wiki?curid=470176" title="Rozwój owadów">
Rozwój owadów



</doc>
<doc id="470177" url="https://pl.wikipedia.org/wiki?curid=470177" title="Połączenie szeregowo-równoległe">
Połączenie szeregowo-równoległe

Połączenie szeregowo-równoległe – połączenie składające się z kombinacji połączeń szeregowych i równoległych (zobacz rysunek po prawej stronie).
Dla obliczeń impedancji wypadkowej (zastępczej) w układach szeregowych i równoległych stosuje się odpowiednie, niezbyt skomplikowane wzory. Dla układów szeregowo-równoległych można również obliczyć zastępczą wartość impedancji, niemniej jednak wzory komplikują się proporcjonalnie do złożoności układu. Obliczenie wypadkowej następuje w wyniku stopniowego upraszczania konfiguracji układu poprzez stosowanie odpowiednich wzorów dla dających się łatwo obliczyć części szeregowych lub równoległych. Co prawda mieszany układ przedstawiony na rysunku jest bardzo prosty, jednak aby obliczyć impedancję zastępczą należałoby najpierw obliczyć impedancję (ewentualnie admitancję) części równoległej (tj. rezystor i cewka), a następnie skorzystać ze wzorów dla układów szeregowych i obliczyć wypadkową wartość impedancji dla poprzednio obliczonej impedancji pośredniej oraz szeregowo podłączonego do niej kondensatora.
Obliczenia komplikują się jeszcze bardziej, jeśli w układzie znajduje się połączenie o charakterze mostkowym. Należy wówczas skorzystać ze wzorów transfiguracyjnych (przeliczeniowych) z trójkąta na gwiazdę. Zamiana połączenia z trójkąta na gwiazdę (lub odwrotnie) umożliwia dalsze uproszczenie układu do pojedynczej wartości impedancji zastępczej.

</doc>
<doc id="470184" url="https://pl.wikipedia.org/wiki?curid=470184" title="Kakuro">
Kakuro

Kakuro (inaczej "Cross-Sums" lub "Kakro") – numeryczna krzyżówka. Polega na wpisywaniu cyfr od 1 do 9 tak, aby zsumowały się do liczby wskazanej w pionowym lub poziomym bloku. W jednym bloku nie mogą się powtarzać takie same cyfry. Zabawa podobna jest do popularnej gry sudoku.
Unikatowe kombinacje.
Poniższa tabelka przedstawia unikatowe kombinacje cyfr w bloku kakuro, czyli takie, które są jedyną możliwością uzyskania danej liczby na danej ilości pól:
Możliwe kombinacje.
Poniższa tabelka przedstawia wszystkie możliwe kombinacje cyfr w bloku kakuro, tak aby uzyskać daną liczbę:

</doc>
<doc id="470190" url="https://pl.wikipedia.org/wiki?curid=470190" title="Oleksandria">
Oleksandria



</doc>
<doc id="470195" url="https://pl.wikipedia.org/wiki?curid=470195" title="Przygody Alicji w Krainie Czarów">
Przygody Alicji w Krainie Czarów



</doc>
<doc id="470197" url="https://pl.wikipedia.org/wiki?curid=470197" title="Aleksandrow">
Aleksandrow

Aleksandrow () – miasto w europejskiej części Rosji, w obwodzie włodzimierskim, na
Wyżynie Moskiewskiej.
Historia.
Wzmiankowane w XIV wieku, rezydencja Iwana Groźnego i ośrodek utworzonej przezeń opriczniny. Prawa miejskie nadane zostały osadzie w 1778 r. W 1870 r. przez miasto została przeprowadzona linia kolejowa Moskwa – Jarosław.
Gospodarka.
W mieście rozwinął się przemysł elektroniczny, chemiczny, włókienniczy oraz spożywczy.

</doc>
<doc id="470201" url="https://pl.wikipedia.org/wiki?curid=470201" title="Alicja w Krainie Czarów">
Alicja w Krainie Czarów

Alicja w Krainie Czarów (ang. "Alice’s Adventures in Wonderland") – powieść z 1865 roku autorstwa Charlesa Lutwidge’a Dodgsona, który opublikował ją pod pseudonimem Lewis Carroll. Dosłowne tłumaczenie tytułu brzmi "Przygody Alicji w Krainie Dziwów". Książka ukazuje absurdalną logikę snu, jest pełna satyrycznych aluzji do przyjaciół i wrogów Dodgsona, parodii szkolnych wierszyków, których uczyły się w XIX wieku brytyjskie dzieci, zawiera także odniesienia lingwistyczne i matematyczne. Utwór jest trudny do sklasyfikowania. Tłumacz, Maciej Słomczyński, pisze w przedmowie do "Alicji", że „jest to zapewne jedyny wypadek w dziejach piśmiennictwa, gdzie jeden tekst zawiera dwie zupełnie różne książki: jedną dla dzieci i drugą dla bardzo dorosłych”. Kontynuacją utworu jest książka pt. "Po drugiej stronie lustra".
Geneza i wydanie.
4 lipca 1862 roku odbyła się wycieczka łodzią po Tamizie, w której uczestniczyli Charles Dodgson, wielebny i trzy małe dziewczynki – Lorina Charlotte Liddell (13 lat; "Prima" w wierszu rozpoczynającym książkę), Alice Pleasance Liddell (10 lat; "Sekunda" w wierszu), Edith Mary Liddell (8 lat; "Tercja" w wierszu). Wycieczka rozpoczęła się od Folly Bridge niedaleko Oksfordu i zakończyła pięć mil dalej w wiosce "Godstow". W czasie rejsu wielebny Dodgson opowiadał historię, w której główną rolę grała Alicja. Opowieść bardzo spodobała się dziewczynkom, a mała Alice Liddell poprosiła Dodgsona o jej spisanie. 26 listopada 1864 roku mężczyzna podarował Alicji manuskrypt "Przygód Alicji pod ziemią" (ang. "Alice’s Adventures Under Ground"). Niektórzy, w tym Martin Gardner, spekulowali, że istniała wcześniejsza wersja utworu, zniszczona przez samego autora, gdy napisał lepszą, bardziej rozbudowaną. Nie ma na to jednak żadnych dowodów.
Zgodnie z dziennikami Dodgsona, na wiosnę 1863 dał on nieukończony manuskrypt "Przygód Alicji pod ziemią" znajomemu bajkopisarzowi Henry’emu Kingsleyowi, który zachwycony skłonił panią Liddell, aby namówiła Dodgsona do publikacji. Zaskoczony autor pokazywał utwór kolejnym znajomym, między innymi swemu przyjacielowi i mentorowi George’owi MacDonaldowi (również autorowi literatury dziecięcej), którego dzieciom "Alicja" się spodobała. MacDonald także poradził Dodgsonowi, aby książkę opublikował. Zanim jeszcze został ukończony egzemplarz dla Alicji Liddell, oryginalny utwór rozrósł się z 18 do 35 tysięcy słów, głównie dzięki dodaniu epizodów o Kocie z Cheshire i Obłąkanej Herbatce. 4 lipca 1865 roku (dokładnie trzy lata po wycieczce) opowieść Dodgsona została opublikowana pod znanym tytułem "Alice’s Adventures in Wonderland", z ilustracjami Johna Tenniela. W tym samym roku powstało pierwsze wydanie amerykańskie "Alicji". Jak wiele ówczesnych książek ta również została wydana bez tantiem dla autora.
Autor przyjął pseudonim Lewis Carroll. Trzymał się go przez całe życie, wyraźnie oddzielając matematyczne dzieła naukowe i popularnonaukowe prace o matematyce i grach logicznych (które sygnował prawdziwym nazwiskiem) od literatury pięknej, wydawanej pod pseudonimem. Był do tego stopnia konsekwentny, że odsyłał nieprzeczytane listy, które przychodziły do Lewisa Carrolla na adres uniwersytetu.
Pierwsze wydanie książki liczyło 2 tys. egzemplarzy, zostało jednak zniszczone, gdyż Tenniel miał wątpliwości co do jakości druku (dziś znane są tylko 23 ocalałe egzemplarze; 18 jest w posiadaniu dużych archiwów lub bibliotek, takich jak "Harry Ransom Humanities Research Center", a pozostałe 5 pozostaje w prywatnych zbiorach). Szybko powstało nowe wydanie, wydrukowane w grudniu tego samego roku, lecz noszące datę 1866. Cały nakład szybko wyprzedano. "Alicja" była rozchwytywaną sensacją, docenioną zarówno przez dzieci, jak i dorosłych. Za życia autora sprzedało się ok. 180 tys. egzemplarzy. Wśród pierwszych czytelników byli m.in. młody Oscar Wilde i królowa Wiktoria Hanowerska. Książka do dziś została przetłumaczona na 125 języków, włącznie z esperanto i językiem farerskim. Miała po angielsku ponad 100 wydań. Powstały niezliczone adaptacje teatralne i filmowe.
W 1871 Dodgson podczas pobytu w Londynie spotkał inną Alicję, Raikes, rozmawiał z nią o jej odbiciu w lustrze, co doprowadziło do powstania kolejnej książki "Alicja po drugiej stronie lustra". W 1886 roku Carroll opublikował faksymile rękopisu "Przygód Alicji pod ziemią", a w 1890 – "The Nursery „Alice”", specjalne wydanie "do czytania dzieciom w wieku od zera do pięciu lat". Pierwsze tłumaczenie na język japoński ukazało się w 1908 roku. W 1960 roku amerykański pisarz Martin Gardner opublikował specjalne wydanie "The Annotated Alice" (dosł. "Alicja z przypisami"). Połączył on teksty "Przygód Alicji w Krainie Czarów" oraz "Alicji po drugiej stronie lustra" i dodał przypisy wyjaśniające aluzje, a także podał oryginalne treści wiktoriańskich poematów parodiowanych w książkach. Wersja po łacinie powstała w 1964 roku pod tytułem "Alicia in Terra Mirabili".
Polskie tłumaczenia.
Dosłownie angielski tytuł powieści jest tłumaczony jako "Przygody Alicji w Krainie Dziwów". Pierwsi polscy tłumacze oddali „Wonderland” jako „Krainę Czarów”, chociaż w książce nie ma czarów.
"Alicję..." na polski tłumaczyli:
Fabuła.
Książkę rozpoczyna wiersz, wyjaśniający genezę jej powstania i opisujący wycieczkę po Tamizie.
Alicja spędza leniwie czas ze swoją siostrą. Nagle widzi Białego Królika w ubraniu, niosącego zegarek kieszonkowy. Podąża za nim w głąb króliczej nory i wpada do głębokiej studni, mijając półki pełne dziwnych przedmiotów. Po bezpiecznym lądowaniu w długim przedsionku znajduje szklany stół ze złotym kluczem. Szukając dziurki, do której pasowałby klucz, znajduje małe drzwiczki, a za nimi piękny ogród. Jest jednak za duża, aby się przez nie przecisnąć. W końcu znajduje małą butelkę z etykietą "WYPIJ MNIE", wypija i zmniejsza się. Niestety klucz zostawia na stole i teraz nie może już go dosięgnąć. W końcu znajduje ciasto z napisem "ZJEDZ MNIE."
Po jego zjedzeniu Alicja rośnie na wysokość 9 stóp. Płacze, a jej łzy zbierają się w kałużę. Biały Królik przebiega przez sień i jest tak przestraszony widokiem Alicji, że upuszcza swoje rękawiczki i wachlarz. Alicja wachluje się nim, co powoduje jej ponowne zmniejszanie, ale szczęśliwie przerywa przed zupełnym zniknięciem. Pływa w kałuży łez i spotyka Mysz, która śmiertelnie boi się kotów. Dopływają do brzegu, gdzie spotykają mnóstwo ptaków i innych zwierząt. One także są przemoczone.
Jeden z ptaków, Dodo, decyduje, że zwierzęta powinny się osuszyć w Wyścigu Kumotrów, który nie ma żadnych reguł oprócz biegania w kółko. Wyścig trwa pół godziny i każdy wygrywa, więc każdy powinien dostać nagrodę. Alicja oddaje swoje słodycze na nagrody, sama dostaje w nagrodę swój naparstek, a Mysz opowiada jej swoją długą i smutną historię prześladowań przez koty. Rozdział kończy się, gdy Alicja opuszcza uczestników wyścigu.
Biały Królik myli Alicję ze swoją służącą, każąc jej przynieść parę rękawiczek i wachlarz. Alicja idzie do jego domu i znajduje butelkę. Wypija jej zawartość i w efekcie rośnie tak bardzo, że wypełnia sobą cały dom. Biały Królik nie może dostać się do środka, więc wysyła tam swego sługę, jaszczurkę imieniem Bill. Bill próbuje wejść przez komin, ale Alicja wykopuje go na zewnątrz. Biały Królik wrzuca do środka kamyki, które zamieniają się w ciastka. Alicja zjada ciastka, co sprawia, że znowu się zmniejsza. Wychodzi na zewnątrz, gdzie natyka się na tłum zwierząt. Spotyka olbrzymie szczeniątko, od którego musi się opędzać. W końcu widzi Gąsienicę, siedzącego na grzybie i palącego fajkę wodną.
Alicja pyta, jak stać się większą, ale Gąsienica każe jej recytować wierszyk. Alicja robi to (zmieniając tekst w parodię). Gdy w końcu zawiedziona odchodzi, Gąsienica wreszcie podpowiada jej, że jedna strona grzyba powiększa, a druga zmniejsza. Gąsienica zostawia ją samą. Alicja najpierw próbuje prawej strony, co sprawia, że zmniejsza się, uderzając głową o własne stopy. Potem próbuje lewej strony i jej szyja rośnie do olbrzymich rozmiarów. Wysoko w koronach drzew atakuje ją Gołąb, który jest przekonany, że broni się przed wężem. Alicja próbuje go przekonać, że jest małą dziewczynką. W końcu nadgryzając raz jeden, raz drugi kawałek grzyba, wraca do swoich normalnych rozmiarów.
Alicja trafia na próg domu, gdzie stoją służący: Żaba i Ryba. Mimo ostrzeżeń jednego z nich, dziewczynka wchodzi do domu i spotyka Księżną, Kucharkę, Dziecko i Kota z Cheshire. Kucharka gotuje zupę i rzuca talerzami. W zupie jest za wiele pieprzu, co sprawia, że Alicja ciągle kicha. Stale rozzłoszczona Księżna podrzuca dziecko, recytując mu wiersz "Do synka swego groźnie mów i bij go kiedy kicha..." Kiedy kończy, daje dziecko Alicji, a sama idzie grać w krokieta z Królową. Ku zdumieniu Alicji, dziecko zamienia się w prosiaka, co skłania ją do wypuszczenia go do lasu. Kot z Cheshire ciągle znika i pojawia się. Opowiada jej o Zwariowanym Kapeluszniku i Marcowym Zającu. W końcu znika powoli, zostawiając tylko swój uśmiech.
Alicja wraz ze Zwariowanym Kapelusznikiem, Marcowym Zającem i Susłem gości na obłąkanej herbatce. Wszyscy zadają Alicji mnóstwo zagadek logicznych i wytykają najmniejsze nielogiczności jej wypowiedzi. Alicja czuje się obrażona i odchodzi, twierdząc, że to najgłupsza herbatka, na jakiej kiedykolwiek była. Znajduje drzwi w pniu drzewa i wchodzi do środka. W ten sposób trafia znowu do długiego przedsionka, do którego wpadła na początku. Tym razem najpierw otwiera maleńkie drzwi, zjada zachowany kawałek grzyba i wkracza do pięknego ogrodu.
W ogrodzie trafia na trzy karty do gry – ogrodników przemalowujących róże na krzewie, gdyż omyłkowo posadzili białe róże w miejsce czerwonych. Wkracza procesja kart, królów i królowych (wraz z Białym Królikiem). Alicja spotyka bezlitosną Królową Kier, a także Króla Kier. Królowa każe ściąć trzech ogrodników. Do ścięcia jednak nie dochodzi. Rozpoczyna się gra w krokieta, z flamingami w roli kijów i jeżami jako piłkami. Królowa skazuje kolejne postaci na ścięcie (choć jej polecenia nie są wykonywane), a Alicja spotyka kolejny raz Kota z Cheshire. Królowa nakazuje ściąć mu głowę, co napotyka na trudności, gdyż Kot akurat postanowił ukazać się jako sama głowa. Kot jest własnością Księżnej, więc Królowa każe wypuścić Księżną z więzienia i przyprowadzić.
Księżna zostaje przyprowadzona na pola krykietowe. Jest już mniej rozzłoszczona. Twierdzi, że to pieprz ją denerwował. Królowa Kier pokazuje Alicji Gryfona, który zabiera ją do Żółwiciela. Żółwiciel jest bardzo smutny, mimo że nie ma ku temu powodów. Próbuje opowiedzieć jej swoją smętną historię o tym, jak był żółwiem, jednak przerywa mu Gryfon, gdyż nadeszła ich kolej w krokiecie.
Żółwiciel i Gryfon tańczą kadryla z homarami, śpiewając "Oto jest głos homara". Potem Żółwiciel śpiewa "Piękną zupę", ale Alicja i Gryfon muszą w trakcie odejść, gdyż rozpoczyna się proces sądowy.
Sądzony jest Walet Kier, oskarżony o kradzież ciastek. Ławnikami jest dwanaście zwierząt, w tym jaszczurka Bill, sędzią Król Kier, a woźnym sądowym Biały Królik. Pierwszym świadkiem jest Kapelusznik, który ani trochę nie pomaga w procesie. Następnie zeznaje Kucharka, a kolejnym świadkiem ma być Alicja, która już od początku procesu zaczyna znów rosnąć.
Sporo już większa Alicja przypadkowo kopie ławników, następnie stara się wykazać bezsens procesu. Królowa Kier skazuje ją na śmierć. Alicja nazywa ich wszystkich talią kart, co sprawia, że jako zwykłe karty wirują wokół niej. Siostra Alicji budzi ją. Wszystko okazuje się snem. Alicja wraca do swego domu. Siostra Alicji śni sen o dzieciństwie, o Krainie Czarów z opowieści Alicji.
Postacie książki.
Postacie wymienione w kolejności pojawiania się na kartach książki (jako pierwsze imię w oryginale, polskie tłumaczenie w przekładach Antoniego Marianowicza, Macieja Słomczyńskiego i Roberta Stillera):
Tweedledee, Tweedledum, Humpty Dumpty, i Dżabbersmok są często uważani za postacie z tej książki, lecz naprawdę pojawili się dopiero w kontynuacji pt. "Alicja po drugiej stronie lustra".
Odniesienia w tekście.
Aluzje do osób współczesnych Carrollowi.
Uczestnicy wycieczki łodzią po Tamizie są ukazani w ten czy inny sposób w rozdziale 3. zatytułowanym "Kałuża łez". Oczywiście jest tam Alicja, autor książki skarykaturował się jako Dodo, Kaczor odgrywa wielebnego Robinsona Duckwortha, Lora to Lorina Liddell, a Orlątko to Edith Liddell.
Imię Billa (w oryginale "Bill the Lizard") stanowi zapewne grę słów z nazwiskiem Benjamina Disraeli, brytyjskiego polityka. Ilustracje lwa i jednorożca, pojawiających się na kartach książki, przypominają dzieła Tenniela dla magazynu Punch pokazujące dwóch brytyjskich polityków – liberalnego Gladstone’a i konserwatywnego Disraeli. Skądinąd lew i jednorożec to symbole Wielkiej Brytanii.
Suseł opowiada historię o trzech siostrach, zwanych w oryginale "Elsie", "Lacie", i "Tillie". Dwie z nich to siostry Alicji Liddell: Elsie to Lorina Charlotte (L.C. brzmi po angielsku identycznie) a Tillie to Edith (w rodzinie nazywano ją Matilda). Lacie to anagram imienia samej Alice (Alicji).
Żółwiciel opowiada o „starym żarłaczu”, który przypływał raz w tygodniu, aby uczyć „rybunku, szprycowania i falowania” (ang. "Drawling, Stretching and Fainting in Coils"). Jest to odniesienie do krytyka sztuki Johna Ruskina, który raz w tygodniu uczył dzieci Liddellów rysunku, szkicowania i malowania (ang. "drawing, sketching, and painting in oils").
Żółwiciel śpiewa piosenkę pt. "Zupa żółwiowa" (ang. "Turtle Soup"). Jest to parodia piosenki "Star of the Evening, Beautiful Star", śpiewanej przez trio Loriny, Alicji i Edyty Liddell dla Lewisa Carrolla w domu Liddellów tego samego lata, gdy po raz pierwszy opowiadano historię "Alicji pod ziemią".
Odniesienia do matematyki.
Autor był matematykiem w Christ Church w Oksfordzie, nic więc dziwnego, że pojawiły się sugestie, że jego książki zawierają odniesienia do koncepcji matematycznych. Przykładowo:
Odniesienia do języka francuskiego.
Wielu ludzi, w tym Martin Gardner i Selwyn Goodacre, sugerowało, że Dodgson interesował się językiem francuskim, co znalazło odzwierciedlenie w książce. Najprawdopodobniej są to nawiązania do lekcji francuskiego, które były częstym elementem edukacji dziewczynek w epoce wiktoriańskiej. Przykłady:
Ilustracje.
92 ilustracje Johna Tenniela do pierwszego wydania książki stały się kanoniczne i większość wydań, także w Polsce, zawiera jego rysunki. Tenniel był w czasach Carrolla znanym ilustratorem, jednak naśladował styl francuskiego grafika Ignace Isidore Gererda, podpisującego się jako "Grandville". Carroll, jako pedant, dawał Tennielowi drobiazgowe instrukcje. Przesłał zdjęcia znajomej dziewczynki (nie Alicji Liddell, a Mary Hilton Babcock) na wzór. Zaproponował mu nawet pewną dziewczynkę jako modelkę, na co jednak Tenniel się nie zgodził. Żądał też, aby nie ilustrowano "Alicji" w niedzielę.
Rysownik upierał się przy swojej wersji. Jego Alicja była zdaniem Carrolla sztywna, nieproporcjonalna i o rozdętej głowie, mimo to ilustracje pozostały niezmienione. Carroll zamówił jeszcze u Tenniela ilustracje do "Alicji po drugiej stronie lustra", aby części nie odbiegały od siebie stylem i można je było wydawać razem. Tenniel wymógł na Carrollu zniszczenie pierwszego wydania "Alicji w Krainie Czarów" (ze względu na jakość druku), a z drugiej części usunięcie całego epizodu w VII rozdziale, gdyż uparł się, że nie narysuje osy w peruce.
Potem ich drogi się rozeszły, z czego obydwaj byli zadowoleni. Kolejnemu ilustratorowi swoich książek Carroll liczył kreski przypadające na cal kwadratowy, zestawiał z ilustracjami Tenniela i odsyłał matematyczną analizę problemu.
Tenniel miał początkowo wyłączność na ilustrowanie "Alicji". W 1907 jego prawa wygasły i swoje wersje opublikowało 12 różnych ilustratorów.
Chociaż w wydaniach na całym świecie nadal dominują ilustracje Tenniela, zdarzają się również dzieła innych artystów. W Polsce np. popularność zdobyło wydanie z 1986 roku w przekładzie Stillera z ilustracjami Dušana Kállaya. W Finlandii "Alicję" ilustrowała Tove Jansson (autorka książek o Muminkach) Znane są również ilustracje Arthura Rackhama i Harry’ego Rountree. Ilustracje do Alicji wykonywał również sam Carroll.
Przedstawienia.
Książka Lewisa Carrolla zainspirowała wielu twórców sztuk teatralnych, oper, baletów, a nawet pantomimy. Dzieła te stanowią pełne spektrum od sztuk w pełni zgodnych z oryginałem, aż do utworów luźno nawiązujących do książki. Dobrym przykładem tych drugich jest musical "The Eighth Square" – kryminał oparty na wątku zagadkowego morderstwa popełnionego w Krainie Czarów
Jednym z wczesnych przykładów utworów opartych na książce jest musical teatralny, którego twórcami są H. Saville Clark (tekst) i Walter Slaughter (muzyka), grany w 1886 na scenie "Prince of Wales Theatre" w Londynie.
Z upływem lat, coraz więcej znanych aktorów wcielało się w postaci z Alicji. Jednym z nich był Joseph Papp, który w 1980 grał w "Alice in Concert" (autorstwa Elizabeth Swados) na deskach "Public Theater" w Nowym Jorku. Opierając się na obydwu książkach o Alicji, Papp i Swados wcześniej pokazali wersję tej sztuki na New York Shakespeare Festival. Meryl Streep grała Alicję, Białą Królową (postać z drugiej książki) i Humpty Dumpty (także z "Alicji po drugiej stronie lustra"). Postaci z "Alicji w Krainie Czarów" grali również Debbie Allen, Michael Jeter, i Mark Linn-Baker.
Scenariusz teatralny "Przygód Alicji w Krainie Czarów" do użytku przez każdego zainteresowanego jest dostępny w "FunAntics Theater Scripts". Zawiera oryginalne wiersze, sparodiowane przez Carrolla.
W 1992 powstała operetka "Alice", inspirowana obydwiema książkami. Zawiera ona także sceny z Charles’em Dodgsonem, młodą Alice Liddell i dorosłą Alice Liddell, które tworzą ramę całej opowieści. Autorem libretta jest Paul Schmidt, Tom Waits i Kathleen Brennan skomponowali muzykę. Jakkolwiek oryginalny utwór, grany w Hamburgu miał niewielką widownię, jednak album Toma Waitsa pt. "Alice" z 2002 roku zdobył znacznie większą popularność.
30 czerwca 2007 miała miejsce premiera zrealizowana przez koreańskiego kompozytora Unsuk China, z librettem w języku angielskim autorstwa Davida Henry’ego Hwanga.
Oczywiście, oprócz profesjonalnych aktorów, sztuki oparte na Alicji w Krainie Czarów są grane w szkołach i college’ach na całym świecie. Nadają się do tego dzięki fantazyjnej fabule i dużej liczbie postaci.
Wpływ na język angielski.
Słowo "Wonderland" weszło na stałe do języka angielskiego jako cudowne wymyślone miejsce bądź też miejsce rzeczywiste, które ktoś odbiera jako coś cudownego, niby ze snu. "Down the Rabbit-Hole" („w głąb króliczej nory”), tytuł pierwszego rozdziału, stał się popularnym zwrotem oznaczającym rzucenie się w wir przygody lub znalezienie się w surrealistycznej sytuacji.
Wpływ książki na inne dzieła.
Istnieje wiele dzieł związanych w ten czy inny sposób z "Alicją w Krainie Czarów". Książką były inspirowane inne formy literackie, filmy, muzyka, malarstwo w wielu kulturach świata.
Krytyka.
Opinia publiczna na przestrzeni lat oceniała książkę pozytywnie, mimo wielu krytycznych głosów dotyczących fabuły. Jednym z najbardziej znanych krytyków jest autor fantasy, Terry Pratchett, który otwarcie mówił o swojej niechęci do tej powieści. Powieść była rozpatrywana jako pełna odniesień do czasów współczesnych autorowi – epoki wiktoriańskiej, czasem nawet ją parodiując. Współcześnie bariera kulturowa powstała w wyniku zakończenia epoki wiktoriańskiej i przemian społecznych może być postrzegana jako bariera do odczytania wszystkich prawdopodobnych znaczeń umieszczonych przez autora. "Alicja w Krainie Czarów" jest także przykładem .
Na temat książki powstało wiele plotek i fałszywych teorii, m.in. mówiąca o rzekomym zakazaniu jej w chińskiej prowincji Hunan, z powodu kontrowersji zrównania statusu zwierząt z ludźmi. W rzeczywistości nigdy nie doszło do zakazania powieści w Chinach. Chao Yuen-ren stworzył chińskie tłumaczenie w 1921 roku.
Krytycy zwracają uwagę także na podobieństwo łączące doświadczenia zmiany kształtu i wielkości Alicji pod wpływem zjadania grzyba z odczuciami po zażyciu halucynogennych grzybów. Niektórzy sugerują nawet, że sam autor mógł napisać książkę będąc pod wpływem popularnego wówczas opium. Ta teoria powstałą jednak pod wpływem kontrkultury lat 60. i 70.; Lewis Carroll nigdy nie zażywał narkotyków ani nie nadużywał substancji o podobnych działaniach.
Okultysta Aleister Crowley określał powieść jako wartościową dla tych, którzy znają Kabałę, Biblię, Kima Rudyarda Kiplinga i kilkadziesiąt innych książek, przez co w kręgach konserwatywnych bywa uważana za okultystyczną i deprawującą młodzież. Autor książki był jednak anglikańskim duchownym, więc świadome umieszczenie okultystycznych treści w książce nie jest prawdopodobne; inni krytycy odwoływali się do innego typu rzekomego przedstawienia duchowości w książce, nawiązując do symboliki obecnej w fabule. "Alicja w Krainie Czarów" i motywy z niej bywają przetwarzane jako ilustracje do koncepcji filozoficznych czy religijnych – przykładem jest książka "Wonderland: The Zen of Alice" Daniela Doena Silberberga, która dotyczy buddyzmu zen wyjaśnianego w nawiązaniu do cytatów z powieści.
Jednym z najczęściej omawianych wątków jest ukazanie dzieciństwa i dziecka jako głównego bohatera; powieść Lewisa Carrolla uznawana jest za przykład książki idealizującej ten okres życia. Postrzeganie świata Krainy Czarów przez Alicję jest omawiane jako alegoria odkrywania świata wokół, ale również konfrontacji z zasadami funkcjonującymi w społeczeństwie dorosłych. Z perspektywy dziecka zasady te mogą być często nonsensowne lub trudne do wytłumaczenia. Jako powieść przełamująca konwencję umoralniających opowieści dla dzieci, mających wpoić im konkretny sposób myślenia, ta książka stała się przełomowa jako ukazująca przygody głównej bohaterki w celu rozrywkowym. Ta konwencja pozwala zarówno na pogłębioną interpretację jej treści, ale także i na rozpatrywanie ich bez bagażu motywów obecnych w tzw. pouczającej literaturze dla dzieci ("instructive children’s literature").
Sen jest istotnym motywem w książce, ponieważ wszystkie przygody Alicji okazują się być jej snem; motyw ten skłonił część krytyków do opisywania książki jako zapisu doświadczeń związanych ze snami. Fantastyczna fabuła odzwierciedla zjawiska obecne w snach takie jak m.in. łączenie ze sobą obiektów i sytuacji niezwiązanych ze sobą w życiu na jawie, obserwowanie nierealnych zjawisk czy obecne czasem gry słowne i dylematy dotyczące tożsamości. Badania nad snem i interpretacje książki bywają także łączone z psychologicznymi interpretacjami (m.in. psychoanalizą, w której obecna jest interpretacja snów). W swojej przedmowie do własnego tłumaczenia powieści, Maciej Słomczyński odniósł się do wątku odwzorowania aktywności umysłu podczas snu.
Bibliografia.
Alicja w Krainie Czarów:
Dzieła krytycznoliterackie:

</doc>
<doc id="470202" url="https://pl.wikipedia.org/wiki?curid=470202" title="O tym, co Alicja odkryła po drugiej stronie lustra">
O tym, co Alicja odkryła po drugiej stronie lustra



</doc>
<doc id="470204" url="https://pl.wikipedia.org/wiki?curid=470204" title="Po drugiej stronie lustra (powieść)">
Po drugiej stronie lustra (powieść)

Po drugiej stronie lustra (ang. "Through the Looking-Glass, and What Alice Found There") – wydana w 1871 roku druga część przygód Alicji autorstwa Lewisa Carrolla, będąca kontynuacją "Alicji w Krainie Czarów". 
Ze względu na swoją oryginalność istnieje do tego utworu wiele odniesień w literaturze, sztuce i filmie. Z książki pochodzi uznawany za szczytowe osiągnięcie angielskiej poezji absurdalnej wiersz "Jabberwocky".

</doc>
<doc id="470205" url="https://pl.wikipedia.org/wiki?curid=470205" title="Alexandria (Luizjana)">
Alexandria (Luizjana)

Alexandria – miasto w Stanach Zjednoczonych (stan Luizjana), położone nad rzeką Red River.
Ośrodek hodowli bydła i przemysłu mięsnego. Ośrodek wypoczynkowy. W mieście rozwinął się przemysł drzewno-papierniczy oraz chemiczny. Uniwersytet; w XVIII wieku, prawa miejskie od 1819 r.
Kościoły i związki wyznaniowe.
Spis na 2010 rok, obejmuje aglomeracje miasta:

</doc>
<doc id="470217" url="https://pl.wikipedia.org/wiki?curid=470217" title="Andrzej Garlicki">
Andrzej Garlicki

Andrzej Garlicki (ur. 3 czerwca 1935 w Warszawie, zm. 14 kwietnia 2013 tamże) – polski historyk, publicysta, profesor i dydaktyk, syn Stanisława i brat Leszka Garlickich.
Życiorys.
Studia historyczne na Uniwersytecie Warszawskim ukończył w 1956. Promotorem jego pracy doktorskiej o początkach Legionów był Henryk Jabłoński. Zajmował się historią najnowszą Polski.
W latach 1963–1981 był członkiem kolegium tygodnika „Kultura”, a od 1982 pracował w „Polityce”. Wchodził również w skład redakcji „Przeglądu Historycznego” (od 1975).
Był profesorem w Instytucie Historycznym UW (do 2000), a następnie Instytutu Informacji Naukowej i Studiów Bibliologicznych Wydziału Historycznego Uniwersytetu Warszawskiego. Pełnił funkcję Dziekana Wydziału Historycznego UW w latach 1988–1999.
Był tajnym współpracownikiem Służby Bezpieczeństwa w latach 1953–1955 i 1964–1965. Do współpracy przyznał się w wywiadzie udzielonym Gazecie Wyborczej i stwierdził, że miała charakter incydentalny. Nosił pseudonim „Pedagog”.
Należał do Związku Młodzieży Polskiej. Zasiadał w zarządzie uczelnianym Związku Młodzieży Socjalistycznej na UW. Był członkiem PZPR, w tym wchodził w skład Komisji Ideologicznej Komitetu Uczelnianego PZPR na UW. Zmarł 14 kwietnia 2013 i został pochowany na cmentarzu ewangelicko-augsburskim w Warszawie (aleja 29, grób 60).
Uczniowie.
Do grona jego uczniów należą: Andrzej Chojnowski, Jerzy Kochanowski, Agnieszka Kowalewska, Jan Milewski, Lidia Mularska-Andziak, Tomasz Nałęcz, Andrzej Notkowski, Katsuyoshi Watanabe, Laurence Weinbaum, Wiesław Władyka, Paweł Ziętara, Jacek Sasin.

</doc>
<doc id="470218" url="https://pl.wikipedia.org/wiki?curid=470218" title="Okrągły Stół (legendy)">
Okrągły Stół (legendy)

Okrągły stół – stół podarowany królowi Arturowi przez jego żonę lub Merlina (w zależności od wersji legendy). Był on miejscem spotkań Rycerzy Okrągłego Stołu. Wykonany był z drewna i kamienia. Wyryte były na nim pozłacane litery z inicjałami wszystkich 150 Rycerzy. Miejsca przy nim nazywane były Zydlami. Przy stole znajdowało się jedno miejsce, zwane „miejscem zguby”. Każdy, który nie był wybrany, gdy usiadł na nim, umierał.
Wcześniejsi władcy zasiadali przy długich stołach. Na samym początku siedział król. Im dalej od króla, tym mniej ważni byli ludzie. Król Artur uważał, że wszyscy są sobie równi i dlatego podczas jego panowania wszyscy siedzieli przy okrągłym stole.

</doc>
<doc id="470222" url="https://pl.wikipedia.org/wiki?curid=470222" title="Kozacy dońscy">
Kozacy dońscy

Kozacy dońscy (ros. Донски́е казаки́) – najliczniejsza grupa Kozaków w Imperium Rosyjskim, a także najliczniejsza grupa Kozaków we współczesnej Rosji. Otrzymali do zasiedlenia autonomiczny region, zwany Obwodem Wojska Dońskiego lub Krajem Wojska Dońskiego, znajdujący się na terenie części dzisiejszych obwodów: rostowskiego, wołgogradzkiego i woroneskiego oraz Kałmucji w Rosji, a także obwodów ługańskiego i donieckiego na Ukrainie. 
Nazwa Kozaków dońskich, pochodzi od rzeki Don, przepływającej przez ich terytorium.
Historia.
Grupa ta uformowała się w XVI wieku. Szeregi Kozaków dońskich były zasilane głównie przez zbiegłych chłopów z Rosji i Rzeczypospolitej oraz dezerterów z wojsk kierowanych do obrony granic. Stanowili nieregularną formację jazdy, charakteryzującą się oryginalną strukturą i nietypowym systemem zarządzania. Pierwszą stolicą Kraju Dońskiego były Razdory, położone w widłach Donu i Dońca, później głównym ośrodkiem stał się Czerkask. W 1805 roku przeniesiono stolicę do Nowoczerkaska. 
Gdy w XIX wieku carat stał się potężniejszy, Kozacy dońscy zostali przekształceni w armię regularną. W rzeczywistości regularne formacje kozackie wchodziły w skład armii rosyjskiej już od drugiej połowy XVII wieku. Ich uzbrojenie i wyposażenie były bardzo różnorodne, lecz głównie składało się z bułatów (rodzaj szabli wschodnich), pistoletów i lanc. Kozacy raczej nie używali opancerzenia, z wyjątkiem zakładanych niekiedy lekkich kolczug, nosili długie kaftany bez guzików i wysokie futrzane czapy. Podobnie jak lekka jazda, atakowali w luźnej formacji. Byli szybcy i zwrotni, skuteczni w rajdach na tyły wroga i manewrach oskrzydlających. 
Często wykorzystywano ich do zajmowania terenu i służby granicznej. Kozacy byli uważani za najwierniejszą caratowi formacje wojskową, toteż wykorzystywano ich często do tłumienia manifestacji, ruchów rewolucyjnych i narodowowyzwoleńczych na terenie imperium rosyjskiego (m.in. polskich powstań). W czasie wojny domowej, około 90% Kozaków wsparło Białych i walczyli z bolszewikami. W nocy 11 marca 1919 roku, po ponad dwóch miesiącach Czerwonego Terroru nad Donem, wywołali m.in. powstanie Górno-Dońskie zwane również powstaniem Wieszeńskim. Kozacy nigdy nie zaakceptowali komunistycznej władzy. W czasie drugiej wojny światowej, znaczna część Kozaków tworzyła jednostki kolaboracyjne z armią niemiecką by spróbować zrzucić jarzmo bolszewickie.
Współczesność.
Kozakiem dońskim był rosyjski pisarz Michaił Szołochow, autor "Cichego Donu" - dzieła ukazującego losy Kozaków dońskich na przełomie XIX i XX wieku. Za tę powieść otrzymał w 1965 roku Nagrodę Nobla w dziedzinie literatury. 
Dzięki staraniom rosyjskich wojskowych, zwłaszcza Aleksandra Lebiedzia, kozactwo na terenie Rosji odrodziło się w latach 90. XX wieku. Powstały wojskowe szkoły kozackie nawiązujące do tradycji carskiej Rosji, np. w Nowoczerkasku.

</doc>
<doc id="470223" url="https://pl.wikipedia.org/wiki?curid=470223" title="Ciężka jazda">
Ciężka jazda

Ciężka jazda – ogólne określenie rodzaju formacji kawaleryjskiej, której cechą charakterystyczną było posiadanie przez jeźdźca ciężkiego uzbrojenia ochronnego – zbroi, co odróżniało ją od lekkiej jazdy. Ciężka kawaleria niemal zawsze uchodziła za formację elitarną, do której należeć mogli tylko przedstawiciele najwyższych warstw społecznych. Wiązało się to zapewne z dużymi kosztami zbroi i ekwipunku jeźdźca.
Taktyka.
Ciężka kawaleria była przydatna w bezpośrednim ataku na pozycje wroga. Pancerze noszone przez jeźdźców chroniły ich przed ciosami wrogów i ułatwiały przełamywanie szeregów nieprzyjaciela. Kawaleria ta sprawdzała się na równinach, jednak wadą jej była, poza dużym kosztami utrzymania i uzbrojenia, mała przydatność w trudnym terenie, zwłaszcza lesistym, górskim lub bagiennym, gdzie ciężcy jeźdźcy nie mogli wykorzystywać swojej głównej zalety – siły uderzenia.
Historia.
Ciężka kawaleria znana była już w starożytności, stosowana między innymi w armii Aleksandra Macedońskiego. W późniejszym okresie wchodziła też w skład armii rzymskiej i bizantyjskiej (katafrakci). W średniowiecznej Europie pospolite ruszenie rycerzy walczyło niemal zawsze jako ciężka kawaleria. W XVI wieku, wraz z upadkiem znaczenia rycerstwa na polu walki, jego rolę przejęły formacje ciężkiej kawalerii złożone z najemników, czyli żołnierzy zaciężnych (m.in. kopijnicy). W XVII wieku na terenie Rzeczypospolitej pojawiła się husaria, jedna z najlepszych ciężkich formacji kawaleryjskich czasów nowożytnych, która paradoksalnie jeszcze w XVI wieku była jazdą lekką. W tym samym czasie na terenie Turcji istniały od średniowiecza formacje spahisów, zaś na zachodzie Europy pojawili się ciężkozbrojni kirasjerzy.
Wraz z rozwojem broni palnej oraz nowoczesnej piechoty, formacje ciężkiej kawalerii coraz bardziej traciły na znaczeniu. Ich pancerze nie chroniły już przed pociskami z broni palnej, zaś ruchliwość i zwrotność – główna zaleta kawalerii – były u ciężkiej jazdy mniejsze niż u jazdy lekkiej. Ostatnie formacje ciężkich jeźdźców – kirasjerów istniały jeszcze w XIX wieku, między innymi w armii Księstwa Warszawskiego, by zniknąć w tym stuleciu na zawsze z pól bitew.

</doc>
<doc id="470226" url="https://pl.wikipedia.org/wiki?curid=470226" title="Wisłostrada">
Wisłostrada

Wisłostrada – trasa szybkiego ruchu wzdłuż lewego brzegu Wisły w Warszawie.
Trasa, w którą włączono istniejące ulice, powstała w latach 1972–1975. Biegnie od ul. Pułkowej na północy do ul. Przyczółkowej na południu.
Opis.
Decyzja o budowie trasy przyspieszonego ruchu wspólnym wysiłkiem mieszkańców miasta dla uczczenia 30-lecia Polski Ludowej zapadła w 1972 na plenarnych obradach Stołecznego Komitetu Frontu Jedności Narodu (SKFJN). W budowie w czynie społecznym wzięło udział tysiące mieszkańców Warszawy oraz ochotnicy spoza stolicy. Organizatorem czynów społecznych był SKFJN.
Wisłostrada została poprowadzona wzdłuż lewego brzegu Wisły, pozwalając na bezkolizyjny przejazd przez miasto z ominięciem śródmieścia i odciążając od ruchu tranzytowego m.in. ciąg ulic Puławskiej, Marszałkowskiej i Andersa. Projekt jej północnego i środkowego odcinka (od ul. Pułkowej do ul. Szwoleżerów, wraz z węzłami i estakadami) powstał w Biurze Projektów Budownictwa Komunalnego „Stolica”. Na odcinku sąsiadującym z Laskiem Bielańskim w celu ochrony środowiska Wisłostradę poprowadzono na estakadach o długości ok. 850 metrów. Odcinek południowy z ulicami Czerniakowską, Powsińska i Wiertniczą nie wymagał tak dużej ingerencji projektantów. W związku z budową trasy we wrześniu 1973 zlikwidowano linię tramwajową do Wilanowa.
Wisłostradę otwierano etapami. Większa część trasy (16 km) została oddana do użytku 19 lipca 1974 roku, natomiast północny odcinek ukończono w grudniu 1975. Łącznie Wisłostrada ma ok. 22 km długości. Ma dwie jednokierunkowe jednie o dwóch lub trzech pasach ruchu. Trasa przecina się bezkolizyjnie za pomocą wielopoziomowych skrzyżowań i węzłów m.in. z ulicami Pułkową, Gwiaździstą i Krasińskiego, jednak jest także wiele skrzyżowań z sygnalizacją świetlną, m.in. w okolicy mostu Poniatowskiego i pod mostem Śląsko-Dąbrowskim oraz w ciągu ulicy Czerniakowskiej. Od węzła komunikacyjnego z Trasą Łazienkowską Wisłostrada zaczyna oddalać się od brzegu Wisły.
Zgodnie z planami trasa miała stwarzać warunki do szybkiego (do 90 km/godz) przejazdu przez miasto z szybkością projektowaną w części północnej rzędu 100 km/godz. Ocenia się, że Wisłostrada skutecznie pełniła rolę trasy szybkiego ruchu do początku lat 90. XX wieku.
Wisłostrada przebiega w pobliżu wszystkich warszawskich mostów (z wyjątkiem Siekierkowskiego i Anny Jagiellonki (Południowego), gdyż tam trasa biegnie w pewnej odległości od Wisły). Pod mostem Świętokrzyskim przebiega w jednym z najdłuższych tuneli drogowych w Polsce.
Wzdłuż Wisłostrady znajdują się ścieżki rowerowe (nie na całej długości), częściowo przebiegają one przy samym brzegu Wisły.
W latach 90. w całości leżała w ciągu ówczesnej drogi krajowej nr 724. Obecnie na odcinku od węzła z Trasą Siekierkowską do granicy miasta stanowi część drogi wojewódzkiej nr 724. Z kolei od węzła z Trasą Armii Krajowej do granicy z Łomiankami biegnie nią droga krajowa nr 7 i trasa europejska E77.

</doc>
<doc id="470227" url="https://pl.wikipedia.org/wiki?curid=470227" title="Alexandria (Wirginia)">
Alexandria (Wirginia)

Alexandria – miasto w Stanach Zjednoczonych, w stanie Wirginia, w aglomeracji Waszyngtonu, położone nad rzeką Potomak. Jest 6. co do wielkości miastem stanu Wirginia. W dużym stopniu zamieszkałe przez pracowników rządu i armii. 
Gospodarka.
Bliskość miasta do stolicy federalnej ma duży wpływ na jej gospodarkę. Na gospodarkę miasta ma również wpływ łatwy dostęp do Narodowego Portu Lotniczego im. Ronalda Reagana w Waszyngtonie.
Dwóch największych pracodawców w Aleksandrii to agencje federalne. Departament Obrony Stanów Zjednoczonych zatrudnia około 11 tys. osób, a Urząd Patentów i Znaków Towarowych USA około 7 tys. Dwóch dużych pozarządowych pracodawców non-profit to Armia Zbawienia, która ma tutaj swoją siedzibę i Towarzystwo Zarządzania Zasobami Ludzkimi.
Demografia.
W latach 2010–2020 populacja miasta wzrosła o 13,9% do 159,5 tys. mieszkańców, a jedną czwartą stanowią osoby urodzone poza granicami Stanów Zjednoczonych. 
Struktura rasowa miasta przedstawia się następująco:
Do największych grup należą osoby pochodzenia irlandzkiego (11,2%), niemieckiego (10,9%), angielskiego (10,2%), afrykańskiego subsaharyjskiego (9,3%), włoskiego (5,2%), salwadorskiego (4,9%), szkockiego lub szkocko–irlandzkiego (3,6%) i polskiego (3,2%).
Miasto posiada najwyższy odsetek (3,4%) osób urodzonych w Etiopii, wśród amerykańskich miejscowości liczących ponad 100 tys. mieszkańców. 
Dane ogólne.
Miasto spełnia głównie funkcje mieszkaniowe. Alexandria Academy założona została w 1749 roku.
Alexandria uzyskała prawa miejskie od 1779 roku.
Na cmentarzu w Alexandrii pochowany jest Wernher von Braun (Wernher Magnus Maximilian von Braun), nazywany "Ojcem amerykańskiej astronautyki".

</doc>
<doc id="470228" url="https://pl.wikipedia.org/wiki?curid=470228" title="Quiche">
Quiche

Quiche (kisz) – w kuchni francuskiej ciepła przystawka ("hors d'œuvre"), wypiek w postaci placka składającego się ze słonego kruchego ciasta i wytrawnego nadzienia zalanego jajeczno-śmietanową masą. Nadzienie może zawierać różne gatunki mięsa, sera i warzyw, a także zioła i przyprawy. 
Najbardziej znaną potrawą tego rodzaju jest "quiche lorraine", z plasterkami szynki posypanymi utartym pikantnym serem i zalanymi jajkami roztrzepanymi ze śmietanką, solą i białym pieprzem.

</doc>
<doc id="470230" url="https://pl.wikipedia.org/wiki?curid=470230" title="Hotel Persona">
Hotel Persona

Hotel Persona – brytyjsko-hiszpańsko-szwedzkie trio w składzie: Stefan Olsdal, David Amen i Javier Solo. Ten ostatni udziela się wokalnie w partiach hiszpańskojęzycznych. Debiutancki album został wydany w dwóch wersjach: dostępnej tylko w Hiszpanii „En Las Nubes” (premiera 5 maja 2008) i „In The Clouds”, która ukazała się 27 czerwca 2008 w pozostałych krajach. Wiosną 2008 roku zespół koncertował w Hiszpanii, wcześniej występowali głównie w Hiszpanii, Wielkiej Brytanii, Brazylii i Włoszech.

</doc>
<doc id="470235" url="https://pl.wikipedia.org/wiki?curid=470235" title="USS Arizona">
USS Arizona

USS Arizona to nazwa przynajmniej trzech różnych okrętów Marynarki Wojennej Stanów Zjednoczonych, nadawana na cześć 48. stanu Stanów Zjednoczonych.

</doc>
<doc id="470238" url="https://pl.wikipedia.org/wiki?curid=470238" title="BOT Skra Bełchatów">
BOT Skra Bełchatów



</doc>
<doc id="470239" url="https://pl.wikipedia.org/wiki?curid=470239" title="BOT GKS Bełchatów">
BOT GKS Bełchatów



</doc>
<doc id="470245" url="https://pl.wikipedia.org/wiki?curid=470245" title="Cesarzowa Teodora">
Cesarzowa Teodora



</doc>
<doc id="470252" url="https://pl.wikipedia.org/wiki?curid=470252" title="DW646">
DW646



</doc>
<doc id="470253" url="https://pl.wikipedia.org/wiki?curid=470253" title="DW548">
DW548



</doc>
<doc id="470254" url="https://pl.wikipedia.org/wiki?curid=470254" title="DW483">
DW483



</doc>
<doc id="470255" url="https://pl.wikipedia.org/wiki?curid=470255" title="DW816">
DW816



</doc>
<doc id="470256" url="https://pl.wikipedia.org/wiki?curid=470256" title="DW990">
DW990



</doc>
<doc id="470257" url="https://pl.wikipedia.org/wiki?curid=470257" title="DW991">
DW991



</doc>
<doc id="470258" url="https://pl.wikipedia.org/wiki?curid=470258" title="DW993">
DW993



</doc>
<doc id="470259" url="https://pl.wikipedia.org/wiki?curid=470259" title="DW216">
DW216



</doc>
<doc id="470276" url="https://pl.wikipedia.org/wiki?curid=470276" title="Biełogorsk">
Biełogorsk

Biełogorsk () – miasto w azjatyckiej części Rosji, w obwodzie amurskim, nad Tomem (dopływ Zei), 108 km od Błagowieszczeńska. Centrum administracyjne rejonu biełogorskiego Miasto założone w 1860 roku, a prawa miejskie nadano w 1926.
W mieście znajduje się stacja kolejowa Biełogorsk.

</doc>
<doc id="470279" url="https://pl.wikipedia.org/wiki?curid=470279" title="Galla Placidia">
Galla Placidia



</doc>
<doc id="470280" url="https://pl.wikipedia.org/wiki?curid=470280" title="Tokuyama">
Tokuyama

 
 – byłe miasto w Japonii, w prefekturze Yamaguchi, w zachodniej części wyspy Honsiu ("Honshū"), port nad Morzem Wewnętrznym. Około 110 tys. mieszkańców.
23 kwietnia 2003 roku połączono Tokuyamę, Shinnan′yō, Kumage i Kano, tworząc miasto Shūnan.

</doc>
<doc id="470281" url="https://pl.wikipedia.org/wiki?curid=470281" title="John Cocke">
John Cocke

John Cocke (ur. 30 maja 1925 - zm. 16 lipca 2002) – amerykański naukowiec znany ze swojego wkładu w teorię architektur komputerowych oraz teorię optymalizacji kompilatorów. Jest uważany przez wielu za "ojca architektury RISC". W 1987 otrzymał Nagrodę Turinga.

</doc>
<doc id="470282" url="https://pl.wikipedia.org/wiki?curid=470282" title="Emotywizm">
Emotywizm

Emotywizm (od łac. "emotus" – poruszony) – kierunek w metaetyce, sformułowany przez angielskiego filozofa analitycznego Alfreda Jules'a Ayera, głoszący, iż etyczny namysł, a także wynikające z niego postanowienia, mają jedynie charakter ekspresji subiektywnych doznań i uczuć jednostki. Emotywizm uznaje oceny oraz normy za pseudozdania, które pozornie stwierdzają stan rzeczy, w rzeczywistości natomiast są wyrazem irracjonalnej i emocjonalnej postawy skłaniającej do zajęcia podobnego stanowiska w danej sprawie. Teoria ta została po raz pierwszy opisana w wydanej w 1936 roku książce pt. "Language, Truth and Logic" (pl. tytuł "Język, Prawda i Logika") autorstwa Ayera. Rozwój emotywizmu zawdzięczany jest amerykańskiemu filozofowi analitycznemu Charlesowi Lesliemu Stevensonowi (książka pt. "Ethics and Language" – pl. tytuł "Etyka i Język"). W Polsce przedstawicielem emotywizmu była m.in. Maria Ossowska.

</doc>
<doc id="470284" url="https://pl.wikipedia.org/wiki?curid=470284" title="Mu’askar">
Mu’askar

Mu’askar (arab. معسكر) – miasto w północno-zachodniej Algierii, ośrodek administracyjny wilajetu Mu’askar.
Nazwa pochodzi od arabskiego wyrażenia "matka żołnierzy". Siedziba Abd al-Kadira przywódcy walk o wyzwolenie spod kolonizacji, bohatera narodowego Algierii.

</doc>
<doc id="470285" url="https://pl.wikipedia.org/wiki?curid=470285" title="Atrium Promenada">
Atrium Promenada

Atrium Promenada – centrum handlowe znajdujące się przy ul. Ostrobramskiej 75C, w dzielnicy Praga-Południe w Warszawie.
Opis.
Obiekt został zbudowany na terenach zajmowanych dawniej przez Polskie Zakłady Optyczne.
Autorami pierwotnego projektu centrum byli Jacek Kwieciński i Tomasz Kosma Kwieciński. Obiekt miał mieć charakter dziewiętnastowiecznego pasażu wielkomiejskiego. Zgodnie z projektem budynek pokryto szklanym dachem i umieszczono pod nim trzy kondygnacje galerii handlowych, połączonych ze sobą mostkami. Konstrukcja budynku miała stanowić jego wystrój (podpory, balustrady, podciągi), który dopełniać miały elementy ze stali (łukowate balustrady, szpice w kształcie końcówek cyrkla). Jednak inwestor odstąpił od pierwotnych założeń i zatrudnił nowych projektantów – Małgorzatę Patris-Cieślak i Marka Rowickiego. Ich projekt wprowadził m.in. dekorowane, kamienno-gipsowe filary dzielące boksy sklepów, kamienne baseny z fontannami i mostkami, latarnie ogrodowe, a na podłodze gwiazdy z kolorowych kamieni (logo centrum).
Pierwsza część centrum, mająca powierzchnię 35 000 m², została otwarta w grudniu 1996 – w formie galerii sklepów, zintegrowanych z powierzchnią biurową. W ofercie nowego obiektu handlowego znalazł się program lojalnościowy „Promenada Club” oraz magazyn konsumencki „Promenada Sukcesu”. 
W 1999 roku oddano do użytku kolejne 15 000 m² (m.in. multipleks, kręgielnia, punkty usługowe i handlowe), a w kwietniu 2005 następne 60 000 m² (m.in. kryte lodowisko). Na terenie obiektu znajduje się również parking z ok. 2000 miejsc postojowych, w tym 1300 zadaszonych. W celu dalszej rozbudowy, inwestor dokupił teren na wschód od Promenady (od firmy deweloperskiej Pirelli Pekao Real Estate).
W 2016 zakończyła się rozbudowa centrum, w wyniku czego wzrosła jego powierzchnia handlowa. W latach 2017–2018 przeprowadzono modernizację najstarszej części obiektu – za jej projekt, podobnie jak w przypadku rozbudowy, odpowiedzialna była pracownia Sud Architekt Polska.
W latach 2022−2023 zrealizowano drugi etap rozbudowy obiektu. W 2023 roku centurm posiadało certyfikat BREEAM na poziomie "Very Good".
Właściciel obiektu.
Początkowo warszawska Promenada była jednym z centrów handlowo-rozrywkowych, należących do sieci (realizowanej od wczesnych lat 90. XX wieku) holenderskiego biznesmena, Diona Heijmansa.
Na początku spółką zarządzającą centrum Promenada była ECC Sp. z o.o. W 2006 roku inwestor sprzedał obiekt Funduszowi Carpathian, a nowy właściciel powierzył zarządzanie spółce ECC Property Management – powołanej przez Diona Heijmansa oraz jego syna, Adriana Heymansa, w ramach ECC Holdings Poland. W latach 2011−2022, właścicielem Promenady było Atrium European Real Estate, a od 2022 spółka G City Europe.

</doc>
<doc id="470289" url="https://pl.wikipedia.org/wiki?curid=470289" title="Nachodka">
Nachodka

Nachodka () – miasto w azjatyckiej części Rosji, w Kraju Nadmorskim, nad Morzem Japońskim, w pobliżu Władywostoku. W 2020 roku miejscowość liczyła ok. 148 tys. mieszkańców.
Historia.
Najdawniejsze ślady osadnictwa na terytotorium miasta pochodzą z paleolitu i są datowane na 10–40 tys. lat p.n.e. 
Zalew odkryła rosyjska korweta „Ameryka” 18 czerwca 1859 roku. Nazwano go na cześć okrętu Ameryką, a zatokę osłoniętą od wiatrów – Nachodką. W 1864 roku w zatoce powstał wojskowy posterunek hydrograficzny. Pierwszą stałą miejscowością nad brzegami zatoki i rzeką Kamienką była założona w 1907 roku wieś Ameryka.
Właśnie od niej rozpoczyna się historia miasta. W ciągu następnego dziesięciolecia na terytorium współczesnej Nachodki pojawia się rybacka osada Nachodka, wieś Łagonieszty, kilka niewielkich chutorów. Masowa budowa urządzeń portowych nastąpiła w latach 1920–1940. W tym samym czasie pojawiły się w okolicy nowe osady: Rybak, Siewiernyj, Pad’, Obodnaja, Ugolnaja baza. Wszystkie one zostały włączone w skład nowo powstałego osiedla robotniczego Nachodka. 18 maja 1950 roku 28-tysięczne osiedle uzyskało prawa miejskie, jednak dopiero w 1960 roku całe terytorium zatoki i zachodni brzeg zalewu połączyły się w jednolity organizm miejski.
Gospodarka.
W mieście rozwinął się przemysł rybny, stoczniowy oraz materiałów budowlanych.

</doc>
<doc id="470292" url="https://pl.wikipedia.org/wiki?curid=470292" title="USS Nevada (SSBN-733)">
USS Nevada (SSBN-733)

USS Nevada (SSBN-733) – atomowy okręt podwodny typu "Ohio" przenoszący pociski balistyczne "Trident" II D-5. 
Stępkę pod okręt położono 8 sierpnia 1983, zwodowano go 14 września 1985 roku. Okręt został oddany do służby 16 września 1986 roku. Jak dotąd jest w czynnej służbie.

</doc>
<doc id="470293" url="https://pl.wikipedia.org/wiki?curid=470293" title="Ganzhou">
Ganzhou

Ganzhou (chiń. 赣州; pinyin: "Gànzhōu") – miasto o statusie prefektury miejskiej w południowo-wschodnich Chinach, w prowincji Jiangxi, nad rzeką Gan Jiang. W 2010 roku liczba mieszkańców miasta wynosiła 267 242. Prefektura miejska w 1999 roku liczyła 15 191 773 mieszkańców. Ośrodek rzemiosła artystycznego oraz przemysłu maszynowego, chemicznego, cementowego i papierniczego. W pobliżu miasta znajduje się port lotniczy Ganzhou-Huangjin.

</doc>
<doc id="470294" url="https://pl.wikipedia.org/wiki?curid=470294" title="Nate Robinson">
Nate Robinson

Nathaniel Cornelius "Nate" Robinson (ur. 31 maja 1984 w Seattle) – amerykański koszykarz, występujący na pozycji rozgrywającego, jeden z najniższych graczy w historii NBA. Zwycięzca konkursu wsadów z 2006, 2009 i 2010 oraz wicemistrz z 2007.
Przed karierą zawodową w NBA był członkiem uczelnianej drużyny koszykarskiej Washington Huskies. Został wybrany w drafcie w roku 2005 z numerem 21. W jednym z meczów NBA popisał się swoją skocznością blokując rzut Yao Minga (mierzącego 229 cm). Podczas All-Star Weekend w 2006 roku w Houston, przeskoczył nad mierzącym 168 centymetrów wzrostu Spuddem Webbem (najniższy zwycięzca Slam Dunk Contest w historii), co dało mu zwycięstwo w tymże konkursie.
W 2009 roku podczas All-Star Weekend po raz drugi wygrał konkurs wsadów – zwycięstwo zapewniając sobie wsadem, podczas którego przeskoczył mierzącego 210 cm wzrostu Dwighta Howarda. Wykonując zaplanowaną akcje, Robinson przebrany był w zielony kostium, mający symbolizować kryptonit – substancję osłabiającą Supermana (za którego przebrany był Howard – rywal Robinsona z finału konkursu wsadów). W 2010 roku ponownie wygrał konkurs wsadów podczas All-Star Weekend, zostając równocześnie pierwszym koszykarzem w historii NBA, który wygrał ten konkurs trzy razy. W finale pokonał DeMara DeRozana.
W lutym 2010 roku wraz z Marcusem Landrym przeszedł z Knicks do Boston Celtics w zamian za Eddiego House'a, J.R. Giddensa, Billa Walkera oraz wybór w drugiej rundzie draftu. W lutym 2011 brał udział w wymianie w ramach której trafił do Oklahoma City Thunder. Przed sezonem 2011/2012 został zwolniony z Oklahoma City Thunder, jednak szybko podpisał kontrakt z Golden State Warriors.
31 lipca 2012 roku podpisał kontrakt z Chicago Bulls. W lipcu 2013 podpisał kontrakt jako wolny agent z Denver Nuggets.
W 2013 roku wystąpił w trzecim odcinku mini produkcji „Pepsi Max – Uncle Drew: Chapter 3”, u boku Kyrie'go Irvinga i Mayi Moore.
13 stycznia 2015 roku trafił do Boston Celtics, w zamian za Jameera Nelsona. Dwa dni później został zwolniony przez klub, zanim rozegrał jakiekolwiek spotkanie w jego barwach. 7 marca podpisał 10-dniowy kontrakt z Los Angeles Clippers, a następnie 17 kolejny. Z powodu kontuzji, po wygaśnięciu umowy, nie została ona odnowiona.
16 października 2015 roku zawarł roczny kontrakt z klubem New Orleans Pelicans. 29 października został zwolniony przez zespół, po rozegraniu dwóch spotkań sezonu regularnego.
17 marca 2016 roku podpisał umowę z izraelskim Hapoelem Tel Awiw. Podczas swojego debiutu w spotkaniu przeciw Maccabi Rishon LeZion, 20 marca zanotował 25 punktów w trakcie 31 minut spędzonych na parkiecie.
8 lutego 2017 został zawodnikiem zespołu D-League - Delaware 87ers.
1 sierpnia 2018 zawarł kontrakt z libańskim Homenetmen Beirut.

</doc>
<doc id="470305" url="https://pl.wikipedia.org/wiki?curid=470305" title="Cywilizacja śmierci">
Cywilizacja śmierci

Cywilizacja śmierci – termin stosowany w teologii moralnej przez teologów katolickich, po raz pierwszy użyty przez papieża Jana Pawła II w czasie jego pontyfikatu. Termin ten jest przeciwieństwem sformułowanego przez papieża Pawła VI określenia „cywilizacja miłości”.
Zjawiska związane z „cywilizacją śmierci” papież Jan Paweł II wymienił przede wszystkim w encyklikach "Veritatis Splendor" i "Evangelium Vitae".
Według Jana Pawła II pojęcie „cywilizacji śmierci” lub „kultury śmierci” odzwierciedla stosunek ludzi do życia. Kościół katolicki potępia takie działania jak: aborcja, eutanazja, morderstwo, ludobójstwo, antykoncepcja oraz metody zapłodnienia in vitro. Wielu katolickich teologów często twierdzi, że państwa Europy zachodniej porzuciły „cywilizację życia” – przez którą należy rozumieć między innymi kultywowanie wartości rodzinnych i przekonanie o świętości życia ludzkiego – jedyną drogę, która uchronić może od wspomnianej cywilizacji śmierci.
Naruszanie klasycznych struktur rodzinnych prowadzić ma, zdaniem zwolenników chrześcijańskiej „cywilizacji życia”, do samozagłady społeczeństwa, które, popadając w hedonizm, zaprzestaje reprodukcji. Rodzina jest, zgodnie z nauczaniem Kościoła, jedynym gwarantem przetrwania społeczeństwa i jego prawidłowego rozwoju.
Krytyka.
Krytycy pojęcia „cywilizacji śmierci” uznają je za termin propagandowy, dyskredytujący pewne zachowania społeczne, między innymi poprzez stawianie na tym samym poziomie zjawisk uważanych za kryminalne (morderstwo) oraz krytykowanych przez Kościół eutanazji, antykoncepcji czy zapłodnień "in vitro".

</doc>
<doc id="470308" url="https://pl.wikipedia.org/wiki?curid=470308" title="Samolot sanitarny">
Samolot sanitarny

Samolot sanitarny –(ang. Air Ambulance) - samolot przystosowany do przewożenia żołnierzy lub cywilów, rannych lub chorych w pozycji siedzącej oraz na noszach, samolot specjalistyczny do ewakuacji medycznej z osób rannych z miejsca działań wojennych lub z miejsca gdzie nastąpiło zdarzenie np. kleski żywiołowej.
Pierwsze użycie samolotu sanitarnego na świecie odbyło się we Francji w 1921 roku.
Armia francuska ewakuowała swoich rannych żołnierzy z Maroka i Syrii przy użyciu 60 samolotów Breguet 14. Po Francji inne kraje stopniowo zaczęły przystosowywać samoloty do transportu medycznego (sanitarnego).. 
Początkowo samoloty sanitarne przystosowane były do startu i lądowania na doraźnie przygotowanych lądowisk. Obecnie w lotnictwie sanitarnym najczęściej wykorzystywane są śmigłowce sanitarne do transportu na bliskich odległościach i mają możliwość lądowania w trudnym terenie, blisko miejsca zdarzenia. Do przewozu osób rannych, ciężko chorych pacjentów na większe odległości służą samoloty transportowe wojskowe lub specjalistyczne samoloty wyposażone w sprzęt medyczny niezbędny dla pacjentów wymagających intensywnej terapii. Załogę samolotu sanitarnego stanowią oprócz załogi lotniczej (pilot lub dwóch pilotów), specjalistyczny zespół medyczny ratownictwa medycznego: ratownik medyczny lub lekarz pokładowy. 
Samoloty sanitarne w Polsce.
Pierwszy lot polskim samolotem sanitarnym z pacjentem na pokładzie odbył się 14 sierpnia 1924r. w Poznaniu. Wtedy to w Poznaniu w 3 Pułku Lotniczym przebudowano samolot wojskowy Albatros CX na samolot sanitarny przystosowany do przewozy dwóch osób rannych na noszach.
Obecnie w Polsce samoloty sanitarne posiada Lotnicze Pogotowie Ratunkowe, są to samoloty do transportu medycznego: turbośmigłowe Piaggio P.180 Avanti oraz odrzutowe Learjet 70/75.

</doc>
<doc id="470309" url="https://pl.wikipedia.org/wiki?curid=470309" title="Damaskinaż">
Damaskinaż

Damaskinaż (fr. "damasquinage" z łac. "Damascus" ‘Damaszek’) – technika zdobienia wyrobów metalowych, gł. żelaznych, brązowych i miedzianych oraz wykonanych z oksydowanej stali, przez inkrustowanie ich złotem lub srebrem, miedzią lub mosiądzem, w efekcie czego uzyskuje się surowy i szlachetny kontrast.
Technika ta nazywana jest także nabijaniem lub tauszowaniem, albo damaszkowaniem, damasceńską robotą, a w dawnych polskich tekstach można spotkać określenie „stal złotem pisana”.
Technika.
Damaskinaż polega na rytowaniu powierzchni wyrobu w bruzdy, następnie wygrawerowany (lub wytrawiony kwasem) ornament wypełnia się odpowiednim drutem (np. złotym lub srebrnym) wklepywanym młotkiem na zimno. Po wygładzeniu i wypolerowaniu uzyskuje się jednolity z powierzchnią przedmiotu, delikatny, linearny ornament, który może mieć zróżnicowaną strukturę dzięki stosowaniu różnych metod rytowania (groszkowanie, puncowanie czy żłobkowanie).
Znane są dwa sposoby damaskinażu – starszy, polegający na wbijaniu w głęboko nacięty rysunek drobniutkich kawałeczków innego metalu (cechował się dużą trwałością przy stosunkowo małej efektywności), i młodszy – nabijanie pożądanego ornamentu drucikiem w powierzchnię drobno pokratkowaną rylcem.
Stosowanie.
Znana od starożytności (Egipt, Indie) technika damaskinażu została we wczesnym średniowieczu przejęta z Bizancjum przez Arabów i rozwinęła się szczególnie w kręgu kultury islamu (Damaszek). Stąd, wraz z nazwą, trafiła do Europy, gdzie stosowano ją głównie do dekorowania zbroi oraz metalowych elementów różnych rodzajów broni.
W XV wieku pojawiła się we Włoszech, gdzie mistrzostwo w tej dziedzinie osiągnęli płatnerze weneccy (Paolo Azzimino, Paolo Rizzo) i mediolańscy (Giovanno Figino, Martin Chinello, Bartolomeo Piotti, Francesco Pallizone). Technikę damaskinażu uprawiał w młodości także Benvenuto Cellini.
We Francji damaskinaż wprowadzono u schyłku XVI wieku, gdzie do wybitnych twórców w tej dziedzinie należeli Davet, Carteyon i Cursinet.
Damaskinaż znano i stosowano też w Hiszpanii, będącej spadkobierczynią rzemiosła mauretańskiego i ośrodkiem wyrobu stali toledańskiej. Technikę damaskinażu odnowiono w Toledo w XIX wieku, stosując ją wymiennie z niellem.
W Polsce damaskinażem posługiwano się m.in. przy zdobieniu głowni szablowych w XVII wieku.
Zdobnictwo japońskie.
Technika damaskinażu ma także długą historię w Japonii, gdzie obok innych technik zdobniczych, była używana do dekoracji gard (tsuba) tradycyjnych mieczy samurajskich (katana) oraz towarzyszących im wakizashi.
Tsuby były najczęściej wykonane z żelaza (i patynowane na zimno) lub takich stopów jak shakudo (95% miedzi i 5% złota), shibuichi (75% miedzi i 25% srebra) i sentoku (miedź, cyna, cynk i ołów), rzadziej z kości lub rogu, a następnie bogato dekorowane kompozycjami geometrycznymi, roślinnymi i figuralnymi. Japońskie techniki analogiczne do inkrustacji noszą nazwę "zogan":
Inne znaczenia.
Damaskinażem nazywany jest także linearny ornament otrzymany tą techniką oraz stosowane w heraldyce ozdobne wypełnienie pól w figurach heraldycznych – damaskinaż (heraldyka) – adamaszek (heraldyka).

</doc>
<doc id="470312" url="https://pl.wikipedia.org/wiki?curid=470312" title="Kazimierz Opaliński">
Kazimierz Opaliński

Kazimierz Józef Opaliński (ur. 22 lutego 1890 w Przemyślu, zm. 6 czerwca 1979 w Warszawie) – polski aktor teatralny i filmowy, reżyser teatralny, kierownik artystyczny i dyrektor teatru. Budowniczy Polski Ludowej.
Życiorys.
Syn Franciszka. Debiutował w 1912 w przemyskim teatrze amatorskim Fredreum. W czasie I wojny światowej służył w oblężonej Twierdzy Przemyśl. W marcu 1915 po kapitulacji dostał się do niewoli rosyjskiej, w której przebywał do lata 1918. Występował we Lwowie, Sosnowcu, Katowicach, Lublinie, Gdańsku, Łodzi, Warszawie. W latach 1936–1939, jak również po II wojnie światowej był związany z Teatrem im. Słowackiego w Krakowie, w latach 1951–1952 z Teatrem Powszechnym w Łodzi. Od 1953 był aktorem teatrów warszawskich: Teatru Współczesnego i Teatru Narodowego, z którym był związany do końca życia. Był zasłużonym członkiem SPATiF–ZASP.
Znany głównie ze sztuk Aleksandra Fredry. Występował w radiowej powieści "W Jezioranach".
Został pochowany w alei zasłużonych cmentarza Powązkowskiego (grób 92).
Upamiętnienie.
Ulice imienia Kazimierza Opalińskiego znajdują się w przemyskiej dzielnicy Kazanów i katowickiej dzielnicy Ligota.

</doc>
<doc id="470322" url="https://pl.wikipedia.org/wiki?curid=470322" title="Damaskinaż (heraldyka)">
Damaskinaż (heraldyka)

Damaskinaż (fr. "damasquinage", z łac. "Damascus" ‘Damaszek’), inaczej adamaszek (także od miasta Damaszek w Syrii) – zapożyczenie ze sztuki zdobniczej Bliskiego Wschodu. Ozdobne wypełnienie wolnego pola tarczy ornamentem geometrycznym lub fantazyjnym. Wszedł w użycie wraz z szerszym zastosowaniem figur heraldycznych (figury zaszczytne). Stosowany, gdy zachodziła potrzeba (czysto estetyczna) wypełniania wolnej przestrzeni, zawsze ma charakter dekoracyjny i podporządkowany regułom stylowym, nie tworzy natomiast nowych herbów ani odmian herbowych. Wyróżnia się dwa typy adamaszków: wzorzysty – zwany gotyckim, o wzorze geometrycznym, i roślinny – renesansowy. Niekiedy wyjątkowo stosowanie go w konkretnym herbie stawało się ponadczasową regułą, zwłaszcza w heraldyce niemieckiej i szwajcarskiej. Na przykład renesansowy damaskinaż herbu Hohenzollernów przeżył swoją epokę i stał się obowiązującym sposobem przedstawiania herbu. Damaskinaż powinien być rysowany tą samą barwą co tło, w nieco jaśniejszym, lub ciemniejszym odcieniu, ewentualnie zlotem lub srebrem, zawsze w sposób bardzo delikatny, aby uniknąć stworzyć omyłkowego wrażenia wystąpienia dodatkowych figur lub godeł w polu tarczy. Damaskinaż zasadniczo nie podlega blazonowaniu, ale zdarzają się przypadki uwzględniania go w opisie herbu.

</doc>
<doc id="470326" url="https://pl.wikipedia.org/wiki?curid=470326" title="Ambazon">
Ambazon

Ambazon – organiczny związek chemiczny o działaniu bakteriostatycznym, .
Synteza.
Ambazon można otrzymać z hydrochinonu w dwuetapowym procesie, składającym się z reakcji z aminoguanidyną i semitiokarbazydydem:

</doc>
<doc id="470327" url="https://pl.wikipedia.org/wiki?curid=470327" title="Adamaszek (heraldyka)">
Adamaszek (heraldyka)



</doc>
<doc id="470329" url="https://pl.wikipedia.org/wiki?curid=470329" title="Leonard Orr">
Leonard Orr

Leonard Orr – urodzony w USA, w Walton w stanie Nowy Jork około 1938 r. (nie podaje daty swego urodzenia), zmarł 5 września 2019 r. najbardziej znany z odkrytego i rozpowszechnionego systemu o nazwie rebirthing. 
Jest również znany z propagowania idei fizycznej nieśmiertelności, której uczył się od (jak sam podaje) 12 nieśmiertelnych joginów, czy raczej nauczycieli indyjskich jogi fizycznej nieśmiertelności (a w praktyce po prostu długowieczności). Idee i nauki Leonarda Orra nawiązują do nauczania mistrzów: Mahawatar Babadźi i Paramahansa Jogananda znanych z propagowania krijajogi. Leonard Orr znany jest również z propagowania praktycznych kursów tak zwanej "Świadomości Prosperującej", w skrócie Prosperity, mających za cel gruntowną terapię uzdatniającą człowieka w kierunku biznesowym. 
W wieku nastoletnim został tak zwanym odrodzonym, nowo narodzonym chrześcijaninem. Studiował głęboko Biblię, a wiele z nauk Jezusa było w kongregacji do której należał traktowanych dosłownie, np. wypowiedź Jezusa: "Kto wierzy we mnie nie zazna śmierci". Leonard zamierzał zostać kaznodzieją chrześcijańskim, jednak poczuł powołanie, aby zostać duchownym bez dominacyjnym, ponad kościołami. Skutkiem takich doświadczeń zajął się studiowaniem nauk Nowej Myśli ("New Thought Movement"), Wiedzy Umysłu ("Science of Mind") czy nauk Ernesta Holmesa. Pierwsze osobiste doświadczenia z przeżyciami powrotu do łona matki i okołoporodowymi zdarzyły się na początku lat 60. Stany te były powiązane z długim przebywaniem w basenach i gorących źródłach, pod wodą z oddychaniem przez rurkę. Po kilku latach Leonard zaczął oferować odkrywanie świadomości płodowej innym w czasie sesji wodnych, kiedy osoba jest twarzą w dół, całkowicie zanurzona, ale podtrzymywana przez dwie inne osoby. Oddychanie odbywa się z użyciem profesjonalnego sprzętu do pływania tuż pod powierzchnią wody.
W końcu lat 70., w tym w 1978 r., Leonard spotkał się z mahawatarem Śiwy Badadźim, od którego otrzymał bardzo wiele nauk i instrukcji, umożliwiających integracje swoich odkryć oddechowych w basenie z istniejącą już starożytną nauką o oddychaniu i odradzaniu, znaną i praktykowaną tak jako pranajoga jak i jako krijajoga. Jak utrzymuje, przeżył też wiele doświadczeń o charakterze mistycznym czy duchowym, oświecającym, uznając w końcu Mahawatara Babadźiego za duchową istność znacznie przewyższającą Jezusa, za kogoś, kto jest duchowym ojcem i mistrzem dla Jezusa. W Indiach odwiedził kilkunastu joginów uznawanych za świętych, którzy w naukach odnoszą się do idei oddechu życia, fizycznej nieśmiertelności czy długowieczności.

</doc>
<doc id="470332" url="https://pl.wikipedia.org/wiki?curid=470332" title="Puncowanie">
Puncowanie

Puncowanie

</doc>
<doc id="470334" url="https://pl.wikipedia.org/wiki?curid=470334" title="Ulica Szewska w Krakowie">
Ulica Szewska w Krakowie

Ulica Szewska – jedna z ulic Starego Miasta w Krakowie, zaczyna się w Rynku Głównym i prowadzi do ulicy Podwale, gdzie dawniej istniało przedmieście Garbary z młynami i foluszami królewskimi, dawniej prowadziła przez Bramę Szewską. Zabudowa ulicy pochodzi głównie z XVI-XVII wieku. Ulica Szewska jest częścią dawnego traktu śląskiego (konkretnie prowadzi na Bytom). Jej przedłużeniem w kierunku zachodnim jest ulica Karmelicka.
Wzdłuż ulicy pozostawiono tory, po których dawniej tramwaj dojeżdżał do Rynku Głównego. Obecnie jednak ulica przeznaczona jest wyłącznie dla ruchu pieszych.
Pod numerem 24 w Kamienicy Kantorowskiej na rogu z Plantami mieści się od 1977 (z przerwą w latach 2014-2017) tradycyjna kawiarnio-restauracja U Zalipianek z wystrojem ludowym. W sąsiedniej kamienicy pod numerem 25, aż do swojej śmierci w 1985 mieszkał i tworzył krakowski malarz pejzażysta i polichromista Aleksander Trojkowicz. 

</doc>
<doc id="470335" url="https://pl.wikipedia.org/wiki?curid=470335" title="WZW B">
WZW B



</doc>
<doc id="470337" url="https://pl.wikipedia.org/wiki?curid=470337" title="Samolot łącznikowy">
Samolot łącznikowy

Samolot łącznikowy – samolot o krótkim starcie i małej prędkości lądowania . Przeznaczony do łączności w dowodzeniu wojskami lądowymi, morskimi, lotniczymi oraz łączności innych podległych jednostek wojskowych – między sobą oraz z wyższymi sztabami, również partyzantami. Pododdziały (klucze, eskadry) samolotów łącznikowych wchodziły zazwyczaj w skład artyleryjskich, lotniczych lub morskich jednostek, także frontowych związków taktycznych i operacyjnych.

</doc>
<doc id="470338" url="https://pl.wikipedia.org/wiki?curid=470338" title="Juliusz Bieniek">
Juliusz Bieniek

Juliusz Bieniek, Julius Bieniek (ur. 11 kwietnia 1895 w Sowczycach, zm. 17 stycznia 1978) – polski duchowny rzymskokatolicki, biskup pomocniczy katowicki w latach 1937–1978.
Życiorys.
Urodzony w Sowczycach koło Olesna na Górnym Śląsku, będącym ówcześnie w Rzeszy Niemieckiej. Kształcił się w gimnazjach w Kluczborku (Kreuzburg) i Jaworze (Jauer). Ze szkoły w Kluczborku został wydalony za czytanie i przechowywanie książek Bolesława Prusa. Egzamin maturalny złożył w Jaworze w 1914. Następnie wstąpił na Wydział Teologiczny Uniwersytetu Wrocławskiego (Friedrich-Wilhelms-Universität Breslau). Święcenia kapłańskie przyjął 16 czerwca 1918. Od 1 października 1924 był notariuszem w kurii Administracji Apostolskiej w Katowicach, a od 1930 – kanclerzem.
1 września 1927 Prezydent RP przeniósł go z pospolitego ruszenia do rezerwy duchowieństwa wojskowego z równoczesnym mianowaniem kapelanem rezerwy w duchowieństwie wojskowym wyznania rzymskokatolickiego ze starszeństwem z dniem 1 stycznia 1927 i 13. lokatą.
13 marca 1937 został wyniesiony do godności biskupiej. Konsekrowany przez biskupa Stanisława Adamskiego 25 kwietnia 1937 objął wówczas urząd wikariusza generalnego. Jako motto posługi biskupiej wybrał „"Stat crux dum volvitur orbis"” ("Krzyż stoi, choć świat się zmienia").
W okresie dwudziestolecia międzywojennego został wybrany do Komisji Szkolnej Episkopatu Polski i Komisji do Spraw Fundacyjnych i Charytatywnych. Na początku stycznia 1940 na życzenie biskupa Adamskiego złożył urząd wikariusza generalnego na ręce ks. Franciszka Strzyża. 28 lutego 1941 został wraz biskupem Adamskim wygnany z diecezji katowickiej przez niemieckiego okupanta. Przebywał w Krakowie w Domu Emerytów przy ul. św. Marka, gdzie pomagał księżom katowickim wygnanym z diecezji.
Do diecezji powrócił w ostatnich dniach stycznia 1945, wraz z wycofaniem się Wehrmachtu, w związku z natarciem Armii Czerwonej. Po wojnie był członkiem Komisji Episkopatu Polski do Spraw Dobroczynności. Zaangażował się w obronę nauki religii w szkołach. Wraz z biskupami Stanisławem Adamskim i Herbertem Bednorzem był współautorem apelu w obronie nauki religii w szkołach skierowanego do rodziców śląskich. W związku z tym w listopadzie 1952 ponownie został wygnany z diecezji, tym razem z nakazu PZPR, zamieszkał w Kielcach. Powrócił do Katowic 5 listopada 1956, po zmianie władz w PZPR, która odwołała decyzję poprzedników. Uczestniczył w III sesji soboru watykańskiego II i I synodzie diecezji katowickiej.
Zmarł 17 stycznia 1978. Został pochowany obok swoich rodziców w Wysokiej koło Olesna.
Autor opracowań: "Parafia tzw. starokatolicka w Katowicach w oświetleniu historyczno-prawnym" (Katowice 1934) i "Szkoła katolicka na Śląsku w oświetleniu historyczno-prawnym" (Katowice 1933).

</doc>
<doc id="470339" url="https://pl.wikipedia.org/wiki?curid=470339" title="Jigme Singye Wangchuck">
Jigme Singye Wangchuck

Jigme Singye Wangchuck (; ur. 11 listopada 1955 w Thimphu) – czwarty król Bhutanu w latach 1972–2006, abdykował. Syn króla Jigme Dorji Wangchucka. Twórca pojęcia "Szczęście narodowe brutto". 
Życiorys.
Urodził się 11 listopada 1955 w Pałacu Denchenchholing w Thimphu. O jego dzieciństwie wiadomo niewiele. Za sprawą nauczycieli domowych odebrał tradycyjną edukację buddyjską oraz ogólną. Następnie kontynuował naukę w St. Joseph's School w indyjskim Darjeeling, a po jej ukończeniu uczył się ekonomii w Londynie. Po powrocie do kraju w 1970, podjął studia na Ugyen Wangchuck Academy w Paro.
21 lipca 1972, kiedy miał niespełna siedemnaście lat, jego ojciec, trzeci król Bhutanu, zmarł na zawał serca po dwudziestu latach panowania. 24 lipca 17-letni Jigme Singye formalnie objął tron, tym samym stając się najmłodszym monarchą w historii swojego kraju. Koronacja odbyła się 2 czerwca 1974. Na tę uroczystość zaproszono wiele zagranicznych osobistości. Była to rzecz dotąd niespotykana, ponieważ wcześniej nikt niezwiązany pochodzeniowo z Bhutanem nie mógł przekroczyć granic kraju, a tym bardziej wejść do pałacu królewskiego. Był to koniec wieloletniej, międzynarodowej izolacji Bhutanu. Nowy król – tak jak wszyscy władcy Bhutanu – przyjął tradycyjny tytuł: „Druk Gyalpo”, co w języku dzongkha oznacza „Króla Smoka” (smok to narodowy symbol Bhutanu). 
Jigme Singye kontynuował politykę ojca w zakresie powolnej modernizacji kraju. Zażarcie szerzył kulturę bhutańską. W 1988, ze względu na postępującą okcydentalizację kraju, wprowadził prawo "Driglam Namzha" (dosłownie: „Etykieta i maniery”), które nakazywało wszystkim obywatelom nosić w miejscach publicznych tradycyjne stroje bhutańskie. W tym samym roku wprowadził do krajowych szkół nauczanie tradycyjnego języka bhutańskiego, dzongkha, i ustanowił go językiem urzędowym.
Do 1998 Bhutan był monarchią absolutną, w której pełnię władzy sprawował król. W 1998 Jigme Singye utworzył parlament bhutański i zmienił ustrój państwa na monarchię konstytucyjną. Ogłosił nowe, bardziej demokratyczne prawo, które nadal uznawało władzę króla, ten jednak nie mógł podejmować ważniejszych decyzji bez poparcia parlamentu. Parlament mógł też odwołać króla przy poparciu ponad / zgromadzonych. 
Pod koniec 2003 król zorganizował pierwszą w XXI wieku bhutańską kampanię wojskową przeciwko assamijskim i nepalskim separatystom, którzy najeżdżali południowy Bhutan. Kampania zakończyła się powodzeniem. 
Według wielu źródeł król prowadził prosty tryb życia – urzędował w niewielkiej, typowo bhutańskiej drewnianej chacie poza stolicą – Thimphu. Dotychczasowa siedziba trzech wcześniejszych królów, Thimphu Dzong, została udostępniona czterem żonom króla oraz zgromadzeniu narodowemu "Czongdu". Podczas wystąpień publicznych król był miły i wesoły – za jego rządów Bhutan awansował o kilka miejsc w corocznych statystykach „Wskaźnika wesołości narodu”. 
17 grudnia 2005 król Jigme Singye Wangchuck publicznie ogłosił, że w 2008 odbędą się pierwsze w historii Bhutanu demokratyczne wybory parlamentarne. Równocześnie oświadczył, że w tym samym roku abdykuje na rzecz swojego syna, Jigme Khesara Namgyala Wangchuka. Abdykował jednak już 14 grudnia 2006.
Były król ma cztery żony, które są siostrami, i z którymi ma pięciu synów i pięć córek.

</doc>
<doc id="470345" url="https://pl.wikipedia.org/wiki?curid=470345" title="Damaskinaż (ujednoznacznienie)">
Damaskinaż (ujednoznacznienie)



</doc>
<doc id="470351" url="https://pl.wikipedia.org/wiki?curid=470351" title="Matthias Jacob Schleiden">
Matthias Jacob Schleiden

Matthias Jacob Schleiden (ur. 5 kwietnia 1804 w Hamburgu, zm. 23 czerwca 1881 we Frankfurcie nad Menem) – niemiecki botanik i antropolog, zajmował się mikroskopową budową roślin i wspólnie z zoologiem Theodorem Schwannem (1810–1882) stworzył teorię komórkowej budowy organizmów.
Życiorys.
Matthias Jacob Schleiden urodził się 5 kwietnia 1804 roku w Hamburgu. Jego ojciec Andreas Schleiden (1775–1853) był lekarzem.
Po ukończeniu gimnazjum w rodzinnym mieście studiował prawo na uniwersytecie w Heidelbergu (1824–1826). Po studiach pracował jako notariusz w Hamburgu. Nikłe sukcesy zawodowe były prawdopodobnie przyczyną depresji i odrzucenia zawodu prawnika. Po próbie samobójczej w 1832 roku podjął studia medyczne i botaniczne na uniwersytecie w Getyndze, m.in. u Friedricha Gottlieba Bartlinga (1798–1875). Za sprawą swojego brata oraz Carla Friedricha Gaussa (1777–1855) zapoznał się z ideami filozoficznymi Jakoba Friedricha Friesa (1773–1843). 
W 1835 roku przeniósł się do Berlina, gdzie jego wuj Johann Horkel (1769–1846) był profesorem fizjologii porównawczej. Po kierunkiem wuja rozpoczął studia nad zapłodnieniem i budową zarodków roślinnych. Duży wpływ na Schleidena miało spotkanie z brytyjskim botanikiem Robertem Brownem (1773–1858), który w 1831 roku odkrył jądro komórkowe. Brown zwrócił uwagę Schleidena na znaczenie badań mikroskopowych. Schleiden był przekonany, że komórka jest podstawą rozwoju roślin i musi być punktem wyjścia dla wszelkich badań, definiując w 1838 roku komórkę jako podstawową jednostkę struktury roślinnej. W 1839 roku razem z Theodorem Schwannem (1810–1882), z którym pracował w laboratorium Johannesa Müllera (1801–1858), stworzył teorię komórkowej budowy organizmów – komórka jest podstawową jednostką życia i wszystkie rośliny i zwierzęta składają się z komórek.
Po odmowie przyjęcia na uniwersytety w Halle, Petersburgu i Kolkacie i wobec problemów w życiu osobistym, w 1838 roku Schleiden ponowił próbę samobójstwa. Po interwencji rodziny i przyjaciół na dworze w Weimarze Schleiden rozpoczął karierę uniwersytecką. 
W 1839 roku doktoryzował się na uniwersytecie w Jenie, a rok później objął tam posadę profesora, prowadząc wykłady z botaniki, stosowania mikroskopu i antropologii. W 1845 roku założył prywatny instytut fizjologii, oferując ćwiczenia z zakresu badań mikroskopowych i chemicznych. W 1846 roku został przeniesiony na wydział medyczny. W 1849 roku uzyskał profesurę nauk przyrodniczych, a w 1850 roku objął katedrę historii naturalnej, odrzucając oferty pracy w Bernie, Gießen, Erlangen i Berlinie. Od 1850 roku sprawował funkcję dyrektora ogrodu botanicznego w Jenie. W 1851 roku rozpoczął wykłady w instytucie farmaceutycznym Heinricha Wackenrodera (1798–1854) i opublikował podręcznik "Handbuch der medicinischpharmaceutischen Botanik und botanischen Pharmacognosie" (1851–1857). W 1862 roku podczas pobytu w uzdrowisku w Saksońskiej Szwajcarii wystąpił z wykładami w Dreźnie, za co otrzymał naganę ze strony władz. Rok później złożył rezygnację z zajmowanych stanowisk i udał się do Drezna, by poświęcić się pisaniu podręcznika antropologii. W tym samym roku otrzymał ofertę pracy na Cesarskim Uniwersytecie Dorpackim, gdzie zaczął prowadzić wykłady w semestrze zimowym. Pomimo sprzeciwu władz uczelni władze rosyjskie nadały mu tytuł profesora zwyczajnego i mianowały carskim Hofratem. Wskutek konfliktu z kręgami kościelnymi, w 1864 roku opuścił Dorpat i powrócił do Drezna, gdzie zajmował się badaniami antropologicznymi i kulturowo-historycznymi. W 1865 roku wydał monografię "Das Meer". 
W latach 1871–1872 mieszkał we Frankfurcie nad Menem, następnie w Darmstadt a w latach 1873–1881 w Wiesbaden. W okresie tym opublikował monografie "Die Rose" i "Das Salz" oraz prace na temat znaczenia judaizmu (1876–1878), opowiadając się za równouprawnieniem obywateli pochodzenia żydowskiego. 
Zmarł 23 czerwca 1881 roku we Frankfurcie nad Menem. 
Publikacje.
Lista publikacji podana za Neue Deutsche Biographie:
Upamiętnienie.
Na cześć Schleidena nazwano jedną z planetoid – (37584) Schleiden. Co dwa lata Niemiecka Akademia Przyrodników Leopoldina przyznaje "Schleiden-Medaille" za wybitne osiągnięcia na polu biologii komórki. 

</doc>
<doc id="470352" url="https://pl.wikipedia.org/wiki?curid=470352" title="Orange (przedsiębiorstwo)">
Orange (przedsiębiorstwo)

Orange (dawniej jako "France Télécom") – francuskie przedsiębiorstwo telekomunikacyjne, jedno z największych tego typu przedsiębiorstw w Europie. Od 2000 roku jest właścicielem globalnej marki Orange, powstałej w 1993 roku w Wielkiej Brytanii.
Oferuje usługi w zakresie Internetu, telewizji i telefonii komórkowej w większości krajów, na terenie których działa firma.
Działa na rynkach w 35 krajach. Zatrudnia 172 tys. pracowników na całym świecie, w tym 105 tys. w samej Francji. Jego przychody ze sprzedaży w 2011 roku sięgnęły 45,3 miliarda euro. Na stan z dnia 31 grudnia 2011 roku z jej usług korzystało 226 milionów klientów, w tym 147 milionów pod marką Orange.
Jest spółką publiczną notowaną na giełdach w Paryżu i Nowym Jorku (NYSE), na platformie Euronext. Wchodzi w skład indeksu CAC 40.

</doc>
<doc id="470363" url="https://pl.wikipedia.org/wiki?curid=470363" title="Sinciang">
Sinciang

Sinciang (, wym. []; pełna nazwa: Region Autonomiczny Sinciang-Ujgur, ujg. شىنجاڭ ئۇيغۇر ئاپتونوم رايونى, Shinjang Uyghur Aptonom Rayoni) – region autonomiczny w Chinach. Jest to duży, rzadko zaludniony obszar, stanowiący ok. 1/6 terytorium kraju. Sinciang sąsiaduje z Tybetem od południa, z prowincjami Qinghai i Gansu od południowego wschodu, z Mongolią od wschodu, Rosją od północy, a Kazachstanem, Kirgistanem, Tadżykistanem, Afganistanem, Pakistanem oraz kontrolowanymi przez Indie obszarami Kaszmiru od zachodu. Region Sinciang obejmuje większą część Aksai Chin – obszaru, który Indie uznają za część terytorium Ladakh.
Historia.
„Xīnjiāng” (新疆; lub „Ice Jecen” w języku mandżurskim) oznacza dosłownie "nowe kresy". Nazwa ta została nadana w 1759 roku, kiedy w wyniku podboju Dżungarii, terytorium to weszło w skład Chin.
W 1865 roku wybuchła rebelia przeciwko panowaniu chińskiemu, w wyniku której Sinciang uniezależnił się, a władzę nad regionem przejął Jakub Beg. W 1871 roku zawarł on umowę z Rosjanami, na mocy której zajęli oni dolinę rzeki Ili. W latach 1875–1877 Chińczycy zdołali odzyskać kontrolę nad prowincją, a na mocy podpisanego w 1881 roku traktatu, wycofali się także Rosjanie, choć zachowali Sinciang jako swoją strefę wpływów.
Region w przeszłości dwukrotnie ogłaszał niepodległość: listopadzie 1933 r. (pierwsza Republika Wschodniego Turkiestanu), oraz w listopadzie 1944 r. (druga Republika Wschodniego Turkiestanu). Obie zostały zlikwidowane przez Chińczyków, odpowiednio - w 1934 i 1946 roku. W okresie rządów chińskich ZSRR dystrybuował wśród mieszkańców kraju paszporty radzieckie, aby ułatwić im emigrację do Kazachskiej SRR. Po rozłamie między rządem ZSRR, a Chin wzmocniło się ponownie poparcie ZSRR dla tamtejszego ruchu separatystycznego.
1 października 1955 roku dotychczasowa prowincja Sinciang stała się regionem autonomicznym.
W latach 90. odżyły tendencje separatystyczne, tym razem połączone z radykalnym islamizmem. Na czele ruchu stanął Islamski Ruch Wschodniego Turkiestanu, znajdujący się w latach 2003-2020 na liście organizacji uważanych za terrorystyczne przez rząd Stanów Zjednoczonych, łączony z Al-Ka’idą, talibami i Islamskim Ruchem Uzbekistanu, który rozpoczął serię zamachów przeciwko władzom Sinciangu. W odwecie Chiny masowo łamią prawa człowieka w rejonie (zob. obozy reedukacyjne w Sinciangu).
Geografia.
Ukształtowanie powierzchni i budowa geologiczna.
Położony w centrum kontynentu azjatyckiego Sinciang ma bardzo urozmaiconą rzeźbę terenu. Ciągną się tu liczne łańcuchy górskie i wielkie kotliny, leżące między nimi. Chińska część systemu Tienszanu przebiega przez terytorium regionu w kierunku równoleżnikowym. W jego granicach, góry te składają się z pasm: Terskej Ałatau i Borohoro Shan, między którymi ciągnie się głęboka dolina górnego biegu rzeki Ili. Na przedłużeniu tych pasm wznoszą się góry Bogda Shan i Ha’erlike Shan.
Tienszan zbudowany jest z utworów paleozoicznych. Góry te uległy denudacji i następnie w trzeciorzędzie wtórnemu wypiętrzeniu. W rezultacie, powstały tu liczne kotliny tektoniczne, przede wszystkim Kotlina Turfańska, jedno z najgłębszych zapadlisk tektonicznych świata. Dno tej jedynej w swoim rodzaju „studni” leży w najniższym punkcie 154 m p.p.m., brzegi jej zaś znajdują się ponad 1000 m n.p.m.
Po obu stronach Tienszanu rozciągają się dwie wielkie kotliny: Kotlina Kaszgarska i Kotlina Dżungarska. Położona na północ od Tienszanu Kotlina Dżungarska sięga aż po granicę z Mongolią i góry Ałtaju Mongolskiego. Leżąca na południe od Tienszanu Kotlina Kaszgarska, zwana też Kotliną Tarymską, dochodzi do przedgórzy Pamiru, Karakorum i Ałtyn-Tagu. Granica z regionem autonomicznym Tybetu biegnie w głębi Wyżyny Tybetańskiej, wzdłuż pasma Gór Przewalskiego, wzniesionego w pasmie Ulug Muztag do 7723 m n.p.m. Ku wschodowi Kotlina Kaszgarska przechodzi w pustynną równinę, sięgającą do wschodnich granic okręgu i łączącą się z równiną Ałaszan.
Klimat.
Klimat Sinciangu jest suchy i skrajnie kontynentalny. Średnie temperatury stycznia wynoszą od –7° na południu Kotliny Kaszgarskiej do –15° na północy. Temperatury lipcowe są natomiast wysokie; wszędzie poza wysokimi górami przekraczają 20°, na południu wynoszą od 25° do 27°, a w wyjątkowych warunkach Kotliny Turfańskiej aż 34°, z maksimum do 48°. Opadów jest mało. Maksymalne ich sumy roczne wynoszą poniżej 100 mm, a w Kotlinie Turfańskiej średnio tylko 30 mm – jedna z najniższych wartości na świecie. Lasów, oprócz zarośli saksaułu, drobnych fragmentów lasów świerkowych i modrzewiowych w wyższych częściach dolin górskich oraz zarośli nadbrzeżnych ("tugajów") wzdłuż Tarymu i niektórych innych rzek w zasadzie nie ma. Zarośla te miejscami mogą tworzyć zespoły roślinne trudne do przebycia, zbliżone do dżungli tropikalnych. Dla rolnictwa nadają się tylko ziemie sztucznie nawadniane wzdłuż rzek.
Istnieją podstawy do przypuszczenia, że klimat Sinciangu był w czasach historycznych wilgotniejszy niż obecnie. Rzeki, spływające z Ałtyn-tagu, nie kończyły się ślepo, jak dziś, lecz wpadały do Tarymu. Świadczą o tym suche koryta rzek na pustyniach (z okresowym przepływem wody wiosną w najwilgotniejszych latach), a także zachowane w głębi pustyni ruiny miast, jak na przykład Chara Choto. W obecnych warunkach klimatycznych Sinciang należy do najsuchszych obszarów na kuli ziemskiej. Dotyczy to zwłaszcza pustyni Takla Makan, ogromnego kompleksu piasków, wypełniającego całą środkową część Kotliny Kaszgarskiej.
Sieć rzeczna.
Sieć rzeczna jest uboga. Jest to niemal w całości obszar bezodpływowy, z wyjątkiem północnej Dżungarii w dorzeczu Czarnego Irtyszu, biorącego swój początek na terytorium chińskim. Główna rzeka Sinciangu, Tarym, o pokaźnej długości 2750 km, ale znikomym i bardzo zmiennym przepływie, ginie w piaskach pustyni w pobliżu jeziora Lob-nor. Mniejsze rzeki, spływające z gór, niekiedy zaopatrywane w wodę przez lodowce górskie (jak w paśmie Bogda Shan), są z reguły „ślepe”. Niektóre uchodzą do słonych jezior, jak na przykład Ulungur He w Dżungarii, wpadająca do jeziora Ulungur Hu.
Demografia.
Ludność, podobnie jak we wszystkich krajach pustynnych, jest skupiona niemal wyłącznie w oazach. Istnieje tu 5 głównych pasów oaz – południowej Kaszgarii wzdłuż Ałtyn-Tagu, północnej Kaszgarii wzdłuż Tarymu i południowych przedgórzy Tienszanu, Kuldżyńska wzdłuż Ili, Urumczi na północnym przedgórzu Bogda Shan oraz Hami na południowym przedgórzu pasma Ha’erlike Shan. W oazach gęstość zaludnienia przekracza 100 osób/km², pustynie zaś są bezludne (Takla Makan) bądź też zaludnione przez nielicznych koczowników. W Dżungarii powstało dużo osiedli związanych z wydobyciem ropy naftowej (Karamay).
Około 75% ludności Sinciangu mieszka w Kaszgarii, tj. na południe od gór Tienszan, około 25% zaś przypada na znacznie słabiej zaludnioną Dżungarię. Słabość rolnictwa powoduje, że Sinciang jest bardziej umiastowiony niż inne regiony Chin – nie wydaje się jednak, by udział ludności faktycznie miejskiej był wyższy od 20%.
Region Sinciang jest wielonarodowościowy. Do połowy XX w. Chińczycy byli w Sinciangu nieliczni. Niewielki ich napływ z głębi kraju zaznaczył się w okresie międzywojennym, zwłaszcza podczas klęsk głodowych w Shaanxi i Gansu. Skupiali się oni głównie w Dżungarii, zwłaszcza w Urumczi i Barkol; w większych miastach Kaszgarii istniały wyodrębnione dzielnice chińskie. W całym Sinciangu udział Chińczyków nie przekraczał w latach czterdziestych 5%. Dopiero doprowadzenie linii kolejowej do Urumczi w 1958 roku stworzyło warunki do napływu Chińczyków. Sinizacji uległa przede wszystkim wielojęzyczna Dżungaria, podczas gdy Kaszgaria, w której Ujgurzy stanowili większość, mogła jeszcze zachować ujgurski charakter etniczny.
Obecnie większość mieszkańców regionu stanowią wyznające islam ludy tureckie, z których najliczniejsi są Ujgurzy i Kazachowie. Liczną grupę etniczną stanowią Chińczycy Han. W północnej i wschodniej Dżungarii żyją w rozproszeniu Mongołowie. Podobnie jak Kazachowie, lud ten utrzymuje się głównie z pasterstwa koczowniczego. Podobny typ pasterstwa, tylko w warunkach wysokogórskich, jest podstawą egzystencji Kirgizów w graniczących z Kazachstanem, Kirgistanem i Tadżykistanem częściach Pamiru i Tienszanu. W miastach żyją dość liczni Hui – głównie w Urumczi i Hami. W wieku XV i XIX osiedliła się w Dżungarii niewielka liczba Rosjan, głównie tzw. starowierców. Po rewolucji 1917 r. w Urumczi i Kuldży (Yining) osiedliła się niewielka grupa rosyjskich emigrantów politycznych.

</doc>
<doc id="470364" url="https://pl.wikipedia.org/wiki?curid=470364" title="Czarny humor">
Czarny humor

Czarny humor – odmiana komizmu, polegająca na wydobywaniu efektów humorystycznych z zestawienia elementów grozy i absurdu, charakterystyczna dla nurtu nadrealizmu, teatru absurdu, a także różnych odmian groteski.

</doc>
<doc id="470367" url="https://pl.wikipedia.org/wiki?curid=470367" title="Adamaszek (ujednoznacznienie)">
Adamaszek (ujednoznacznienie)



</doc>
<doc id="470370" url="https://pl.wikipedia.org/wiki?curid=470370" title="Jakob Matthias Schleiden">
Jakob Matthias Schleiden



</doc>
<doc id="470371" url="https://pl.wikipedia.org/wiki?curid=470371" title="Gradówka">
Gradówka

Gradówka (łac. "chalazion") – przewlekłe zapalenie gruczołu tarczkowego (zwanego także gruczołem Meiboma), objawiające się mało bolesnym zgrubieniem podobnym do nieprzechodzącego jęczmienia.
Etiologia.
Powstaje wskutek zaczopowania ujścia gruczołu a zalegająca treść podtrzymuje stan zapalny i powoduje stopniowe powiększanie się guzka powieki. W przypadku zakażenia (co zwykle objawia się zaczerwieniem okolicy guzka) może ulec samoistnemu przebiciu, najczęściej do worka spojówkowego. Zwykle jednak nie dochodzi do samowyleczenia, gdyż wydobywające się masy drażnią tkanki z powstaniem tkanki ziarninowej. Przyczyną może być również, niedoleczony, powracający jęczmień zewnętrzny.
Obraz kliniczny.
Przebiega jako wyraźny, białawy, niebolesny guzek zlokalizowany w górnej lub dolnej powiece. W przypadku stanu zapalnego skóra nad guzkiem może być zaczerwieniona.
Leczenie.
Należy zgłosić się do okulisty. 
Jeśli długotrwałe leczenie nieinwazyjne nie przynosi rezultatów wykonuje się zabieg okulistyczny polegający na nacięciu skóry i następowym wyłyżeczkowaniu gradówki. Po miejscowym znieczuleniu gradówki (najczęściej przez wkłucie do niej igły i podanie substancji znieczulającej), odwija się powiekę na wewnętrzną stronę i nacina się, a następnie specjalną drapaczką usuwa się zalegające masy i przede wszystkim torebkę gradówki, co pozwala na uniknięcie nawrotów.
Następnie nakłada się do oka maść z antybiotykiem (przez kilka dni) oraz zakłada się opatrunek zasłaniający gałkę oczną (na kilka godzin).

</doc>
<doc id="470373" url="https://pl.wikipedia.org/wiki?curid=470373" title="Cappuccino">
Cappuccino

Cappuccino (wym. [], uproszczona: "kapputczino") – włoski napój kawowy z dodatkiem spienionego mleka (rzadziej z bitą śmietaną) i szczyptą sypkiej czekolady lub kakao dla ozdoby. Podawane często do smaku z gałką lodów w śmietance, ma orzechowy kolor.
Klasyczne włoskie cappuccino składa się z 25 ml espresso, do którego wlewa się odpowiednio spienione mleko, o objętości 125 ml. Przed spienianiem mleko powinno mieć 100 ml objętości. Mleko spienia się przy pomocy gorącej pary uwalnianej przez specjalną dyszę zanurzoną w dzbanku z mlekiem. Zgodnie z włoskimi normami pianka na cappuccino ma 1–2 cm grubości i charakteryzuje się kremową, ciekłą konsystencją, jest też całkowicie pozbawiona widocznych pęcherzy powietrza. Objętość cappuccino to 140–160 ml, jednak tradycyjne włoskie cappuccino ma 150
ml objętości. Sporządzony napój podaje się w uprzednio podgrzanej filiżance, z grubej porcelany – najlepiej białej.
Pochodzenie.
Nazwa napoju pochodzi od brązowego habitu kapucynów ("cappuccini"). W obecnych czasach kolor napoju może się jednak nieco różnić od koloru habitów używanych przez kapucynów.
Maszyna używana do wytwarzania cappuccino została wynaleziona we Włoszech, pierwszy patent został złożony przez Luigi Bezzera w 1901 roku.
Napój był używany we Włoszech od początku XX w., a upowszechnił się, gdy w trakcie i po II wojnie światowej ekspresy ciśnieniowe stały się powszechne w kawiarniach i restauracjach. Cappuccino w obecnej postaci opracowano około 1950 roku.

</doc>
<doc id="470378" url="https://pl.wikipedia.org/wiki?curid=470378" title="Oblot statku powietrznego">
Oblot statku powietrznego



</doc>
<doc id="470384" url="https://pl.wikipedia.org/wiki?curid=470384" title="Indochine">
Indochine

Indochine (wym. ) – francuski zespół rockowy założony w 1981 roku przez wokalistę i gitarzystę Nicolę Sirkisa i gitarzystę Dominique'a Nicolas'a. Grupa odniosła stosunkowo duży sukces w latach 80., później w latach 2000 i dzisiaj we Francji, jak również w całej Europie, w Peru i w krajach frankofońskich.
Skład.
Skład zespołu często się zmieniał. Jedynym członkiem zespołu, występującym w nim nieprzerwanie od 1981 roku jest lider, wokalista, autor muzyki i tekstów - Nicola Sirkis.
Historia.
Zespół powstał w 1981 roku, założony przez wokalistę Nicolę Sirkisa i gitarzystę Dominique'a Nicolasa. Dołączył do nich Dimitri Bodianski i brat bliźniak Nicoli Sirkisa - Stéphane Sirkis. W tym składzie 29 września 1981 dali pierwszy koncert w paryskim klubie „Le Rose Bonbon”. Ten krótki występ zapewnił im kontrakt z wytwórnią płytową i już w listopadzie nagrali pierwsze single - 'Dizzidence Politik' i 'Françoise', które co prawda zostały zauważone przez krytyków, ale zyskały niewielkie zainteresowanie publiczności. 
W kwietniu 1982 zespół supportował na scenie francuską grupę rockową Taxi Girl, ale rosnące zainteresowanie skłoniło management Taxi Girl do podziękowania im za współpracę na paryskiej trasie. Wtedy Indochine zachęceni sukcesami na żywo wydali debiutancki album "L'aventurier", który sprzedał się w ponad 250 tys. egzemplarzy, zyskując uznanie zarówno krytyki jak i publiczności. Następny rok przyniósł nowy album "Le péril jaune", dzięki któremu w 1984 roku udali się w trasę koncertową po Francji. Wtedy usłyszała o nich również Skandynawia. Sprzedaż trzeciej płyty zatytułowanej po prostu "3" sięgnęła 750 tys. egzemplarzy, a Serge Gainsbourg reżyserując video do piosenki "Tes yeux noirs", zapewnił im kolejny sukces.
Czwarty z kolei album "7 000 Danses", z założenia mniej komercyjny, sprzedał się już o wiele gorzej, krytycy zarzucali Indochine, że kopiują styl The Cure. Nie przeszkodziło to jednak zespołowi udać się w marcu 1988 roku w światową trasę koncertową, podczas której odwiedzili między innymi Kanadę i Peru, gdzie sprzedali więcej albumów niż np. Madonna.
Zmęczeni wielomiesięczną trasą zrobili sobie przerwę i piąty album "Le Baiser" został wydany dopiero w 1990 roku już bez Dimitri Bodianski'ego, który odszedł z zespołu zaraz po zakończeniu światowej trasy. Muzyka Indochine ewoluowała i okazało się, że nie ma w zespole miejsca dla saksofonu, poza tym Dimitri miał wkrótce zostać ojcem i żona wolała mieć go przy sobie. Mimo wszystko muzyk do tej pory udziela się w zespole podczas występów na żywo.
W 1991 dla uczczenia 10 rocznicy powstania grupy, Indochine wydał kompilację dotychczasowych singli pt. "Le Birthday Album", która zawierała hitowy choć przypadkowo niefortunny (tekst) nowy singel "La Guerre est finie". Tytuł ten znaczy: 'wojna się skończyła', a w tym właśnie czasie wybuchła wojna w Zatoce Perskiej i piosenka została zbojkotowana przez francuskie rozgłośnie radiowe.
Szósty album studyjny "Un Jour Dans Notre Vie", ukazał się w 1993 roku, ale nie przyniósł poprawy. Francuskie stacje radiowe nadal nie grały ich muzyki, a krytycy piętnowali zespół za podobieństwo do The Cure. Mimo to zespół nie zawiesił działalności i ku zadowoleniu fanów gra wciąż (2020 rok).

</doc>
<doc id="470391" url="https://pl.wikipedia.org/wiki?curid=470391" title="Bracia (powieść Karola Bunscha)">
Bracia (powieść Karola Bunscha)

Bracia – powieść Karola Bunscha z 1976 roku, należąca do cyklu "Powieści Piastowskie". Akcja toczy się w latach 1025-1034. Bohaterem powieści jest Mieszko II Lambert. Bunsch przedstawia go jako władcę wszechstronnie wykształconego, światłego lecz mającego trudności w zjednywaniu i pozyskiwaniu ludzi, zbyt łagodnego i pobłażliwego. Jako źródło upadku potęgi państwa Chrobrego autor wskazuje konflikt Mieszka z braćmi Bezprymem i Ottonem a także decyzję o przekazaniu praw do tronu nieślubnemu synowi Bolkowi, która przyniosła mu konflikt z żoną Rychezą. 
Po śmierci ojca Mieszko nie może sobie poradzić z władzą w ogromnym państwie pozostawionym mu w spadku przez ojca Bolesława. Podstępnie zdradzony przez przyrodniego brata Bezpryma wpada w coraz większe kłopoty. Nie walczy jednak sam - wspomaga go jego nieślubny syn Bolko.

</doc>
<doc id="470393" url="https://pl.wikipedia.org/wiki?curid=470393" title="Samopał">
Samopał

 
Samopał (z ros. "самопал") – staropolskie potoczne określenie długiej gładkolufowej broni palnej, używanej od XVI do XVII wieku na Ukrainie i w Rosji. Termin ten jest nieprecyzyjny i odnosi się zarówno do prymitywnych rusznic i hakownic, nowocześniejszych muszkietów i arkebuzów oraz starszych typów karabinów z zamkami skałkowymi.
Współcześnie samopałem określa się również broń palną ustawianą przez kłusowników w lesie na ścieżkach (przesmykach) zwierzyny. Samopał wystrzeliwuje po potrąceniu przez zwierzynę drutu lub sznura uruchamiającego spust.
W literaturze.
Przykłady cytowane za "Słownikiem języka polskiego":
W powieści Sienkiewicza "Ogniem i mieczem", Rzędzian ratujący z rąk Bohuna kniaziównę Kurcewiczównę, śmiertelnie postrzelił z samopału wróżbitkę Horpynę.

</doc>
<doc id="470394" url="https://pl.wikipedia.org/wiki?curid=470394" title="Piwo pszeniczne">
Piwo pszeniczne

Piwo pszeniczne, piwo pszenne (niem. "Weizenbier", "Weißbier") – rodzaj jasnego lub ciemnego musującego piwa górnej fermentacji, produkowanego ze słodu jęczmiennego z dodatkiem pszenicy lub słodu pszenicznego.
Historia.
Historia piwa pszenicznego nierozerwalnie wiąże się z początkami piwowarstwa przed ok. 6000 lat. Z tego okresu pochodzą najstarsze tabliczki sumeryjskie przedstawiające postaci przygotowujące piwo z orkiszu – odmiany pszenicy. Również następcy Sumerów – Babilończycy, jak i Egipcjanie wyrabiali piwo z pszenicy, mieszając ją z grubo mielonym jęczmieniem. Podobną technologię warzenia piwa ze słodu pszenicznego mieszanego z jęczmiennym stosowały klasztory i browary dworskie w czasach średniowiecznych.
Również w Polsce piwo pszeniczne znane było od najdawniejszych czasów. Jan Długosz w swoich Rocznikach czyli kronikach sławnego Królestwa Polskiego, opisując najstarsze dzieje Polski, wzmiankuje w kilku miejscach o piwie i jego składnikach:
Niezwykłą wartość polskiego piwa pszenicznego przedstawia Długosz opisując wydarzenia roku 1303:
Kiedy w XVI w. w związku z upowszechnieniem się prawa Reinheitsgebot produkcja piwa pszenicznego w Niemczech została ograniczona i prawie całkowicie zanikła, w Polsce zdecydowanie dominowało piwo z „pszenicy, miałko zmielonej lub stłuczonej a wywarzonej z wodą i chmielem”. Niekiedy odpowiednie przepisy o piwie pszenicznym zamieszczane były w aktach prawnych, jak w Krakowie, gdzie rajcy w 1573 r. nakazali, aby piwo warzono jedynie z czystej pszenicy. Aż do XVIII wieku dominowały w Polsce piwa pszeniczne, które cieszyły się dużym powodzeniem i uznaniem:
Dopiero powszechniejsze stosowanie dolnej fermentacji piwa (XIX w.) przyniosło znaczniejszą konsumpcję piw jęczmiennych, które sukcesywnie wypierały piwa z pszenicy, nie tylko w Polsce, ale i w całej Europie. Triumfalny powrót popularności piw pszenicznych nastąpił dopiero w latach 70. XX wieku, kiedy Werner Brombach – właściciel obecnie największego browaru piw pszenicznych na świecie – zapoczątkował kampanię reklamową swoich piw kreując Bawarię na stolicę piwa pszenicznego.
Profil aromatyczno-smakowy.
Pierwszorzędowe cechy aromatyczno-zapachowe tworzą związki organiczne z grupy fenoli: 4-winylogwajakol (winylowa pochodna gwajakolu) i eugenol oraz estry owocowe. Wyraźnie wyczuwalne fenole nadają piwom pszenicznym zapach goździków, gałki muszkatołowej, piernika i zielonych oliwek. Wśród estrów owocowych dominuje octan izoamylu o zapachu dojrzałych bananów. Jest on w piwach pszenicznych cztery razy silniejszy niż w piwach typu lager. Zarówno fenole, jak i estry są w piwach pszenicznych wyraźnie wyczuwalne, ale też dobrze zbalansowane. W aromacie możliwy jest również zapach pszenicy przypominający zapach chleba lub świeżego ziarna. Wyczuwalny może być zapach cytrusów i wanilii. W klasycznych piwach pszenicznych posmak drożdży powinien nadawać piwu charakter kwaskowo-cytrusowy. Aromat chmielu jest na poziomie niskim lub nie występuje w ogóle. W smaku natomiast powinien cechować się łagodnością i nie mieć charakteru goryczkowego. Piwa pszeniczne powinny być wolne od aromatów diacetylu i DMS.
W piwach pszenicznych ciemnych dodatek słodu prażonego powoduje, że piwo zawiera nutę słodyczy powstałą ze słodu, posmak karmelu i chleba. Również w zapachu wyczuwalny jest palony karmel, wata cukrowa, toffi.
Kristallweizen cechuje wyższość zapachów estrowych nad fenolowymi, a brak drożdży w butelce powoduje słabszy posmak drożdży lub jego całkowity brak. Obniżenie poziomu estrów wpływa na uwydatnienie wytrawnej goryczki. W profilu aromatycznym piw pszenicznych typu kristallweizen może występować octan etylu – ester o zapachu rozpuszczalnikowym. W drugorzędowych cechach aromatycznych dominuje nuta chmielu dająca zapach ziołowy, leśny, żywiczny. Aldehyd izomasłowy o zapachu róży, geraniolu buduje natomiast trzeciorzędowe cechy aromatu.
Charakterystyka.
Niemieckie piwa pszeniczne.
W Niemczech za piwa pszeniczne uważa się piwa górnej fermentacji, do których produkcji używany jest słód jęczmienny i słód pszeniczny. Przy czym ten drugi musi stanowić nie mniej niż 50% zboża w zasypie.
Belgijskie piwa pszeniczne.
W Belgii za piwa pszeniczne uważa się piwa górnej fermentacji, do których produkcji oprócz słodu jęczmiennego stosuje się zarówno słód pszeniczny jak i pszenicę niesłodowaną. Belgowie do swoich piw pszenicznych dodają czasami także owies, kolendrę i skórki pomarańczy.
Odmiany piwa pszenicznego.
Berliner Weisse.
Piwo pszeniczne warzone w Berlinie z dużą zawartością słodu pszenicznego (ok. 75%). Jest to piwo lekkie, musujące, kwaśne, niefiltrowane. Najczęściej podawane jest z dodatkiem słodkich syropów: z cytryny, z maliny ("piwo czerwone") lub z marzanki wonnej ("piwo zielone"). Berliner Weisse serwuje się w niewysokich, szerokich kielichach.
– ekstrakt: 7-8% wag., alkohol: 2,5-3,5% obj.
Dinkelbier.
Niemieckie piwo, do którego produkcji zamiast pszenicy zwyczajnej wykorzystuje się orkisz.
– ekstrakt: 12,5-14,5% wag., alkohol: 4,5-5% obj.
Dunkel Weizen.
Niemieckie ciemne piwo pszeniczne pochodzące z Bawarii. Produkowane ze słodów: pilzneńskiego, monachijskiego i pszenicznego. Charakteryzuje się ciemnomiedzianą barwą i wyczuwalnym aromatem: orzechów, gałki muszkatołowej oraz cynamonu.
– ekstrakt: 11,5-14% wag., alkohol: 4,5-6% obj.
Hefe-Weizen.
Najpopularniejszy gatunek piwa pszenicznego. Pochodzi z Bawarii. Jest to jasne, niefiltrowane, obficie pieniące się piwo rozlewane do butelek i beczek z dodatkiem drożdży. Piwo Hefe-Weizen powstaje ze słodów pilzneńskiego i pszenicznego. Czasami dodaje się słodu wiedeńskiego, karmelowego i/lub melanoidynowego. Jest delikatnie chmielone i charakteryzuje się goździkowo-bananowym aromatem. Podaje się je głównie w okresie letnim w wysokich szklanicach, wąskich u dołu i w talii, szerokich u szczytu. W niektórych krajach wzorem bawarskim zwyczajowo serwowane z plasterkiem cytryny.
– ekstrakt: 11-14% wag., alkohol: 4,5-5,5% obj.
Gose.
Niemieckie jasne lub ciemne piwo pszeniczne produkowane w okolicach Lipska i Goslaru. Przyprawiane solą i kolendrą. Ma ostry, kwaśny smak. Podawane jest w wysokich, wąskich, prostych szklankach.
– ekstrakt: ok. 11% wag., alkohol: ok. 4,5% obj.
Kristallweizen.
Niemieckie jasne, klarowne piwo pszeniczne, warzone podobnie jak Hefe-Weizen, ale poddane filtrowaniu. Orzeźwiające z wyraźnym bukietem bananowo-goździkowym. Serwowane w wysokich, wąskich szklankach. Czasami podawane z plasterkiem cytryny.
– ekstrakt: 11-14% wag., alkohol: 4,5-5,5% obj.
Piwo grodziskie.
Piwo pszeniczne warzone w Wielkopolsce od XVI do XX wieku. Głównym ośrodkiem jego produkcji był Grodzisk Wielkopolski. Piwo grodziskie wytwarzane było w pracochłonnym procesie technologicznym. Do jego produkcji używano słodu pszenicznego wędzonego w dymie dębowym lub bukowym. Klarowano je karukiem oraz leżakowano podobnie jak szampan. Było to piwo jasne, lekkie, bardzo musujące. Serwowane było w wysokich, stożkowatych pokalach przypominających kieliszki do szampana. W Grodzisku Wielkopolskim tradycją było picie tego piwa po obfitym śniadaniu wielkanocnym.
– ekstrakt: 7-8% wag., alkohol: ok. 2,5% obj.
Steinweizen.
Niemieckie jasne piwo pszeniczne, którego proces warzenia odbywa się w drewnianych kadziach ogrzewanych za pomocą gorących kamieni. W zasypie dominuje pszenica lub słód pszeniczny. Piwo charakteryzuje się posmakiem toffi lub melasy oraz aromatem palonego drewna.
– ekstrakt: 11-12% wag., alkohol: 4,6-5,2% obj.
Weizenbock.
Niemieckie ciemne, mocne piwo pszeniczne warzone jesienią, zimą i wczesną wiosną. Połączenie piwa Bock z piwem Hefe-Weizen. Uzyskiwane dzięki specjalnej metodzie zacierania i fermentacji. Podaje się je głównie w okresie Bożego Narodzenia.
– ekstrakt: 16-19% wag., alkohol: 6,5-9,3% obj.
Witbier.
Belgijskie piwo pszeniczne ("biére blanche") produkowane w odróżnieniu od gatunków niemieckich z dodatkiem niesłodowanej pszenicy. Czasami doprawiane owsem, skórkami pomarańczy, kolendrą i pieprzem. Podawane w niskich szklanicach z grubego szkła, mocno schłodzone. Czasami serwowane z plasterkiem cytryny.
– ekstrakt: 11-12,5% wag., alkohol: 4,5-5% obj.

</doc>
<doc id="470397" url="https://pl.wikipedia.org/wiki?curid=470397" title="Samowystarczalność okrętu">
Samowystarczalność okrętu

Samowystarczalność okrętu, autonomiczność okrętu – zdolność okrętu do ciągłego pozostawania na morzu (obliczana w dobach) i wykonywania zadań bojowych bez uzupełniania zapasów amunicji, paliwa i żywności.

</doc>
<doc id="470398" url="https://pl.wikipedia.org/wiki?curid=470398" title="Zeta Ophiuchi">
Zeta Ophiuchi

Zeta Ophiuchi ("ζ Oph") – gwiazda w gwiazdozbiorze Wężownika, znajdująca się w odległości około 560 lat świetlnych od Słońca.
Charakterystyka obserwacyjna.
Jest trzecią co do jasności gwiazdą w konstelacji Wężownika, o obserwowanej wielkości gwiazdowej wynoszącej 2,56. Starsze pomiary sondy Hipparcos sugerowały, że gwiazda ta jest odległa o 366 lat świetlnych (112 parseków), jednak sonda Gaia zmierzyła mniejszą wartość paralaksy, wskazując na odległość 560 ± 120 lat świetlnych (172 ± 37 pc).
Światło gwiazdy jest znacznie poczerwienione i osłabione na skutek przejścia przez absorbujący pył międzygwiazdowy.
Charakterystyka fizyczna.
Jest to błękitna, bardzo gorąca gwiazda typu widmowego O, sklasyfikowana jako podolbrzym, o temperaturze około . Parametry fizyczne gwiazdy silnie zależą od odległości, znanej z dużą niepewnością; przyjąwszy odległość 460 lat świetlnych, można obliczyć, że jej jasność jest około 68 tysięcy razy większa niż jasność Słońca, promień jest 8 razy większy niż promień Słońca, a masa to około 20 mas Słońca. Jej wiek jest oceniany na 4 miliony lat i ma ona przed sobą jeszcze drugie tyle, zanim wybuchnie jako supernowa.
Gwiazda porusza się z prędkością ok. 400 km na sekundę (1,44 mln km/h), jest gwiazdą uciekającą. W przeszłości stanowiła najprawdopodobniej układ podwójny z inną, jeszcze bardziej masywną gwiazdą. Większa masa była powodem krótszego życia towarzyszki i jej eksplozji jako supernowej, która odrzuciła Zeta Ophiuchi, nadając jej znaczną prędkość.

</doc>
<doc id="470402" url="https://pl.wikipedia.org/wiki?curid=470402" title="Noein">
Noein

 – japoński serial animowany z gatunku science fiction. Fabuła nawiązuje do teorii fizyki kwantowej.
Fabuła.
W przyszłości mającej się wydarzyć za 15 lat, dzięki wysoce zaawansowanej technologii, dochodzi do wojny pomiędzy La'crymą, która ochrania ludzi i Shangri-La, który próbuje zniszczyć wszystkie czasoprzestrzenie i stworzyć jeden idealny świat. Kluczem do zatrzymania inwazji Shangri-La jest tajemniczy obiekt o nazwie „Smocza Obręcz” [„the Dragon's Torque”]. Oddział zwany "Rycerze Smoka" zostaje wysłany w czasoprzestrzeń aby odnaleźć ową obręcz. W teraźniejszości dwunastoletnia dziewczynka o imieniu Haruka i jej przyjaciel Yuu postanawiają uciec z domu. Podczas ucieczki spotykają członka „Smoczych Rycerzy” zwanego Karasu (kruk). Wierzy on, że Haruka posiada „Smoczą Obręcz” i wydaje się być o 15 lat starszym Yuu z przyszłości.

</doc>
<doc id="470403" url="https://pl.wikipedia.org/wiki?curid=470403" title="Chińczycy Han">
Chińczycy Han

Chińczycy Han (; Hanowie) – naród zamieszkujący głównie Chińską Republikę Ludową, gdzie stanowią ok. 92% ludności (reszta należy do oficjalnie wymienianych 55 mniejszości), a także Republikę Chińską na Tajwanie, gdzie również stanowią większą część populacji wyspy, ok. 20 mln. Są najliczniejszym narodem na świecie, ogółem liczą ok. 1,3 mld (ok. 19% populacji).
27 mln Chińczyków mieszka w diasporze. Emigracja Chińczyków uwarunkowana była przede wszystkim złymi warunkami społecznymi i gospodarczymi w kraju. Emigranci zamieszkują głównie w Stanach Zjednoczonych i Europie. Posługują się w mowie dialektami języka chińskiego, z których najbardziej rozpowszechnionym jest mandaryński. Używają wspólnego pisma (należącego do grupy morfosylabicznych).
Religia.
W przeważającej części taoizm, buddyzm mahajana, tradycyjne chińskie religie, w mniejszej, acz znaczącej części: chrześcijaństwo i islam.
Historia.
Prehistoria i Huaxia.
Historia Chińczyków Han jest blisko związana z historią Chin. Bezpośrednimi przodkami dzisiejszych Chińczyków byli przedstawiciele plemienia Huaxia, żyjącego nad Żółtą Rzeką w północnej części Chin. Legendarnym przodkiem Chińczyków był Żółty Cesarz, który żył w XXVII wieku p.n.e. Poznawanie tego okresu dziejów jest stosunkowo trudne, czego powodem jest nikła liczba źródeł historycznych, jednakże badania archeologiczne pozwoliły określić sukcesję neolitycznych kultur wzdłuż Żółtej Rzeki. Wzdłuż centralnego odcinka były to: Jiahu (7000–6600 p.n.e.), Yangshao (5000–3000 p.n.e.) i Longshan (3000–2000 p.n.e.). Wzdłuż dolnego odcinka rzeki: Qinliangang (5400–2000 p.n.e.), Dawenkou (4300–2500 p.n.e.), Longshan (2500–2000 p.n.e.) i Yueshi.
Wczesna historia.
Pierwszą dynastią opisaną w źródłach historycznych jest Xia z legendarnego okresu, dla którego istnieją pewne archeologiczne dowody. Została obalona przez ludzi ze wschodu, którzy stworzyli dynastię Shang (1600–1046 p.n.e.), którą to obalili Zhou. Byli oni kontynuatorami dzieła dynastii Shang, dzieląc ich język i kulturę rozszerzyli ich zasięg do północnych rejonów rzeki Jangcy. Poprzez podbój i kolonizację, wiele z tych terenów uległo sinizacji, a kultura przodków Chińczyków Han rozciągnęła się na południe. Jednak potęga władców Zhou została rozbita i powstało wiele niezależnych małych państw. Okres ten podzielono w tradycji na dwie części: okres Wiosen i Jesieni oraz okres Walczących Królestw. Był to czas ogromnego rozwoju filozofii, kultury, znany jako Sto Szkół Myśli. Wtedy to powstał taoizm i konfucjanizm.
Historia Cesarstwa.
Okres Walczących Królestw zakończył się wraz ze zjednoczeniem Chin przez dynastię Qin, która podbiła inne małe państwa. Zjednoczywszy kraj, Qin Shi Huang ogłosił się pierwszym cesarzem, użył nowo stworzonego tytułu, który obowiązywać będzie przez następne dwa tysiąclecia. Scentralizował władzę, ustanowił administrację, ujednolicił chińską gospodarkę i systemy wag, miar oraz pismo. Jednakże jego panowanie było krótkotrwałe. Z powodu autokratycznych praw i ogromnego projektu budowy Wielkiego Muru, wybuchały bunty, a po śmierci cesarza dynastia szybko upadła. W walkach o sukcesję wyłoniła się dynastia Han, której udało się utrzymać władzę o wiele dłużej. Kontynuowano wiele z instytucji stworzonych przez Qin Shi Huanga, ale przyswojono mniej rygorystyczne prawa. Pod panowaniem Han rozkwitała sztuka i kultura, podczas gdy dynastia poszerzała swoje militarne wpływy we wszystkich kierunkach. Okres ten nazywany jest jednym z najlepszych w historii Chin, a Chińczycy Han wzięli swą nazwę od tej właśnie dynastii. Upadek dynastii Han poprzedzony był stuleciem podziału i siedmioma wiekami działań wojennych. Podczas tego okresu, północne obszary Chin były opanowane przez liczne niechińskie plemiona nomadyczne, które stanowiły własne królestwa, najsilniejszym z nich było Północne Wei założone przez plemię Tuoba wywodzące się z Xianbei. Rdzenni mieszkańcy tych ziem byli nazywani Hanren, ludzie Han, by odróżnić ich od nomadów. Wojna spowodowała pierwszą wielką migrację Hanów, na południe Jangcy oraz za rzekę, podnosząc demograficzne centrum na południe i przyspieszając sinizację dalekiego południa. W tym samym czasie na północy większość nomadów uległa sinizacji i przyswoili sobie elementy chińskiej kultury, administrację. Tuoba rządzący w Północnym Wei polecił systematyczną sinizację, przyswoił nazwiska Hanów, instytucję i kulturę.
Nazwiska.
Chińskie imiona są zwyczajowo złożone z 2 lub 3 sylab, nazwisko poprzedza imię. Nazwiska zazwyczaj składają się z jednej sylaby, chociaż zdarzają się i nazwiska złożone z większej liczby sylab. W Chinach występuje 4000–6000 różnych nazwisk, ale tylko około 1000 jest popularnych w użyciu. 
10 najpopularniejszych nazwisk, których nosiciele stanowią około 40% chińskiej populacji świata:
Miejsca od 11 do 20, których nosiciele stanowią około 10% chińskiej populacji świata:

</doc>
<doc id="470405" url="https://pl.wikipedia.org/wiki?curid=470405" title="Josef Kestel">
Josef Kestel

Josef Kestel (ur. 29 września 1904 w Kronach, zm. 19 listopada 1948 w Landsberg am Lech) – zbrodniarz nazistowski, członek załogi niemieckich obozów koncentracyjnych Dachau, Buchenwald i Mittelbau-Dora oraz SS-Hauptscharführer.
Członek NSDAP i SS od 1933. W 1933 rozpoczął służbę w Dachau, gdzie od 1937 pełnił funkcję "Blockführera" (kierownika bloku). Od października 1940 do 11 kwietnia 1945 należał do załogi Buchenwaldu, gdzie pełnił najpierw funkcję najpierw "Blockführera", a następnie kierownika więźniarskiej kompanii karnej pracującej w kamieniołomach. Popełnił liczne zbrodnie na podlegających mu więźniach, bijąc ich niejednokrotnie do nieprzytomności. Czasowo w 1945 Kestela przydzielono go służby w "Boelcke-Kaserne", podobozu KL Mittelbau-Dora, gdzie sprawował stanowisko zastępcy komendanta Heinricha Jostena.
W procesie załogi Buchenwaldu (US vs. Josias Prince Zu Waldeck i inni) przed amerykańskim Trybunałem Wojskowym w Dachau Kestel skazany został na karę śmierci. Wyrok wykonano przez powieszenie 19 listopada 1948 w więzieniu Landsberg.

</doc>
<doc id="470411" url="https://pl.wikipedia.org/wiki?curid=470411" title="Erna Rosenstein">
Erna Rosenstein

Erna Rosenstein (ur. 17 maja 1913 we Lwowie, zm. 10 listopada 2004 w Warszawie) – polska malarka surrealistyczna i poetka żydowskiego pochodzenia. Siostra Paula Rosenstein-Rodana.
Życiorys.
W latach 1932–1934 Erna Rosenstein studiowała w Wiener Frauenakademie, a następnie w latach 1934–1936 w krakowskiej Akademii Sztuk Pięknych pod kierunkiem Wojciecha Weissa. W latach studiów nawiązała kontakty ze studencką Grupą Krakowską, w tym z malarzem i grafikiem Jonaszem Sternem.
W 1937 odbyła krótką podróż do Paryża, gdzie w 1938 miała okazję poznać malarstwo surrealistyczne.
Czas wojny spędziła z rodzicami we Lwowie. W 1942 udało jej się uciec z tamtejszego getta. Po wyjeździe ze Lwowa, ukrywała się pod przybranymi nazwiskami najpierw w Warszawie, a po 1944 – w Częstochowie. Po wojnie stała się częścią krakowskiej awangardy. Współtworzyła odradzającą się Grupę Krakowską, m.in. wraz z Tadeuszem Kantorem, Marią Jaremą, Jonaszem Sternem. W 1949 wyszła za mąż za Artura Sandauera, zamieszkała w Warszawie, gdzie w 1950 urodził się ich syn Adam Sandauer, działacz społeczny i polityczny.
Należała do szeregu organizacji komunistycznych:
Do 1954, ze względu na obowiązujący w Polsce socrealizm, Rosenstein nie mogła wystawiać swoich prac. Jej malarstwo pełne jest obrazów getta, pozostając oparte na podświadomości, narracji, romantyzmie.
Od 1972 Rosenstein zaczęła wydawać tomiki poezji oraz miniatury dramatyczne.
Była laureatką Nagrody im. Cypriana Kamila Norwida (1976) i Nagrody im. Jana Cybisa (1996). Pochowana na cmentarzu Powązki Wojskowe w Warszawie (kwatera C39-10-5).
Twórczość malarska.
Malarstwo Erny Rosenstein wykazuje wiele cech wspólnych z poetyką surrealizmu.
Takie jej obrazy, jak "Rzeźba w morzu" (1954) i "Krajobraz" (1957) wykazują pewne pokrewieństwo ze sztuką Joana Miró i André Massona natomiast obrazy "Spokojny świat" (1855) i "Pomniki" (1955) przypominają nastrój obrazów Yves’a Tanguy’ego. Do założeń surrealizmu nawiązują też inne jej obrazy, jak "Droga" (1954), związana z poetyką marzenia sennego czy jeden z ostatnich, na pół abstrakcyjny "Rozchylone nabrzmiałe" (1970).

</doc>
<doc id="470416" url="https://pl.wikipedia.org/wiki?curid=470416" title="Dywanokształtne">
Dywanokształtne

Dywanokształtne, rekiny dywanowe (Orectolobiformes) – rząd ryb chrzęstnoszkieletowych (Chondrichthyes). Największym przedstawicielem i jednocześnie największym z rekinów jest rekin wielorybi. W zapisie kopalnym znane są ze skamieniałości wczesnojurajskich, a w Polsce z jury środkowej Wyżyny Krakowsko-Częstochowskiej, okolic Szczecina i z kredy dolnej Wysoczyzny Łódzkiej.
Cechy charakterystyczne.
Dwie płetwy grzbietowe bez kolców. Płetwa odbytowa obecna. Pięć szerokich szczelin skrzelowych. Ostatnie 2–4 położone nad lub za nasadą płetwy piersiowej. Otwór gębowy u wielu gatunków otoczony wąsikami. Tryskawki od małych do dużych, położone blisko oczu. Oczy bez błony migawkowej. Dywanokształtne charakteryzują się wzorzystym ubarwieniem.
Systematyka.
Do rzędu Orectolobiformes zaliczane są rodziny:

</doc>
<doc id="470418" url="https://pl.wikipedia.org/wiki?curid=470418" title="Hermann Helbig">
Hermann Helbig

Hermann Helbig (ur. 7 czerwca 1902, zm. 19 listopada 1948 w Landsberg am Lech) – niemiecki zbrodniarz nazistowski, członek załogi niemieckiego obozu koncentracyjnego Buchenwald i SS-Hauptscharführer.
Członek SS, w okresie od 1939 do kwietnia 1945 należał do personelu Buchenwaldu, w którym pełnił między innymi funkcje "Blockführera" (kierownika bloku). Należał również do "Kommanda 99". Uczestniczył w przynajmniej 10 egzekucjach, w trakcie których każdorazowo Niemcy rozstrzeliwali od 15 do 20 jeńców radzieckich. Od marca 1943 do maja 1944 Helbig był z kolei kierownikiem obozowego krematorium i osobą odpowiedzialną za wykonywanie egzekucji. Powiesił w tym czasie przynajmniej 250 więźniów.
Helbig został skazany przez amerykański Trybunał Wojskowy w Dachau w procesie załogi Buchenwaldu (US vs. Josias Prince Zu Waldeck i inni) na karę śmierci przez powieszenie i następnie stracony 19 listopada 1948 w więzieniu Landsberg.

</doc>
<doc id="470419" url="https://pl.wikipedia.org/wiki?curid=470419" title="Rhincodontidae">
Rhincodontidae



</doc>
<doc id="470422" url="https://pl.wikipedia.org/wiki?curid=470422" title="Skrecz">
Skrecz



</doc>
<doc id="470423" url="https://pl.wikipedia.org/wiki?curid=470423" title="Łapownictwo">
Łapownictwo

Łapownictwo – w prawie polskim przestępstwo polegające na wręczaniu, braniu, lub żądaniu korzyści majątkowej lub osobistej (łapówki). Łapownictwo klasyfikuje się na:
Polskie prawo karze surowiej za takie formy łapownictwa jak:
Podstawę prawną stanowią art. 228 i 229 Kodeksu karnego.
W razie skazania za łapownictwo można orzec pozbawienie praw publicznych. Wobec osoby pełniącej funkcję publiczną w razie skazania za łapownictwo bierne orzeka się zakaz zajmowania stanowiska lub wykonywania zawodu lub pracy w organach i instytucjach państwowych i samorządu terytorialnego, a także w spółkach prawa handlowego, w których Skarb Państwa lub jednostka samorządu terytorialnego posiadają bezpośrednio lub pośrednio przez inne podmioty co najmniej 10% akcji lub udziałów (wobec innych osób w przypadku łapownictwa czynnego zakaz jest fakultatywny).

</doc>
<doc id="470425" url="https://pl.wikipedia.org/wiki?curid=470425" title="Armia Wyzwolenia Narodowego (Kolumbia)">
Armia Wyzwolenia Narodowego (Kolumbia)

Armia Wyzwolenia Narodowego (, ELN) – grupa partyzancka z Kolumbii.
Historia.
Powstała w 1964 roku w wyniku przekształcenia Liberalnego Ruchu Rewolucyjnego (MRL). Jej założycielami byli bracia Fabio i Manuel Vásquez Castaño, w styczniu 1966 przyłączył się do nich ks. Camilo Torres Restrepo. 
Oddziały ELN operowały początkowo w departamencie Santander. W styczniu 1965 roku partyzanci zajęli niewielką wioskę Simacota w Santander i oficjalnie ogłosili się Armią Wyzwolenia Narodowego. Rebelianci zostali niemal całkowicie wyniszczeni w następstwie ofensywy rządowej z 1973 roku. W akcji przeciwko rewolucjonistom zginęło 135 z 200 członków ELN, w tym Fabio i Manuel Vásquez Castaño. Władzę w grupie przejęli Manuel Perez i Nicolas Rodriguez Bautista. W połowie lat 70. ELN rozpoczął porwania polityków i zamożnych właścicieli ziemskich oraz napady na banki. W latach 90. ELN zaczął pobierać haracze od firm naftowych działających na kontrolowanych przez partyzantkę terenach. W samym tylko 1998 roku ELN zarobił na wymuszeniach 225 milionów dolarów. Na ten okres przypadło zaangażowanie partyzantów w handel narkotykami. Proceder szczególnie rozwinięty był w departamencie Bolívar, gdzie znajdowała się siedziba ELN. W 1999 roku ugrupowanie osiągnęło szczyt potęgi. Liczyło wtedy od 4 do 5 pięciu tysięcy stałych członków i około 15 tysięcy współpracowników.
W pierwszych latach XXI wieku ELN utraciła większość kontrolowanych obszarów, w tym bazę w Bolívar. Było to efektem działalności sił paramilitarnych AUC. W 2001 roku partyzanci rozpoczęli rozmowy pokojowe z rządem. Do ponownych negocjacji przystąpili w 2002, 2004 i 2005 roku. Wszystkie próby zawarcia pokoju nie powiodły się. Od 2009 roku ELN wykazuje oznaki wewnętrznego podziału. Jednostki zaczęły sprzeciwiać się rozkazom dowódców i wchodziły w sojusze z handlarzami narkotyków. W 2012 roku ELN nie zostało włączone do procesu pokojowego między rządem a Rewolucyjnymi Siłami Zbrojnymi Kolumbii (FARC). W czerwcu 2014 roku ruszyły wstępne rozmowy z rządem, a we wrześniu 2015 roku kolejne rozmowy pokojowe.
Liczebność.
Liczebność oddziałów partyzanckich ELN według lat:
Relacje z innymi grupami partyzanckimi.
Ugrupowanie współpracuje z pokrewnymi ideowo partyzantami. Odnotowano współpracę ELN z FARC, Ludową Armią Wyzwolenia i Ruchem 19 Kwietnia.
Wsparcie zagraniczne.
Założyciele grupy odbyli przeszkolenie na Kubie. W kolejnych latach rząd kubański przekazywał rebeliantom pieniądze i broń. Współcześnie pomoc nie ma miejsca. 
Prezydent Juan Manuel Santos w 2011 roku oskarżył dyktatora Libii Mu'ammara al-Kaddafiego o wspieranie partyzantów w przeszłości.
Ideologia.
Ideowo odwołuje się do marksizmu-leninizmu i katolickiej teologii wyzwolenia.
W XXI wieku przywiązanie ELN do ideologii wydaje się niewielkie. Pierwsi dowódcy formacji nie uznawali porwań i handlu narkotykami, które od lat 90. stały się normą.
Jako organizacja terrorystyczna.
Figuruje na listach organizacji terrorystycznych Departamentu Stanu USA, Kanady i Unii Europejskiej.

</doc>
<doc id="470427" url="https://pl.wikipedia.org/wiki?curid=470427" title="Friedrich Maximilian Klinger">
Friedrich Maximilian Klinger

Friedrich Maximilian von Klinger (ur. 17 lutego 1752 we Frankfurcie nad Menem, zm. w Dorpacie) − niemiecki poeta i dramaturg. Jego dramat "Sturm und Drang" dał początek nazwie nurtu literackiego w literaturze niemieckiej o tej samej nazwie.
Najważniejszymi jego utworami były dramaty "Die Zwillinge" (1776, pol. "Bliźniaki") oraz wspomniany "Sturm und Drang" (1776), które wytyczały program nurtu Sturm und Drang, oraz satyryczna powieść antyfeudalna pod tytułem "Fausts Leben, Thaten und Höllenfahrt" (1791, pol. "Życie, dzieła i droga do piekła Fausta"), dzieląca wątek głównego bohatera z "Faustem" Goethego.
Dramat "Sturm und Drang" został przetłumaczony na polski i ukazał się pod tytułem "Burza i szał" (1901).

</doc>
<doc id="470428" url="https://pl.wikipedia.org/wiki?curid=470428" title="Pistolet Beretta Px4 Storm">
Pistolet Beretta Px4 Storm

Beretta Px4 Storm – produkowany od 2004 roku włoski pistolet samopowtarzalny. Jego konstrukcja jest oparta na pistolecie Beretta Cougar. Podstawową zmianą w stosunku do wcześniejszego modelu było zastosowanie polimerowego szkieletu. Beretta Px4 produkowana jest w wersjach kalibru 9 mm Parabellum, 9 mm IMI (głównie na rynek włoski) i .40 S&amp;W. Pistolet Px4 Storm jest oferowany w wersjach różniących się zastosowanym mechanizmem spustowym:
Opis.
Beretta Px4 Storm jest bronią samopowtarzalną. Zasada działania oparta o krótki odrzut lufy. Zamek ryglowany przez obrót lufy. Mechanizm spustowy SA/DA (wersje F i G) lub DAO (wersje C i D), z kurkowym mechanizmem uderzeniowym. Po obu stronach zamka znajduje się skrzydełko służące w wersjach F jako skrzydełko bezpiecznika, a w wersjach F i G do zwalniania kurka bez strzału.
Beretta Px4 jest zasilana z wymiennego dwurzędowego magazynka pudełkowego o pojemności 14-20 naboi (zależnie od wersji), umieszczonego w chwycie. Zatrzask magazynka znajduje się z boku chwytu.
Lufa gwintowana, skok gwintu 250 mm (wersje 9 mm), 400 mm (wersja .40S&amp;W)lub 406 mm (wersja 45ACP)
Przyrządy celownicze składają się z muszki i celownika szczerbinkowego. W przedniej części szkieletu znajduje się szyna Picatinny służąca do montażu dodatkowego wyposażenia.

</doc>
<doc id="470433" url="https://pl.wikipedia.org/wiki?curid=470433" title="Sturm und Drang (dramat)">
Sturm und Drang (dramat)

Sturm und Drang ("Burza i napór") – dramat niemieckiego pisarza Friedricha Maximiliana Klingera z 1776, od którego tytułu wywodzi się nazwa okresu w literaturze niemieckiej. Dramat ukazał się w Polsce w 1901 pod tytułem "Burza i szał".

</doc>
<doc id="470436" url="https://pl.wikipedia.org/wiki?curid=470436" title="Csaba Magdo">
Csaba Magdo

Csaba Magdo (ur. 24 maja 1977 w Săcele) – rumuński skoczek narciarski i kombinator norweski. Były zawodnik klubu CS Dinamo Braszów i reprezentant Rumunii, wielokrotny medalista mistrzostw tego kraju w skokach narciarskich. Obecnie (2013 rok) trener skoków narciarskich.
W 1996 roku brał udział w mistrzostwach świata juniorów rozgrywanych we włoskim Asiago. Startował wówczas w rywalizacji kombinatorów norweskich. W tej dyscyplinie sportu startował także w zawodach Pucharu Świata B w kombinacji norweskiej (obecny Puchar Kontynentalny).
W 2000 roku został mistrzem Rumunii w skokach narciarskich. Na arenie międzynarodowej najwyższe miejsca zajął podczas zawodów Pucharu Kontynentalnego w niemieckim Braunlage w lutym 2002 roku, kiedy to był 46. w konkursie sobotnim i 48. w niedzielnym. Wystartował w kwalifikacjach do konkursów Mistrzostw Świata 2003 w Val di Fiemme. Na skoczni dużej zajął 69. miejsce po skoku na 79 metrów. Na skoczni normalnej ponownie zajął ostatnie, tym razem 68. miejsce, po skoku na 71 metrów.
W 2003 roku zdobył srebrny medal w konkursie indywidualnym na skoczni K–70 i brązowy medal w konkursie indywidualnym na skoczni K–65 oraz złoty medal w konkursie drużynowym na obiekcie K–70 podczas Mistrzostw Rumunii w Skokach Narciarskich 2003.
W 2004 roku zwyciężył w rozegranym w miejscowości Predeal konkursie indywidualnym seniorskich mistrzostw Rumunii, zdobywając mistrzostwo tego kraju.
Magdo zakończył karierę sportową i został szkoleniowcem młodych rumuńskich zawodników. Obecnie pełni funkcję trenera w klubie CS Săcele oraz w kadrze A reprezentacji Rumunii w skokach narciarskich.
Posiada również tytuł profesora i pełni funkcję dyrektora klubu Clubul Elevilor Săcele. Jest także członkiem komisji technicznej do spraw skoków narciarskich w Rumuńskim Związku Narciarstwa i Biathlonu (rum. "Federâtiă Romana de Schi-Biatlon").

</doc>
<doc id="470438" url="https://pl.wikipedia.org/wiki?curid=470438" title="Krzysztof Sadowski (fotograf)">
Krzysztof Sadowski (fotograf)

Krzysztof "Sado" Sadowski (ur. 1973 w Gdyni), znany również jako Sado Skull 56 i John Wayne Orlowski – polski fotografik, grafik, muzyk i wokalista. Absolwent Sopockiej Szkoły Fotografii WFH, następnie jej wykładowca. Od 2004 roku członek Związku Polskich Artystów Plastyków.
Działalność artystyczna.
W latach 2000-2002 wykładowca w Publishing Institute w Warszawie. Autor m.in. okładek albumów muzycznych, fotografii ilustrujących grupy Behemoth, Christ Agony, Black River, Vader, Vesania, Kobranocka, Neolithic. W 2003 realizator wrażeniowo-reporterskiego cyklu portretów artystów, w sopockim "Spatifie" pod nazwą "Wyborowa na ustach artystów".
Ilustrator i autor okładek "Brudnych Historii" (2006, ), "Kryminał tango" (2007, ) i "Chiński ekspres" (2009, ) - książek autorstwa undergroundowego pisarza, K. S. Rutkowskiego. Autor serii felietonów noszących tytuł "Co z tą Polską, kurwa?!". Uczestnik prac przy rekonstrukcji zaginionych dzieł sztuki gdańskiego Dworu Artusa.
Wystawiał w Sopocie (2000, "Białe Kobiety, Czarne Sekrety"; 2005, "Sado Subtell Scandall"; 2008, "die Digitalchirurgie"), Gdańsku (2002, "Dewiacjonalia"; 2002, "Seks, sztuka i kasety wideo"; 2004, "PORNtraits"; 2006, "ladies NO gentlemen") oraz w Warszawie (2002, "Packaging - Identity").
W 1999 roku Sadowski pod pseud. John Wayne Orlowsky wraz z basistą Patrykiem Zwolińskim pseud. Nick Wolverine, gitarzystą Piotrem Weltrowskim pseud. Vel Trotzky oraz gitarzystą i wokalistą Adamem "Nergalem" Darskim pod pseud. Howlin' De Ville powołał zespół Wolverine. Rok później formacja wydała debiutanckie demo zatytułowane "Million Hells". W wywiadzie udzielonym dla serwisu rockmetal.pl Piotr Weltrowski zapowiedział nagrania debiutanckiego albumu. Ostatecznie z powodu zobowiązań wobec innych projektów muzycznych grupa Wolverine została rozwiązana. Był także członkiem zespołów Helldorado oraz Śmierdziele w których występował jako perkusista oraz basista. Był wokalistą i liderem punkrockowego zespołu Vulgar. Od 2015 roku wokalista grupy Dance Like Dynamite.

</doc>
<doc id="470439" url="https://pl.wikipedia.org/wiki?curid=470439" title="Zjednoczona Federacja Planet">
Zjednoczona Federacja Planet

Zjednoczona Federacja Planet – fikcyjna organizacja istniejąca w serialach oraz filmach fabularnych z serii „Star Trek”. Jest to rodzaj galaktycznej unii łączącej prawie 150 światów oraz kolonii, która rozciąga się . Stolicą Federacji jest Ziemia.
Informacje ogólne.
Terytorium Zjednoczonej Federacji Planet rozciąga się pomiędzy kwadrantami alfa i beta, w jego skład wchodzi około 150 światów członkowskich oraz ponad prawie 2300 kolonii na innych planetach. W sumie teren ten wynosi około 58 miliardów lat świetlnych sześciennych.
Federacja została oficjalnie powołana 11 października (niektórzy twierdzą, że 8 maja) 2161 roku przez cztery rasy założycielskie: Ludzi, Wolkan, Andorian oraz Telarytów. Liczba obywateli Federacji wynosi prawie 900 miliardów.
System gospodarczy Federacji jako całości jest dość niejasno przedstawiony. Niektórzy interpretują go jako formę komunizmu. Inne rasy przedstawione w świecie „Star Trek” posiadają własną monetę i pieniężny system gospodarczy.
Rasy członkowskie.
Między innymi: Ludzie, Wolkanie, Betazoidzi, Trille, Bolianie, Saurianie, Andorianie, Telaryci, Rigelianie, Denobulanie, Coridanie.
Struktura Federacji.
W Zjednoczonej Federacji Planet występuje trójpodział władzy: władzę wykonawczą sprawuje Prezydent Federacji, ustawodawczą – Rada Federacji, a sądowniczą – Najwyższy Sąd Federacji. W Federacji panuje liberalna demokracja, zaś jej ustrojem politycznym jest republika federalna.
Najwyższymi aktami prawnymi Federacji (jej ustawą zasadniczą) są Artykuły Federacji.
Gwiezdna Flota.
Gwiezdna Flota (ang. "Starfleet") to organizacja badawczo-militarna, powołana i utrzymywana przez Zjednoczoną Federację Planet oraz jej podległa.
Do zadań Gwiezdnej Floty należy:

</doc>
<doc id="470440" url="https://pl.wikipedia.org/wiki?curid=470440" title="Millau Viaduct">
Millau Viaduct



</doc>
<doc id="470441" url="https://pl.wikipedia.org/wiki?curid=470441" title="Sturm und Drang">
Sturm und Drang

Sturm und Drang (także "Okres burzy i naporu") – nazwa okresu w literaturze niemieckiej przypadającego umownie na lata 1767–1785.
Nazwa wywodzi się od tytułu dramatu niemieckiego pisarza Friedricha Maximiliana Klingera o tej samej nazwie. Dramat Klingera ukazał się w Polsce w roku 1901 pod tytułem "Burza i szał", jednak w odniesieniu do epoki przyjęło się tłumaczenie tego wyrażenia jako "burza i napór".
Okres ten to protest literacki przeciwko rozbiciu państwa niemieckiego na małe państewka feudalne, przeciw uciskowi mieszczan i chłopów, przeciw upadkowi gospodarczemu i kulturalnemu. Artyści przedkładali intuicję i uczucie nad rozum, w swych utworach nawiązywali do źródeł narodowych i ludowych. Przywódcą duchowym ruchu był Johann Gottfried Herder, niemiecki filozof, pastor i pisarz. W okresie tym działali najwięksi poeci niemieccy: Johann Wolfgang von Goethe oraz Friedrich Schiller. Obaj pisarze w swojej ojczyźnie uznawani są za klasyków, natomiast w odniesieniu do reszty literatury europejskiej ich twórczość z okresu „burzy i naporu” uznawana jest za preromantyczną. Czołowymi utworami tego okresu są "Cierpienia młodego Wertera" Goethego oraz "Zbójcy" Schillera.
Charakterystyczne cechy okresu Sturm und Drang to:
„Sturm und Drang” w muzyce.
W muzyce określenie „Sturm und Drang” odnoszone jest do utworów kompozytorów niemieckich z lat 70. i 80. XVIII wieku. Za reprezentantów tego kierunku uważani są przede wszystkim Carl Philipp Emanuel Bach i jego starszy brat Wilhelm Friedemann Bach. Do muzyki „burzy i naporu” zalicza się symfonie komponowane w szkole mannheimskiej i symfonie Josepha Haydna z lat 1770–1780 (nr 44, 45, 49). Muzyka taka miała „wzburzać uczucia słuchaczy, a wyróżnia się obecnością nieoczekiwanych pauz, gwałtownych modulacji oraz nagłych zmian dynamicznych”.

</doc>
<doc id="470444" url="https://pl.wikipedia.org/wiki?curid=470444" title="Galar">
Galar

Galar – dawny polski rzeczny, płaskodenny, bezpokładowy statek wiosłowy używany do jednorazowego transportu towarów w dół rzeki. Szczególnie rozpowszechniony w XVIII wieku.
Galar był drewnianym płaskodennym statkiem wiosłowy w postaci czworobocznej, od góry otwartej płaskiej skrzyni, dziób i rufa lekko wzniesione. Załogę stanowiło 6–8 flisaków, z których jeden obsługiwał ster, a pozostali wiosła. Przy pełnym załadunku wystawał ponad wodę zaledwie kilkanaście centymetrów. Dzięki płaskiemu dnu miał niewielkie zanurzenie. Pozwalało to łatwiej pokonywać rzeczne mielizny. Ładowność wynosiła do 30 łasztów (70–75 ton). Po przybyciu do Gdańska galary często były sprzedawane na drewno.

</doc>
<doc id="470445" url="https://pl.wikipedia.org/wiki?curid=470445" title="Tigertailz">
Tigertailz

Tigertailz – brytyjski zespół glam metalowy, założony w 1983 roku w Cardiff, w Walii przez Pepsi'ego Tate'a (bas), Jaya Peppera (gitara) i Iana Welsha (perkusja).
Historia.
Tigertailz był jednym z ekstremalnych przedstawicieli glam metalu. Image sceniczny zespołu (makijaż, świecące stroje itp.) przyprawił o niemały szok ówczesną, skierowaną na NWOBHM scenę brytyjską. Ich teksty traktują głównie o miłości, zabawie, seksie i rock n' rollu, jak to zwykle w przypadku tego typu wykonawców. Zespół ten od początków istnienia przeszedł wiele zmian personalnych, aż w końcu w 1985 roku po dołączeniu nowego wokalisty Steeviego Jaimza (właśc. Steven James) skład ustalił się: Steevi Jaimz (wokal) - Jay Pepper (gitara) - Pepsi Tate (bas) - Ace Finchum (perkusja). W 1987 roku grupa zarejestrowała pierwszy album Young &amp; Crazy, który jednak przeszedł bez echa. Dopiero 3 lata później, w 1990 roku, zespół wypuścił płytę "Bezerk" (na której zaśpiewał już inny wokalista Kim Hooker). Do dzisiaj Bezerk jest uznawane za najlepsze dzieło w karierze, głównie dzięki największemu przebojowi Tigertailz - "Love Bomb Baby". Rok później wyszedł album Banzai. Jest to ciekawy zbiór b-side'ów zespołu, na którym ukazał się też premierowy materiał (m.in. nowa, lepsza wersja "Living Without You").

</doc>
<doc id="470447" url="https://pl.wikipedia.org/wiki?curid=470447" title="Katedra Marii Panny w Paryżu">
Katedra Marii Panny w Paryżu

Katedra Najświętszej Marii Panny w Paryżu (fr. Notre-Dame de Paris," tytuł oryginalny Notre-Dame de Paris. 1482) – powieść Wiktora Hugo znana w Polsce również pod tytułem Dzwonnik z Notre-Dame", osadzona w czasach późnego średniowiecza. Według słów samego autora, jest to „obraz piętnastowiecznego Paryża i całego piętnastego wieku przez pryzmat tego miasta”. Osią powieści jest wątek miłosny archidiakona Klaudiusza Frollo do pięknej Cyganki Esmeraldy.
Powieść wydana w 1831 roku porusza nietypowe jak na tamte czasy problemy zgubnego pożądania i tolerancji. W powieści nie ma nic białego ani czarnego, są tylko odcienie szarości. Nie ma też tu jednoznacznie złej postaci, a nawet okrutne czyny Frolla można zrozumieć i budzi on współczucie, a nawet sympatię czytelnika.
Utwór umieszczony został w indeksie ksiąg zakazanych dekretem papieża z 1834 roku.
W 1844 roku powstał balet pt. "Esmeralda" oparty na motywach powieści. Powieść była wielokrotnie ekranizowana i przeniesiona do teatru. Filmy na jej podstawie powstały w latach: 1905, 1911, 1917, 1922, 1923, 1939, 1956, 1976, 1982, 1986 i 1997, a seriale telewizyjne w latach 1966 i 1977. W 1996 roku na podstawie powieści wytwórnia Walta Disneya zrealizowała film animowany pt. "Dzwonnik z Notre Dame," który miał też sequel w 2002 roku. Powstało też kilka innych animowanych produkcji przeznaczonych dla dzieci. W 1998 roku odbyła się paryska premiera musicalu "Notre-Dame de Paris" z Garou w roli Quasimodo. Natomiast w 1983 ukazała się gra komputerowa "Dzwonnik (Hunchback)."
Pierwszy polski przekład autorstwa Józefa Tokarzewicza pt. "Katedra Najświętszéj Panny Paryzkiéj (Notre-Dame-de-Paris)" został wydany w roku 1876.
Streszczenie.
"Notre Dame de Paris" jest powieścią wielowątkową i bardzo rozbudowaną. Podzielona jest na jedenaście ksiąg składających się z od dwóch do ośmiu rozdziałów.
Księga pierwsza.
6 stycznia 1482 roku. W wielkiej sali Pałacu Sprawiedliwości w Paryżu ma zostać odegrane przedstawienie, którego autorem jest ubogi poeta Piotr Gringoire. Jego sztuka okazuje się kompletną klapą, przerywaną wciąż m.in. wrzaskami żaków (wśród których wyróżnia się Jan Frollo). Tłum w końcu traci zainteresowanie przedstawieniem i zaczynają się wybory papieża błaznów – tego, który zrobi najbrzydszą minę. Wybory wygrywa Quasimodo, garbaty, kulawy i jednooki dzwonnik katedry Notre Dame. Na placu tańczy Esmeralda, szesnastoletnia Cyganka. Gringoire odchodzi przeklinając mieszkańców Paryża.
Księga druga.
Zziębnięty i głodny Gringoire błąka się tegoż wieczora po mieście szukając miejsca, gdzie mógłby przenocować. W międzyczasie Quasimodo razem z orszakiem paraduje ulicami Paryża. W pewnym momencie podbiega do niego archidiakon Klaudiusz Frollo, zdziera mu z głowy koronę i każe iść za sobą. Ku zdumieniu tłumu, garbus jest mu posłuszny i obaj odchodzą. Gringoire spotyka Esmeraldę i jej kozę, Dżali i, z braku zajęcia, postanawia je śledzić. Quasimodo próbuje porwać Cygankę, ale jego zamiary krzyżuje pojawienie się Febusa, kapitana królewskich łuczników. Esmeralda natychmiast się w nim zakochuje, ale znika. Gringoire trafia w końcu na Dziedziniec Cudów, do kryjówki wszelkich paryskich złodziei, żebraków i włóczęgów. Zostaje aresztowany, postawiony przed obliczem króla żebraków, Klopina Postraszgłupcy i skazany na powieszenie. Z opresji ratuje go Esmeralda, która zgadza się poślubić go, aby ocalić mu życie. Gdy zostają sam na sam, Cyganka daje poecie do zrozumienia, że nie zamierza wywiązywać się z małżeńskich obowiązków, co go zresztą wcale nie martwi – bardziej cieszy się, że zachował życie. Gringoire opowiada jej o sobie, Esmeralda wypytuje go, co znaczy słowo „Febus”.
Księga trzecia.
Dwie długie dygresje autora: jedna opisująca katedrę, druga ówczesny Paryż, porównując go z Paryżem z czasów Hugo. Widać wyraźne zafascynowanie autora gotykiem.
Księga czwarta.
Hugo cofa się o szesnaście lat i opowiada o przeszłości Quasimoda. Garbus, jako trzyletnie dziecko, został przygarnięty przez Klaudiusza Frollo. Następnie opowiada o samym Klaudiuszu: od dzieciństwa pochłonięty żądzą wiedzy, mając osiemnaście lat ukończył cztery fakultety Uniwersytetu. W roku 1466 w wyniku zarazy zmarli jego rodzice, osierocając jego i jego młodszego brata Jana, wówczas niemowlaka. Klaudiusz zaopiekował się malcem. W dwudziestym roku życia został księdzem. Wkrótce potem przygarnął Quasimoda. Gdy ten dorósł, został, za sprawą swego opiekuna, dzwonnikiem katedry. Notre Dame stała się jego domem, pokochał ją, a w szczególności dzwony (które uczyniły go głuchym). Nienawidzi ludzi, z wyjątkiem Klaudiusza Frollo, któremu jest ślepo oddany. Jan Frollo dorasta i wstępuje na uniwersytet, ale jest bardziej zainteresowany hulankami niż nauką. W 1482 roku Klaudiusz Frollo ma około trzydziestu sześciu lat i jest archidiakonem. Zajmuje się alchemią w celi w jednej z wież katedry, ale w mieście jest uważany za czarnoksiężnika, a Quasimodo za diabła.
Księga piąta.
Klaudiusza Frollo odwiedza jego przyjaciel, Jakub Coictier i tajemniczy Tourangeau. Frollo opowiada im o swoich poszukiwaniach kamienia filozoficznego. Tourangeau okazuje się być królem Ludwikiem XI. Dygresja autora na temat literatury i architektury: do wynalezienia druku głównym wyrazem ludzkiej myśli była architektura. Druk powoduje jej upadek, a wywyższenie innych sztuk.
Księga szósta.
7 stycznia 1482 (dzień po wydarzeniach opisanych w księdze pierwszej i drugiej). Za próbę porwania Esmeraldy Quasimodo zostaje skazany na chłostę i godzinę pręgierza na placu Grève. Tłum szydzi z niego, ale Esmeralda lituje się nad nim i daje mu wody. Scenę przerywają przekleństwa, które na Cygankę rzuca siostra Gudula, pustelnica. Zamknęła się ona w piwnicy jednego z domów przy placu Grève po tym, jak Cyganie porwali jej córkę. Szczególnie nienawidzi Esmeraldy, gdyż jest w tym samym wieku, co jej zaginione dziecko.
Księga siódma.
Marzec. Febus odwiedza Lilię de Gondelaurier, swoją narzeczoną. Esmeralda tańczy na placu i Lilia zaprasza ją do domu, by zatańczyła dla gości. Zauważa przy tym, że Cyganka kocha Febusa. Gdy Esmeralda znika z placu, Klaudiusz Frollo, który dotąd obserwował ją ze szczytu wieży, schodzi na dół i zastaje ubranego w kolorowy kostium Gringoire’a (swojego dawnego ucznia), który zarabia jako akrobata. Wypytuje go o Esmeraldę. Niczego nie podejrzewający poeta odpowiada na wszystkie pytania i mówi mu, że Esmeralda często szepcze słowo „Febus”.
Kilka dni później Jan, który przychodzi do brata chcąc pożyczyć pieniądze, staje się świadkiem wewnętrznej walki Klaudiusza z jego pożądaniem. Archidiakon pisze na ścianie słowo „ΑΝАΓΚΗ”. Dopiero wtedy Jan wchodzi do celi. Brat prawi mu kazanie, ale pożycza znaczną sumę. Wychodząc, Jan spotyka Febusa (swojego znajomego) i zaprasza go na wino. Usłyszawszy imię „Febus”, Klaudiusz zaczyna ich śledzić i dowiaduje się, że Febus umówił się z Esmeraldą w spelunce na moście św. Michała. Za talara kapitan zgadza się ukryć archidiakona (którego wziął za widmo mnicha) w schowku, skąd Klaudiusz obserwuje jego spotkanie z Esmeraldą. W końcu ksiądz traci panowanie nad sobą, wyskakuje z ukrycia i wbija nóż w plecy Febusa. Esmeralda mdleje, Klaudiusz całuje ją i ucieka. Cyganka zostaje oskarżona o zabójstwo kapitana.
Księga ósma.
Na torturach Esmeralda przyznaje się do wszystkiego. Frollo odwiedza ją w więzieniu, wyznaje jej miłość, opowiada, że od chwili, w której ją zobaczył, nie może przestać o niej myśleć, że całe jego dotychczasowe życie obróciło się w ruinę, że Quasimodo próbował ją porwać z jego rozkazu i proponuje, że uwolni ją w zamian za jej miłość. Esmeralda odmawia. W międzyczasie okazuje się, że rana nie jest śmiertelna i Febus dochodzi do zdrowia, ale szybko zapomina o Cygance i wraca do narzeczonej. Esmeralda, przed straceniem, zostaje przywieziona przed Notre Dame, by odbyć publiczną pokutę. Klaudiusz (który, jako ksiądz, ma wysłuchać jej ostatniej spowiedzi) raz jeszcze składa swoją propozycję. Cyganka odmawia, ksiądz odchodzi. Chwilę późnej scenę przerywa Quasimodo, który chwyta Esmeraldę i zanosi ją do katedry, gdzie chroni ją prawo azylu.
Księga dziewiąta.
Frollo, nie wiedząc, że Esmeralda została ocalona, błąka się do wieczora po okolicach Paryża bliski obłędu. Nocą wraca do katedry i spostrzega tam Esmeraldę, którą bierze za ducha. Przerażony ucieka. Później dowiaduje się, że Quasimodo uratował Cygankę i żyje ona teraz w katedrze pod opieką garbusa. Esmeralda jest wdzięczna dzwonnikowi, ale wciąż się go boi. Pewnej nocy Klaudiusz zakrada się do jej izby i próbuje ją zgwałcić. Ratuje ją Quasimodo. Po raz pierwszy dochodzi do konfrontacji między archidiakonem a jego przybranym synem.
Księga dziesiąta.
Klaudiusz spotyka Gringoire’a i mówi mu, że sąd postanowił złamać prawo azylu i za trzy dni Esmeralda ma zostać powieszona. Poeta donosi mieszkańcom Dziedzińca Cudów o zaistniałej sytuacji. Klopin organizuje armię żebraków i idą nocą do katedry po Esmeraldę. Quasimodo, sądząc, że przyszli ją powiesić, odpiera szturm, za pomocą kamieni i roztopionego ołowiu. Ginie wielu złodziei, wśród nich Jan Frollo (zabity własnoręcznie przez garbusa). Król Ludwik dowiaduje się o bitwie i rozkazuje posłać tam straż, a Cygankę powiesić. Szturm żebraków zostaje odparty, Klopin ginie. Quasimodo wbiega do celi Esmeraldy i zastaje ją pustą.
Księga jedenasta.
Podczas bitwy Gringoire i Klaudiusz Frollo (zamaskowany) weszli bocznym wejściem do katedry i uciekli z Esmeraldą. Podczas ucieczki Gringoire znika, a Frollo ciągnie Esmeraldę na plac Grève, gdzie ujawnia się i ostatni raz, błagając o litość, proponuje jej wspólną ucieczkę i daje jej wybór: on albo szubienica. Cyganka wybiera śmierć. Klaudiusz zostawia ją w rękach siostry Guduli. Okazuje się, że Esmeralda jest jej zaginioną córką. Nadchodzą strażnicy. Gudula usiłuje bronić Esmeraldy, ale upada głową na bruk i umiera. Cyganka zostaje powieszona. Frollo i Quasimodo przyglądają się egzekucji z dachu Notre Dame. Oszalały Klaudiusz wybucha nieludzkim śmiechem, dzwonnik zrzuca go z wieży.
Gringoire dalej pisze swoje dramaty. Febus żeni się. Quasimodo znika.
Niespełna dwa lata później w podziemiach Montfaucon, gdzie składano ciała straconych, zostają odnalezione szkielety Esmeraldy i Quasimoda.
Okoliczności powstania utworu i inspiracje.
"Katedrę Marii Panny w Paryżu" Wiktor Hugo obiecał swojemu wydawcy Gosselinowi już w 1829, po czym przesunął termin jego ukończenia na 1 września 1830. Wydawca warunkowo zgodził się na dalszą prolongatę, najpierw do grudnia, a następnie do lutego 1831, grożąc w końcu potrąceniem z wynagrodzenia kary za opóźnienie. Ostatecznie powieść była gotowa 15 stycznia i została wydana w marcu.
Wiktor Hugo przygotował się do napisania utworu głównie poprzez lekturę dzieł opisujących piętnastowieczny Paryż. Na ostateczny kształt powieści wpłynął model walterskotowski oraz osobiste doświadczenia autora. Młodzieńcza fascynacja kulturą hiszpańską sprawiła, że po raz drugi (po "Hernanim") Hugo oparł wątek miłosny na modelu "tres para una", trzech mężczyzn kochających jedną kobietę, który to wątek często powtarza się w Hiszpanii. Zdaniem niektórych badaczy postać archidiakona Frolla była oparta na osobie wikariusza Notre Dame w 1830, księdza Oegerra, mistyka i uczonego, autora prac z zakresu symboliki, który zresztą wkrótce później wystąpił z Kościoła katolickiego.
Cechy utworu.
Hugo nie chciał, by jego powieść została potraktowana jako historyczna. Sam opisał ją raczej jako „malowidło Paryża w XV wieku”, skupiając się na pokazaniu z wielką siłą poetyckiej wyobraźni życia najniższych warstw piętnastowiecznej stolicy Francji. Jest to powieść dramatyczna, której bohaterowie mają wyrażać idee, a nie samodzielnie odznaczać się skomplikowaną psychologią, stąd postacie utworu były często krytykowane za schematyzm, brak żywotności.
"Katedra Marii Panny w Paryżu" jest zarazem kolejnym utworem, w którym autor bierze w obronę osoby wyrzucone na margines społeczny, odepchnięte przez społeczeństwo. Odrażający Quasimodo stanowi pod tym względem rozwinięcie wcześniejszego Hana z Islandii, z którym łączy go brzydota i pragnienie zemsty; niemniej cień ludzkich uczuć Hana u Quasimodo przeradza się już w poczucie sprawiedliwości i gotowość do poświęceń (bliski archetypowi „dobrego dzikusa”).
Recepcja.
"Katedra Marii Panny w Paryżu" została bardzo dobrze przyjęta przede wszystkim za wysoki poziom językowy i stylistyczny. Pod wieloma względami Hugo dokonał zupełnie nowego spojrzenia na gatunek powieści, nadając jej niespotykane dotąd cechy poetyckie i dramatyczne. Zmienił formułę powieści historycznej, czyniąc lud Paryża i jego zwyczaje głównym bohaterem powieści oraz przenosząc w średniowiecze współczesny mu problem społecznej alienacji. Równocześnie m.in. Goethe krytykował jednostronność postaci powieści, ich sztuczną monumentalność.

</doc>
<doc id="470449" url="https://pl.wikipedia.org/wiki?curid=470449" title="Kerkyra">
Kerkyra



</doc>
<doc id="470450" url="https://pl.wikipedia.org/wiki?curid=470450" title="Rejent">
Rejent



</doc>
<doc id="470451" url="https://pl.wikipedia.org/wiki?curid=470451" title="Kochaj mnie, kochaj!">
Kochaj mnie, kochaj!

Kochaj mnie, kochaj! – polski serial obyczajowy emitowany wiosną 2006 na antenie Polsatu.
Zdjęcia plenerowe powstały w Sopocie i Chyliczkach. Ze względu na niską oglądalność zaprzestano emisji tego serialu.
Fabuła serialu.
Serial ten opowiada o miłosnych oraz zawodowych przygodach 30-letniej Anny Jaskółki. Od roku jest związana z niejakim Dariuszem Dajewskim, przystojnym oraz ambitnym prawnikiem. Posiada on jednak dwie zasadnicze wady – jest typowym maminsynkiem, a także ... śpi w skarpetkach, co bardzo przeszkadza Ani. Mama za bardzo troszczy się o mężczyznę, a tata pragnie mieć wnuki, jednak nie wtrąca się w ich sprawy. Główna bohaterka ma wspierającą i kochającą siostrę Grażynę, która bezskutecznie poszukuje „tego jedynego”. Jej nastoletnia córka o imieniu Julia ma już dosyć nowych facetów mamy. Początkowo Grażyna poznała pewnego ratownika, ale okazał się draniem. Jej córka Julia na portalu internetowym poznała także ratownika, jednak tym razem Sebastiana, który okazał się być rozsądnym i zakochanym w niej chłopakiem. Julkę denerwuje i martwi brak ojca. W przeszłości zostawił dziewczyny i opuścił je na zawsze. Grażyna bez przerwy kłóci się ze swoim tatą, Januszem. Jest on doświadczonym lekarzem w szpitalu. Tam poznaje Martę, samotną koleżankę z pracy. Okazuje ona wielką sympatię do doktora. Kłótniom Janusza i Grażyny przysłuchuje się jego żona, Krystyna. Od lat troszczy się o dom i swoją rodzinę. Ania pracuje w wydawnictwie „Miss Trendy” razem z Agą, jej najlepszą przyjaciółką. Od wielu lat kłóci się ze swoją mamą, która wtrąca się w jej życie. W internecie poznaje Maćka, chłopaka rysującego komiksy. W trakcie ich wspólnej pracy nad nowym dziełem Aga próbuje dać do zrozumienia mężczyźnie, że jest nim oczarowana, jednak on po pewnym czasie układa sobie życie z inną kobietą. Szefową wiernych koleżanek jest Eva Novina-Radzimirska, wymagająca i sroga kobieta. Z dziewczynami pracuje również sympatyczna Halinka, samotny Radek oraz podlizujący się szefowej Zbyszek. Przez pewien czas bohaterka miała jednocześnie dwóch facetów – Darka i jego wspólnika, Andrzeja. Okazuje się on zwykłym kobieciarzem, a po rozstaniu z Anią zaczyna podrywać swoją sekretarkę. Dziewczyna mści się na nim i oświadcza nowej kobiecie jej byłego, że Andrzej to babiarz. Po długim czasie nieobecności do Sopotu przyjeżdża była dziewczyna Darka o imieniu Hania. Jest ona nadal nim zaczarowana, mimo że ma już męża. Kiedy Darek pod nieobecność głównej bohaterki w jej mieszkaniu gości przyjaciółkę z lat szkolnych – przypadkowo oblewa ją winem. Do domu wraca Ania i zastaje prawnika z jej szlafrokiem oraz Hanię w bieliźnie. Dziewczyna, która parę godzin temu awansowała na redaktor naczelną „Miss Trendy” nie może w to uwierzyć i uderza mężczyznę pięścią w twarz. Następuje tzw. cliffhanger.

</doc>
<doc id="470452" url="https://pl.wikipedia.org/wiki?curid=470452" title="Stokrotka (ujednoznacznienie)">
Stokrotka (ujednoznacznienie)



</doc>
<doc id="470460" url="https://pl.wikipedia.org/wiki?curid=470460" title="Dzwonnik z Notre-Dame">
Dzwonnik z Notre-Dame



</doc>
<doc id="470462" url="https://pl.wikipedia.org/wiki?curid=470462" title="Miasta Saint Kitts i Nevis">
Miasta Saint Kitts i Nevis

Według danych oficjalnych pochodzących z 2013 roku Saint Kitts i Nevis posiadał ponad 10 miast o ludności przekraczającej 300 mieszkańców. Stolica kraju Basseterre jako jedyne miasto liczyło ponad 10 tys. mieszkańców; 1 miasto z ludnością 1÷10 tys. oraz reszta miast poniżej 1 tys. mieszkańców.
Największe miasta w Saint Kitts i Nevis.
Największe miasta w Saint Kitts i Nevis według liczebności mieszkańców (stan na 01.01.2013):
Alfabetyczna lista miast w Saint Kitts i Nevis.
Spis miast Saint Kitts i Nevis powyżej według danych szacunkowych z 2005 roku:

</doc>
<doc id="470467" url="https://pl.wikipedia.org/wiki?curid=470467" title="Coropuna">
Coropuna

Coropuna (hiszp. "Nevado Coropuna", "Volcán Coropuna") – nieczynny masyw wulkaniczny w regionie Arequipa, w Peru, w północno-zachodniej części Ameryki Południowej.
Stratowulkan położony jest w Kordylierze Zachodniej. Jego wysokość sięga 6425 m n.p.m. Po raz pierwszy został zdobyty w 1911 przez uczestników amerykańskiej wyprawy archeologicznej.

</doc>
<doc id="470477" url="https://pl.wikipedia.org/wiki?curid=470477" title="OPENSTEP">
OPENSTEP



</doc>
<doc id="470483" url="https://pl.wikipedia.org/wiki?curid=470483" title="Andrzej Juliusz Sarwa">
Andrzej Juliusz Sarwa



</doc>
<doc id="470485" url="https://pl.wikipedia.org/wiki?curid=470485" title="Island Games">
Island Games

Island Games (pełna nazwa to obecnie NatWest Island Games - od nazwy sponsora NatWest) - międzynarodowa impreza sportowa organizowana co 2 lata organizowana przez International Island Games Association.
Historia.
Pierwsza edycja Island Games odbyła się w 1985 roku na wyspie Man jako "Inter-Island Games". Początkowo miała być to tylko jednorazowa impreza. Geoffrey Corlett, który został pierwszym dyrektorem Island Games, zaprosił nie tylko wyspy otaczające Wielką Brytanię, ale także zachęcił do uczestnictwa kraje takie jak Islandia i Malta, Wyspy Owcze, Grenlandia, Wyspa Świętej Heleny, Wyspy Normandzkie i inne, w sumie 15 wysp. Festiwal był takim sukcesem, że postanowiono go kontynuować za dwa lata. Guernsey zostało drugim gospodarzem zawodów w 1987 roku. Island Games odbyły się później także na innych wyspach.
Edycje imprezy.
Źródło:
Dyscypliny.
Podczas Island Games odbywały się turnieje w 18 dyscyplinach sportowych, spośród których 14 znalazło się w programie Island Games 2005:
Klasyfikacja medalowa.
Źródło:

</doc>
<doc id="470488" url="https://pl.wikipedia.org/wiki?curid=470488" title="Juliusz Sarwa">
Juliusz Sarwa



</doc>
<doc id="470489" url="https://pl.wikipedia.org/wiki?curid=470489" title="Lech Grześkiewicz">
Lech Grześkiewicz

Lech Grześkiewicz (ur. 28 września 1913 w Poznaniu, zm. 27 października 2012 w Warszawie) – polski artysta plastyk, zajmujący się ceramiką artystyczną oraz malarstwem ściennym (freski).
Życiorys.
Studia artystyczne rozpoczął w Państwowej Szkole Sztuk Zdobniczych w Poznaniu (dyplom w 1933) i kontynuował je na Królewskiej Akademii Sztuk Pięknych w Rzymie (1938–1947). Specjalizował się w malarstwie ściennym. Prace wykonywał w wielu technikach: fresk, sgraffito, a także płaskorzeźba i rzeźba ceramiczna, witraże, mozaiki ceramiczne i szklane.
Odznaczenia.
Odznaczony m.in. Krzyżem Kawalerskim Orderu Odrodzenia Polski. 27 stycznia 2010 uhonorowany Złotym Medalem „Zasłużony Kulturze Gloria Artis”. 15 lutego 2010 w katedrze polowej WP w Warszawie został odznaczony Medalem „Milito Pro Christo” przez biskupa polowego WP gen. dyw. Tadeusza Płoskiego.

</doc>
<doc id="470493" url="https://pl.wikipedia.org/wiki?curid=470493" title="Lesley Turner">
Lesley Turner



</doc>
<doc id="470494" url="https://pl.wikipedia.org/wiki?curid=470494" title="Flaga stanowa Oregonu">
Flaga stanowa Oregonu

Pod tarczą herbową jest data przyjęcia Oregonu do Unii. Bielik amerykański jest symbolem opieki, a 33 gwiazdy oznaczają, że był to 33 stan Unii. W herbie jest słońce zachodzące nad Oceanem Spokojnym, na którym widać dwa statki - odpływający angielski i przypływający amerykański. Wóz na lądzie symbolizuje pierwszych osadników. Snop zboża i pług symbolizują rolnictwo, a kilof górnictwo.
Ustanowiona 15 kwietnia 1925 roku. Proporcje nieustalone.

</doc>
<doc id="470495" url="https://pl.wikipedia.org/wiki?curid=470495" title="Rakszas">
Rakszas

Rakszas, Rakszasa (sanskr. राक्षसः trl. rākṣasaḥ, jap. 羅刹天 "Rasetsuten") – w mitologii indyjskiej: demon-ludojad, tytan, rodzaj złośliwego, złego ducha, olbrzyma, szkodnika, złośliwy potwór-olbrzym grasujący po zapadnięciu zmierzchu i żywiący się surowym mięsem, także ludzkim. W hinduizmie symbolizuje naturę mroczną (tamas), czyli taką w której przeważa nienawiść, naturę złą, która zadaje innym niezgodne z dharmą (religią) rany, cierpienia i krzywdy. Rodzaj żeński to rakszasi. W buddyzmie tybetańskim jest istotą należącą do ośmiu rodzajów demonów, które jednak mogą kultywować buddyzm.
Etymologia.
Słowo "rakszasa" ma pochodzenie sanskryckie. Przypuszczalnie pochodzi od praindoeuropejskiego "*h₂rétḱ-os", oznaczającego „zniszczenie”. Etymologia ludowa wywodzi je od sanskryckiego rdzenia रक्ष् (rakṣ), o znaczeniach „strzec”, „pilnować”.
Geneza.
Wedle indyjskich mitów, cała rasa rakszasów została pierwotnie stworzona przez Brahmę, boga-stwórcę, jednak uległa degeneracji. Rakszasowie byli strażnikami cennych pierwotnych wód ziemi. Mitologia ludowa przypisuje rakszasom odrażający wygląd, wielką otyłość, nienaturalnie długie ręce, kształty olbrzymów lub karłów, większą liczbę nóg, obwisłe brzuchy i piersi (u rakszasic), kończyny zakończone szponami, wystające zęby czy wyłupiaste oczy. Opisuje się głowy rakszasów jako głowy gadów, osłów, koni lub słoni. Odpowiedzialni są za gwałcenie kobiet oraz wypijanie krwi, czyli wampiryzm. Mogą przybierać na ciele barwy czerwoną, niebieską lub zieloną, wydają okropne ryczące dźwięki, a kiedy zabijają zwierzęta lub ludzi dla pozyskania ich mięsa, rozrywają ciało w bardzo nietypowy, makabryczny sposób. Można powiedzieć, że obraz rakszasa to obraz wszelkich patologii i deformacji oraz okrucieństwa i wynaturzenia.
Przedstawiciele.
Najbardziej znanym przedstawicielem rakszasów jest Rawana, król Lanki, który porwał Sitę, małżonkę króla Rama, co jest przedmiotem eposu Ramajana. Historia zbrodni Rawany podkreśla jedynie wszelkie negatywne cechy rakszasów jako złych demonów, złych duchów, które jednak mogą się inkarnować w ludzkie ciała, które wedle wielu ruchów hinduskich, będą mieć jakieś rakszasowe oznaki w postaci wspomnianych deformacji. Inna część hinduskich grup kultowych zabrania nawet wymawiania nazwy rakszas, gdyż może to ich zdaniem wywoływać złego ducha, demona z okolicy. Dla wielu wyznawców hinduizmu opisane deformacje bywały w historii podstawą do odsuwania się od osób o cechach rakszasowych, podczas gdy dla innych były mobilizacją do pomagania takim osobom jako obdarzonym złą karmą, czyli złym losem odziedziczonym z poprzednich wcieleń lub po przodkach. Uważa się jednak powszechnie, że rakszasowe deformacje są odzwierciedleniem cech i skłonności, które są w jakiś sposób nieczyste, demoniczne.
Cechy.
Rakszasa potrafi udawać przyjaciela i pokazywać się w boskich, pięknych kształtach, jednak nie potrafi tego utrzymać zbyt długo i z udawanego przyjaciela szybko staje się zajadłym wrogiem na śmierć i życie. Typowo opisywana cecha rakszasów w dziedzinie moralnej to zaprzyjaźnianie się z gospodarzem domostwa po to, aby uwieść jego żonę. Opisuje się też przypadki tak zwanych fałszywych wielbicieli, którzy przymilają się do jakiegoś guru, po to tylko, aby zniszczyć jego misję czy wręcz zabić przywódcę i zająć jego miejsce. Zdolność ukazywania się rakszasów w pięknych kształtach odnoszona jest do błędnych wizji i fałszywych objawień jakiś nieziemskich istot podających się za dawnych bogów, dewów, aniołów etc. Hinduizm generalnie przyjmuje zasadę weryfikowania wizji i stanów mistycznych natchnień przez uznanych i sprawdzonych, żyjących nauczycieli czy guru. Niektóre ruchy działające na marginesie hinduizmu odrzucają całą mitologię związaną z rakszasami.
Buddyzm tybetański.
Rakszasa (tybetański. སྲིན་པོ་, sinpo; Wyl. srin po) – rodzaj przerażającej istoty, która zdolna jest do ludożerstwa. Należy do ośmiu rodzajów demonów, które mogą być ujarzmione przez mistrzów buddyjskich, będąc nawet strażnikami buddyzmu tybetańskiego. W ikonografii (buddyjskie sakralne thanki) przedstawiana jako skrzydlata człekopodobna postać z dziobem zamiast ust. W biografii Padmasambhavy opisane jest, że mahasiddha ten opuścił Tybet udając się do krainy (planety) Rakszasów, aby ustanowić siebie jako władcę, który rozpowszechni tam buddyzm, w tym nauki dzogczen.

</doc>
<doc id="470502" url="https://pl.wikipedia.org/wiki?curid=470502" title="Olej transformatorowy">
Olej transformatorowy

Olej transformatorowy to olej mineralny lub olej syntetyczny stosowany w transformatorach jako izolator oraz pełniący funkcje chłodzące.
Olej transformatorowy jako ciecz elektroizolacyjna oraz materiał dielektryczny posiada zastosowania do chłodzenia urządzeń elektrycznych. Wykorzystywany jest do chłodzenia transformatorów oraz baterii dużych kondensatorów.
Olej transformatorowy może zawierać silnie toksyczne substancje rakotwórcze np. polichlorowane bifenyle (PCB), furany, dioksyny.

</doc>
<doc id="470505" url="https://pl.wikipedia.org/wiki?curid=470505" title="Jomei">
Jomei

 — 34. cesarz Japonii, według tradycyjnego porządku dziedziczenia.
Przed wstąpieniem na tron nosił imię 
Wskazany przez cesarzową Suiko na łożu śmierci na cesarza.
Jomei panował w latach 629–641.
Toczona była wojna domowa o sukcesję po Suiko z księciem Shōtoku (którego Suiko również wskazała). Żonaty z Takarą (Kōgyoku)
mieli trójkę dzieci: księcia Naka-no-Ōe (późniejszego cesarza Tenji), księcia Oama (późniejszego cesarza Tenmu) i księżniczkę Hashihito.
Mauzoleum cesarza Jomei znajduje się w Sakurai, w prefekturze Nara. Nazywa się ono "Osaka-no-uchi no misasagi".

</doc>
<doc id="470506" url="https://pl.wikipedia.org/wiki?curid=470506" title="Pieczęć stanowa Oregonu">
Pieczęć stanowa Oregonu

1859 rok jest datą przyjęcia Oregonu do Unii. Bielik amerykański jest symbolem opieki, a 33 gwiazdy oznaczają, że był to 33 stan Unii. W herbie widnieje słońce zachodzące nad Oceanem Spokojnym, na którym widać dwa statki - odpływający angielski i przypływający amerykański. Wóz na lądzie symbolizuje pierwszych osadników. Snop zboża i pług symbolizują rolnictwo, a kilof górnictwo.

</doc>
<doc id="470508" url="https://pl.wikipedia.org/wiki?curid=470508" title="Eros (psychoanaliza)">
Eros (psychoanaliza)

Eros - według klasycznej psychoanalizy Freuda jeden z dwóch popędów sterujących naszymi emocjami nazwany popędem życia. 
Służy przetrwaniu jednostki i zachowaniu gatunku. Forma energii, za pośrednictwem której popędy życia spełniają swoje funkcje to libido.

</doc>
<doc id="470511" url="https://pl.wikipedia.org/wiki?curid=470511" title="Pistolet Star Model B">
Pistolet Star Model B

Star Model B – hiszpański pistolet samopowtarzalny o konstrukcji wzorowanej na Colcie M1911.
Historia.
W latach 20. XIX wieku firma Star Bonifacio Echeverria SA rozpoczęła produkcję kilku typów pistoletów. Ich konstrukcja była wzorowana na konstrukcji pistoletu Colt M1911. Do podstawowych zmian w stosunku do pierwowzoru należało usunięcie bezpiecznika chwytowego, zmiana konstrukcji mechanizmu spustowego (uproszczenie kształtu szyny spustowej), bezpiecznika (w pistoletach Star blokuje on kurek), zastąpienie wyrzutnika wewnętrznego, zewnętrznym.
Pistolet był produkowany w kilku wersjach z których najpopularniejszy był Model B kalibru 9 mm Parabellum. Poza nim produkowane były modele:
W małych ilościach produkowane były pistolety Star wyposażone w dostawną kolbę-kaburę, oraz pistolety automatyczne posiadające możliwość prowadzenia ognia seriami.
W czasie II wojny światowej pistolety Star były eksportowane do wielu krajów, w tym do Niemiec.
Produkcję pistoletów Model B i ich pochodnych zakończono w 1946 roku po rozpoczęciu produkcji pistoletu Model B Super o identycznym wyglądzie zewnętrznym, ale odmiennym mechanizmie ryglowym.
Opis.
Star Model B był bronią samopowtarzalną. Zasada działania oparta na krótkim odrzucie lufy. Zamek ryglowany przez przekoszenie lufy. Przekoszenie lufy powodował obrotowy łącznik. Mechanizm spustowy SA, z kurkowym mechanizmem uderzeniowym. Bezpiecznik po lewej stronie szkieletu, blokujący kurek.
Model B był zasilany z wymiennego jednorzędowego magazynka pudełkowego o pojemności 8 naboi, umieszczonego w chwycie. Zatrzask magazynka znajduje się z boku chwytu.
Lufa gwintowana, o czterech bruzdach prawoskrętnych.
Przyrządy celownicze składają się z muszki i szczerbinki.

</doc>
<doc id="470515" url="https://pl.wikipedia.org/wiki?curid=470515" title="Eros">
Eros



</doc>
<doc id="470517" url="https://pl.wikipedia.org/wiki?curid=470517" title="Tanatos (psychoanaliza)">
Tanatos (psychoanaliza)

Popęd śmierci, Tanatos, destrudo, mortido – według psychoanalizy Freuda są dwa główne popędy sterujące motywacjami człowieka: popęd życia i popęd śmierci, destrukcji. Obydwie motywacje bardzo silnie wpływają na osobowość człowieka. Popęd życia charakteryzuje się głęboką chęcią do życia, pozytywną motywacją, optymistycznym spojrzeniem na otaczającą rzeczywistość; pragnieniem egzystencji i działania. Popęd śmierci zaś charakteryzuje się chęcią śmierci, chociaż niekoniecznie negatywnym nastawieniem do otoczenia. Wyczekiwanie na dzień, w którym może nadejść długo oczekiwana śmierć jest jak uwieńczenie drogi niosącej wiele wyzwań i działań. Ludzie przejawiający popęd śmierci potrafią osiągnąć bardzo imponujące wyniki swojego działania, sukcesy, nagrody i niekiedy uznanie otoczenia. Popęd śmierci jest bowiem niezwykle silną motywacją do działania, do podejmowania wyzwań i osiągania swoich celów. Bardzo często osoby takie mają wiele zdolności, które cechują się między innymi: trzeźwym spojrzeniem na świat, wyczuleniem na krzywdy ludzkie, niesprawiedliwość i oszustwa, analitycznym myśleniem i umiejętnością zarządzania większymi grupami ludzi. Nie posiadając pragnień takich jak ludzie z popędem życia, ludzie z popędem śmierci są w stanie długo i rzetelnie pracować, bez względu na niewygody fizyczne czy psychiczne, jak np. modelki, które potrafią się głodzić by osiągnąć swój sukces, szefowie firm, którzy spędzają większość życia na budowaniu swojego interesu nie bacząc na swoje wygody, ludzie dochodzący do ogromnych sukcesów za którymi stoi wiele wyrzeczeń, bólu i ciężkiej pracy. Tego typu odporność i przystosowanie do wydarzeń niewygodnych może być wynikiem naturalnych skłonności ludzi z popędem śmierci do samookaleczania się, autodestrukcji, na której bazują budowanie swojego sukcesu i znaczne wyprzedzenie innych ludzi w osiągnięciach.
Obydwie motywacje, życia jak i śmierci, niosą ze sobą potężną siłę do osiągania swoich celów. Cele te jednak zasadniczo mogą się różnić. 
Destrudo przechodzi podobne fazy rozwojowe jak libido.

</doc>
<doc id="470518" url="https://pl.wikipedia.org/wiki?curid=470518" title="Pasmo Masłowskie">
Pasmo Masłowskie

Pasmo Masłowskie – pasmo Gór Świętokrzyskich, nazwa od miejscowości Masłów Pierwszy. Położone na północ od Kielc. Rozciąga się od doliny Sufragańca na północnym zachodzie, po przełom Lubrzanki na południowym wschodzie. Zbudowane z kwarcytów i łupków kambryjskich. Należy do tzw. pasma głównego Gór Świętokrzyskich i jest geologicznym przedłużeniem Łysogór w kierunku zachodnim. W dużej części bezleśne.
Charakterystyczną cechą pasma jest kwarcytowa grań skalna, której najokazalszy fragment zwany Diabelskim (lub Wielkim) Kamieniem znajduje się na szczycie Klonówki. Inną cechą wyróżniającą grzbiet są często spotykane charakterystyczne kamecznice.
Przez pasmo przebiega Główny Szlak Świętokrzyski im. Edmunda Massalskiego z Gołoszyc do Kuźniaków oraz niebieski szlak turystyczny im. E. Wołoszyna z Wąchocka do Cedzyny.

</doc>
<doc id="470524" url="https://pl.wikipedia.org/wiki?curid=470524" title="Warunkowanie">
Warunkowanie

Warunkowanie, powstawanie odruchów warunkowych – prowadzona w warunkach laboratoryjnych (zubożonych), oparta na naturalnej właściwości uczenia się eksperymentalna metoda badania ośrodkowego układu nerwowego, jego funkcjonalnych właściwości, połączeń i dróg nerwowych, mechanizmów sterowania zachowaniem i funkcjonowaniem organów wewnętrznych. 
Rozróżnia się dwa rodzaje warunkowania: warunkowanie klasyczne oraz warunkowanie instrumentalne. Ich sens biologiczny i różnicę najłatwiej przedstawić na zachowaniu się kury i psa. Mała kura (kurczak) ma wrodzony odruch dziobania małych obiektów na ziemi. Początkowo dziobie co popadnie (generalizacja), jednak skojarzenie wyglądu obiektu dziobanego z jego smakiem ogranicza liczbę obiektów dziobanych (różnicowanie). Później kura ma już takie doświadczenie, że wie, co warto dziobać, czasami dla ciekawości dziobnie, a nawet połknie jakieś nowe znalezisko (w żołądku kury są kamienie, które pomagają w trawieniu, poprzez rozdrabnianie pokarmu na skutek tarcia, gdyż kura, nie mając zębów, nie może pogryźć ziaren). Kura chcąc jeść, wykonuje instrumentalne ruchy dziobania w stosunku do wyuczonych warunkowo obiektów. 
Zachowanie (reakcje ruchowe) związane ze zdobywaniem pokarmu, poszukiwaniem wody, poznawaniem terenu, szukaniem partnera, ucieczką, to typowe, istniejące w naturze reakcje, będące przykładem warunkowania instrumentalnego. 
U psa pokarm po dostaniu się do jamy gębowej wywołuje odruch bezwarunkowy wydzielania śliny, dotykając tylnej części podniebienia - odruch połykania a następnie wydzielanie soków żołądkowych. Łatwo zauważyć, że inne właściwości będzie miał suchy proszek mięsny, ten sam proszek zmieszany z wodą, surowe mięso, a jeszcze inne właściwości chleb. W żołądku innej ilości soków potrzeba do trawienia mięsa a innej do trawienia pokarmów mącznych. Jeśli pies zacznie się ślinić odpowiednio silnie już na widok suchego proszku, to będzie mógł go szybciej i sprawniej przełknąć, natomiast w żołądku szybciej zacznie się trawienie. Rodzaj pokarmu organizm rozpoznaje kojarząc jego obraz ze smakiem, a później z rodzajem związków organicznych pojawiających się w jelitach, krwiobiegu i układzie limfatycznym. Większe lub mniejsze ślinienie się i wydzielanie soków żołądkowych już na widok różnego rodzaju pokarmu jest przykładem naturalnego warunkowania klasycznego.
Reakcje związane z warunkowaniem instrumentalnym pozwalają zwierzęciu dostosować się do warunków panujących w otoczeniu, a reakcje klasyczne pozwalają dostosować jego wnętrze głównie za pośrednictwem autonomicznego układu nerwowego. W naturalnym środowisku bodźców jest bardzo dużo i trudno stwierdzić, jaką naturę ma takie czy inne zachowanie, natomiast w laboratorium jest to możliwe. 
Między oboma warunkowaniami istnieje jeszcze jedna różnica, dobrze widoczna w czasie eksperymentów, mianowicie bodziec warunkowy klasyczny jest bezpośrednim sygnałem bodźca bezwarunkowego i jego wystąpienie wywołuje takie objawy jak sam bodziec bezwarunkowy. W przypadku warunkowania instrumentalnego bodziec warunkowy nie ma tej właściwości, jest zwykle sygnałem, że teraz można wykonać określony ruch, aby móc w dalszej kolejności uzyskać wzmocnienie. W tym ujęciu, bardzo odpowiednim dla odruchów instrumentalnych jest określenie odruchy przygotowawcze stosowane przez Konorskiego. 
Mówiąc o warunkowaniu zwykle przyjmuje się za oczywistość i rzadko wspomina o tym, że podstawą wszelkiego warunkowania jest tzw. napęd. Jako napęd należy rozumieć zmiany w układzie nerwowym pojawiające się pod wpływem wewnętrznych zmian w organizmie lub na jego zewnątrz sprawiające, że zwierzę szuka pokarmu, wody, schronienia itd. W doświadczalnych warunkach przed np. warunkowaniem pokarmowym zwierzę nie dostaje jedzenia po to, aby po wprowadzeniu do klatki eksperymentalnej aktywnie podjęło jej eksplorację w poszukiwaniu pokarmu. Jeśli zwierzę trafiając do klatki będzie miało zaspokojone wszystkie swoje potrzeby to z eksperymentu nic nie wyjdzie - zamiast eksplorować otoczenie, pójdzie spać.

</doc>
<doc id="470526" url="https://pl.wikipedia.org/wiki?curid=470526" title="Ślizgowce">
Ślizgowce

Ślizgowce (Blennioidei) – podrząd ryb okoniokształtnych (Perciformes). 
Zasięg występowania.
Morza strefy umiarkowanej i arktycznej.
Klasyfikacja.
Podrząd obejmuje rodziny:

</doc>
<doc id="470527" url="https://pl.wikipedia.org/wiki?curid=470527" title="Wyższa Szkoła Policji w Szczytnie">
Wyższa Szkoła Policji w Szczytnie

Wyższa Szkoła Policji w Szczytnie, WSPol – polska uczelnia służb państwowych z siedzibą w Szczytnie. Powstała 1 października 1990 na mocy rozporządzenia Rady Ministrów z 10 września 1990. Zgodnie z Ustawą o Policji jest jednostką organizacyjną Policji.
Historia.
Lata 1954–1990.
15 września 1954 Szkołę Oficerską Milicji Obywatelskiej z siedzibą w Słupsku przeniesiono do Szczytna. Zmieniono również jej nazwę na Ośrodek Szkolenia Oficerów Milicji Obywatelskiej. Jego pierwszym komendantem został mjr Zdzisław Biernaczyk, którego w listopadzie 1954 zastąpił mjr Henryk Słabczyk. Z początkiem marca 1958 placówka otrzymała nową nazwę: Szkoła Oficerska Milicji Obywatelskiej w Szczytnie. W 1960 zmieniono program nauczania, wprowadzając specjalizacje w dziedzinie służby zewnętrznej, zwalczania przestępstw gospodarczych oraz kryminalnych. W 1964 program uzupełniono o specjalizację w dziedzinie ruchu drogowego i naukę pisania na maszynie. W październiku 1969 szkoła została odznaczona przez Radę Państwa Krzyżem Komandorskim Orderu Odrodzenia Polski. 10 lipca 1971 SO otrzymała imię gen. Franciszka Jóźwiaka, ps. „Witold” – pierwszego komendanta Milicji Obywatelskiej.
Rozporządzeniem Rady Ministrów z 1 września 1972 powołano Wyższą Szkołę Oficerską im. gen. Franciszka Jóźwiaka „Witolda”. Tym samym szkoła w Szczytnie otrzymała status szkoły wyższej I stopnia typu zawodowego – jej absolwenci otrzymywali od tego momentu dyplom ukończenia wyższych studiów zawodowych w dziedzinie administracji i porządku publicznego. Absolwenci mieli prawo podjąć studia magisterskie. Otwarcie uczelni i inauguracja roku akademickiego odbyły się 7 października 1972. W czerwcu 1975 szczycieńską szkołę wyższą opuściło pierwszych 367 absolwentów studiów trzyletnich. W czerwcu 1979 gen. Stanisław Zaczkowski odsłonił na terenie kampusu pomnik patrona WSO gen. Franciszka Jóźwiaka. W pierwszej połowie lat 80 XX w. oddano do użytku stołówkę oraz dwa domy studenckie. 30 września 1989 zniesiono Wyższą Szkołę Oficerską w Szczytnie. 1 października 1989 utworzono w warszawskiej Akademii Spraw Wewnętrznych zamiejscowy Wydział Porządku Publicznego w Szczytnie.
Od 1990: Wyższa Szkoła Policji.
Na mocy rozporządzenia Rady Ministrów z 10 września 1990 powstała Wyższa Szkoła Policji w Szczytnie. W jej skład weszły: Instytut Nauk Policyjnych z siedzibą w Legionowie (zlikwidowany w sierpniu 1992), Instytut Nauk Społecznych, Instytut Prawa, Instytut Podstaw Służby Policyjnej, Zakład Informatyki i Statystyki, Studium Języków Obcych, Studium Wychowania Fizycznego oraz Studium Wojskowe. 8 listopada 1990, w trakcie pierwszej inauguracji roku akademickiego w Wyższej Szkole Policji, 109 słuchaczy złożyło ślubowanie, natomiast dr Andrzej Misiuk wygłosił wykład pt. "Tradycje policyjne II Rzeczypospolitej".
W związku z przyznaniem w 1997 prawa do organizacji mistrzostw świata w pięcioboju policyjnym, podjęto decyzję o budowie na terenie kampusu krytej strzelnicy i pełnowymiarowej pływalni. Obiekty te oddano do użytku w sierpniu 1999. Pod koniec tego samego miesiąca WSPol zorganizowała mistrzostwa świata w pięcioboju policyjnym, w których udział wzięły reprezentacje z 24 państw. Policjanci z Polski zajęli drużynowo pierwsze miejsce, natomiast policjantki – drugie. W 2002 w Ministerstwie Spraw Wewnętrznych i Administracji pojawiła się koncepcja odebrania szczycieńskiej uczelni statusu szkoły wyższej i kształcenia wyższej kadry na kursach. Plany te nie zostały jednak zrealizowane.
We wrześniu 2008 Polska Komisja Akredytacyjna przyznała Wyższej Szkole Policji w Szczytnie uprawnienia do prowadzenia studiów magisterskich na kierunku bezpieczeństwo wewnętrzne. Uruchomiono je od roku akademickiego 2009/2010. W maju 2010 wmurowano kamień węgielny pod budowę Centrum Dydaktyczno-Badawczego. W ramach wartej ok. 72 mln zł inwestycji wybudowano i wyposażono dwa budynki – bibliotekę oraz Policyjne Centrum Analityczno-Badawcze z laboratorium i dziewięcioma pracowniami. 1 czerwca 2012 utworzono na uczelni Wydział Administracji, w którego skład weszły Instytut Nauk Społecznych, Instytut Prawa i Administracji oraz Studium Edukacji Językowej. 1 października 2017 Wydział Administracji zmienił nazwę na Wydział Policyjnych Nauk Stosowanych. W 2019 nastąpiło przekształcenie Wydziału Bezpieczeństwa Wewnętrznego oraz Wydziału Policyjnych Nauk Stosowanych w wyniku czego powstał jeden wydział: Wydział Bezpieczeństwa i Nauk Prawnych.
Do lutego 2020 rektorem uczelni był Marek Fałdowski. W marcu 2020 rektorem została insp. dr hab. Iwona Klonowska.
W marcu 2021 uczelnia zawarła porozumienie o współpracy naukowo-dydaktycznej z Katolickim Uniwersytetem Lubelskim Jana Pawła II.
Dydaktyka.
Wydział Bezpieczeństwa i Nauk Prawnych prowadzi studia I stopnia na kierunku zarządzanie, Informatyka o specjalności Informatyka w bezpieczeństwie oraz studia I i II stopnia na kierunku kryminologia i bezpieczeństwo wewnętrzne, a także kształci studentów na studiach podyplomowych. Studia przeznaczone są dla osób cywilnych oraz pracowników i funkcjonariuszy służb państwowych podlegających i nadzorowanych przez ministra spraw wewnętrznych i administracji. Uczelnia prowadzi również blisko 100 kursów różnego rodzaju.
Wydział Bezpieczeństwa i Nauk Prawnych posiada uprawnienia do nadawania stopnia naukowego doktora oraz doktora habilitowanego nauk społecznych w zakresie nauk o bezpieczeństwie.
Biblioteka Wyższej Szkoły Policji w Szczytnie posiada prace o szczególnej wartości, m.in. wydawnictwa policyjno-prawnicze z okresu międzywojennego, oraz archiwum dokumentujące losy funkcjonariuszy Policji Państwowej po 1939 – jeńców obozu w Ostaszkowie. Według stanu z końca 2014 uczelniana biblioteka posiadała 198 172 egz. książek i 6691 egz. czasopism.

</doc>
<doc id="470533" url="https://pl.wikipedia.org/wiki?curid=470533" title="Island Games 2005">
Island Games 2005

Zawody Island Games 2005 odbyły się na Szetlandach.
Rozdano 195 kompletów medali w 14 konkurencjach sportowych (badminton, gimnastyka, golf, kolarstwo, kręgle, lekkoatletyka, łucznictwo, piłka nożna, pływanie, siatkówka, squash, strzelectwo, tenis stołowy oraz żeglarstwo).
Klasyfikacja medalowa.
Oprócz reprezentacji uwzględnionych w tabeli, udział brały również:

</doc>
<doc id="470536" url="https://pl.wikipedia.org/wiki?curid=470536" title="Peter Hans Kolvenbach">
Peter Hans Kolvenbach

Peter Hans Kolvenbach SJ (ur. 30 listopada 1928 w Druten, zm. 26 listopada 2016 w Bejrucie) – holenderski duchowny katolicki, 29 Przełożony Generalny Towarzystwa Jezusowego.
Życiorys.
Kolvenbach spędził dzieciństwo w Druten koło Nijmegen w Holandii. Do nowicjatu Towarzystwa Jezusowego wstąpił 7 sierpnia 1948 w Mariendaal. Po skończonych w Nijmegen studiach filozoficznych został wysłany do Libanu, gdzie uzyskał doktorat z teologii na Uniwersytecie św. Józefa w Bejrucie. Niedługo potem, w 1961, otrzymał święcenia kapłańskie.
Następne lata spędził jako wykładowca uniwersytecki w Paryżu i w Bejrucie (uczył głównie języków, w tym orientalnych). W międzyczasie był prowincjałem wiceprowincji (zależnej od Francji) Bliskiego Wschodu. W 1981 został rektorem Instytutu Orientalnego przy "Gregorianum" w Rzymie.
13 września 1983, podczas XXXIII Kongregacji Generalnej Towarzystwa Jezusowego, Kolvenbach został wybrany 29. generałem zakonu.
W 1987 prowadził wielkopostne rekolekcje dla papieża i Kurii Rzymskiej.
2 lutego 2006 poinformował członków Towarzystwa Jezusowego, że – za wiedzą i przyzwoleniem Benedykta XVI – zamierza ustąpić ze stanowiska w 2008, kiedy to osiągnie wiek 80 lat.
XXXV Kongregacja Generalna Towarzystwa Jezusowego 19 stycznia 2008 wybrała na nowego generała zakonu Adolfo Nicolása.

</doc>
<doc id="470537" url="https://pl.wikipedia.org/wiki?curid=470537" title="Brunon Strzałka">
Brunon Strzałka

Brunon Strzałka (ur. 2 lipca 1912 w Lubomi, zm. 23 lipca 1977 w Krakowie) – pisarz, nauczyciel, folklorysta, tworzył na terenie gminy Lubomia.
Brunon Strzałka urodził się w Lubomi, jego rodzicami byli Franciszek Strzałka – chłop, później wytwórca cygar, kupiec i restaurator – oraz Józefa z domu Miechówka. W 1918 roku rozpoczął naukę w niemieckiej szkole, którą po kilku miesiącach przerwał. W 1921 roku wznowił naukę, tym razem w szkole polskiej. W 1924 roku zaczął naukę w gimnazjum klasyczne w Rybniku. W latach 1935-1937 studiował w Pedagogium w Krakowie, co dało mu uprawnienia do nauczania biologii i geografii w szkołach powszechnych. Przez krótki czas studiował potem prawo na Uniwersytecie Jagiellońskim.
Początkowo pracował jako nauczyciel kontraktowy w Radlinie, w 1938 roku przeniesiono go do Pszowa. W 1939 roku ożenił się z Jadwigą Pauliną Jedlińską. Nominację nauczycielską otrzymał 1 lipca 1939 roku, jednak wybuch wojny nie pozwolił mu rozpocząć pracy. Na czas wojny przeniósł się wraz z żoną do Mielca, gdzie początkowo pracował jako robotnik budowlany, później jako księgowy. Od 1 kwietnia 1940 do 1 września 1944 roku tajnie nauczał zakresu szkoły powszechnej.
Po wojnie nauczał w szkole średniej w Rybniku. Przez krótki czas, w ramach bezpłatnego urlopu, ponownie został słuchaczem Uniwersytetu Jagiellońskiego. 1 września 1946 roku podjął pracę w Państwowym Liceum i Gimnazjum Męskim w Raciborzu. W latach 1950–1972 pełnił funkcję dyrektora szkoły. W międzyczasie uzyskał uprawnienia do nauczania biologii i geografii z biologią, zatrudniony był również w innych raciborskich szkołach.
Po przejściu na emeryturę zaczął realizować swoje zainteresowania folklorem, zajmując się rekonstrukcją dawnych opowieści i publikacją zasłyszanych tekstów. Publikował w „Kalendarzu Opolskim” i „Poglądach”. Zebrane opowieści wydał w dwóch tomach „Godek i bojek śląskich”, w 1976 i 1978 (tom drugi wydano pośmiertnie). Od 1972 jego teksty, czytane przez Janinę Skałecką, aktorkę Teatru im. Jana Kochanowskiego w Opolu, pojawiały się na antenie Polskiego Radia Opole. Janina Skałecka opracowała również część tekstów na potrzeby sceniczne, w sezonie 1979/80 wystawiano je na Małej Scenie teatru. Brunon Strzałka współpracował także z Polskim Radiem w Katowicach.
Brunon Strzałka działał w Towarzystwie Wiedzy Powszechnej oraz Lidze Ochrony Przyrody, której raciborskiego oddziału był prezesem przez kilkanaście lat. Był członkiem ruchu regionalnego. W 1972 roku uzyskał uprawnienia mistrza pszczelarstwa.
Zmarł 23 lipca 1977 roku w Krakowie, pochowany został w Lubomi w rodzinnym grobowcu.
Za działalność oświatową i zasługi na polu wychowania młodych pokoleń odznaczony Złotym Krzyżem Zasługi, Krzyżem Kawalerskim Orderu Odrodzenia Polski (1969), Złotą Odznaką LOP (1973), Medalem Komisji Edukacji Narodowej (1976), medalem Zasłużonego Działacza Ziemi Raciborskiej i medalem Zasłużonego Opolszczyźnie.
W 2001 został patronem gimnazjum w Lubomi.
Jego dziećmi są Kazimierz Jan, profesor biologii, oraz Jadwiga Marta.

</doc>
<doc id="470539" url="https://pl.wikipedia.org/wiki?curid=470539" title="Henryk Stażewski">
Henryk Stażewski

Henryk Stażewski (ur. 9 stycznia 1894 w Warszawie, zm. 10 czerwca 1988 w Warszawie) – polski malarz związany z kierunkami awangardowymi, przedstawiciel konstruktywizmu. W swojej twórczości poświęcił się abstrakcji geometrycznej.
Życiorys.
Studia artystyczne odbył w latach 1913–1919 w warszawskiej Szkole Sztuk Pięknych w pracowni Stanisława Lentza. Związał się z pierwszym polskim ugrupowaniem awangardowym założonym w 1917, nazwanym "Ekspresjoniści polscy", zaś w 1919 przemianowanym na "Formiści". Zadebiutował w 1920, pokazując swe prace wraz z formistami w warszawskim Towarzystwie Zachęty Sztuk Pięknych. W 1921 prezentował swe obrazy wraz z Mieczysławem Szczuką w awangardowym Polskim Klubie Artystycznym. W 1922 wziął udział w ekspozycji formistów F 9 w warszawskim Salonie Czesława Garlińskiego. W 1923 uczestniczył w Wystawie Nowej Sztuki w Wilnie i Międzynarodowej Wystawie Nowej Sztuki w Łodzi, które to wydarzenia zainicjowały ruch konstruktywistyczny w Polsce. Był członkiem założycielem grupy kubistów, konstruktywistów i suprematystów „Blok” (1924–1926) oraz ugrupowań, które rozszerzyły założenia programowe Bloku – Praesens (1926–1929) i a.r. (1929–1936); zajmował się też redagowaniem czasopism „Blok” i „Praesens", które utrzymywały liczne międzynarodowe kontakty z innymi awangardowymi ugrupowaniami, m.in. z holenderskim De Stijl. W pracach i teoriach Stażewskiego z okresu międzywojennego widoczne są bezpośrednie wpływy holenderskich artystów, takich jak Piet Mondriaan czy Theo van Doesburg. W 1965 r. brał udział w I Biennale Form Przestrzennych w Elblągu. Do dzisiaj w przestrzeni miasta można oglądać jego realizację.
Wraz z m.in. Edwardem Krasińskim i Tadeuszem Kantorem był współtwórcą warszawskiej Galerii Foksal. Jego prace znajdują się m.in. w Muzeum Górnośląskim w Bytomiu, Galerii Zachęta, Muzeum Sztuki w Łodzi. Jednym z jego uczniów był Roman Orłow.
Zniszczonemu trzęsieniem ziemi w 1963 Skopje podarował obraz, który stał się częścią stałej międzynarodowej ekspozycji.
Od 1970 mieszkał wspólnie z Edwardem Krasińskim w pracowni na ostatnim piętrze bloku przy ul. Świerczewskiego (obecnie al. „Solidarności”) w Warszawie. Po śmierci Stażewskiego, w 1988, Krasiński mieszkał tam do końca swojego życia (2004). Od 2007 mieści się tam Instytut Awangardy. 
Pochowany na cmentarzu Powązki Wojskowe w Warszawie (kwatera K-2-23).

</doc>
<doc id="470544" url="https://pl.wikipedia.org/wiki?curid=470544" title="Richard F. Vander Veen">
Richard F. Vander Veen



</doc>
<doc id="470548" url="https://pl.wikipedia.org/wiki?curid=470548" title="Karl Philipp Moritz">
Karl Philipp Moritz

 
Karl Philipp Moritz (ur. 15 września 1756, zm. 26 czerwca 1793) – niemiecki pisarz, którego twórczość zaliczana jest do okresów Sturm und Drang oraz weimarskiej klasyki, jego utwory miały także wpływ na wczesny romantyzm. W swoim barwnym życiu był uczniem kapelusznika, aktorem, nauczycielem, dziennikarzem, krytykiem literackim i profesorem sztuki.
Wśród jego studentów znaleźli się Ludwig Tieck oraz Aleksander von Humboldt. Sam Moritz przyjaźnił się z Goethem, Mosesem Mendelssohnem i Asmusem Jakobem Carstensem.

</doc>
<doc id="470550" url="https://pl.wikipedia.org/wiki?curid=470550" title="Sadguru">
Sadguru

Sadguru – (sanskryt सदगुरू, "Prawdziwy Guru" ) – oznacza w hinduizmie, jodze czy tantrze nauczyciela czy zrealizowanego mistrza, prawdziwego przewodnika lub zasadniczego mistrza, w sensie bycia podstawą dla innych guru. Sadguru to autentyczny duchowy przewodnik, często nauczający poprzez wewnętrzny przekaz.
W zasadzie, terminy guru i sadguru pokrywają się, jednak zwrot sadguru podkreśla prawdziwość czy autentyczność jakiegoś mistrza dla konkretnego wyznawcy. Zwykle dowodem wiarygodności jest powszechne uznanie sukcesyjnej linii mistrzów jakiejś szkoły lub publiczne świadectwo o realizacji oświecenia z ust innych uznanych już w tej mierze autorytetów. Nauki osoby uchodzącej za guru czy szczególnie sadguru, muszą być w ogólnym zarysie zgodne z ustalonymi kanonami świętych pism.

</doc>
<doc id="470552" url="https://pl.wikipedia.org/wiki?curid=470552" title="Satguru">
Satguru



</doc>
<doc id="470553" url="https://pl.wikipedia.org/wiki?curid=470553" title="Alexandre Dumas (syn)">
Alexandre Dumas (syn)

Alexandre Dumas (ur. 27 lipca 1824 w Paryżu, zm. 27 listopada 1895) – pisarz i dramaturg francuski, syn Alexandre'a Dumasa − ojca i jego przyjaciółki – Marie Catherine Labay.
Jego wszystkie powieści miłosne ("omnes fabulae amatoriae") zostały umieszczone w index librorum prohibitorum dekretem z 1863 roku.
Życiorys.
Karierę pisarską rozpoczął jako poeta, jednak sławę przyniosły mu powieści "Sprawa Clémenceau" ("L'affaire Clemenceau" 1867, wyd. polskie 1883) oraz "Dama kameliowa" ("La Dame aux camélias" 1848, wyd. polskie 1870). Ten ostatni melodramat przyniósł autorowi największe uznanie oraz został z dużym sukcesem adaptowany scenicznie (m.in. jako opera Verdiego "La Traviata"). Powodzenie "Damy kameliowej" skłoniło Dumasa do zajęcia się dramatopisarstwem. Spod jego pióra wyszły m.in. komedie: "Półświatek" (1885, wyd. polskie 1896) oraz "Cudzoziemka" (1876, wyd. polskie 1877), a także liczne felietony oraz artykuły prasowe.
Dumas został doceniony w 1874 członkostwem w Akademii Francuskiej (zajmował fotel 2). Wielki Oficer Legii Honorowej.
Jego wnukiem był szermierz Alexandre Lippmann.

</doc>
<doc id="470555" url="https://pl.wikipedia.org/wiki?curid=470555" title="Samotnik (gra logiczna)">
Samotnik (gra logiczna)

Samotnik (również "Solitaire", "Peg solitaire", "zakonniczka", "Kapucyn") — gra logiczna rozgrywana przez jedną osobę na planszy mającej 33 lub 37 pól. Rzekomo powstała na rozkaz Ludwika XIV. Zyskała popularność we Francji w XVII wieku, później w innych krajach (w tym także w Polsce). Bardziej uproszczone gry były znane wcześniej w starożytnym Rzymie.
Celem gry jest zostawienie na planszy jak najmniejszej liczby pionków. Idealnym rozwiązaniem jest pozostawienie jednego pionka, najlepiej w centrum. Pionka bije się przeskakując go w pionie lub w poziomie. Nie można poruszać się na ukos oraz nie można bić kilku pionków w jednym ruchu.
Rozwiązanie.
Rozwiązanie podstawowej wersji gry przedstawiono poniżej:
 a b c
 d e f
 g h i j k l m
 n o p x P O N
 M L K J I H G
 F E D
 C B A
Należy wykonać następujące ruchy:

</doc>
<doc id="470559" url="https://pl.wikipedia.org/wiki?curid=470559" title="Baader-Meinhoff">
Baader-Meinhoff



</doc>
<doc id="470561" url="https://pl.wikipedia.org/wiki?curid=470561" title="Scott Koziol">
Scott Koziol



</doc>
<doc id="470563" url="https://pl.wikipedia.org/wiki?curid=470563" title="Ślizgowate">
Ślizgowate

Ślizgowate (Blenniidae) – rodzina ryb okoniokształtnych (Perciformes). Mają niewielkie, lokalne znaczenie gospodarcze.
Występowanie.
Głównie tropikalne i subtropikalne wody oceaniczne Oceanu Spokojnego, Indyjskiego i Atlantyckiego, niektóre gatunki spotykane w wodach słodkich lub słonawych. W Morzu Bałtyckim nie występują.
Cechy charakterystyczne.
Ciało mniej lub bardziej wydłużone, bocznie spłaszczone, nagie (pozbawione łusek), pokryte śluzem. Głowa zwykle tępo zakończona, pysk krótki, zaopatrzony w rząd silnych zębów, w rodzaju " Meiacanthus" połączone z gruczołami jadowymi. płetwy grzbietowa i odbytowa długie, piersiowe dobrze rozwinięte i silnie umięśnione. Ślizgowate osiągają długość 15–54 cm. U większości gatunków brak pęcherza pławnego. Niektóre gatunki, np. ślizg czubaty, potrafią przebywać długo poza wodą. Wiele gatunków wykazuje zdolność do mimikry – upodabniają się wyglądem do gatunków agresywnych.
Klasyfikacja.
Rodzaje zaliczane do tej rodziny :
"Adelotremus" — "Aidablennius" — "Alloblennius" — "Alticus" — "Andamia" — "Antennablennius" — "Aspidontus" — "Atrosalarias" — "Bathyblennius" — "Blenniella" — "Blennius" — "Chalaroderma" — "Chasmodes" — "Cirripectes" — "Cirrisalarias" — "Coryphoblennius" — "Crossosalarias" — "Dodekablennos" — "Ecsenius" — "Enchelyurus" — "Entomacrodus" — "Exallias" — "Glyptoparus" — "Haptogenys" — "Hirculops" — "Hypleurochilus" — "Hypsoblennius" — "Istiblennius" — "Laiphognathus" — "Lipophrys" — "Litobranchus" — "Lupinoblennius" — "Medusablennius" — "Meiacanthus" — "Microlipophrys" — "Mimoblennius" — "Nannosalarias" — "Oman" — "Omobranchus" — "Omox" — "Ophioblennius" — "Parablennius" — "Parahypsos" — "Paralticus" — "Parenchelyurus" — "Pereulixia" — "Petroscirtes" — "Phenablennius" — "Plagiotremus" — "Praealticus" — "Rhabdoblennius" — "Salaria" — "Salarias" — "Scartella" — "Scartichthys" — "Spaniblennius" — "Stanulus" — "Xiphasia"

</doc>
<doc id="470564" url="https://pl.wikipedia.org/wiki?curid=470564" title="Conrad Ferdinand Meyer">
Conrad Ferdinand Meyer

Conrad Ferdinand Meyer (ur. 11 października 1825 w Zurychu, zm. 28 listopada 1898 w Kilchberg koło Zurychu) – szwajcarski pisarz literackiego okresu realizmu. Pisał głównie nowele historyczne, powieści i lirykę. Wraz z Gottfriedem Kellerem i Jeremiasem Gotthelfem zalicza się go do najważniejszych niemieckojęzycznych autorów szwajcarskich XIX w.
Dla uczczenia pamięci Conrada Ferdinanda Meyera miasto Zürich ufundowało coroczną nagrodę literacką Conrad Ferdinand Meyer Preis.

</doc>
<doc id="470566" url="https://pl.wikipedia.org/wiki?curid=470566" title="Claudia hat 'nen Schäferhund">
Claudia hat 'nen Schäferhund

Claudia hat 'nen Schäferhund (niem. "Klaudia ma owczarka") – utwór niemieckiego zespołu punkrockowego Die Ärzte z albumu "Debil" z 1984. Wystąpił również na płycie "Ab 18", wydanym w 1987 r.
W założeniu dowcipny tekst utworu wzbudził poważne kontrowersje, jako że traktował o dziewczynce mającej skłonności zoofilne i praktykującej współżycie z psem. Wkrótce utwór doczekał się kontynuacji ("Claudia II"), w której psa zastąpił koń.
10 czerwca 1987 piosenka znalazła się na indeksie zachodnioniemieckiej cenzury obyczajowej, "Bundesprüfstelle für jugendgefährdende Schriften". Oznaczało to zakaz wykonywania utworu na koncertach, na które wstęp mają osoby niepełnoletnie (stanowiły one większość wielbicieli grupy), a przede wszystkim spowodowało wycofanie płyty ze sklepów i zerwanie umów przez większość stacji telewizyjnych. W 1988 grupa wykonywała zatem zmienioną wersję piosenki pod tytułem "Claudia III", w której refrenie tytułowa bohaterka uprawiała "chrześcijański stosunek seksualny".
W 2003 w piosence "Dinge von denen" Die Ärzte nawiązali do zakazanej piosenki, określanej w skrócie jako "Claudias Schäferhund", przy pomocy gry słów "Claudia Schiffers Hund" ("pies Claudii Schiffer").
Dopiero 29 października 2004 urząd cenzorski zdecydował o wycofaniu utworu z indeksu. W uzasadnieniu napisano, że "dla dzisiejszej młodzeży ze względu na [jej] doświadczenie z mediami zakwalifikowanie [tekstu piosenki] jako fikcji nie stanowi trudności". Nadal na indeksie znajduje się natomiast inny zamieszczony tam w 1987 r. z podobnych przyczyn utwór, "Geschwisterliebe".

</doc>
<doc id="470567" url="https://pl.wikipedia.org/wiki?curid=470567" title="Friedrich von Hardenberg">
Friedrich von Hardenberg



</doc>
<doc id="470576" url="https://pl.wikipedia.org/wiki?curid=470576" title="RASC">
RASC

RASC ("Race Action Ski Club") – polski klub narciarski, założony w 2003 r. w Warszawie. Jest to pierwszy w Polsce klub koncentrujący się przede wszystkim na carvingu – najprężniej rozwijającej się dyscyplinie narciarstwa alpejskiego.
Klub.
Kadrę klubu stanowią w zdecydowanej większości ludzie młodzi – studenci i licealiści. Osiąga sukcesy zarówno na arenie krajowej, jak i międzynarodowej. Klub RASC jest też aktywnie zaangażowany w propagowanie carvingu – w roku 2006 odbył się pierwszy w historii Klubu nabór do kadry. Klub rozpoczął również szkolenie w grupie dziecięcej.
Sukcesy.
Klub RASC regularnie startuje w Carvingowym Pucharze Polski (CPP) i Mistrzostwach Polski. Jego ścisła reprezentacja bierze udział w Carvingowym Pucharze Świata federacji FIS, Mistrzostwach Świata i Europy. Już w pierwszym roku swojej działalności RASC zdobył klubowe Mistrzostwo Polski, który to sukces powtórzył w roku 2006. Zawodnicy RASC-u regularnie osiągają sukcesy w poszczególnych edycjach CPP oraz w klasyfikacjach końcowych.

</doc>
<doc id="470578" url="https://pl.wikipedia.org/wiki?curid=470578" title="Klinkowate">
Klinkowate

Klinkowate (Clinidae) − rodzina morskich ryb okoniokształtnych.
Występowanie.
Umiarkowane wody oceaniczne obydwu półkul.
Klasyfikacja.
Rodzaje zaliczane do tej rodziny :
"Blennioclinus" — "Blennophis" — "Cancelloxus" — "Cirrhibarbis" — "Climacoporus" — "Clinitrachus" — "Clinoporus" — "Clinus" — "Cologrammus" — "Cristiceps" — "Ericentrus" — "Fucomimus" — "Gibbonsia" — "Heteroclinus" — "Heterostichus" — "Muraenoclinus" — "Myxodes" — "Ophiclinus" — "Ophiclinops" — "Pavoclinus" — "Peronedys" — "Ribeiroclinus" — "Smithichthys" — "Springeratus" — "Sticharium" — "Xenopoclinus"

</doc>
<doc id="470580" url="https://pl.wikipedia.org/wiki?curid=470580" title="Friedrich Hebbel">
Friedrich Hebbel

Christian Friedrich Hebbel (ur. 18 marca 1813 w Wesselburen, Dithmarschen, zm. 13 grudnia 1863 w Wiedniu) – niemiecki dramaturg i poeta.
Hebbel przez całe swoje życie był obywatelem Danii (region Norderdithmarschen znajdował się od 1559 pod panowaniem duńskim i dopiero krótko po jego śmierci został zdobyty przez oddziały pruskie). Pierwszego imienia praktycznie nie używał, dlatego stał się sławny jako Friedrich Hebbel.
W Polsce wielkim orędownikiem twórczości Hebbla był Karol Irzykowski.

</doc>
<doc id="470581" url="https://pl.wikipedia.org/wiki?curid=470581" title="Cola di Rienzo">
Cola di Rienzo



</doc>
<doc id="470584" url="https://pl.wikipedia.org/wiki?curid=470584" title="Biseksualista">
Biseksualista



</doc>
<doc id="470585" url="https://pl.wikipedia.org/wiki?curid=470585" title="Transpłciowość">
Transpłciowość

Transpłciowość (, od „przez, poza, poprzez” oraz „rodzaj, płeć”) – określenie zbiorcze na osoby, których tożsamość płciowa, ekspresja płciowa i/lub zachowania różnią się od tych kulturowo związanych z płcią, do której zostały przypisane w momencie urodzenia. Oprócz osób o tożsamości płciowej przeciwnej do przypisanej im płci (transmężczyźni i transkobiety), może ono obejmować osoby, które nie są wyłącznie męskie lub żeńskie (osoby niebinarne lub genderqueer, w tym osoby bigender, pangender, genderfluid lub agender). Inne definicje transpłciowości obejmują również osoby, które należą do trzeciej płci lub też definiują osoby transpłciowe jako trzecią płeć. Termin „transgender” sporadycznie definiowany jest bardzo szeroko, tak, że obejmuje również transwestytów.
Osoby transpłciowe mogą określać się jako osoby rodzaju zarazem męskiego, jak i żeńskiego albo usytuowane w kilku miejscach w przebiegu któregokolwiek z tradycyjnych kontinuów trans-rodzajowych lub też szerzej ogarniających kontinuów, które zostały opracowane w odpowiedzi na znacznie bardziej szczegółowe badania przeprowadzone w ostatnich latach. Niektóre osoby mają płeć, która nie jest ani mężczyzną, ani kobietą oraz mogą identyfikować się zarówno jako mężczyzna, jak i kobieta w jednym momencie, jako inne płcie w innym czasie, jako nie mające żadnej płci lub kwestionować samą ideę istnienia tylko dwóch płci.
Definicje.
Według autorów książki „Psychospołeczne, prawne i medyczne aspekty transpłciowości”, termin transpłciowość jest pojęciem szerokim i w swoim zakresie znaczeniowym obejmuje między innymi pojęcia transseksualizmu i transwestytyzmu ("crossdressing"). Transseksualizm dotyczy tych osób transpłciowych, które chcą przejść proces korekty płci, a transwestytyzm – tych, którzy nie odczuwają takiej potrzeby. Natomiast słowa „transpłciowość”, „transgenderyzm” i „transgender” bywają używane jako synonimy, chociaż nie zawsze definiuje się je tak samo. Autorzy tak opisują relacje między tymi słowami:
Dokładna definicja angielskiego terminu „transgender” również wciąż ulega zmianom.
Poniżej kilka przykładów:
Sytuacja prawna.
Niektóre państwa przewidują procedury prawne, które pozwalają obywatelom na zmianę ich płci prawnej lub imienia, aby odzwierciedlić ich tożsamość płciową. Wymagania dla tych procedur mogą być różne, począwszy od wyraźnej formalnej diagnozy transseksualizmu, poprzez diagnozę zaburzeń tożsamości płciowej, aż po zaświadczenie od lekarza poświadczające zmianę płci lub przyjęcie innej roli płciowej. W 1994 r. wpis DSM IV został zmieniony z „transseksualizm” na „zaburzenia identyfikacji płciowej”. Na ogół osoby transpłciowe nie są prawnie chronione przed dyskryminacją w miejscu pracy lub w miejscach publicznych, wiele z nich spotyka się z dyskryminacją w miejscu pracy, w opiece zdrowotnej i przy uzyskiwaniu pomocy społecznej. Zgodnie z raportem opublikowanym w lutym 2011 r. 90% osób transpłciowych spotkało się z dyskryminacją w miejscu pracy, a ich poziom bezrobocia był dwukrotnie wyższy niż w ogólnej populacji. Ponad połowa z nich była prześladowana lub odrzucona podczas próby uzyskania dostępu do usług publicznych. Ponadto osoby należące do środowisk transpłciowych spotykają się z wysokim poziomem dyskryminacji w opiece zdrowotnej.
W Europie 36 państw wymaga diagnozy zdrowia psychicznego w celu prawnego potwierdzenia płci, a 20 państw nadal wymaga sterylizacji. W kwietniu 2017 r. Europejski Trybunał Praw Człowieka orzekł, że wymóg sterylizacji w celu prawnego uznania płci narusza prawa człowieka. Decyzja ta oznacza, że 20 pozostałych krajów europejskich stosujących wymóg niepłodności musi zmienić swoje przepisy prawne. Oznacza to również, że państwa planujące wprowadzenie nowych przepisów dotyczących uznawania płci nie będą zawierać wymogu niepłodności.
W Danii począwszy od 2014 r. dorośli mogą, bez konieczności przeprowadzania oceny psychiatrycznej, leczenia medycznego lub chirurgicznego, rozwodu lub kastracji, zmienić po sześciomiesięcznym „okresie refleksji” swój numer ubezpieczenia społecznego i zgodnie z prawem zmienić płeć.
W Szwajcarii od 2022 r. ułatwiono procedurę zmianę płci w dokumentach. Od tamtego momentu jedynym wymogiem jest ukończenie 16 lat. Zmiana płci w dowodzie osobistym możliwa jest podczas wizyty w tamtejszym Urzędzie Stanu Cywilnego, po złożeniu odpowiedniego wniosku.
Transpłciowość a religia.
Chrześcijaństwo.
Kościół katolicki odradza dokonywania zmian operacyjnych w kierunku zmiany ciała na ciało osoby płci przeciwnej od tej przypisanej przy urodzeniu. Duchowni wypowiadają się również krytycznie w kwestii tranzycji społecznej. Osoby podejmujące się tranzycji obowiązują ograniczenia członkostwa w Kościele, nie mogą one, np. zawrzeć związku małżeńskiego, czy przystąpić do święceń i życia zakonnego. W 2015 roku Kongregacja Nauki i Wiary, podkreśliła, że "osoba transpłciowa nie powinna być rodzicem chrzestnym".
Kościół anglikański w 2017 roku przedstawił stanowisko, w którym zaakceptował osoby transpłciowe. Na stronie internetowej zaproponowano, by każdej osobie podejmującej się tranzycji, przekazać darmowy egzemplarz Biblii, z wygrawerowanym jej nowym imieniem, w celu okazania wsparcia.
Islam.
W przeciwieństwie do homoseksualizmu, w islamie łatwiej o akceptację transpłciowości - wynika to z wiary, iż "transpłciowość jest cechą obecną u człowieka od urodzenia, a homoseksualizm jest wyborem". Niektóre republiki islamskie, np. Iran, zezwalają osobom transpłciowym na przejście tranzycji, jednakże zmiana roli płciowej dozwolona jest tylko po przejściu operacji korekty płci. Pomimo wydanej w 2019 r. fatwy, opiniującej sprawę korekty płci w Iranie, osoby jej dokonujące mierzą się z powszechną dyskryminacją.
W post-modernistycznych odmianach islamu, często wyrażana jest pełna akceptacja dla procedury korekty płci. Tradycyjne jego odłamy potępiają jednak zarówno transpłciowość, jak i nieheteronormatywność, optując nawet za karaniem wszystkich osób należących do LGBT.
Buddyzm.
W buddyźmie postrzeganie osób transpłciowych znacząco różni się w poszczególnych jego odmianach, co w niektórych przypadkach może prowadzić do braku ich akceptacji. Istnieją jednak przekonania, że transpłciowość nie musi być przeszkodą w osiąganiu szczęścia i oświecenia.
Coming out.
Osoby transpłciowe różni sposób w jaki ujawniają swoją tożsamość między rodziną, znajomymi, partnerem. Problem nienawiści i braku tolerancji dla osób transpłciowych obecny wśród niektórych środowisk może utrudnić proces ujawnienia się. W Polsce największym problemem społeczności osób trans jest brak akceptacji - tylko co czwarta z nich jest akceptowana przez najbliższe grono osób. Osoby transpłciowe są średnio narażone na przemoc o 30% bardziej niż osoby cispłciowe. Najczęstsze formy przemocy, której doświadczają osoby LGBTQ+ to przemoc werbalna (67%, z czego aż 14% doświadczyło przemocy seksualnej), groźby (33%) oraz wandalizm i odmowa dostępu do usług (24%).
Niekiedy osoby transpłciowe, na krótko po ujawnieniu się, zmuszane są do podjęcia się tzw. terapii konwersyjnej. Nie potwierdzono jednak skuteczności jej działania i jest ona uznawana m.in. przez organizacje zajmujące się obroną praw człowieka za formę tortur.
Orientacja seksualna.
Orientacja seksualna u osób transpłciowych nie jest ściśle określona i jest cechą indywidualną dla każdej z nich. Mogą to być zarówno osoby heteroseksualne, jak i homo-, bi-, panseksualne lub aseksualne.

</doc>
<doc id="470587" url="https://pl.wikipedia.org/wiki?curid=470587" title="Jadźńa">
Jadźńa

Jadźńa (dewanagari यज्ञ, trl. yajńa, ang. Yajna) – dosłownie "ofiara"; rytuał ofiarny w tradycji wedyjskiej hinduizmu. Wedle nauk hinduistycznych, Jaźń czy Dusza (Purusza, Atman) ma naturę ofiarnika i ofiary, stąd pogląd, że ktoś kto urzeczywistnia duszę, Jaźń jest zawsze skłonnym i do wypełniania ofiarnych rytuałów czy ceremonii i do wewnętrznej ofiary z własnego życia dla wyższych duchowych czy religijnych celów. Dodatkowo uważa się, że owa dusza, Jaźń ma naturę ogniową, stąd towarzystwo rzeczywistego ognia w czasie rytów, nabożeństw ofiarnych. Wszelkie ofiary w hinduizmie składane są bóstwom, bogom i boginiom, czyli dewom, brahmanowi, przodkom, ubogim i bezdomnym oraz zwierzętom. 
Wyrzeczenie się czegoś dla bóstwa nazywane jest jaga, a ofiarowanie tegoż w ogień zwane jest homa. 
Kapłan ofiarnik, który wkłada czy wlewa ofiarę do ognia zwie się ardhwarju. 
Do najbardziej rozpowszechnionych rytów wedyjskiej ofiary w Europie należy agnihotra i stowarzyszone ceremonie. 
Ryt popularnej agnihotry kwalifikuje się do typu dewajadźńa, jako składany wprost dla Agnidewy, boga Ognia. 
Jednakże, tradycja wedyjska hinduizmu zaleca pańćamahajadźńa ("pięć rytów ofiarnych").
Istnieje wiele rozmaitych okazjonalnych ceremonii ogniowych ofiar jak :

</doc>
<doc id="470588" url="https://pl.wikipedia.org/wiki?curid=470588" title="Gottfried Benn">
Gottfried Benn

Gottfried Benn (ur. 2 maja 1886 w Mansfeld, Brandenburgia, zm. 7 lipca 1956 w Berlinie) – niemiecki lekarz, pisarz i eseista.
Życiorys.
Studiował teologię, filologię i medycynę. W 1910 zaczął pracować jako lekarz wojskowy i publikować. W latach ekspresjonizmu był związany z Else Lasker-Schüler, odwiedził Amerykę (1914), w latach pierwszej wojny pracował jako lekarz w Belgii. Publikował wiersze, prozę i eseje. 
Lata 1933-1938 to fatalny akces Benna na rzecz Trzeciej Rzeszy, odwzajemniony z jej strony zakazem publikacji (1938). W latach 1943-1945 - służba lekarska w Landsbergu (Gorzów Wielkopolski), po 1945 praca lekarza w Berlinie, równolegle z którą powstawały kolejne utwory. 
W 1951 Benn dostał Nagrodę Buchnera i wygłosił słynny wykład o problemach liryki. Cieszył się wielkim szacunkiem powojennej generacji poetów niemieckich. Umierał na raka kości. 
Główne publikacje Benna po polsku to "Poezje wybrane", przeł. Krzysztof Karasek, LSW, Warszawa 1982; "Nigdy samotniej", oprac. Zdzisław Jaskuła, tł. różni, Biuro Literackie, Wrocław 2011; "Powiedz mi to. 222 wiersze", przeł. Andrzej Lam, Warszawa 2019, Aspra JR; zbiór "Po nihilizmie. Eseje, szkice, fragmenty", oprac. Hubert Orłowski, przeł. Jerzy Kałążny, Jan Koźbiał, Ryszard Turczyn, Wydawnictwo Poznańskie, Poznań 1998; "Czy poeta zmienia świat? Wybór esejów 1920-1953", przeł. B. Baran, Wydawnictwo Aletheia, Warszawa 2017. Twórczość i teksty związane z Bennem publikowała także "Literatura na Świecie".

</doc>
<doc id="470590" url="https://pl.wikipedia.org/wiki?curid=470590" title="Narybek">
Narybek

Narybek, zarybek – młode, małe ryby (do ukończenia pierwszego roku życia), które po zużyciu zawartości woreczka żółtkowego rozpoczęły samodzielne zdobywanie pokarmu. W rozwoju narybku wyróżniane są dwa stadia: letnie (lipcówka) i wiosenne. W pierwszym stadium – od ukończenia stadium larwalnego do połowy pierwszego sezonu wegetacyjnego – narybek ma całkiem inny wygląd niż dorosłe ryby. Nie można rozróżnić płci u tak młodych ryb. W drugim stadium ryby stają się w pełni ukształtowane.

</doc>
<doc id="470591" url="https://pl.wikipedia.org/wiki?curid=470591" title="Fenix (aparat fotograficzny)">
Fenix (aparat fotograficzny)

Fenix – opracowany w Centralnym Laboratorium Optycznym pod kierownictwem Feliksa Sujkowskiego w latach 1950–54 i po zmianach produkowany przez WZFO małoobrazkowy aparat fotograficzny, którego nazwa nawiązuje do imienia konstruktora.

</doc>
<doc id="470592" url="https://pl.wikipedia.org/wiki?curid=470592" title="Autopompa">
Autopompa

Autopompa – rodzaj pompy pożarniczej. Pompa wirowa najczęściej wielostopniowa i stanowi główny element układu wodno-pianowego samochodu gaśniczego. Na stałe zamontowana w samochodzie pożarniczym napędzana przez silnik tego pojazdu określana symbolem A. Autopompa służy do podawania wody gaśniczej ze zbiorników (własnego zbiornika wody lub zbiorników otwartych np. rzeki) do węży tłocznych, urządzeń szybkiego natarcia, działek wodnych itp. Zwykle dysponuje większą wydajnością niż motopompa, pozwala na podanie większej liczby linii gaśniczych do gaszenia pożaru. 

</doc>
<doc id="470597" url="https://pl.wikipedia.org/wiki?curid=470597" title="Motopompa">
Motopompa

Motopompa – pompa wirowa tworząca z napędzającym ją silnikiem spalinowym zespół dostosowany do przenoszenia bądź do umieszczania na stałe na przyczepie pożarniczej lub samochodzie pożarniczym.
Motopompy o mniejszych wydajnościach (np. M-400) mają zwykle silniki jednocylindrowe chłodzone powietrzem, większe (np. M-800) silniki wielocylindrowe chłodzone cieczą.
Każda motopompa posiadająca pompę wirową musi mieć urządzenia do zassania wody. Jest to mała, ręczna pompa tłokowa będąca integralną częścią motopompy lub jest to smoczek (inżektor) na niespalone gazy sprężone z jednego z cylindrów (działający podobnie jak inżektor (w parowozie)). Zwykle posiada dozownik środka pianotwórczego. Służy do przepompowywania wody na wyższy poziom, wypompowywania ze zbiorników itp. Motopompę określa się symbolem M.
Są dwa rodzaje motopomp:
Rola motopomp pożarniczych maleje. Wiąże się to z rozpowszechnieniem autopomp o większej wydajności niż motopompy oraz z powszechnością zbiorników wodnych w samochodach gaśniczych, co umożliwia użycie wysokościśnieniowych i niskoprzekrojowych (średnica 25 mm) węży pożarniczych dla zdławienia pożaru w zarodku (tzw. "szybkie natarcie"). 
Istniały próby wykorzystania do napędu motopompy silnika turbinowego (tzw. turbopompa). Przy ciężarze zbliżonym do motopompy M-800 miała wydajność 3000 litrów wody na minutę (zamiast 800 l/min) przy ciśnieniu 15 atm (zamiast 8 atm). 
Powodem rezygnacji z tego pomysłu były:
Turbopompa m.in. była użyta podczas gaszenia w Warszawie pożaru Centralnego Domu Towarowego 21 września 1975 roku.

</doc>
<doc id="470598" url="https://pl.wikipedia.org/wiki?curid=470598" title="Kritikos Lagonikos">
Kritikos Lagonikos

Kritikos Lagonikos (gr. Κρητικός Λαγωνικός) – jedna z ras psów, należąca do grupy psów w typie pierwotnym. Rasa ta pochodzi z wyspy Kreta w Grecji i jest znana co najmniej od 4000 lat. Jest użytkowana głównie do polowania na zające, w trudnym terenie górzystym Grecji.
Wygląd zewnętrzny.
Szczupły, ale dobrze umięśniony pies o długich kończynach, z głęboką klatką piersiową i lekko podciągniętym podbrzuszem. Pies podobny w typie zarówno do chartów, jak również do ras pierwotnych. Wysokość w kłębie dla psów 52-60 cm, dla suk 50-58 cm. Masa ciała ok. 15-25 kg. Sierść bardzo krótka i przylegająca do ciała. Nieco dłuższy włos po bokach szyi, na pośladkach i na ogonie. Maść bardzo urozmaicona, występuje wiele różnych kolorów. Rasę wyróżniają wyjątkowo ruchliwe trójkątne uszy, które mogą być zarówno stojące, jak i lekko położone po bokach, oraz zakręcony ogon, który w szybkim ruchu i w czasie odpoczynku staje się wyprostowany.
Psy tej rasy są wyjątkowo zwinne, poruszają się elegancko i płynnie sprężystym kłusem. Posiadają dużą sprawność fizyczną, która objawia się między innymi wyjątkową umiejętnością skakania.
Historia.
Istnienie rasy jest udokumentowane w greckiej literaturze i sztuce od co najmniej 4000 lat. Potwierdzeniem zachowania tych psów w prawie niezmienionej postaci od kilku tysiącleci są również badania archeologiczne, które dowodzą długiej historii rasy. Dopiero w okresie rządów tureckich na Krecie liczebność psów znacznie zmalała, a współczesne przemiany społeczno-ekonomiczne doprowadziły niemal do wyginięcia rasy. Ostatnie dwie dekady XX w. to okres odbudowy populacji oraz działania mające na celu opracowanie wzorca i rejestrację rasy w organizacjach kynologicznych. Obecnie rasa ma status narodowej, rozpoznanej przez grecką organizację kynologiczną The Kennel Club of Greece, zatwierdzonej prowizorycznie przez FCI.

</doc>
<doc id="470600" url="https://pl.wikipedia.org/wiki?curid=470600" title="Polski Ruch Wolnościowy Niepodległość i Demokracja">
Polski Ruch Wolnościowy Niepodległość i Demokracja

PRW NiD - Polski Ruch Wolnościowy Niepodległość i Demokracja (zwany także w skrócie NiD) – polskie emigracyjne ugrupowanie polityczne.
PRW NiD został założony 17 lutego 1945 w Londynie przez grupę piętnastu młodych polskich działaczy, w większości zatrudnionych na różnych placówkach aparatu emigracyjnego rządu. Bodźcami do powstania organizacji były m.in. przekonanie o nadchodzącym długotrwałym pobycie na obczyźnie i potrzebie likwidacji podziałów politycznych starszego pokolenia. Pierwszym przewodniczącym NiD był Rowmund Piłsudski (daleki krewny Józefa Piłsudskiego), a pośród członków znalazło się wielu byłych oficerów AK i kurierów z czasów II wojny światowej, m.in. Jan Nowak-Jeziorański i Jerzy Lerski. Do znanych działaczy NiD należał też Aleksander Bregman. Z NiD współpracowali: Andrzej Bobkowski, Mirosław Chojecki, Marian Kamil Dziewanowski, Włodzimierz Drzewieniecki, Maciej Feldhuzen, Stefan Gacki, Józef Garliński, Stanisław Grocholski, Jerzy Grot-Kwaśniewski, Zbigniew Jordan, Jan Krok-Paszkowski, Zbigniew Antoni Kruszewski, Bolesław Łaszewski, Zygmunt Michałowski, Zygmunt Nagórski, Andrzej Pomian (Bohdan Sałaciński), Jan Radomyski, Adam Rudzki, Zygmunt Szempliński, Ludwik Teclaff, Piotr Wandycz, Wiktor Weintraub, Bolesław Wierzbiański, Tadeusz Żenczykowski, Jerzy Zubrzycki. 
Chociaż wielu członków ugrupowania należało w młodości do młodzieżowych organizacji sanacyjnych, w ich środowisku panował krytycyzm wobec ustroju przedwojennej Polski i panującej w niej niesprawiedliwości społecznej, a program NiD był określany jako demokratyczno-radykalny. Nie odcinał się jednak od środowiska londyńskiego i stał na gruncie legalizmu konstytucji kwietniowej i przedwojennej wschodniej granicy Polski. Od pierwszych lat powojennych NiD wykazywał się także aktywnością w europejskim ruchu federalistów.
Jako organizacja niepodległościowa NiD wykazywał się dużą aktywnością w nagłaśnianiu i tłumaczeniu sprawy polskiej na Zachodzie, m.in. wydawał tygodnik "Whitehall News", adresowany głównie do brytyjskich parlamentarzystów i organizował akcje pisania listów do wpływowych kół brytyjskich. Jako członek Rady Politycznej współpracował także z Amerykanami i z utworzonym przez nich Komitetem Wolnej Europy.
W latach czterdziestych i pięćdziesiątych PRW NiD należał kolejno do Koncentracji Demokratycznej, Rady Politycznej i Tymczasowej Rady Jedności Narodowej.
W latach 1946-1992 Polski Ruch Wolnościowy Niepodległość i Demokracja wydawał w Londynie pismo Trybuna.

</doc>
<doc id="470606" url="https://pl.wikipedia.org/wiki?curid=470606" title="SS Rotterdam">
SS Rotterdam

SS Rotterdam, właściwie "STS Rotterdam" – turbinowiec parowy – holenderski transatlantyk zbudowany na zamówienie Nederlandsche-Amerikaansche Stoom, Mij (38 645 BRT). Okręt flagowy armatora. Jego prędkość wynosi 20,5 węzła. Był to pierwszy tak duży liniowiec pasażerski z siłownią na rufie. Charakterystyczna i niezwykle smukła sylwetka kwalifikuje ten transatlantyk jako bardzo nowoczesny, estetyczny i bardzo starannie opracowany pod względem architektonicznym - pisał Witold J. Urbanowicz w swojej książce „Architektura Okrętów”. Rotterdam dawał najwyższą kategorię komfortu pasażerom w dwóch klasach: pierwszej (580 osób) i turystycznej (809 osób). Matką chrzestną statku została holenderska królowa Juliana. W czasie swojej transatlantyckiej służby był jednostką flagową holenderskiej marynarki handlowej. Jest piątą jednostką o tej nazwie zbudowaną w Holandii i dlatego nazywany jest także "SS Rotterdam V".
Czas służby.
W pierwszy rejs (do Nowego Jorku) wyruszył 3 września 1959 roku z małą księżną Beatrix na pokładzie. 
W związku rozwojem transportu lotniczego, "SS Rotterdam" od 1971 roku przestał pełnić rolę transatlantyku i został zaadaptowany na wycieczkowiec.
Pod holenderską banderą i w barwach "HAL" statek pływał 38 lat, do czasu przejęcia tego armatora przez Carnival Cruisers. W tym czasie jednostka została zastąpiona przez nowocześniejszą jednostkę, a "SS Rotterdam" planowano zezłomować. Informacje o tych planach wywołały próby uratowania parowca, a zaangażowane w nie byli zarówno miłośnicy tego statku, jak i rozmaite holenderskie firmy i instytucje, a także władze Rotterdamu. Wbrew oczekiwaniom Holendrów statek został kupiony przez Premier Cruisers, amerykańską firmę, która zdecydowała się zmienić nazwę dawnego liniowca na "SS Rembrandt". 
Czas postoju.
Po upływie trzech lat statek został wycofany z eksploatacji w wyniku kłopotów finansowych armatora. Od września 2000 roku "SS Rembrandt" cumował we Freeporcie na Bahamach.
Nieustające zabiegi zamiłowanych w statku Holendrów przyniosły efekt w maju 2003 roku, kiedy to spółka "SS Rotterdam BV" dokonała zakupu jednostki i przywróciła jej dawną nazwę. Dalsza eksploatacja parowca możliwa była jedynie pod warunkiem usunięcia użytego przy budowie statku azbestu. W tym celu "SS Rotterdam" 12 lipca 2004 roku zawinął do stoczni w Gibraltarze. Usunięcia szkodliwej substancji jednak nie dokonano, gdyż dwa miesiące później w wyniku zmian właścicielskich "SS Rotterdam BV" statek został przejęty przez port morski Rotterdam, który obwieścił zamiar sprzedaży statku. 
Po nieudanych negocjacjach w sprawie sprzedaży z "Hotel Cruiseship Operations 2" „Wielką Damę”, jak statek nazywają Holendrzy, zakupiła firma "Woonbron" (zajmująca się handlem nieruchomościami) do spółki z "Eurobalance". 
Poszukiwania stoczni remontowej.
Nowi właściciele powrócili do pomysłu usunięcia azbestu i rozpoczęli poszukiwania stoczni, która podjęłaby się tego zadania. Z Gibraltaru statek został przeholowany do stoczni w Kadyksie, gdzie dokonano drobnego remontu konserwacyjno-malarskiego, ale azbest pozostawiono nietknięty. Właściciele statku rozpatrywali cztery potencjalne miejsca remontu: Rotterdam, Cypr, Gibraltar i Gdańsk. Ponieważ z niejasnych do końca przyczyn nie zdecydowano się na remont w trzech pierwszych lokalizacjach, zdecydowano, że statek musi trafić do Gdańska.
Sprostowanie: 
Statek nie musiał trafić do Gdańska. Rozmowy z armatorem mające na celu sprowadzenie tego projektu do Gdańska trwały ponad pół roku. Armator dokonał wyboru najlepszej oferty w oparciu o prace kilkunastu osób z kilku Polskich firm szczególnie zainteresowanych tym prestiżowym projektem. Niestety potknięcia ze strony armatora, nie do końca przemyślana polityka „Public Relations” oraz niekompetencja kilku firm z nami współpracujących spowodowała nagonkę prasową i ciąg nieprzychylnych decyzji władz. 
Firmy odpowiadające za sprowadzenie jednostki do Gdańska kontynuowały pracę przy projekcie do lipca 2008.
Pobyt w Polsce.
27 lutego 2006 roku "SS Rotterdam" wszedł do gdańskiego portu. Do publicznej wiadomości przedostały się informacje, że remont statku wiązałby się z usunięciem 180 ton azbestu i różnych elementów wyposażenia nim skażonych (łącznie nawet do 1600 ton rozmaitych materiałów). Ujawnienie tych planów wywołało pojawienie się w mediach szeregu artykułów i audycji, w których "SS Rotterdam" nazywano „azbestową bombą”. Stocznie Gdańska i Gdyni odmówiły podjęcia się remontu jednostki, a Wojewoda Pomorski, Piotr Ołowski, nie wydał pozwolenia na prace remontowe z azbestem w porcie morskim Gdańsk, który w części znajduje się na obszarze chronionym Natura 2000. 12 kwietnia gdańska prasa doniosła o wydaniu przez Urząd Morski w Gdyni pozwolenia na remont statku. 27 kwietnia podczas kontroli jednostki przez funkcjonariuszy Straży Granicznej, w okrętowych chłodniach znaleziono 400 metrów sześciennych azbestu, który nie był zgłoszony podczas kontroli granicznej. Straż Graniczna powiadomiła Prokuraturę o możliwości popełnienia przestępstwa. Urząd Morski w Gdyni wydał decyzję nakazującą statkowi opuszczenie polskich wód terytorialnych do 10 lipca, a Główny Inspektor Ochrony Środowiska nakazał wywieźć nielegalnie wwiezione do Polski worki z azbestem do 15 lipca. Właściciel statku nie zastosował się do żadnego z tych poleceń i w międzyczasie (13 lipca) zawarł ze Stocznią Gdańską kontrakt na udostępnienie nabrzeży i remont wycieczkowca. Wojewoda Pomorski wyznaczył armatorowi termin opuszczenia Polski na 18 lipca 2006 pod groźbą wdrożenia postępowania egzekucyjnego. Przedstawiciel armatora odwołał się od tej decyzji do Ministra Gospodarki Morskiej, Rafała Wiecheckiego, który 1 sierpnia podtrzymał decyzję o wydaleniu statku poza polskie wody terytorialne zaznaczając, że dopuszcza możliwość jego powrotu po usunięciu 400 metrów sześciennych azbestu będącego głównym przedmiotem sporu. Transatlantyk opuścił polskie wody terytorialne 25 sierpnia 2006 i holowany przez holownik Bazalt udał się do Wilhelmshaven, gdzie dotarł 2 września.
Kontrowersje.
"Rotterdamowi" od początku jego pobytu w Gdańsku towarzyszyło bardzo duże zainteresowanie mediów, które wywierały presję na ośrodki decyzyjne w celu wydalenia zabytkowej jednostki. Najczęściej w informacjach prasowych pomijano fakt umorzenia przez Prokuraturę postępowania wyjaśniającego dotyczącego wwiezienia azbestu w chłodniach statku bez zgłoszenia tego odpowiednim służbom. Zgodnie z wyjaśnieniami armatora takie zgłoszenie miało miejsce i z tego powodu Prokuratura nie dopatrzyła się znamion przestępstwa.
W całym procesie przygotowania do realizacji projektu w Gdańsku powstały między innymi projekt tymczasowej stoczni w okolicach Pirsu Rudowego gdzie zacumowany był SS ROTTERDAM, projekt technologiczny procesu usunięcie azbestu, analiza możliwości składowania śmieci azbestowych w mogilnikach polskich i za granicą. Wykonane zostało też rozpoznanie \Stoczni Gdańskiej i Gdyńskiej dotyczące możliwości przyjęcia jednostki o niemałych gabarytach. Były prowadzone rozmowy ze stoczniami jednak ze względu na przewidywaną długość projektu i ograniczenia w zakresie ilości usuwanych odpadów azbestowych rozmowy te nie przyniosły żadnych efektów.
Inną przemilczaną przez media kwestią jest powszechność azbestu na jednostkach na służbie, a zbudowanych w latach 80. XX wieku i wcześniej. Statki zabezpieczane przeciwpożarowo azbestem są remontowane w stoczniach na całym świecie, w tym i w Polsce. Przy pracach tego typu stosuje się specjalistyczne procedury i środki zabezpieczające ograniczające do minimum ryzyko skażenia ludzi i środowiska.
Pobyt w Niemczech.
Wobec problemów, jakie armator statku napotkał w Polsce, zdecydował się na remont w Wilhelmshaven w Niemczech. Prace związane z przebudową i remontem rozpoczęły się w październiku 2006. Wykonawcą jest holenderska firma Infinity, która do usuwania azbestu zatrudniła polskich robotników, za pośrednictwem firmy Derksen Diensverlening i jej oddziału w Gliwicach. Jak doniosły polskie media robotnicy pracowali w fatalnych warunkach, m.in. w nieodpowiednich kombinezonach i w niesprawnych maskach przeciwpyłowych. Szwankowało też zabezpieczenie przeciw azbestowe całego statku. Polacy skarżyli się również na przepełnione mieszkania, w których ich zakwaterowano i wyżywienie. Według polskich robotników pracodawca miał ich także oszukiwać przy wypłatach i poddawać ciągłemu mobbingowi.
Wg informacji ostatniego kapitana s/s Rotterdam- Mariusza Szpetulskiego (podczas postoju w Wilhelmshaven), wieści o uszkodzonych maskach są nieprawdziwe, narzekanie pracowników(nie dotyczy to polskiej załogi statku) spowodowane było interwencjami policji niemieckiej po licznych ekscesach alkoholowych. A zabezpieczenie przeciw azbestowe-maski i kombinezony, spełniały wszystkie wysokie holenderskie normy. Kilkukrotne małe zarzewia ognia na niewielką skalę były spowodowane skomplikowaną konstrukcją statku, brakiem dokładnych planów i niedbalstwem wykonawców.
Remont statku w Wilhelmshaven pomimo doniesień prasy przebiegał bez większych problemów. Stan konstrukcji jednostki wymagał w niektórych miejscach większych niż pierwotnie zakładano prac. Spowodowało to przeciągnięcie się prac remontowych.
Nie obyło się również bez wpadek. Pożar w rufowych pomieszczeniach aluminiowego pokładu słonecznego zmusił właściciela do zbudowania od nowa części nadbudówki. Złamane ramię dźwigu podczas podnoszenia kontenera wprawdzie nie uszkodziło kadłuba, ale zniszczone zostały odrestaurowane mechanizmy wind firmy Otis. No i na koniec pożar w siłowni podczas wypompowywania resztek paliwa mało co nie skończył się tragedią. Te i inne przypadki na pewno wpłynęły na termin zakończenia prac.
Część remontu wykonywana w Niemczech zakończyła się 2 sierpnia 2008, wtedy jednostka wyruszyła w swój ostatni rejs do Rotterdamu. 
w Roterdamie.
Przyjęcie SS ROTTERDAM w porcie macierzystym zaplanowane zostało na 4 sierpnia koło południa. 
Tam też odbędzie się ostatni etap prac związanych z remontem jednostki.

</doc>
<doc id="470616" url="https://pl.wikipedia.org/wiki?curid=470616" title="Hate (zespół muzyczny)">
Hate (zespół muzyczny)

Hate – polska grupa wykonująca muzykę z pogranicza death i black metalu. Powstała w 1990 roku w Warszawie z inicjatywy gitarzysty i wokalisty Adama Buszko, gitarzysty Andrzeja „Quacka” Kułakowskiego, basisty Marcina „Martina” Russaka oraz perkusisty Piotra „Mittloffa” Kozieradzkiego. Jedynym członkiem oryginalnego składu pozostaje Buszko, który pełni w kwartecie funkcję głównego kompozytora i autora tekstów. Od 2015 roku skład Hate współtworzą perkusista Paweł „Pavulon” Jaroszewicz oraz muzycy koncertowi – gitarzysta Dominik „Domin” Prykiel i basista Piotr „Kain” Kołakowski.
Formacja przez niemal piętnaście lat działalności pozostawała w artystycznym podziemiu, stylistycznie nawiązywała wówczas do dokonań amerykańskiego zespołu Deicide. Grupa Hate zyskała na popularności po wydanym w 2005 roku albumie "Anaclasis – A Haunting Gospel of Malice &amp; Hatred" poszerzając jednocześnie formułę prezentowanej muzyki o wpływy black i industrial metalu. Byli i obecni członkowie grupy utworzyli lub współtworzyli liczne zespoły i projekty poboczne, m.in. takie jak: Mothernight, Pyorrhoea, Devilyn, Riverside, Imperator, Saltus, czy Naumachia.
Historia.
Zespół powstał w 1990 roku w Warszawie pod nazwą Infected. W skład zespołu weszli gitarzysta i wokalista Adam Buszko, gitarzysta Andrzej „Quack” Kułakowski znany z występów w grupie Imperator, basista Marcin „Martin” Russak oraz perkusista Piotr „Mittloff” Kozieradzki. Wkrótce potem formacja przyjęła nazwę Hate.
W 1992 roku w warszawskim studiu Power Play zespół zarejestrował pierwsze demo zatytułowane "Abhorrence", wydane nakładem wytwórni muzycznej Hate Productions, tego samego roku zespół wystąpił podczas festiwalu S'thrash'ydło w Ciechanowie. Wkrótce potem skład opuścił Russak, którego zastąpił Daniel. W 1994 roku nakładem Loud Out Records ukazało się demo pt. "Evil Art". Materiał został zarejestrowany w Izabelin Studio. Następnie zespół opuścił Kułakowski, którego zastąpił Ralph. W 1995 roku w studiu Power Play zespół nagrał trzecie demo pt. "The Unwritten Law" wydane przez firmę Vox Mortisref. W 1996 roku w warszawskim studiu Hard zespół nagrał swój pierwszy album pt. "Daemon Qui Fecit Terram" wydany tego samego roku nakładem Vox Mortisref.
Na przełomie 1998 w olsztyńskim Selani Studio zespół nagrał swój drugi album zatytułowany "Lord is Avenger". Wydawnictwo ukazało się tego samego roku nakładem wytwórni muzycznej Novum Vox Mortiis. Była to ostatnia płyta zarejestrowana z udziałem Daniela, którego zastąpił Cyprian Konador. Nagrania były promowane podczas trasy koncertowej wraz z grupami Christ Agony i Heresy oraz pojedynczych występów wraz z takimi grupami jak: Dark Funeral, Marduk czy Vader. W 1999 roku nakładem Metal Mind Productions ukazał się pierwszy minialbum grupy pt. "Victims". Na płycie oprócz autorskich kompozycji znalazły się interpretacje utworów „The Kill” Napalm Death i „Postmortem” z repertuaru grupy Slayer. 20 marca 2000 roku ukazała się kompilacja "Evil Decade of Hate". Tego samego roku grupa podjęła się organizacji trasy koncertowej w Polsce pod patronatem Apocalypse Productions. W ramach tournée Victims Tour 2000 wystąpiły ponadto grupy Yattering, Mess Age i Sacrilegium.
W 2001 roku w studiu Serakos zespół nagrał trzeci album zatytułowany "Cain’s Way". Nagrania ukazały się tego samego roku wyłącznie w Polsce nakładem Apocalypse Productions w kooperacji z Koch International. Wkrótce potem z zespołu odszedł perkusista Piotr „Mittloff” Kozieradzki, którego zastąpił Dariusz „Hellrizer” Zaborowski. Tego samego roku zespół wystąpił podczas objazdowego festiwalu Thrash'em All wraz grupami Behemoth, Lux Occulta, Krisiun i Vader, ponadto ukazała się również kompilacja nagrań zespołu pt. "Holy Dead Trinity". Na płycie znalazły się nagrania pochodzące z albumu "Lord is Avenger" (1998) oraz minialbumu "Victims" (1999). W 2002 roku nakładem World War III w Stanach Zjednoczonych ukazał się album "Cain’s Way". Wkrótce potem muzycy podpisali kontrakt z wytwórnią muzyczną Empire Records. Również w 2002 roku grupa wzięła udział w Revelations Tour w Polsce poprzedzając zespół Vader.
W 2003 roku ukazał się czwarty album grupy pt. "Awakening of the Liar" wydany nakładem Empire Records. W 2004 roku zespół podpisał kontrakt z francuską wytwórnią płytową Listenable Records. Nakładem firmy, 23 lutego tego samego roku na świecie został wydany album "Awakening of the Liar". Natomiast w czerwcu ukazał się pierwszy album DVD zespołu zatytułowany "Litanies of Satan". Na początku 2005 roku z przyczyn osobistych z zespołu odszedł gitarzysta Hate – Piotr „Kaos” Jeziorski. Podczas koncertów w ramach trasy Ultimate Domination Tour zastąpił go Łukasz „Lucas” Musiuk znany z występów w grupie Pyorrhoea. Z kolei Konadora tymczasowo zastąpił Tomasz „Cyklon” Węglewski. Tego samego roku ponownie nakładem Listenable Records ukazał się kolejny album Hate pt. "Anaclasis – A Haunting Gospel of Malice &amp; Hatred". Kompozycje zostały zarejestrowane w biuałostockim Hertz Studio. Pod koniec roku do zespołu dołączył gitarzysta Kamil „Hellbeast” Kondracki, znany z występów w grupach Chaosphere i Damned.
Na początku 2006 roku z zespołu odszedł perkusista Dariusz „Hellrizer” Zaborowski, który poświęcił się działalności w zespole Discordian. Muzyka zastąpił Stanisław „Hexen” Malanowicz, który współpracował z takimi zespołami jak Damned, Chaosphere i Sunwheel. Wkrótce potem z zespołu odszedł również Kondracki, którego zastępował podczas koncertów muzyk sesyjny Łukasz „Lucas” Musiuk. Ostatecznie nowym gitarzystą został Konrad „Destroyer” Ramotowski znany z koncertowego składu formacji Crionics. Rok później skład opuścił Konador, którego zastąpił Sławomir „Mortifer” Archangielskij. W 2008 roku ukazał się szósty album zespołu pt. "Morphosis" wydany nakładem francuskiej wytwórni muzycznej Listenable Records. W ramach promocji wydawnictwa został realizowany teledysk do utworu „Threnody” w reżyserii Macieja „Dombro” Dąbrowskiego.
Na przełomie lutego i marca 2009 roku zespół wystąpił na Ukrainie, Słowacji, w Ruminii, Austrii, Francji, Hiszpanii oraz we Włoszech. Kolejne koncertu muzycy dali w Polsce w ramach Morphosis Tour 2009. Z kolei latem zespół Hate wystąpił podczas licznych festiwali, w tym m.in.: na Infernal Damnation Festival, Hardline Therapy Open Air Festival, Death Feast Open Air, Kaltenbach Open Air oraz Summer Breeze Open Air. Natomiast pod koniec roku zespół po raz pierwszy wystąpił w Brazylii gdzie promował album "Morphosis". W międzyczasie grupa rozpoczęła prace na kolejnym albumem studyjnym roboczo zatytułowanym "Hero Cultus". W październiku tego samego roku grupa wystąpiła w Niemczech, Danii i Holandii. Następnie, w listopadzie grupa dała dziewięć koncertów w Meksyku.
W styczniu 2010 roku muzycy Hate odbyli europejską trasę koncertową wraz z zespołem Incantation. Natomiast pod koniec lutego zespół odbył trasę koncertową Rebellion Tour 2010 w Polsce. Podczas koncertów wystąpiły także takie zespoły jak: Darzamat, Vedonist, Dragon’s Eye, Sammath Naur oraz Unquadium. W maju formacja dała szereg koncertów w Stanach Zjednoczonych poprzedzając Hypocrisy. W lipcu tego samego roku w białostockim Hertz Studio zespół nagrał siódmy album pt. "Erebos". Wydawnictwo ukazało się w Europie 15 listopada 2010 roku. Wcześniej, w październiku 2010 roku nakładem Witching Hour Productions w formie płyty gramofonowej ukazały się reedycje albumów "Anaclasis – A Haunting Gospel of Malice &amp; Hatred" oraz "Morphosis". Również w październiku kwartet odbył trasę koncertową w Polsce wraz z grupami Decapitated, Christ Agony i Vedonist. Natomiast na przełomie listopada i grudnia zespół wystąpił w Rosji, Mołdawii i na Ukrainie.
22 lutego 2011 roku odbyła się premiera "Erebos" w Stanach Zjednoczonych. W marcu tego samego roku kwartet rozpoczął trzymiesięczną trasę koncertową w USA. Grupa wystąpiła m.in. u boku takich formacji jak: Rotting Christ, Melechesh, Sepultura, Belphegor, Keep of Kalessin oraz Nevermore. We wrześniu zespół podpisał kontrakt wydawniczy z austriacką wytwórnią muzyczną Napalm Records. Tego samego miesiąca został opublikowany teledysk do utworu tytułowego z płyty "Erebos". Pod koniec miesiąca muzycy rozpoczęli europejską trasę koncertową. Zespół dał szereg koncertów m.in. w Danii, Wielkiej Brytanii i Niemczech. Występy Hate poprzedziły grupy Vesania, Negură Bunget, Inferi oraz Livarkahil. Pod koniec listopada grupa ponownie udała się do Ameryki Północnej. Zespół dał szereg koncertów w USA i Kanadzie poprzedzając występy Mayhem oraz Keep of Kalessin.
W kwietniu 2012 roku zespół ponownie udał się do Brazylii gdzie odbył krótką trasę koncertową. Po powrocie do Europy, w czerwcu formacja wzięła udział w objazdowym festiwalu Metal Fest w Niemczech, Polsce, Czechach, Szwajcarii, Chorwacji, Włoszech i Austrii. Wkrótce potem zespół rozpoczął prace nad kolejnym albumem studyjnym. Ósma płyta Hate pt. "Solarflesh – A Gospel of Radiant Divinity" została zarejestrowana w warszawskim Sound Division Studio w Warszawie we współpracy z inżynierami dźwięku Filipem „Heinrich” Hałuchą i Arkadiuszem „Maltą” Malczewskim. Gościnnie w nagraniach wzięła udział grecka wokalistka Androniki Skoula znana m.in. ze współpracy z formacją Septic Flesh. Wydawnictwo ukazało się w Europie 30 stycznia 2013 roku nakładem wytwórni muzycznej Napalm Records. Natomiast 5 lutego, tego samego roku materiał trafił do sprzedaży w Stanach Zjednoczonych. W nocy z 5 na 6 kwietnia 2013 roku na kilka dni przed swoimi 28 urodzinami we śnie zmarł basista zespołu Sławomir „Mortifer” Archangielskij. Przyczyną śmierci muzyka były zaburzenia rytmu serca. Został pochowany 17 kwietnia 2013 na cmentarzu Czerniakowskim na Sadybie w Warszawie.

</doc>
<doc id="470617" url="https://pl.wikipedia.org/wiki?curid=470617" title="Atmosfera Ziemi">
Atmosfera Ziemi

Atmosfera Ziemi – powłoka gazowa otaczająca planetę Ziemię utrzymywana przy powierzchni przez grawitację planety. Podnosi temperaturę powierzchni Ziemi dzięki efektowi cieplarnianemu, zmniejsza różnice temperatur między stroną dzienną i nocną oraz letnią i zimową. Pozwala także na istnienie wody w stanie ciekłym, różnorodnego życia na Ziemi, dostarczając substancji niezbędnych do jego podtrzymania i chroniąc przed promieniowaniem ultrafioletowym.
W atmosferze zachodzą złożone procesy, określane zbiorczo jako zjawiska atmosferyczne. Należą do nich procesy związane z obiegiem wody, zjawiska optyczne i wyładowania atmosferyczne.
Masa atmosfery ziemskiej to około 5·1015 ton, czyli w przybliżeniu jedna milionowa masy planety.
Skład.
Atmosfera ziemska jest niejednorodną powłoką złożoną z mieszaniny gazów zwanej powietrzem. Głównymi składnikami suchego powietrza są: azot (78,084% objętości), tlen (20,946%), argon (0,934%), dwutlenek węgla (0,0408%). Zawartość dwutlenku węgla zmienia się w cyklu rocznym oraz systematycznie rośnie. Ważnym składnikiem jest również para wodna, nieuwzględniona w tym zestawieniu; jej zawartość przy powierzchni zwykle zmienia się w granicach 1–4%. Są to tak zwane składniki główne.
Atmosfera Ziemi zawiera także śladowe ilości gazów szlachetnych (hel, neon, krypton i ksenon), oraz metan, wodór, tlenek i podtlenek azotu, ozon (tzw. składniki drugorzędne) i związki siarki, a także (w znacznie mniejszych ilościach) m.in. radon, jod, amoniak i tzw. aerozole atmosferyczne (np. pyły gleb, mikroorganizmy oraz substancje powstające w wyniku działalności gospodarczej człowieka), w tym aerozole promieniotwórcze (z największą rolę cząstek o średnicach 0,05-0,035 μm). 
Substancje, których stężenie jest zmienne w czasie i przestrzeni nazywamy domieszkami. Należą do nich np. ozon, siarkowodór, amoniak, metan, dwutlenek azotu, freony i inne węglowodory. Specjalną domieszką jest także woda. Występuje ona w atmosferze w trzech stanach skupienia - kropelek, kryształków lodu oraz pary wodnej.
Pionowy podział atmosfery ziemskiej.
Zmiana temperatury w przekroju pionowym, zmiany składu chemicznego i stopnia jonizacji cząsteczek atmosfery są podstawą wydzielania warstw zwanych sferami. Mieszanie się powietrza powoduje, że nie można między nimi wyznaczyć wyraźnych liniowych granic. Granicami są cienkie strefy przejściowe zwane pauzami. Ustalono, że nazwa pauzy pochodzi od nazwy sfery leżącej poniżej.
Wyróżnia się następujące strefy:
Znaczenie atmosfery dla życia na Ziemi.
Obecność atmosfery i jej skład mają istotny wpływ na życie na Ziemi. Atmosfera chroni organizmy żywe Ziemi przed częścią wysokoenergetycznego promieniowania elektromagnetycznego i cząstkami promieniowania kosmicznego.
Zmiany w atmosferze Ziemi.
Skład atmosfery ziemskiej ulegał w przeszłości istotnym zmianom. Początkowo ziemska atmosfera składała się z najlżejszych frakcji pierwotnej materii Układu Słonecznego – wodoru i helu. Jednak stosunkowo szybko (w skali geologicznej) ta pierwotna atmosfera uległa rozproszeniu na skutek gwałtownych procesów geologicznych, zderzeń z planetoidami i oddziaływania z wiatrem słonecznym. W jej miejsce pojawiły się gazy uwalniane z głębi uformowanej już skorupy ziemskiej: dwutlenek węgla, para wodna, amoniak i pewna ilość azotu.
3–4 miliardy lat temu pojawiły się na Ziemi pierwsze bakterie. Ich gwałtowny rozwój oraz późniejszy rozwój innych organizmów, spowodował pojawienie się w atmosferze tlenu. Ilość tlenu stopniowo wzrastała na skutek zachodzącej w tych organizmach fotosyntezy, w której węgiel z dwutlenku węgla jest włączany do glukozy, zaś tlen jest wydalany. Zatem malała ilość CO2, natomiast wzrastała ilość O2 i azotu, który był uwalniany przez bakterie z amoniaku.
Istnieją przesłanki, aby sądzić, że działalność człowieka, poczynając od czasów rozwoju rolnictwa – zamiany lasów w pola uprawne i rozwoju hodowli zwierząt, spowodowała odwrócenie się tendencji i ponowny stopniowy wzrost ilości dwutlenku węgla i metanu w atmosferze. W dobie rewolucji przemysłowej i dalszego industrialnego rozwoju cywilizacji ludzkiej procesy te uległy gwałtownemu przyspieszeniu.

</doc>
<doc id="470618" url="https://pl.wikipedia.org/wiki?curid=470618" title="Laura Linney">
Laura Linney

Laura Linney (ur. 5 lutego 1964 w Nowym Jorku) – amerykańska aktorka, trzykrotnie nominowana do Oscara za role pierwszo- i drugoplanowane.
Życiorys.
Urodziła się w Nowym Jorku. Jej matka, Ann Perse (z domu Leggett) pracowała jako pielęgniarka w Memorial Sloan-Kettering Cancer Center. Ojciec – Romulus Linney, jest autorem sztuk scenicznych i profesorem. Prapradziadkiem Laury jest Romulus Zachariah Linney, republikanin zasiadający w Kongresie. Linney ma również przyrodnią siostrę – Susan.
W 1982 ukończyła Northfield Mount Hermon School. Następnie uczęszczała na Northwestern University, by przenieść się na Brown University, gdzie w 1986 uzyskała licencjat. Później podjęła naukę w Juilliard School.

</doc>
<doc id="470622" url="https://pl.wikipedia.org/wiki?curid=470622" title="Antoni Macoszek">
Antoni Macoszek

Antoni Macoszek (ur. 20 maja 1867 w Milikowie, zm. 9 stycznia 1911 w Bielsku) – ksiądz katolicki, działacz społeczny, publicysta.
Życiorys.
Urodził się w rodzinie tkacza Jana i Marii z Cyhanów. Po maturze w gimnazjum w Cieszynie ukończył teologię w Ołomuńcu, gdzie też przyjął święcenia kapłańskie (1893). Pracował jako duszpasterz w Cierlicku, Pietwałdzie i Boguminie. Od 1901 pełnił funkcję pierwszego proboszcza w nowo założonej parafii pod wezwaniem NMP Wspomożenia Wiernych w Dziedzicach (dziś Czechowice-Dziedzice w woj. śląskim).
Był założycielem Czytelni Polskiej i Kasy Reiffeisena w Boguminie oraz współzałożycielem Polskiego Towarzystwa Ludoznawczego w Cieszynie (1901). Realizując pomysł ks. Macoszka w sierpniu 1903 r. Towarzystwo to zorganizowało w Cieszynie wystawę etnograficzną. Współpracował z ówczesnym redaktorem “Gwiazdki Cieszyńskiej”, ks. Józefem Londzinem. Sam był redaktorem “Posła Związku Śląskich Katolików”, miał również wpływ na profil “Zarania Śląskiego”. Działał w Dziedzictwie bł. Jana Sarkandra dla ludu polskiego na Śląsku oraz w Macierzy Szkolnej Księstwa Cieszyńskiego (od 1910 r. jako wiceprezes). W Dziedzicach założył Spółkę Spożywczą oraz Spółkę Drenarską, której był przewodniczącym.
Ks. Macoszek energicznie przeciwstawiał się germanizacji Śląska Cieszyńskiego. Pomimo nacisków władz dzieci polskie uczył religii po polsku. Był inicjatorem powołania Komitetu Obywatelskiego, który sprowadził z Krakowa siostry felicjanki. Od 1907 r. prowadziły one w Dziedzicach przytułek i ochronkę dla polskich dzieci.
Ks. Macoszek był autorem pierwszego polskiego przewodnika turystycznego po Śląsku Cieszyńskim, a w tym i śląskich Beskidach pt. "Przewodnik po Śląsku Cieszyńskim wraz z opisem topograficzno-etnograficznym i szkicem dziejów Księstwa Cieszyńskiego" (Lwów 1901) oraz aktywnym turystą i krajoznawcą, jednym z animatorów polskiej zorganizowanej turystyki na Śląsku Cieszyńskim. Wchodził w skład pierwszego zarządu Polskiego Towarzystwa Turystycznego “Beskid” w Cieszynie (1910). Był również autorem "Odezwy w sprawie zebrania materiału do przedstawienia zasług duchowieństwa katolickiego na różnych polach życia ludu śląskiego" (1905) oraz powieści pt. "Pan Jezus na Krzyżu w kościele Panny Marii w Gdańsku" wydanej przez Dziedzictwo bł. Jana Sarkandra (1907).
Zmarł w wyniku ran, odniesionych podczas napadu rabunkowego na jego probostwo w Dziedzicach.

</doc>
<doc id="470625" url="https://pl.wikipedia.org/wiki?curid=470625" title="Chocz (ujednoznacznienie)">
Chocz (ujednoznacznienie)



</doc>
<doc id="470626" url="https://pl.wikipedia.org/wiki?curid=470626" title="Robert F. Kennedy">
Robert F. Kennedy

Robert Francis „Bobby” Kennedy, znany również jako „RFK” (ur. 20 listopada 1925 w Brookline, zm. 6 czerwca 1968 w Los Angeles) – amerykański polityk, 64. prokurator generalny Stanów Zjednoczonych (1961–1964), senator stanu Nowy Jork (1965–1968), młodszy brat 35. prezydenta Stanów Zjednoczonych, Johna F. Kennedy’ego.
Wczesne życie i edukacja.
Urodził się 20 listopada 1925 w Brooklinie w stanie Massachusetts jako siódme dziecko Rose i Josepha P. Kennedych. Jego rodzice pochodzili z zamożnych rodzin irlandzkich imigrantów. Małżeństwo Kennedych stawiało na naukę rywalizacji wśród swoich dzieci, Joseph zaplanował, że jego dzieci osiągną najwyższe stanowiska w państwie. Robert w dzieciństwie miał cechować się zaszczepionym duchem rywalizacji, ale także nieśmiałością i wrażliwością, a także pobożnością.
W 1938 przeprowadził się z rodziną do Wielkiej Brytanii, gdzie jego ojciec objął stanowisko ambasadora, które piastował przez dwa lata. Robert wrócił do Stanów Zjednoczonych niedługo przed wybuchem II wojny światowej. Podczas wojny służył w amerykańskiej marynarce wojennej. W trakcie pełnienia służby w 1944 zginął jego brat Joseph Patrick Kennedy Jr. W 1946 był marynarzem na niszczycielu nazwanym na cześć jego poległego brata.
Parokrotnie zmieniał szkołę w związku z przeprowadzkami rodziny. Od 1942 uczęszczał do Milton Academy, a w 1948, po odbyciu służby wojskowej podczas II wojny światowej, ukończył Harvard z tytułem licencjata nauk politycznych. Ukończył także University of Virginia School of Law w 1951. W trakcie nauki w Virginii poślubił Ethel Skakel, koleżankę jego siostry, Jean.
Początek kariery.
W 1951 został członkiem Stowarzyszenia Adwokatów Massachusetts. W listopadzie tego samego roku Kennedy przeprowadził się wraz z żoną i córką do kamienicy w dzielnicy Georgetown w Waszyngtonie i rozpoczął pracę jako prawnik w Sekcji Bezpieczeństwa Wewnętrznego Wydziału Karnego Departamentu Sprawiedliwości Stanów Zjednoczonych. W lutym 1952 został przeniesiony na Brooklyn, gdzie pracował jako asystent prokuratora generalnego we wschodnim Nowym Jorku. Zarządzał wygraną kampanią swojego brata Johna do Senatu w 1952.
W 1953, dzięki wpływom ojca, został mianowany na jednego z asystentów Stałej Podkomisji Dochodzeniowej Senatu, a jego bezpośrednim przełożonym został republikanin Roy M. Cohn. Po sporze z Cohnem w 1953 zrezygnował ze stanowiska, jednak wrócił do podkomisji w lutym 1954 jako doradca z ramienia demokratów. Rok później został głównym doradcą komisji. Prowadził śledztwo w sprawie rzekomych wpływów komunistów w administracjach prezydenckich. W 1957 był głównym doradcą senackiej komisji prowadzącej śledztwo w sprawie haraczy pracowniczych. Oskarżał wtedy m.in. Jimmiego Hoffa o defraudację pieniędzy należących do związku zawodowego.
Prokurator generalny Stanów Zjednoczonych (1961–1964).
Po wygranej Johna F. Kennedy’ego w wyborach prezydenckich w 1960 (w której kierował jego zwycięską kampanią wyborczą), nowo wybrany prezydent mianował swojego brata (który był też członkiem jego sztabu wyborczego w kampanii) prokuratorem generalnym.
Podczas jego kadencji na tym stanowisku liczba wyroków skazujących przeciwko przestępczości zorganizowanej miała wzrosnąć ośmiokrotnie. Podczas kadencji prokuratora generalnego zaczął działać na rzecz praw obywatelskich dla Afroamerykanów.
Berlin.
Jako jeden z najbliższych doradców prezydenta, Kennedy odegrał kluczową rolę w wydarzeniach związanych z kryzysem berlińskim w 1961. Działając głównie poprzez prywatne połączenie z radzieckim szpiegiem Georgiiem Bolszakowem, przekazywał ważne komunikaty dyplomatyczne między rządami amerykańskim i sowieckim. To połączenie pomogło USA w zorganizowaniu szczytu w Wiedniu w czerwcu 1961, na którym doszło do spotkania Nikity Chruszczowa z Johnem Kennedym.
Jimmy Hoffa.
Jako prokurator generalny Kennedy prowadził bezlitosną krucjatę przeciwko przestępczości zorganizowanej i mafii. W 1962 Jimmy Hoffa został oskarżony o wymuszanie haraczy od firmy zatrudniającej członków związku Teamsters. Proces zakończył się fiaskiem, gdyż ława przysięgłych nie mogła uzgodnić ostatecznego wyroku. Później został jednak przyłapany na próbie przekupstwa jednego z przysięgłych – otrzymał karę ośmiu lat pozbawienia wolności. W 1964 skazano go za defraudację 1,7 miliona dolarów ze związkowego funduszu emerytalnego. Po trzech latach apelacji, w 1967 Hoffa trafił do więzienia na 58 miesięcy. Wyszedł jednak na wolność w 1971 po ułaskawieniu przez prezydenta Nixona z zastrzeżeniem, że nie może przez 10 lat prowadzić działalności związkowej. Hoffa zaginął w 1975.
Walka o prawa człowieka.
Przez właściwie całą swoją karierę polityczną zaangażowany był w walkę o egzekwowanie praw obywatelskich. W 1962 zdawało się to obejmować prawie każdą dziedzinę jego życia publicznego i prywatnego, od ścigania skorumpowanych urzędników wyborczych z Południa po odbieranie późnych nocnych telefonów Coretty Scott King w sprawie uwięzienia jej męża po demonstracji w Alabamie.
Podczas swojej kadencji, jako prokurator generalny, podjął najbardziej energiczną i wytrwałą desegregację administracji, jakiej kiedykolwiek doświadczył Kapitol. Zażądał, aby każdy obszar rządu zaczął rekrutować realistyczne poziomy czarnych pracowników oraz pracowników zróżnicowanego pochodzenia etnicznego, posuwając się nawet do krytykowania wiceprezydenta Johnsona za jego niepowodzenie w desegregacji własnego personelu biurowego.
Odegrał dużą rolę w protestach Freedom Riders. Działał po zamachach bombowych na autobusy w Anniston, aby pomóc Jeźdźcom w kontynuowaniu ich podróży, wysyłając Johna Seigenthalera, swojego asystenta, do Alabamy, aby spróbować zapewnić tam bezpieczeństwo Jeźdźców. Przekonał on menedżera The Greyhound Corporation, aby pozyskał operatora autokaru, który byłby skłonny prowadzić specjalny autobus na kontynuację Freedom Ride od Birmingham do Montgomery w stanie Alabama, podczas okrężnej podróży do Jackson, Missisipi.
Później, podczas ataku i spalenia przez wściekły biały tłum Pierwszego Kościoła Baptystów w Montgomery, w którym obecni byli Martin Luther King Jr. i około 1500 sympatyków, prokurator generalny zadzwonił do Kinga, prosząc go o zapewnienie, że nie opuszczą budynku, dopóki siły marszałków USA i Gwardii Narodowej, które wysłał, nie zabezpieczą terenu. King później publicznie podziękował mu za wysłanie sił do przerwania ataku, który w przeciwnym razie mógłby zakończyć jego życie.
Senator Stanu Nowy Jork (1965–1968).
Dziewięć miesięcy po zamachu na jego brata, Kennedy postanowił ubiegać się o miejsce w Senacie Stanów Zjednoczonych, reprezentując stan Nowy Jork. Ogłosił swoją kandydaturę 25 sierpnia 1964, dwa dni przed zakończeniem Konwencji Demokratów. Rozważał możliwość ubiegania się o to miejsce od wczesnej wiosny, ale także rozważał sugestię gubernatora Massachusetts o całkowitym porzuceniu polityki po katastrofie samolotu i obrażeniach jego brata Teda w czerwcu.
W czerwcu 1964, razem z żoną i trójką dzieci, przybył m.in. do Polski z prywatną wizytą. Jej celem były odwiedziny u swoich polskich krewnych z rodziny Radziwiłłów, z którymi się spowinowacili poprzez małżeństwo siostry Jacqueline Kennedy – Caroline Lee Bouvier z księciem Stanisławem Radziwiłłem. Pozytywne przyjęcie w Europie przekonało go do pozostania w polityce.
Jego przeciwnikiem w wyborach z 1964 był republikański urzędujący senator Kenneth Keating, który usiłował przedstawić Kennedy’ego jako aroganckiego marudera, ponieważ RFK nie mieszkał w stanie Massachusetts.
Wygrał listopadowe wybory i został 33. senatorem stanu Nowy Jork.
Był przeciwnikiem amerykańskiego zaangażowania w wojnę w Wietnamie. 28 stycznia 1967 roku Kennedy rozpoczął dziesięciodniowy pobyt w Europie, spotykając się z Haroldem Wilsonem w Londynie, który doradził mu, aby powiedział prezydentowi Johnsonowi, że wierzy, że trwający konflikt w Wietnamie jest zły.
Podczas swoich lat jako senator pomógł rozpocząć udany projekt przebudowy w dotkniętym ubóstwem Bedford-Stuyvesant na Brooklynie. Schlesinger pisał, iż Kennedy miał nadzieję, że Bedford-Stuyvesant stanie się przykładem narzuconego przez siebie rozwoju dla innych zubożałych dzielnic. Kennedy miał trudności z uzyskaniem poparcia ze strony prezydenta Johnsona, którego administracja została oskarżona przez Kennedy’ego o sprzeciwianie się programowi „specjalnego wpływu”, który miał przynieść federalny postęp, który popierał. Robert B. Semple Jr. powtórzył podobne zdanie we wrześniu 1967 roku, pisząc, że administracja Johnsona przygotowywała „skoncentrowany atak” na propozycję Roberta F. Kennedy’ego, zgodnie z którą Semple, jak twierdził, „zbuduje więcej i lepsze tanie mieszkania w slumsach poprzez prywatne przedsiębiorstwa”. Kennedy zwierzył się dziennikarzowi Jackowi Newfieldowi, że nawet podczas gdy próbował współpracować z administracją poprzez rozmowy z jej członkami i próbę wypracowania kompromisu dotyczącego ustawy, „Nawet nie próbowali razem czegoś osiągnąć. Dla nich to tylko polityka”.
Odwiedził także deltę Missisipi jako członek komisji senackiej dokonującej przeglądu skuteczności programów „Wojny z ubóstwem”, w szczególności ustawy o możliwościach gospodarczych z 1964 r. Marian Wright Edelman opisała Kennedy’ego jako „głęboko poruszonego i oburzonego” widokiem głodujących dzieci żyjących w ekonomicznie beznadziejnych warunkach, co zmieniło jej wrażenie o nim z „twardego, aroganckiego i politycznie zmotywowanego”. Edelman zauważyła ponadto, że senator poprosił ją o wezwanie Martina Luthera Kinga Jr., aby sprowadził zubożałych do Waszyngtonu, aby uczynić ich bardziej widocznymi, co doprowadziło do powstania Kampanii Poor People's Campaign. Kennedy starał się zaradzić problemom ubóstwa poprzez ustawodawstwo zachęcające przemysł prywatny do lokalizowania się na obszarach dotkniętych ubóstwem, tworząc tym samym miejsca pracy dla bezrobotnych, i podkreślił znaczenie pracy nad dobrobytem.
Pracował w Senackiej Komisji Pracy w czasie aktywizmu na rzecz praw pracowniczych Cesara Chaveza, Dolores Huerta i National Farm Workers Association (NFWA). Na prośbę przywódcy związkowego Waltera Reuthera, który wcześniej maszerował z Chavezem i dostarczał mu fundusze, Kennedy poleciał do Delano w Kalifornii, aby zbadać sytuację. Chociaż niewiele uwagi poświęcono pierwszym dwóm przesłuchaniom komisji w marcu 1966 r. W sprawie ustawodawstwa obejmującego pracowników rolniczych poprzez nowelizację ustawy National Labour Relations Act, obecność Kennedy’ego na trzeciej rozprawie przyniosła rozprawie zainteresowanie mediów i nagłośniła problem.
Start w prawyborach Partii Demokratycznej.
W 1968 prezydent Johnson przygotowywał się do ubiegania o reelekcję. W styczniu, w obliczu tego, co powszechnie uważano za nierealistyczny wyścig z urzędującym prezydentem, Kennedy oświadczył, że nie będzie ubiegał się o prezydenturę. Po ofensywie Tet w Wietnamie na początku lutego 1968 r. otrzymał list od pisarza Pete’a Hamilla, w którym pisał, że biedni ludzie trzymają na ścianach zdjęcia prezydenta Kennedy’ego i że Kennedy ma „obowiązek pozostać wiernym temu, co umieściło te zdjęcia na tamtych ścianach”.
Kennedy udał się do Delano w Kalifornii, aby spotkać się z działaczem na rzecz praw obywatelskich Césarem Chávezem, który prowadził 25-dniowy strajk głodowy, pokazując swoje zaangażowanie w sprzeciwianie się aktom przemocy. To właśnie podczas tej wizyty w Kalifornii Kennedy zdecydował się kandydować w prawyborach.
Odwiedził liczne małe miasteczka i stawał się dostępny dla mas, uczestnicząc w długich przemówieniach na placach i rogach ulic, często w niespokojnych centrach miast. Uczynił miejską biedę głównym zmartwieniem swojej kampanii, co po części doprowadziło do ogromnych tłumów, które uczestniczyły w jego wydarzeniach w biednych obszarach miejskich lub wiejskich częściach Appalachów.
Śmierć Martina L. Kinga.
4 kwietnia 1968 dowiedział się o zamachu na Martina Luthera Kinga Jr. i wygłosił szczere, zaimprowizowane przemówienie w centrum Indianapolis, wzywając do pojednania między rasami. Po śmierci Kinga w 60 miastach wybuchły zamieszki, ale nie w Indianapolis, co wielu przypisuje efektowi tego przemówienia. Kennedy zwrócił się do City Club of Cleveland następnego dnia, 5 kwietnia 1968 r., wygłaszając słynne przemówienie "On the Mindless Menace of Violence". Brał udział w pogrzebie Kinga w towarzystwie Jacqueline i Teda Kennedy’ego. Opisywano go jako „jedynego białego polityka, który słyszy tylko okrzyki i oklaski”.
Pomimo wysokiej rozpoznawalności Kennedy’ego, McCarthy wygrał większość pierwszych prawyborów, w tym w jego ojczystym stanie Massachusetts i kilka prawyborów, w których on i Kennedy byli w bezpośredniej konkurencji. Kennedy wygrał prawybory Partii Demokratycznej w stanie Indiana 7 maja z 42 procentami głosów, a prawybory w Nebrasce 14 maja z 52 procentami głosów. 28 maja Kennedy przegrał prawybory w Oregonie. Gdyby udało mu się pokonać McCarthy’ego w prawyborach w Kalifornii, wyeliminowałby go z wyścigu i pozostałby w walce razem z wiceprezydentem Humphreyem na sierpniowej konwencji w Chicago.
Śmierć.
Został postrzelony 5 czerwca 1968 w hotelu Ambassador w Los Angeles, wkrótce po wygłoszeniu mowy celebrującej jego zwycięstwo w prawyborach prezydenckich Partii Demokratycznej w Kalifornii. Zmarł dzień później w Good Samaritan Hospital, pochowany na Cmentarzu Narodowym w Arlington. Zamachowiec – Palestyńczyk Sirhan Sirhan pochodził z Jerozolimy. Sprawę przeciwko niemu prowadził w sądzie prokurator Buck Compton, jeden z bohaterów książki "Kompania braci" autorstwa Stephena E. Abrose’a. Na temat morderstwa Kennedy’ego powstał w 2006 film "Bobby", w reż. Emilio Esteveza.
Życie prywatne.
Żonaty z Ethel Skakel od 1950. Ich dzieci to:

</doc>
<doc id="470629" url="https://pl.wikipedia.org/wiki?curid=470629" title="Antoś pierwszy raz w Warszawie">
Antoś pierwszy raz w Warszawie

Antoś pierwszy raz w Warszawie – polski film niemy z 1908 roku. Jest to jeden z pierwszych polskich filmów fabularnych, obok m.in. "Powrotu birbanta" (1902), "Przygód dorożkarza" (1902) i "Pruskiej kultury" (1908). Główną rolę zagrał w nim znany polski aktor komediowy tego okresu, Antoni Fertner. Film przedstawia przygodę niezdary, który przybył pierwszy raz do Warszawy i bawi się w towarzystwie prostytutek. Film nie zachował się do dnia dzisiejszego.
Fabuła.
Opowiedzianą w filmie historię znamy z relacji Antoniego Fertnera. Film przedstawia rozmaite perypetie niezdary, który przyjeżdża do Warszawy z prowincji. Bohater jest pod wrażeniem miasta i zachowuje się „jak niemowlę poznające dopiero barwy i smak życia”. Większa część akcji rozgrywała się w modnych ogródkach warszawskich kawiarni. Tam Antoś zostaje uwiedziony przez dwie prostytutki, które odwracają jego uwagę i rabują jego pieniądze, które odkładał specjalnie na wizytę w stolicy.
Produkcja.
Film został zrealizowany w październiku 1908 roku z inicjatywy właścicieli warszawskiego kina Oaza. Jako reżysera zatrudniono francuskiego filmowca Georgesa Meyera, który przyjechał w tym celu z moskiewskiego oddziału Pathé. Fabuła filmu miała nawiązywać do polskich tradycji literacko-artystycznych, w tym do wodewilu Feliksa Szobera "Podróż po Warszawie" z 1876 roku. Zdaniem Tadeusza Lubelskiego najważniejszym twórcą zaangażowanym w produkcję filmu był Antoni Fertner, aktor komediowy znany ze stołecznych teatrzyków ogródkowych. Wykreował on w filmie postać Antosia, pulchnego niezdary, rozpoznawalnego już dla widowni teatralnej.
W latach 1908-1910 Meyer nakręcił w Warszawie kilkanaście innych filmów, a także wyszkolił operatora Jana Skarbka-Malczewskiego.

</doc>
<doc id="470632" url="https://pl.wikipedia.org/wiki?curid=470632" title="Rienzi">
Rienzi

Rienzi, der letzte der Tribunen ("Rienzi, ostatni z trybunów" lub "Rienzi – ostatni trybun") – opera w 5 aktach, skomponowana przez Richarda Wagnera, określona przez kompozytora jako „wielka opera tragiczna”. Libretto napisał kompozytor według powieści Edwarda Bulwera-Lyttona. Prapremiera opery miała miejsce w Dreźnie 20 października 1842 roku, a premiera polska we Lwowie w 1899.
Akcja opery rozgrywa się w Rzymie w połowie XIV wieku i nawiązuje do dziejów Coli di Rienzo.

</doc>
<doc id="470634" url="https://pl.wikipedia.org/wiki?curid=470634" title="Herb Szwajcarii">
Herb Szwajcarii

Wygląd i symbolika herbu Szwajcarii są generalnie identyczne jak we fladze.
W 1339 roku wszyscy żołnierze i oficerowie biorący udział w bitwie pod Laupen byli oznaczeni znakiem krzyża. Od tego czasu biały krzyż na czerwonym polu stał się wspólnym symbolem Szwajcarów. Od końca XV wieku herb i chorągiew konfederacji były czerwone z białym krzyżem równoramiennym.

</doc>
<doc id="470637" url="https://pl.wikipedia.org/wiki?curid=470637" title="Wojskowy Przegląd Prawniczy">
Wojskowy Przegląd Prawniczy

Wojskowy Przegląd Prawniczy (WPP) – czasopismo poświęcone zagadnieniom głównie prawa karnego wojskowego. Czasopismo wydawane od marca 1928 do wybuchu II wojny światowej. W 1945 roku, po zakończeniu wojny, wznowiono publikowanie periodyku. Czasopismo prawne do 2016 r. było wydawane przez Naczelną Prokuraturę Wojskową. Obecnie wydawane przez Prokuraturę Krajową.
1928–1939.
Wojskowy Przegląd Prawniczy w okresie międzywojennym wydawany był przez Departament Sprawiedliwości Ministerstwa Spraw Wojskowych i Sekcję prawniczą Towarzystwa Wiedzy Wojskowej.
Inicjatorem powołania Przeglądu do życia był gen. Józef Daniec, szef Departamentu Sprawiedliwości M.S.Wojsk. Pracami nad jego powołaniem i ogólnym kierownictwem nad jego wydawaniem kierował mjr Emil Franciszek Mecnarowski, zastępca szefa Departamentu Sprawiedliwości M.S.Wojsk.
Pierwszym redaktorem naczelnym WPP był mjr Tomasz Rybicki, a sekretarzem redakcji kpt. Józef Wójcik. Redakcja mieściła się w siedzibie Dep. Sprawiedliwości M.S.Wojsk. w pokoju 312, a później 318.
Treść WPP dzieliła się na trzy działy:
W latach 1928–1930 WPP był miesięcznikiem, oznaczanym rokiem i kolejnym numerem od 1 do 12 (np. ROK I NR 4). Pierwszy numer ukazał się w marcu 1928 roku. Z tego też względu w roku pierwszym ukazały się jedynie numery od 1 do 10. Od 1930 WPP ukazywał się jako kwartalnik, oznaczony rokiem i kolejnym numerem zeszytu od 1 do 4. Ostatni przedwojenny numer jaki się ukazał w czerwcu 1939 roku posiadał oznaczenie ROK XII, ZESZYT 2. Numer wrześniowy nie ukazał się. W sumie wydano 51 numerów.
Redakcja nie brała odpowiedzialności za treść artykułów. Autorzy mogli nadsyłać prace do 15 dnia miesiąca, poprzedzającego miesiąc wydania. Przewidywano możliwość umieszczania ogłoszeń płatnych na II, III, IV stronie okładki, lub po tekście. W tym drugim przypadku cena ogłoszenia była droższa o 25%. Stosowano erraty w postaci włożonych kartek. Przez pewien okres strony z orzecznictwem były perforowane od wewnętrznej strony, tak by można było je wyrwać. Czasopismo drukowane było przez Drukarnię Ministerstwa Spraw Wojskowych, a następnie Główną Drukarnię Wojskową. Początkowo jeden numer przeglądu kosztował 2,5 zł, a prenumerata kwartalna 7,5 zł. W okresie gdy Przegląd był wydawany w formie kwartalnika cena egzemplarza wynosiła 5 zł.
Członkami Komitetu Honorowego w tym okresie byli:
Do komitetu redakcyjnego należeli:

</doc>
<doc id="470638" url="https://pl.wikipedia.org/wiki?curid=470638" title="Obwód równoległy">
Obwód równoległy



</doc>
<doc id="470639" url="https://pl.wikipedia.org/wiki?curid=470639" title="Watkin’s Tower">
Watkin’s Tower

Watkin’s Tower – nieukończona stalowa wieża kratownicowa w Londynie.
Krótko po zbudowaniu wieży Eiffla członek brytyjskiego parlamentu sir Edward Watkin zaproponował wzniesienie w Parku Wembley wieży o 46 metrów wyższej. Rozpisany został konkurs i przedstawiono wiele projektów. Zwycięski projekt przewidywał wieżę opartą na sześciu nogach, lecz wkrótce zdecydowano się go zmienić na czteropodporowy, zbliżony do wieży Eiffla.
Założono firmę dla zbudowania wieży, a w 1891 roku zaczęto urządzanie parku wokół miejsca, gdzie miała powstać. Gdy park został w 1894 roku otwarty, wieża miała tylko 47 metrów. W końcu 1894 roku skończyły się pieniądze na budowę wieży i prace całkowicie przerwano. Wieży nigdy nie ukończono, a jej kikut wyburzono w 1907 roku. Później powstał w tym miejscu Stadion Wembley.

</doc>
<doc id="470640" url="https://pl.wikipedia.org/wiki?curid=470640" title="Wład Diabeł">
Wład Diabeł

Wład II Diabeł (rum. "Vlad Dracul"; ur. ok. 1390, zm. 1447) – hospodar wołoski w latach 1436-1447, z przerwą w 1442-1443, z dynastii Basarabów.
Był nieślubnym synem hospodara wołoskiego Mirczy Starego. Czterech spośród jego synów w przyszłości zostało hospodarami wołoskimi: ślubni Mircza II, Wład Palownik i Radu III Piękny oraz nieślubny Wład IV Mnich.
Wład spędził młodość na dworze króla węgierskiego Zygmunta Luksemburskiego. W początkach 1431 roku został wprowadzony do Związku Smoczego, co miało zapewnić jego wierność Zygmuntowi, a co przyniosło mu przydomek "Draco" czyli "Smok", przekształcone przez lud wołoski w "Dracul" – "Diabeł".
W 1431 Zygmunt Luksemburski przeznaczył go na tron wołoski jako następcę Dana II. Władzę zdołał jednak przejąć Aleksander Aldea, który wcześniej wspierał starania Włada o tron, w związku z czym Wład schronił się w znajdującym się pod węgierską kontrolą Siedmiogrodzie – w prowincji Fogarasz (otrzymał wówczas stanowisko wojewody siedmiogrodzkiego). Uległość Aldei wobec Turków i łupienie kraju przez tych ostatnich spowodowało skupianie się wokół Włada opozycji bojarskiej; w efekcie w 1436 mógł on z pomocą węgierską obalić Aldeę i objąć tron wołoski, pokonując także oddziały tureckie pustoszące wówczas Wołoszczyznę.
Rok później, w 1437 Wład musiał jednak uznać wyższość turecką i złożyć hołd sułtanowi, a w 1438 roku udzielił mu pomocy w najeździe na Węgry. Mimo to został przez Turków oskarżony o sprzyjanie Węgrom, wezwany w 1442 do Stambułu i uwięziony. Na krótko tron objął jego najstarszy syn Mircza II, a następnie – zgodnie z wyborem bojarów skłaniających się wówczas ku Węgrom – syn Dana II Basarab II, protegowany nowego wojewody siedmiogrodzkiego Jana Hunyadego. Porażki Turków w starciach przeciwko Wołochom i Hunyademu spowodowały, że Wład został zwolniony z niewoli i udało mu się odzyskać tron (1443).
Wład jednak zrezygnował wówczas z orientacji protureckiej i starał się utrzymać do pewnego stopnia neutralną pozycję pomiędzy Węgrami i Turcją. Wspierał co prawda węgierskie wyprawy przeciwko Turcji w 1444 i 1445, w pierwszej z nich jednak nie wziął osobistego udziału (pozostawiając do dyspozycji Węgrów tylko oddział pod dowództwem swego syna Mirczy, który wziął udział w bitwie pod Warną), być może z uwagi na młodszych synów będących zakładnikami w tureckim ręku, natomiast udziałem w drugiej zyskał sobie popularność i uznanie w Europie. Brał udział w negocjacjach pokojowych w 1444. Jednak jego rezerwa wobec Węgier spowodowała, że Hunyady wsparł przeciwko niemu Władysława II Dana i wywołał powstanie na Wołoszczyźnie – w efekcie czego, zdradzony przez swych bojarów Wład wraz z synem Mirczą został zamordowany w Balteni w 1447.

</doc>
<doc id="470642" url="https://pl.wikipedia.org/wiki?curid=470642" title="Fragment Muratoriego">
Fragment Muratoriego



</doc>
<doc id="470643" url="https://pl.wikipedia.org/wiki?curid=470643" title="Spowiedź szaleńca">
Spowiedź szaleńca

Spowiedź szaleńca (fr. "Le plaidoyer d'un fou") – powieść autobiograficzna autorstwa Augusta Strindberga, która opisuje jego związek z pierwszą żoną Siri von Essen (powieściowa Maria).
Powieść pierwotnie ukazała się jedynie w języku niemieckim ("Die Beichte eines Thoren", 1893) i francuskim ("Le plaidoyer d'un fou", 1895). W zamyśle autora nie miała się ukazać po szwedzku, jednakże szwedzkie czasopismo „Budkaflen” dokonało przekładu z wydania niemieckiego, drukując tę powieść w odcinkach w latach 1893-1894, mimo protestów pisarza.
Bohaterka powieści, eksbaronowa Siri von Essen, czyli „księżniczka, z którą krew zmieszał świniopas”, już 9 listopada 1893 napisała do swej przyjaciółki, Béate Schück: „Miałam zaszczyt przeczytać tę uroczą książkę”. Ich pierworodna córka Karin też zdawała się nie podzielać kontrowersyjnych poglądów swego ojca, publikując w obronie swej matki dwie głośne książki "Strindbergs första hustru" ("Pierwsza żona Strindberga", 1925) oraz "Så var det i verkligheten" ("Tak było w rzeczywistości", 1956).
Powieść "Die beichte eines Thoren" wywołała w Niemczech i w Austrii niesłychany skandal i niebawem zaprowadziła Strindberga na ławę sądową w Berlinie z oskarżenia o obrazę moralności. W momencie wydania książki Strindberg zawarł właśnie związek małżeński z drugą żoną, Fridą Uhl, córką radcy dworu cesarskiego w Wiedniu. Wstrząśniętej Fridzie, która zapytywała siebie w duchu: czy pewnego razu mnie też tak nie obsmaruje?, wyjaśnił: „Musiałem wydać tę książkę, bo moje dzieci umarłyby z głodu!"
Oryginalny rękopis w języku francuskim, sporządzony ręką pisarza w latach 1887-1888, zaginiony bez śladu po roku 1896, został odnaleziony dopiero w roku 1973 w Oslo (wchodził w skład spuścizny po zmarłym w roku 1944 malarzu Edwardzie Munchu). W kilka lat później ukazała się ona w Szwecji w przekładzie Hansa Levandera ("En dåres förstvarstal", 1976) – poprzednie edycje za wydaniem francuskim były znacznie gorsze od odnalezionej wersji oryginalnej. W Polsce, aż do roku 1988, nikt nie pokusił się nawet o przetłumaczenie fragmentów tej skandalicznej książki, mimo iż doskonale wiedziano o jej istnieniu. Karl Jaspers wyjaśnia ten stan rzeczy: „Wystawia on (Strindberga) swoje życie na widok publiczny z brutalną szczerością, nie oszczędzającą ani jego samego, ani innych. W dziedzinie psychologicznej brakuje mu nie tylko taktu, ale nawet najbardziej elementarnych względów”. Zapominano jednak o tym, że bez znajomości owych „książek skandalicznych”, a także listów do trzech żon, nasze rozumienie genezy jego najgłośniejszych sztuk teatralnych byłoby bardziej niż niepełne. W roku 1988 Państwowy Instytut Wydawniczy wydał wreszcie "Spowiedź szaleńca" w przekładzie i opracowaniu Janusza Bogdana Roszkowskiego. Nakład dwudziestotysięczny rozszedł się w okamgnieniu, pierwsze zamówienia opiewały na ponad sto tysięcy egzemplarzy, jednakże brak papieru (PIW drukował właśnie mowy Gorbaczowa) spowodował, że drugie piwowskie wydanie z roku 1997, w kompletnie zmienionej sytuacji rynku książki w Polsce, było wielokrotnie mniejsze. Dopiero wydanie jej w roku 2005 w serii wydawniczej Biblioteka „Gazety Wyborczej”: XIX wiek (niestety, z winy redaktorów PIW za pierwszym wydaniem, zamiast drugim, poprawionym) spowodowało, że w rękach czytelników znalazło się ponad sto tysięcy egzemplarzy tej kontrowersyjnej książki.

</doc>
<doc id="470644" url="https://pl.wikipedia.org/wiki?curid=470644" title="Perejil">
Perejil

Perejil (hiszpański: Isla Perejil – dosłownie "pietruszka", berberyjski: "Tura", popularnie znana w Maroku jako "Leila" – dosłownie "noc") – niezamieszkana mała skalista wyspa w Cieśninie Gibraltarskiej, 200 metrów od wybrzeża Maroka i 5 km od hiszpańskiej eksklawy Ceuta. Wyspa uważana jest przez Hiszpanię za obszar zależny, tzw. "plaza de soberanía", choć pretensje do niej zgłasza też Maroko. Hiszpania dowodzi swoich praw do wyspy, opierając się na fakcie, że wzmianka o niej nie znalazła się w traktacie o niepodległości Maroka.
W 1415 Portugalia podbiła wyspę. Następnie w latach 1580–1640 Portugalię i Hiszpanię łączyła unia. Od 1668 wyspa pozostaje pod kontrolą Hiszpanii.
Uważa się zwykle, że nazwa wyspy – oznaczająca dosłownie pietruszkę – pochodzi nie od rośliny, lecz od nieprawidłowego skrócenia nazwisk "Perez Gil" – właściciela lub zdobywcy wyspy.
Wyspa ma powierzchnię 0,15 km².
Spory o przynależność.
Praw do wyspy domagają się zarówno Maroko, jak i Hiszpania. Pozostała ona nieznana szerszej publiczności aż do 11 lipca 2002, kiedy grupa marokańskich żołnierzy założyła tam obóz wojskowy, który – według deklaracji Maroka – miał monitorować nielegalną imigrację. Po proteście Hiszpanii, żołnierzy zastąpiono kadetami szkoły marynarki wojennej, którzy założyli tam stałą bazę, co jeszcze bardziej rozzłościło Madryt. Doszło do otwartego sporu, w którym po stronie Hiszpanii stanęły państwa Unii Europejskiej (z wyjątkiem Francji i Portugalii, które pozostały praktycznie neutralne), a po stronie Maroka – Liga Arabska (z wyjątkiem Algierii).
Rankiem 18 lipca rozpoczęła się operacja "Odzyskać Suwerenność" (hiszpański: "Operación Recuperar Soberanía"), która zakończyła się pełnym powodzeniem. Marokańscy kadeci nie stawiali oporu atakującym komandosom hiszpańskim z "Grupo de Operaciones Especiales". Koszty operacji oszacowano potem na blisko milion euro. W operacji uczestniczyły też jednostki marynarki wojennej i lotnictwa. Kadeci zostali odstawieni do centrali Guardia Civil w Ceucie, skąd odwieziono ich do granicy marokańskiej, a komandosów zastąpiono oddziałem Legionu Hiszpańskiego. Wojska pozostały na wyspie, aż w wyniku mediacji Stanów Zjednoczonych oba państwa zgodziły się wrócić do poprzedniego "status quo" i wyspa jest znowu niezamieszkana.
Maroko od dawna domaga się zwrotu enklaw Ceuta i Melilla, tak więc inwazja była postrzegana przez Madryt jako próba sprawdzenia determinacji w sprawie zachowania północnoafrykańskich terytoriów. Natychmiastowa reakcja, z użyciem dużych sił wojskowych do odbicia strategicznie nieistotnej i niezamieszkanej wyspy, zademonstrowała wolę utrzymania eksklaw.
Wyspa nie ma stałej ludności, choć pasterze wykorzystują ją do wypasu kóz, a rząd marokański wyrażał obawy, że przemytnicy i terroryści wykorzystują ją do swoich celów. Sugerowano m.in., że marokańska mafia przerzuca tam nielegalnych imigrantów.

</doc>
<doc id="470645" url="https://pl.wikipedia.org/wiki?curid=470645" title="Pryma aprylis">
Pryma aprylis



</doc>
<doc id="470646" url="https://pl.wikipedia.org/wiki?curid=470646" title="Międzynarodowy Górski Szlak Przyjaźni Eisenach – Budapeszt">
Międzynarodowy Górski Szlak Przyjaźni Eisenach – Budapeszt

Międzynarodowy Górski Szlak Przyjaźni Eisenach – Budapeszt, EB (niem. "Internationaler Bergwanderweg der Freundschaft Eisenach–Budapest", węg. "Barátság nemzetközi hegyi túra Eisenach–Budapest") – długodystansowy szlak turystyczny przebiegający przez Europę Środkową. Uroczyste otwarcie szlaku dla międzynarodowego ruchu turystycznego nastąpiło w 1983. Został on utworzony przez następujące organizacje turystyczne z krajów, przez które przebiegał:
Na terenie Polski posiadał dwa odcinki:
Ustanowiono także specjalną, czterostopniową odznakę szlaku, którą mogli zdobywać turyści ze wszystkich krajów, po spełnieniu regulaminowych wymogów.
Po 1990 szlak przestał istnieć pod tą nazwą i został włączony w trasę znacznie dłuższego europejskiego szlaku długodystansowego E3. Mimo to, na wielu mapach turystycznych wciąż oznaczany jest jako Międzynarodowy Górski Szlak Przyjaźni Eisenach – Budapeszt E3.

</doc>
<doc id="470655" url="https://pl.wikipedia.org/wiki?curid=470655" title="Wireless Distribution System">
Wireless Distribution System

Wireless Distribution System (WDS) – tryb, w którym nadrzędny punkt dostępowy przekazuje pakiety do klientów WDS, które rozsyłają do podrzędnych punktów dostępowych. Istnieje ograniczenie do ok. 6 punktów podrzędnych.
WDS to inaczej funkcja bezprzewodowego mostu. Jeśli punkt dostępowy lub bezprzewodowy router posiadają funkcję WDS, to możliwe jest wtedy bezprzewodowe łączenie tych urządzeń – drugi punkt dostępowy otrzymuje sygnał od pierwszego, wzmacnia go i rozsyła dalej w granicach swojego zasięgu.
Konfiguracja bezprzewodowych klienckich punktów dostępowych odbywa się poprzez wpisanie (w odpowiednią tabelę) adresu MAC punktu dostępowego klienta.
Zasady konfiguracji punktów dostępowych wymagane do poprawnego działania bezprzewodowego mostu:
Zdarza się, że różne urządzenia posiadające funkcję WDS, mogą być ze sobą niekompatybilne – nawet jeśli są to dwa różne modele tego samego producenta. Część urządzeń dostępnych na rynku, w trybie WDS, nie obsługuje mocniejszego niż WEP poziomu zabezpieczeń. Wiadomo natomiast, że następujące urządzenia potrafią korzystać z zabezpieczeń WPA2-PSK CCMP również w trybie WDS:

</doc>
<doc id="470657" url="https://pl.wikipedia.org/wiki?curid=470657" title="Katedra w Mediolanie">
Katedra w Mediolanie

Katedra Narodzin św. Marii w Mediolanie (wł. Duomo St. Maria Nascente di Milano, w dialekcie lombardzkim – Dom de Milan) – gotycka marmurowa katedra, jedna z najbardziej znanych budowli we Włoszech i w Europie. Należy do największych kościołów na świecie
(długość – 157 m, szerokość – 93 m). Również witraże w chórze katedry należą do największych na świecie.
Dach katedry, ozdobiony 135 sterczynami, rzeźbami i gargulcami, dostępny jest dla turystów (schody lub winda).
Historia.
Na miejscu obecnej katedry znajdowała się wczesnochrześcijańska katedra Santa Maria Maggiore i nieco większa bazylika rzymska wyświęcona później na kościół św. Tekli. Obie budowle pochodziły z wieku IV, były wielokrotnie burzone i ze zmianami odbudowywane.
Kościół katedralny w Mediolanie był głównym ośrodkiem liturgicznym rytu ambrozjańskiego.
Budowę obecnej świątyni rozpoczął w 1386 książę Gian Galeazzo Visconti. Zakończona została w epoce Napoleona.
Katedra została wyświęcona w 1572 przez kardynała i arcybiskupa Mediolanu Karola Boromeusza. 26 maja 1805 roku Napoleon został tutaj koronowany na króla Włoch.
W przewadze gotycki styl budowli, w jej fasadzie jest jednak konglomeratem form barokowych i neogotyckich, które pojawiły się w czasie przebudowy w roku 1858.
Reprezentacyjny plac katedralny powstał w latach 1865–1873.

</doc>
<doc id="470658" url="https://pl.wikipedia.org/wiki?curid=470658" title="Sulfasalazyna">
Sulfasalazyna

Sulfasalazyna ("salazosulfapirydyna") – wielofunkcyjny związek chemiczny z grupy sulfonamidów. Zawiera resztę mesalazyny (kwasu 5-aminosalicylowego) sprzężoną z resztą amidu kwasu sulfanilowego w postaci pochodnej azowej. Część amidową tworzy 2-aminopirydyna. Stosowana jest jako lek o działaniu przeciwzapalnym i przeciwreumatycznym. 
Mechanizm działania.
Wchłania się z przewodu pokarmowego, gdzie najpierw rozpada się na kwas 5-aminosalicylowy i sulfapiridynę. Jej mechanizm działania nie jest do końca poznany, ale wiąże się go z hamowaniem miejscowej jelitowej produkcji prostaglandyny PGE2, leukotrienów i zwiększeniu produkcji immunoglobuliny IgA i IgG.
Przeciwwskazania i działania niepożądane.
Przeciwwskazania
Działania niepożądane
Dawkowanie.
Lek należy przyjmować według wskazań lekarza. We wrzodziejącym zapaleniu jelita grubego i chorobie Crohna stosuje się zwykle początkowo 4–6 g/dobę w podzielonych dawkach, stopniowo zmniejszając do 2 g/dobę. Typowa dawka w reumatoidalnym zapaleniu stawów to 1–3 g/dobę.
Dostępne preparaty.
Przykładowe preparaty to "Salazopyrin" i "Sulfasalazin".

</doc>
<doc id="470660" url="https://pl.wikipedia.org/wiki?curid=470660" title="Siły Zbrojne Hiszpanii">
Siły Zbrojne Hiszpanii

Siły zbrojne Hiszpanii () – siły i środki wydzielone przez Królestwo Hiszpanii do zabezpieczenia własnych interesów i prowadzenia walki zbrojnej zarówno na ich terytorium oraz poza nim. Składają się z czterech rodzajów sił zbrojnych:
Według rankingu "Global Firepower" (2023) hiszpańskie siły zbrojne stanowią 21 siłę militarną na świecie, z rocznym budżetem na cele obronne w wysokości około 15,1 mld dolarów (USD).
Najwyższym dowódcą sił zbrojnych jest król, ale dowódcą operacyjnym jest szef sztabu (hiszpański: "Jefe del Estado Mayor de la Defensa" – w skrócie "JEMAD"), obecnie jest nim generał Fernando García Sánchez. Ministrem obrony jest María Dolores de Cospedal.
Liczba żołnierzy w czynnej służbie wynosi około 125 tys. żołnierzy oraz 15 tys. rezerwistów. Ponadto Guardia Civil i jednostki paramilitarne liczą ok. 76 tys. (2021).
Rząd hiszpański rozpoczął negocjacje w sprawie przyszłego hiszpańskiego czołgu w pierwszej połowie lat 90., który miałby zastąpić M60 Patton. Chociaż Niemcy zaoferowali Hiszpanii nadwyżki czołgów Leopard 1 i sprzęt radziecki włączony do niemieckiej armii po zjednoczeniu Niemiec, rząd hiszpański odrzucił te oferty i nalegał na Leoparda 2. W marcu 1994 roku Hiszpańskie ministerstwo stworzyło "Programa Coraza 2000", który skupił się na zakupie i integracji nowego uzbrojenia do armii hiszpańskiej. Program obejmował zakup i integrację hiszpańskiej wersji niemieckiego czołgu Leopard 2 w wersji 2A6, czyli Leopard 2E. Produkcję Leopardów 2E przejęło hiszpańskie przedsiębiorstwo zbrojeniowe . Produkcja odbywała się w latach 1998-2003, 60-70% składników było wyprodukowanych przez hiszpańskie firmy. Początkowo, Niemcy wypożyczyły 108 czołgów Leopard w wersji 2A4s do celów szkoleniowych na okres pięciu lat, jednakże rząd Hiszpanii zdecydował się wykupić te czołgi a produkcję Leoparda 2E ograniczyć do 219 pojazdów. Obecnie, Hiszpania posiada 327 czołgów Leopard 2, 108 Leopardów 2 w wersji 2A4 oraz 219 Leopardów 2E (oparte na wersji 2A6). Inne czołgi w armii hiszpańskiej: AMX-30 w wersji hiszpańskiej czyli zostały zastąpione przez 62 włoskie pojazdy B1 Centauro. Na wyposażeniu sił lądowych znajdują się również wyprodukowane w Hiszpanii transportery opancerzone (135 szt.) oraz (nazywane również jako BMR-600, 648 szt.), jednakże nie są już one produkowane. Użytkowanych jest również ponad 500 amerykańskich M113. Bojowy wóz piechoty ASCOD (zaprojektowany we współpracy z Austrią), został wyprodukowany w Hiszpanii w ilości 261 szt, jednakże ze względów finansowych obecnie służy 117 tych pojazdów. W użytkowaniu jest również ponad 1500 produkowanych w Hiszpanii terenowych pojazdów wojskowych .

</doc>
<doc id="470663" url="https://pl.wikipedia.org/wiki?curid=470663" title="Połoz amurski">
Połoz amurski

Połoz amurski ("Elaphe schrenckii") – gatunek węża z rodziny połozowatych.
Wygląd.
Zwykle dorasta do ok. 140-150 cm. Ma stosunkowo krępą budowę ciała. Ubarwienie czarne w białawe poprzeczne wzory. Podgatunek "anomala" ma brązowo-żółte ubarwienie (brak czarnego barwnika).
Pożywienie.
Odżywia się głównie gryzoniami i ptakami, niektóre osobniki zjadają też jaja ptaków.
Rozmnażanie.
Gody odbywają się zwykle wiosną. Samica składa 6-14 jaj, z których po 40-60 dniach wykluwają się młode o długości 30-35 cm. Żywią się one noworodkami gryzoni i pisklętami. 
Występowanie.
Azjatycka część Rosji, północne tereny Chin i Korei. Żyje na łąkach, leśnych polanach, zamieszkuje tereny stepowe, często spotykany w sadach i zagrodach ludzkich, gdzie poluje na gryzonie.
Hodowla.
Wąż niejadowity. Stosunkowo łatwy w hodowli. Wymaga terrarium takiego jak do gatunków nadrzewnych.

</doc>
<doc id="470665" url="https://pl.wikipedia.org/wiki?curid=470665" title="Trójkąt (połączenie)">
Trójkąt (połączenie)

Trójkąt jest rodzajem połączenia w układach trójfazowych, oznaczanym symbolem Δ. W połączeniu typu "trójkąt" napięcie na elementach "E" ("E" może w tym przypadku oznaczać rezystancję, impedancję itp.) równe jest napięciu międzyfazowemu (wynika to z tego, że w tym połączeniu nie ma punktu neutralnego), natomiast prądy płynące przez te elementy są wypadkową odpowiednich prądów fazowych.
Czasami zachodzi potrzeba zastąpienia układu połączonego w "trójkąt" równoważnym układem połączonym w gwiazdę. Równoważność oznacza tutaj warunek niezmienności prądów i napięć w tej części obwodu, która nie podlega przekształceniu.
Wzory pozwalające przekształcić trójkąt w gwiazdę mu równoważną:
gdzie:
Transfigurację (przekształcenie) można wykonać zarówno z trójkąta na gwiazdę, jak i na odwrót.

</doc>
<doc id="470666" url="https://pl.wikipedia.org/wiki?curid=470666" title="Aum">
Aum



</doc>
<doc id="470667" url="https://pl.wikipedia.org/wiki?curid=470667" title="Sulpiryd">
Sulpiryd

Sulpiryd – organiczny związek chemiczny, pochodna benzamidowa, stosowany jako lek przeciwpsychotyczny, działający przez wybiórcze blokowanie receptorów dopaminergicznych D2 w ośrodkowym układzie nerwowym. Sulpiryd wykazuje silne działanie antyautystyczne, aktywizujące i przeciwdepresyjne i niewielkie działanie przeciwwytwórcze.
Jest lekiem bezpiecznym w leczeniu lżejszych postaci psychoz – szczególnie przebiegających z apatią, depresją, wycofaniem społecznym.
Mechanizm działania.
Sulpiryd jest antagonistą receptorów dopaminergicznych D2 i D3.
Wskazania.
Ostre i przewlekłe psychozy w schizofrenii, zwłaszcza z objawami upośledzonej aktywności, przewlekłe psychozy alkoholowe, zaburzenia psychosomatyczne, zaburzenia depresyjne, w przypadku gdy stosowanie innych leków przeciwdepresyjnych jest nieskuteczne albo niemożliwe, migrena i zawroty głowy o różnej etiologii (m.in. choroba Ménière’a), wspomagająco w leczeniu uzależnienia alkoholowego.
Przeciwwskazania i działania niepożądane.
Przeciwwskazaniami do stosowania leku są guz chromochłonny nadnerczy, padaczka, choroba Parkinsona, niewydolność nerek.
Nie należy go przyjmować w czasie ciąży i karmienia piersią.
Działania niepożądane.
Częstym działaniem niepożądanym sulpirydu jest hiperprolaktynemia, mogąca objawiać się mlekotokiem, brakiem miesiączki lub nieregularnością miesiączkowania. Stosunkowo często występują objawy pozapiramidowe. Działanie cholinolityczne leku może objawiać się suchością w ustach, zaburzeniami widzenia, zaparciami. Przez działanie na receptory histaminowe często powoduje przyrost masy ciała i senność.
W czasie przyjmowania leku należy okresowo kontrolować obraz krwi oraz czynność wątroby oraz poziom prolaktyny w surowicy. Działania uboczne występują na ogół przy większych dawkach.
Dawkowanie.
Dawki ustala lekarz. Niskie dawki (do 300 mg na dobę) wykazują działanie przeciwdepresyjne. Działanie przeciwpsychotyczne sulpirydu ujawnia się przy stosowaniu dawek 400 mg na dobę i wyższych (do 1200 mg na dobę). Zaleca się przyjmowanie leku w dwóch dawkach podzielonych, przy czym ostatnią dawkę należy przyjąć przed godziną 16:00 (ze względu na mogące wystąpić zaburzenia snu podczas kuracji sulpirydem).
Dostępność biologiczna leku jest słaba i zmienna (27–34%), a dodatkowo pogarsza się o 30% przy obecności pokarmu. Powinno się go przyjmować godzinę przed posiłkiem lub dwie godziny po nim. Pełne działanie psychotropowe leku występuje po kilku tygodniach stosowania.
W migrenie i chorobie wrzodowej stosuje się małe dawki sulpirydu (do 200 mg na dobę).
Ostrzeżenia specjalne.
Podczas stosowania leku nie należy prowadzić pojazdów ani obsługiwać urządzeń mechanicznych. Nie należy przyjmować leku przed snem, gdyż może powodować zakłócenia snu. Podczas kuracji sulpirydem nie należy spożywać alkoholu.
Interakcje.
Sulpiryd nasila działanie środków hipotensyjnych, nasennych i przeciwbólowych oraz alkoholu.

</doc>
<doc id="470668" url="https://pl.wikipedia.org/wiki?curid=470668" title="Andrzej Kopiczyński">
Andrzej Kopiczyński

Andrzej Kopiczyński (ur. 15 kwietnia 1934 w Międzyrzecu Podlaskim, zm. 12 października 2016 w Warszawie) – polski aktor teatralny, filmowy i prezenter telewizyjny. Występował m.in. jako tytułowy bohater w serialach "Czterdziestolatek" i "Czterdziestolatek. 20 lat później".
Życiorys.
Syn Heleny i Konstantego Kopiczyńskich. Przed rozpoczęciem studiów mieszkał we Wrocławiu. Wykształcenie zdobył na Wydziale Aktorskim łódzkiej PWST, którą ukończył w 1958.
Zadebiutował na ekranie w pełnym metrażu w 1957, w filmie Jerzego Kawalerowicza "Prawdziwy koniec wielkiej wojny". W latach 1958–1960 występował w Teatrze im. Stefana Jaracza w Olsztynie. W latach 1960–1961 był aktorem Teatru Współczesnego w Bydgoszczy, 1961–1962 Teatru Dramatycznego, 1962–1963 Teatru Bałtyckiego w Koszalinie, a od 1963 do 1970 Teatru Dramatycznego w Szczecinie. Od 1970 aktor występował na scenach teatrów warszawskich. W latach 1970–1979 był aktorem Teatru Narodowego, 1979–1982 Teatru Rozmaitości, 1982–1986 Teatru Na Woli, a od 1986 występował w Teatrze Kwadrat.
Początkowe zamiary aktora skłaniające się ku sztuce dramatycznej radykalnie zmieniły się po roli inż. Stefana Karwowskiego w serialu Jerzego Gruzy "Czterdziestolatek" (1974–1977). Od tamtego czasu Kopiczyński, wcześniej znany z roli Mikołaja Kopernika w serialu "Kopernik", wyprodukowanym dla uczczenia pięćsetlecia urodzin astronoma, był kojarzony wyłącznie z postacią inż. Karwowskiego. Do dziś pozostał on dla wielbicieli właśnie inż. Stefanem Karwowskim. Wielką popularność serialu i ogólny aplauz publiczności po latach nakłonił realizatorów do przypomnienia go widzom. Nowy inż. Karwowski ujawnił się w 1993 w serialu "40-latek. 20 lat później". Na fali popularności obu serii "Czterdziestolatka" zaangażowano aktorów serialu do różnych produkcji pochodnych, takich jak reklamy. Aktor zagrał w reklamie grzejników, proszku do prania Pollena 2000 oraz Kas Oszczędnościowo Kredytowych. Również za role w "Czterdziestolatku" i filmie będącym nieodłączną częścią serialu – "Motylem jestem czyli romans 40-latka" – aktor został obsypany nagrodami, m.in. Nagrodą Przewodniczącego Komitetu ds. Radia i Telewizji (zespołowo, 1976), Nagrodą „Srebrny Gwóźdź Sezonu” (w plebiscycie popularności „Kuriera Polskiego"; 1976), Nagrodą za pierwszoplanową rolę męską na gdyńskim (do 1986 gdańskim) Festiwalu Polskich Filmów Fabularnych (1976), Nagrodą Przewodniczącego Komitetu ds. Radia i Telewizji indywidualną I stopnia za II część filmu (1978). 
W 1995 przez krótki okres prowadził teleturniej "Koło Fortuny" nadawany w TVP2. W 2000 r. jego wizerunek wykorzystano w kampanii reklamowej firmy OknoRes. Podkarpacka Fabryka Okien.
Podczas kariery wcielił się w ponad 160 postaci teatralnych i filmowych.
Życie prywatne.
Czterokrotnie żonaty z aktorkami: Kaliną Pieńkiewicz, Marią Chwalibóg, następnie Ewą Żukowską (córka Katarzyna), a później z Moniką Dzienisiewicz-Olbrychską. 
W 2014 r. zdiagnozowano u aktora chorobę Alzheimera. Zmarł 12 października 2016 r. w Warszawie. Został pochowany 19 października 2016 r. na warszawskich Powązkach.

</doc>
<doc id="470669" url="https://pl.wikipedia.org/wiki?curid=470669" title="Bleach (manga i anime)">
Bleach (manga i anime)

 – shōnen-manga napisana i zilustrowana przez Tite Kubo, publikowana w magazynie "Shūkan Shōnen Jump". Manga powstawała od 2002 do 2016 roku i liczy 74 tomy.
Na jej podstawie stworzono również serial anime, którego odcinki ukazywały się tygodniowo w okresie od 5 października 2004 roku do 27 marca 2012 roku.
W Polsce mangę od października 2009 roku wydaje wydawnictwo Japonica Polonica Fantastica. Emisja serialu w Polsce rozpoczęła się 12 września 2007 na kanale Hyper. "Bleach" wyemitowano tam w dwóch seriach: 1–26 oraz 27–52. 27 maja 2009, stacja Hyper rozpoczęła emisję serii odcinków 53-74. Premiera kolejnych 22 odcinków (75-96) odbyła się 30 października 2009. Trzecia seria miała premierę w styczniu 2012 roku (odcinki 144–167). Od dnia 2 maja 2012 roku do 14 czerwca 2012 miała miejsce premiera 44 odcinków (168-212). Wersję polską z napisami opracowało Studio Publishing. 15 października 2018 serial ten powrócił do polskiej telewizji na kanale Polsat Games.
Zarys fabuły.
Akcja odgrywa się w fikcyjnym mieście . Opowiada o przygodach 15-letniego ucznia obdarzonego zdolnością widzenia duchów. Początkowo historia obejmowała losy Ichigo Kurosakiego i jego towarzyszki, Rukii Kuchiki, twierdząca że jest Shinigami (Bogiem Śmierci) ścigającą złe istoty zwane "Pustymi" (Hollow). Kurosaki początkowo nie wierzy w jej opowieść, jednakże chwilę później jego dom zostaje zaatakowany przez jedną z tych istot. Rukia zostaje ranna podczas obrony jego rodziny i przekazuje Ichigo swoją moc, czyniąc z niego . Chłopak ratuje swoją rodzinę jednakże ceną za to jest konieczność wykonywania pracy Shinigami. Dziewczyna, nie mogąc wrócić do „Społeczności Dusz” (Soul Society) z powodu utraty własnej mocy, decyduje się towarzyszyć mu w spełnianiu jego nowego powołania. Pierwsze rozdziały mangi skupiały się przede wszystkim na stopniowym wprowadzaniu i przedstawianiu głównych bohaterów, a także zapoznaniu widza z realiami świata.
Strony konfliktu.
Shinigami.
 – obrońcy ludzkości i pogromcy złych duchów. Nie posiadają ciała materialnego, przez co są niewidoczni dla przeciętnego człowieka. Prowadzą nieustającą walkę z istotami zwanymi "Hollow". Każdy Shinigami posiada swój miecz – Zanpakutō (dosł. Miecz ścinający dusze) i potrafi w różnym stopniu posługiwać się czterema technikami przydatnymi na polu bitwy – walki bronią, walki wręcz, technik poruszania się i demoniczną magią (jap. 鬼道, Kidō).
Quincy.
 – grupa ludzi, która jest w stanie dostrzec byty duchowe. Walczą za pomocą broni tworzonych z energii. Podczas gdy "Shinigami" funkcjonują korzystając wyłącznie z własnej energii, Quincy absorbują ją z otoczenia. Poza tym Shinigami zabijając złe duchy, oczyszczają ich dusze, co pozwala Pustym na przejście do Soul Society, techniki Quincy zaś całkowicie niszczą te dusze.
Metoda pozbywania się duchów przez Quincy narusza równowagę Wszechświata, gdyż poprzez ich działania bilans ilości dusz na świecie bezpowrotnie maleje. Ten fakt zadecydował o tym, iż około 200 lat przed głównym wątkiem fabuły, "Shinigami" zniszczyli klan Quincy. Mimo to, poza Uryū Ishidą, pozostał przynajmniej jeszcze jeden żyjący Quincy: Ryūken Ishida, jego ojciec.
W sadze „Tysiącletnia Krwawa Wojna” okazuje się, że jeszcze kilkunastu (o ile nie kilkudziesięciu) Quincych przeżyło masakrę zgotowaną im przez Shinigamich. Założyli oni organizację pod nazwą Wandenreich i pod wodzą swojego lidera nazwiskiem Yhwach postanowili zniszczyć Soul Society. Opracowali w tym celu wiele nowych technik i technologii.
Bount.
 – rasa występująca jedynie w wersji anime. Powstali za sprawą Shinigami Ran'Tao – ówczesnej dowodzącej 12. oddziału. Prowadziła ona eksperymenty mające na celu między innymi osiągnięcie wiecznej młodości. Większość przedstawicieli tej rasy zginęła podczas eksterminacji przeprowadzonej przez "Shinigami". Ci, którym udało się przetrwać, zmuszeni byli do życia w ukryciu. Bountów można porównać do wampirów, gdyż wykazują podobne do nich zainteresowanie ludźmi. Od wampirów odróżnia je fakt, że nie żywią się ludzką krwią, lecz wysysają z nich energię życiową (jap. 霊圧, Reiatsu) występującą w świecie żywych jedynie w duszach, która jest źródłem ich mocy. Mimo że w ich kręgach przez wieki zabronione było pochłanianie dusz żywych ludzi, Bounci złamali pierwotne zakazy.
Każdy z Bountów posiada Lalkę (jap. ドール–, Dōru), która pełni funkcję ich broni. Każda Lalka ma inną formę, jak również zdolności. Stworzone są z żywiołów i w mniejszym lub większym stopniu kontrolują jeden z nich. Lalki są posłuszne swoim właścicielom, lecz wykazują także wolną wolę i uczucia. Kiedy Bount traci swoją siłę, lalka obraca się przeciwko niemu.
Znani Bounci:
Visored.
 – Shinigami, którzy przyswoili moc Pustych. Ich wygląd prawie niczym nie różni się od ludzkiego. W przeciwieństwie do "Arrancara", Visored nie posiada dziury w klatce piersiowej, lecz przybiera częściowo postać Hollowa – maskę. Przywołując ową maskę, zyskują nadzwyczajną siłę, prędkość, wytrzymałość oraz zdolność posługiwania się "Cero" (pociskami energetycznymi). Visored jako były Shinigami posiada własny Zanpakutō. Motywy tej organizacji to pokonanie Sōsuke Aizena. Ponad 100 lat przed wydarzeniami przedstawionymi w Bleachu stanowili czołówkę Gotei 13 (4 kapitanów i 4 poruczników). Hollowami zostali wskutek eksperymentów Aizena. Dzięki pomocy Kisuke Urahary częściowo wrócili do swoich poprzednich postaci, a proces zamiany w Hollowów, któremu byli poddani ustąpił. Aby uniknąć egzekucji ze strony Soul Society są zmuszeni ukrywać się na Ziemi. Po odkryciu swoich mocy Hollowa, główny bohater udaje się do ich siedziby na trening. Visoredzi pomagają mu opanować ową nową moc.
Arrancar.
 – to rasa, którą wzmocnił były kapitan 5 oddziału w Soul Society Sōsuke Aizen za pomocą artefaktu, zwanego Hōgyoku (mała, czarna kula o wielkiej mocy stworzona przez Uraharę i ukryta w ciele Rukii). Są to Puści, którzy zdobyli moc shinigami i zdjęli swoje maski. Arrancarzy istnieli już przed odejściem Aizena z Soul Society, lecz było ich niewielu. Są przeciwieństwem Vizardów. Arrancarzy są oznakowani numerami. Kryterium, wedle którego numery zostają przydzielane, jest siła jednostki.
Zanpakutō.
 – konflikt z nimi miał miejsce jedynie w anime (cała historia to tak zwany filler). Są to duchy mieczy Shinigami. Każde Zanpakutō rodzi się wraz ze swoim mistrzem Shinigami i umiera razem z nim. Miecze przyjęły zmaterializowaną formę za sprawą zbuntowanego ducha Zanpakutō, Muramasy. Na potrzeby realizacji swoich planów zbuntował je przeciwko wszystkim Shinigami w Soul Society. Zanpakutō mógł wyzwolić spod kontroli Muramasy jedynie jego właściciel, poprzez wygranie walki (np. Ichigo musiał pokonać Zangetsu). Większość Zanpakutō przegrała z właścicielami podczas walki i odzyskała świadomość. Część zginęła z ręki innych Shinigami bądź samego Muramasy, który stwierdził, że nie są mu potrzebne, gdy posiadł kontrolę nad ostatnim wolnym Zanpakutō Ryūjin Jakką. Zanpakutō, które pokonały swych właścicieli, często stawały się agresywne przybierając postać tzw. Bestialskich Mieczy (jap. 刀獣, Tōju) i losowo atakowały innych Shinigami, bądź starały się kontynuować swą egzystencję na Ziemi lub w Soul Society. Były wtedy tropione i niszczone przez Shinigami.
Manga.
Manga "Bleach" została napisana i zilustrowana przez Tite Kubo. Kolejne rozdziały były publikowane w czasopiśmie "Shūkan Shōnen Jump" wydawnictwa Shūeisha od sierpnia 2001 do 22 sierpnia 2016 roku. Rozdziały zostały zebrane w 74 tomikach, które zostały wydane od 5 stycznia 2002 do 4 listopada 2016.
Shūeisha wydała także pierwsze 21 tomów w sześciotomowej edycji zbiorczej zatytułowanej "Resurrected Souls". Pierwszy tom tej edycji wydano 22 sierpnia 2011, ostatni 23 stycznia 2012 roku.
Odbiór.
W 2005 roku manga Bleach otrzymała nagrodę Shōgakukan Manga w kategorii shōnen. W Japonii manga sprzedała się w 82 milionach egzemplarzy, co plasuje ją na szóstym miejscu wśród najlepiej sprzedających się mang według wydawnictwa Shūeisha. W 2006 roku Bleach zostało uznane jako siódme najlepsze anime według miesięcznika Animage. Rok później uplasowało się na czwartej pozycji. Twórcy polskojęzycznego czasopisma tanuki.pl pozytywnie ocenili Bleacha – zarówno manga i anime otrzymali ocenę recenzenta: 8/10 oraz redakcji: 6/10.
Anime.
Serial anime "Bleach" był emitowany w Japonii na kanale TV Tokyo we wtorki o godzinie 18:00 od 5 października 2004 do 27 marca 2012. Serial wyreżyserował Noriyuki Abe, a za produkcję odpowiadało studio Pierrot. 
Aniplex wydało w Japonii łącznie 88 kompilacji DVD z serialem. 29 lipca 2009 roku wydano „TV Animation Bleach 5th Anniversary Box”, który zawiera 18 płyt DVD (w tym trzy bonusowe). 24 listopada 2010 roku Aniplex wydał specjalne wydanie DVD „2004 &amp; 2005 Bleach Jump Anime Tour” zawierające dwa OVA – "Memories in the Rain" i "The Sealed Sword Frenzy".
W marcu 2020 roku, podczas transmisji na żywo „Bleach 20th Anniversary Project &amp; Tite Kubo New Project Presentation” ogłoszono, że ostatni wątek fabularny, obejmujący tomy mangi od 55 do 74, zostanie zekranizowany w formie anime.
Radio.
Od 4 kwietnia 2004 audycja radiowa stworzona przez Radio Oosaka została wdrożona w sieć emisyjną Nippon Cultural Broadcasting. Jest to comiesięczna audycja, w której Ichigo Kurosaki (za jego głos odpowiada Masakazu Morita) odpowiada na listy od fanów serii. W momencie rozpoczęcia audycji była ona emitowana cotygodniowo. Od kwietnia 2008 audycja jest emitowana raz w miesiącu, a w pozostałym czasie emisyjnym umieszczono "Radio Naruto Shippuujinrai". Do studia zapraszani są aktorzy grający w musicalu, piosenkarze jak i inne sławy Japonii, aby zaśpiewać piosenki z serii anime jak i z filmów pełnometrażowych Bleacha.
Musicale.
Musicale te w Japonii określa się skrótowo jako .
Gry komputerowe.
Sony Computer Entertainment.
Seria (tylko język jap.)
Seria 
Seria (tylko język Jap.)
 (jap. Bleach: Soul Ignition) (23 czerwca 2011; PS3)
Nintendo.
Seria Bleach DS
BLEACH Advance (21 lipca 2005; GBA)
BLEACH GC (8 grudnia 2005; GameCube)
 (14 grudnia 2006; Wii)
 (18 grudnia 2008; Wii)
Wersja Polska.
Lektor: Aleksander Pawlikowski 

</doc>
<doc id="470670" url="https://pl.wikipedia.org/wiki?curid=470670" title="Gwiazda (połączenie)">
Gwiazda (połączenie)

Gwiazda jest rodzajem połączenia w układach trójfazowych, oznaczanym symbolem "Y". W połączeniu typu "gwiazda" napięcie na elementach "E" ("E" może w tym przypadku oznaczać rezystancję, impedancję, itp.) jest wypadkową wartością wynikającą z symetryczności (lub niesymetryczności), natomiast prądy płynące przez te elementy są równe prądom fazowym.
Czasami zachodzi potrzeba zastąpienia układu połączonego w "gwiazdę" równoważnym układem połączonym w trójkąt. Równoważność oznacza tutaj warunek niezmienności prądów i napięć w tej części obwodu, która nie podlega przekształceniu.
Wzory pozwalające przekształcić gwiazdę w trójkąt jej równoważny:
gdzie
Transfigurację (przekształcenie) można wykonać zarówno z gwiazdy na trójkąt jak i na odwrót.

</doc>
<doc id="470673" url="https://pl.wikipedia.org/wiki?curid=470673" title="Transfiguracja (elektrotechnika)">
Transfiguracja (elektrotechnika)

Transfiguracja (łac. "transfiguratio" przekształcenie) – przekształcenie elementów układu elektrycznego połączonych w gwiazdę w równoważny układ elementów połączonych w trójkąt jak też na odwrót. Warunkiem poprawnej transfiguracji jest niezmienność wartości napięć i natężeń prądu elektrycznego w pozostałej części obwodu, która nie podlega przekształceniu.
Transfiguracja trójkąt-gwiazda.
Czasami zachodzi potrzeba zastąpienia układu połączonego w "trójkąt" równoważnym układem połączonym w gwiazdę. Równoważność oznacza tutaj warunek niezmienności prądów i napięć w tej części obwodu, która nie podlega przekształceniu transfiguracji. 
Można matematycznie udowodnić, że wartości zastępcze impedancji "Zi" dla połączenia w "gwiazdę" przy danych wartościach połączenia w "trójkąt" ("Zij") są wyrażone poniższymi wzorami (podkreślenie oznacza liczby zespolone): 
Dla układu całkowicie symetrycznego w którym formula_4 zachodzi:
Transfiguracja gwiazda-trójkąt.
Dla oznaczeń użytych na rysunku można udowodnić, że wartości zastępcze dla połączenia w "trójkąt" przy danych wartościach połączenia w "gwiazdę" są wyrażone poniższymi wzorami:
Dla układu całkowicie symetrycznego w którym formula_9 zachodzi:

</doc>
<doc id="470675" url="https://pl.wikipedia.org/wiki?curid=470675" title="Szlak Wincentego Pola">
Szlak Wincentego Pola

Szlak im. Wincentego Pola (Stróże – Magura Małastowska – Wysowa-Zdrój – Krynica-Zdrój), znakowany jest kolorem zielonym . Szlak upamiętnia jednego z najwybitniejszych pionierów turystyki górskiej XIX w. – Wincentego Pola.
Szlak prowadzi przez zachodnią część Beskidu Niskiego. Na odcinku Wysowa – Lackowa – Krynica jest bardzo popularny. Atrakcje na szlaku: jezioro osuwiskowe Beskidzkie Morskie Oko na zboczu Maślanej Góry, dwór Gładyszów i skansen budownictwa ludowego w Szymbarku, Bielanka – Muzeum Rzemiosła Łemkowskiego, cerkwie greckokatolickie w Nowicy, Przysłopiu, Leszczynach (trzeba zejść ze szlaku), drewniana cerkiew w Skwirtnem, szczyt Koziego Żebra, uzdrowisko Wysowa-Zdrój, Lackowa – najwyższy szczyt polskiej części Beskidu Niskiego, Krynica-Zdrój.
Trasa.
Stróże – Maślana Góra (753 m) – Szymbark – Bielanka – Przeł. Zdżar – Magura Małastowska (813 m) – Schr. PTTK im. prof. St. Gabryela – Smerekowiec – Banne (583 m) – Skwirtne – Skałka (820 m) – Kozie Żebro (847 m) – Wysowa-Zdrój – Cigelka (805 m) – Ostry Wierch – Lackowa (997 m) – Dzielec (792 m) – Mochnaczka Niżna – Huzary (864 m) – Krynica-Zdrój – Jaworzyna – Muszyna
Częściowa mapa szlaku online: link

</doc>
<doc id="470676" url="https://pl.wikipedia.org/wiki?curid=470676" title="Werapamil">
Werapamil

Werapamil (ATC: C 08 DA 01) – wielofunkcyjny organiczny związek chemiczny mający zdolność blokowania kanałów wapniowych w komórkach układu bodźcotwórczo-przewodzącego serca i mięśni gładkich (tzw. antagonista wapnia). Zablokowanie kanałów wapniowych w układzie bodźcotwórczo-przewodzącym serca powoduje działanie antyarytmiczne.
Wskazania.
Werapamil jest także stosowany jako inhibitor pomp białkowych wyrzucających leki, takich jak P-glikoproteina. Ta właściwość leku jest użyteczna, gdyż wiele linii nowotworowych wykazuje nadekspresję pomp wyrzucających leki, co ogranicza działanie leków cytotoksycznych lub znaczników fluorescencyjnych. Powoduje również zmniejszenie oporności robaków obłych na benzimidazole.
Potencjalne zastosowanie w leczeniu cukrzycy.
W roku 2014 Comprehensive Diabetes Center na University of Alabama poinformowało o wynikach badań werapamilu jako leku przeciw cukrzycy typu 1. Stwierdzono, że związek ten obniża poziom białka TXNIP ("thioredoxin-interacting protein ") u diabetycznych myszy, co przywraca funkcjonalność komórek β, a w efekcie cofa u nich objawy cukrzycy. Na rok 2015 zaplanowano pierwsze badania kliniczne na ludziach zatytułowane "The repurposing of Verapamil as a beta cell survival therapy in type 1 diabetes"
Dawkowanie.
Według wskazań lekarza. Może być podawany doustnie (zakres dawek do 480 mg) i dożylnie (zakres dawek do 10 mg).

</doc>
<doc id="470678" url="https://pl.wikipedia.org/wiki?curid=470678" title="Niedociśnienie tętnicze">
Niedociśnienie tętnicze



</doc>
<doc id="470686" url="https://pl.wikipedia.org/wiki?curid=470686" title="Galla Placydia">
Galla Placydia



</doc>
<doc id="470687" url="https://pl.wikipedia.org/wiki?curid=470687" title="Galla Placyda">
Galla Placyda



</doc>
<doc id="470689" url="https://pl.wikipedia.org/wiki?curid=470689" title="Hrabstwo San Juan (Waszyngton)">
Hrabstwo San Juan (Waszyngton)

Hrabstwo San Juan (ang. "San Juan County") – hrabstwo w USA położone w stanie Waszyngton, obejmujące wszystkie amerykańskie wyspy San Juan. Według spisu powszechnego z 2009 liczba mieszkańców hrabstwa wynosiła 15 484. Jego siedzibą jest miasto Friday Harbor, które jest też jedynym formalnie zorganizowanym osiedlem w całym hrabstwie.
Geografia.
Według United States Census Bureau hrabstwo San Juan ma powierzchnię 1608 km², z czego 453 km² to ląd, a 1155 km² to woda. Woda stanowi 71.84% powierzchni hrabstwa. Hrabstwo obejmuje jedynie wyspy San Juan.
Historia.
Hrabstwo San Juan zostało utworzone 31 października 1873. Nazwa pochodzi od wysp San Juan, które stanowiły dawniej część hrabstwa Whatcom.
Dane demograficzne.
Główne grupy rasowe: 
Najwięcej mieszkańców żyje na 4 największych wyspach: Orcas, San Juan, Lopez i Shaw. Według pojęć amerykańskich, formalnie istnieje tu tylko jedno miasto, stolica hrabstwa.
Transport.
Dostęp do Friday Harbor na drugiej pod względem wielkości wyspie San Juan i do największej wyspy Orcas (gdzie istnieje zachowany pierwotny las w obrębie parku stanowego) zapewniają samochodowe promy morskie, także dostępne dla pieszych, rowerzystów i kajakarzy z kajakami. Promy należą do stanowego przedsiębiorstwa Washington State Ferries i kursują na trasie: Anacortes (ląd stały w stanie Waszyngton), wyspa Lopez, wyspa Shaw, wyspa Orcas, wyspa San Juan i wyspa Vancouver (miasteczko Sidney)

</doc>
<doc id="470690" url="https://pl.wikipedia.org/wiki?curid=470690" title="Pasmo Klonowskie">
Pasmo Klonowskie

Pasmo Klonowskie – pasmo Gór Świętokrzyskich. Rozciąga się od Zagnańska w dolinie Bobrzy na zachodzie, po okolice Bodzentyna na wschodzie. Zbudowane głównie z piaskowców i kwarcytów dewońskich. Niemal w całości porośnięte lasem jodłowo-bukowym.
Przez pasmo przebiega żółty szlak turystyczny z Barczy na Bukową Górę oraz zielony szlak turystyczny ze Starachowic do Łącznej.

</doc>
<doc id="470695" url="https://pl.wikipedia.org/wiki?curid=470695" title="Wibhuti">
Wibhuti

Wibhuti (dewanagari विभूति:, trl. vibhūtiḥ, dosłownie „niematerialny”, „pozaziemski”, „nadziemski”) – termin odnoszony po pierwsze do cudownych, magicznych czy charyzmatycznych mocy osiąganych przez siddhów,
a po drugie do świętego popiołu o białawym kolorze jaki materializuje się w obecności niektórych hinduskich świętych jak Shirdi Sai Baba, Sathya Sai Baba
czy Swami Premananda.
Trzeci rozdział księgi Jogasutry napisanej przez ryszi Patandźali nosi tytuł "Wibhutipadah" i poświęcony jest metodom rozwijania cudownych czy raczej nadziemskich magicznych zdolności, mocy i charyzmatów (siddhi).

</doc>
<doc id="470696" url="https://pl.wikipedia.org/wiki?curid=470696" title="Józef Szajna">
Józef Szajna

Józef Szajna (ur. 13 marca 1922 w Rzeszowie, zm. 24 czerwca 2008 w Warszawie) – polski malarz, scenograf, reżyser, profesor Akademii Sztuk Pięknych w Warszawie. W czasie II wojny światowej więzień niemieckich obozów KL Auschwitz i Buchenwaldu.
Życiorys.
Urodził się w spolonizowanej od kilku stuleci rodzinie włoskiego lub niemieckiego pochodzenia, jako jeden z trzech synów kolejowego maszynisty Juliana Szajny i jego żony Karoliny z Pieniążków.
W okresie okupacji niemieckiej był uczestnikiem ruchu oporu, działając w Związku Walki Zbrojnej. Aresztowany trafił do obozu koncentracyjnego KL Auschwitz, a później do Buchenwaldu, był więźniem Karnej Kompanii. Przeżycia obozowe znalazły swe odbicie w twórczości. Jego twórczość to technika malarska, połączona z asamblażem i kolażem, której treścią jest zagłada, zniszczenie, przemijanie.
Studiował w krakowskiej ASP, dyplom z grafiki otrzymując w 1952 roku, zaś dyplom ze scenografii w 1953 roku. W latach 1955–1966 był współzałożycielem, dyrektorem, dyrektorem artystycznym Teatru Ludowego w Krakowie, gdzie jego twórczość plastyczna w wyraźny sposób wpływała na kształt przedstawień (m.in. Rewizor M. Gogola, Księżniczka Turandot C. Gozziego, Myszy i ludzie według J. Steinbecka, Dziady A. Mickiewicza). Należał do PZPR. W roku 1972 roku założył Warszawskie Centrum Sztuki „Studio”. Opracował scenografię i reżyserował wiele przedstawień teatralnych w kraju i za granicą. Jego prace były i są wystawiane w wielu miastach Polski i na licznych wystawach światowych. 
Szajna współpracował także z teatrami we Francji (Nicea, 1968; Nancy, 1973; Paryż, 1980), Anglii (Sheffield, 1970; Richard Demarco Gallery w Edynburgu, 1972), Szwecji (Göteborg, 1971), Włoszech ( we Florencji, 1971), Holandii ( w Amsterdamie, 1977), Niemczech (Forum Theater w Berlinie, 1974; ), Chorwacji ( w Dubrowniku, 1981), Izraelu (Teatr Habima, 1986), Egipcie, Turcji (Stambuł, 1984), Portugalii i Hiszpanii. Za popularyzację polskiego teatru na świecie został wyróżniony Nagrodą Sekcji Krytyków Teatralnych PO ITI w 1992 roku.
Był członkiem międzynarodowych stowarzyszeń artystów, członkiem włoskiej Akademii Sztuki i Pracy, przewodniczącym Stowarzyszenia Kultury Europejskiej, honorowym członkiem Association Internationale des Arts Plastiques, oraz członkiem Międzynarodowej Rady Oświęcimskiej. W 50. rocznicę wyzwolenia Auschwitz koordynował pracami nad wystawą stanowiącą hołd dla ofiar nazizmu. W latach 1988–1990 członek Rady Ochrony Pamięci Walk i Męczeństwa. 
Pod koniec życia artysta mocniej związał się z rodzinnym Rzeszowem, w Teatrze im. Wandy Siemaszkowej wystawił spektakl „Deballage” (Rozpakowanie) a ponadto przekazał swoje prace do nowo powstałej przy Teatrze Szajna Galerii. W latach 2002-2004 prof. Józef Szajna został wykładowcą Wyższej Szkoły Informatyki i Zarządzania w Rzeszowie, prowadził zajęcia między innymi z wiedzy o teatrze i sztukach plastycznych. Był bardzo cenionym i lubianym wykładowcą. W stulecie rocznicy urodzin profesora Szajny WSIiZ ogłosiło dla swoich studentów Biennale im. prof Józefa Szajny, uruchomiona także została poświęcona mu strona internetowa. 
Zmarł 24 czerwca 2008 roku w Warszawie. Został pochowany na cmentarzu Powązkowskim (kwatera 14-3-11).
Odznaczenia i wyróżnienia.
Otrzymał liczne medale i nagrody, m.in. Nagrodę miasta Krakowa i Warszawy, nagrodę „Foundation of A. Jurzykowski” (Fundacja Alfreda Jurzykowskiego) w Nowym Jorku oraz Nagrodę Sekcji Krytyków Teatralnych PO ITI. Honorowy obywatel Opola.
W 1976 roku otrzymał dyplom Ministra Spraw Zagranicznych PRL Stefana Olszowskiego.
Pośmiertnie 6 lipca 2008 odsłonięto odcisk jego dłoni w brązie na Bursztynowej Promenadzie Gwiazd w Gdańsku.

</doc>
<doc id="470698" url="https://pl.wikipedia.org/wiki?curid=470698" title="San Juan (wyspa)">
San Juan (wyspa)

San Juan to druga pod względem wielkości i najbardziej zaludniona spośród 743 wysp San Juan. Administracyjnie należy, jak wszystkie te wyspy, do hrabstwa San Juan i stanu Waszyngton.
Nazwę nadał wyspie w 1791 hiszpański podróżnik Juan Francisco de Eliza na cześć świętego Jana Chrzciciela (hiszp. "San Juan el Bautista"). Od jej nazwy swoje miano bierze archipelag San Juan, którego wyspa jest częścią, oraz hrabstwo San Juan.
Największym i jedynym formalnie zorganizowanym osiedlem na wyspie jest Friday Harbor, liczące poniżej 2000 mieszkańców (2000). Poza tym ludność zamieszkuje jeszcze m.in. okolice kurortu nad Zatoką Roche (ang. Roche Harbor). 
Miejscowa ludność utrzymuje się głównie z pracy w instytucjach i usługach miejskich, rolnictwa oraz turystyki. Wielką atrakcją turystyczną wyspy jest narodowy park historyczny, "San Juan Island National Historical Park", w którym eksponowane są pozostałości instalacji militarnych z okresu amerykańsko-brytyjskiego konfliktu granicznego z 1859 roku, którego wyspa była przedmiotem tzw. świńskiej wojny.

</doc>
<doc id="470700" url="https://pl.wikipedia.org/wiki?curid=470700" title="Lumel">
Lumel

Lumel Spółka Akcyjna – polski producent aparatury kontrolno-pomiarowej oraz dostawca usług systemów automatyki przemysłowej i montażu kontraktowego elektroniki.
Przedsiębiorstwo powstało w Zielonej Górze 7 listopada 1953, jako Zielonogórskie Zakłady Wytwórcze Mierników Elektrycznych A-21. W 1958 zostało przemianowana na Lubuskie Zakłady Aparatów Elektrycznych Lumel.
W 1969 ruszyła produkcja pierwszego polskiego multimetru Lavo 1, zastąpionego w okresie późniejszym przez modele Lavo 2 i Lavo 3. Przez długi czas multimetry Lavo 3 były najczęściej spotykanymi multimetrami w Polsce.
W 1997 przedsiębiorstwo państwowe zostało przekształcone w jednoosobową spółkę skarbu państwa.
18 lipca 2011 dokonano procesu prywatyzacji poprzez sprzedaż 85% akcji spółce indyjskiej Rishabh Instruments Pvt Ltd.
9 marca 2016 dokonano podziału firmy na dwie odrębne spółki:
Dodatkowe informacje.
W 2003 została wydana obszerna monografia pt. "Historia „Lumelu”" autorstwa dr hab. inż. Zdzisława Tarnowskiego. Przedstawia ona proces rozwoju fabryki od chwili założenia do czasów współczesnych.

</doc>
<doc id="470702" url="https://pl.wikipedia.org/wiki?curid=470702" title="Jezioro Domowe Małe">
Jezioro Domowe Małe

 
Jezioro Domowe Małe – jezioro w woj. warmińsko-mazurskim, w powiecie szczycieńskim, w całości położone w granicach administracyjnych miasta Szczytna.
Dane morfometryczne.
Powierzchnia zwierciadła wody według różnych źródeł wynosi od 11,0 ha do .
, natomiast głębokość maksymalna jeziora wynosi 3,8 m.
W oparciu o badania przeprowadzone w 2004 roku wody jeziora zaliczono do wód pozaklasowych.
Degradacja.
Za czasów niemieckich jeziora były bardzo czyste i zadbane, kąpano się także w jeziorze Małym.
Obecnie jezioro wykazuje cechy zbiorników silnie zanieczyszczonych o znacznym przetlenieniu wód powierzchniowych latem (bardzo silne zakwity glonów) i pomimo charakteru polimiktycznego – całkowicie odtlenionymi wodami naddenymi zawierającymi siarkowodór. Charakterystyczne są też bardzo wysokie zawartości związków biogennych (fosfor i azot) oraz substancji organicznych.
Jezioro ponadto jest podatne na degradację i ma niekorzystne położenie – cała zlewnia jest zurbanizowana. Woda deszczowa z dużego procentu powierzchni miasta spłukiwana jest do jezior. Większość wody wpada Jeziora Małego poprzez kilkanaście kolektorów burzowych (największy o średnicy 1 m).
W latach PRL nie dbano o jeziora. Największy wpływ na degradację jezior miały:
Rewitalizacja.
Od lat mówi się o rewitalizacji jezior. Pierwsze plany związane były z wykopaniem rowu, który połączyłby Długie (a więc także pośredni i Domowe Małe) z jeziorami Szczycionek i Sasek Wielki. Od początku jednak nie było pieniędzy na zrobienie szerokiego, żeglownego rowu, a urzędnikom szkoda było tworzyć inwestycję, która polegałaby wyłącznie na wykopaniu wąskiego rowu zasilającego miejskie jeziora w czystszą wodę.
W kolejnych latach pomysł rowu powracał, ale pojawiały się także inne:
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Domowe Małe". lub "Miejskie".

</doc>
<doc id="470703" url="https://pl.wikipedia.org/wiki?curid=470703" title="Jezioro Długie (powiat szczycieński)">
Jezioro Długie (powiat szczycieński)

Jezioro Długie (niem. "Großer Haus-See") – jezioro w woj. warmińsko-mazurskim, w pow. szczycieńskim, w całości położone w granicach administracyjnych miasta Szczytna. Jezioro leży na granicy Równiny Mazurskiej i Pojezierza Mrągowskiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Długie". W różnych publikacjach i na mapach topograficznych jezioro to występuje pod nazwą "Domowe Duże". Dawniej funkcjonowały także nazwy: Domowe k. Szczytna, Dom Duży, Szczycieńskie.
Dane.
Powierzchnia zwierciadła wody według różnych źródeł wynosi od 51,0 ha do 62,1 ha.
Zwierciadło wody położone jest na wysokości 140 m n.p.m. Średnia głębokość jeziora wynosi 2,8 m, natomiast głębokość maksymalna 5,4 m. Długość linii brzegowej wynosi 5300 m.
Degradacja.
W oparciu o badania przeprowadzone w 2004 roku wody jeziora zaliczono do wód pozaklasowych.
Za czasów niemieckich jeziora były bardzo czyste i zadbane, przy Jeziorze Dużym było kąpielisko, kąpano się także w jeziorze Małym.
Jezioro wykazuje cechy zbiorników silnie zeutrofizowanych, z zakwitami glonów, odczynem
przekraczającym pH 9 i zawartością chlorofilu ponad 50 mg/m³ w warstwach powierzchniowych oraz wysokim stężeniem związków organicznych i biogennych.
Jest bardzo podatne na degradację (III kategoria) i ma dość niekorzystne położenie – część zlewni jest zurbanizowana. Woda deszczowa z części miasta spłukiwana jest do jezior. Większość wody wpada Jeziora Małego, jednak kilka kolektorów burzowych ma ujścia w Domowym Dużym.
Rewitalizacja.
Od lat mówi się o rewitalizacji jezior. Pierwsze plany związane były z wykopaniem rowu, który połączyłby jezioro z jeziorami Szczycionek i Sasek Wielki. Kilkadziesiąt lat temu istniało połączenie ze Szczycionkiem, jednak pozostały tylko jego pozostałości.
W kolejnych latach pomysł rowu powracał, ale pojawiały się także inne:
Od 2010 roku prowadzona jest jego rekultywacja pod nadzorem naukowców Uniwersytetu Warmińsko-Mazurskiego w Olsztynie. Dzięki zabiegom związanym ze strącaniem związków fosforu udało się zahamować proces eutrofizacji. Osiągnięta już większa przezroczystość i parametry fizykochemiczne wody pozwoliły na otwarcie w 2011 roku kąpieliska, które spełnia wszystkie warunki, jakie na organizatora taki obiektów narzuca polskie i unijne prawo.

</doc>
<doc id="470704" url="https://pl.wikipedia.org/wiki?curid=470704" title="Yach Film">
Yach Film



</doc>
<doc id="470709" url="https://pl.wikipedia.org/wiki?curid=470709" title="Egzopeptydazy">
Egzopeptydazy

Egzopeptydazy – enzymy hydrolityczne z grupy proteaz, katalizujące odłączanie od łańcuchów peptydowych pojedynczych aminokwasów. Wyróżnia się karboksypeptydazy działające od C-końca i aminopeptydazy działające od N-końca peptydów.

</doc>
<doc id="470710" url="https://pl.wikipedia.org/wiki?curid=470710" title="Friday Harbor">
Friday Harbor

Friday Harbor – miasto na wyspie San Juan, główne centrum administracyjno-handlowe wysp San Juan, stolica Hrabstwa San Juan w amerykańskim stanie Waszyngton. Jest to równocześnie jedyne formalnie zorganizowane miasto w całym hrabstwie.
Geografia.
Według United States Census Bureau, miasto Friday Harbor ma powierzchnię 3,7 km², z czego 3,5 km² to ląd, a 0,2 km² to woda. Woda stanowi 4,93% powierzchni miasta. Miasto położone jest nad Zatoką Friday (ang. Friday Harbor). Codzienne połączenie promowe zapewnia łączność ze stałym lądem oraz trzema innymi wyspami.
Historia.
Miasto zostało formalnie utworzone 10 lutego 1909 r.
Dane demograficzne.
W 2000 roku miasto liczyło 1989 mieszkańców. 
Struktura rasowa niewiele odbiega od struktury całej wyspy: 92,01% mieszkańców to biali, 0,65% - czarni, 1,31% - ludność rdzenna.

</doc>
<doc id="470711" url="https://pl.wikipedia.org/wiki?curid=470711" title="Kostucha">
Kostucha



</doc>
<doc id="470718" url="https://pl.wikipedia.org/wiki?curid=470718" title="Akwarium Jazz Club">
Akwarium Jazz Club

Akwarium Jazz Club – pierwszy w Warszawie i jeden z pierwszych w Polsce klubów jazzowych.
Klub został otwarty w 1977 roku przy ul. Emilii Plater 49 Został zamknięty w 2000 roku i reaktywowany na krótko w latach 2007–2008. Ponownie otwierany w 2017 i 2019.
Historia.
W latach 70. XX wieku przy ul. Emilii Plater nr 49 znajdowała się kawiarnia "Barbara". Wskutek działań Stanisława Cejrowskiego Polskie Stowarzyszenie Jazzowe przejęło budynek i zmieniło nazwę na Akwarium, nawiązując do jego elewacji – większość ścian zewnętrznych była ze szkła. Działalność klubu zainaugurowano we wtorek, 26 kwietnia 1977 roku koncertem zespołu Mainstream. Klub gościł głównie (choć nie tylko) krajowych jazzmanów, organizował cotygodniowe jam sessions. 1 lutego 1988 klub przejął Mariusz Adamiak.
W 1992 Adamiak zaczął organizować festiwal Warsaw Summer Jazz Days, który stał się najpopularniejszym festiwalem jazzowym w Polsce. Klub zrobił się bardzo znany, także za granicą. 27 kwietnia 2000 ten jedyny wówczas klub jazzowy w Warszawie zamknięto ze względu na planowaną budowę wieżowca. Adamiakowi proponowano podobno inne lokalizacje, jednak ostatecznie Akwarium nie udało się przenieść. 
Dopiero 2 lutego 2001 klub wyburzono, a na jego miejscu wybudowano wieżowiec InterContinental, oddany do użytku w listopadzie 2003.
Klub został w sierpniu 2007 reaktywowany na poziomie -1 kompleksu Złote Tarasy przy ul. Złotej 59 jako "Akwarium Jazzarium". W związku z odejściem Mariusza Adamiaka, w kwietniu 2008 działalność koncertowa klubu została zakończona.
W czerwcu 2017 Polskie Stowarzyszenie Jazzowe reaktywowało działalność Akwarium Jazz Club na warszawskim skwerze Hoovera przy Krakowskim Przedmieściu. Klub na krótko zawiesił działalność, ponownie został otwarty w czerwcu 2019.

</doc>
<doc id="470719" url="https://pl.wikipedia.org/wiki?curid=470719" title="Strugaccy">
Strugaccy



</doc>
<doc id="470723" url="https://pl.wikipedia.org/wiki?curid=470723" title="Anne Applebaum">
Anne Applebaum

Anne Elizabeth Applebaum-Sikorska (ur. 25 lipca 1964 w Waszyngtonie) – amerykańsko-polska dziennikarka, laureatka Nagrody Pulitzera (2004), publicystka „The Atlantic”.
Życiorys.
Urodziła się w amerykańskiej rodzinie pochodzenia żydowskiego, jako córka Harveya M. i Elizabeth Applebaumów. Ukończyła studia z wyróżnieniem na Uniwersytecie Yale, gdzie w 1986 uzyskała licencjat z historii i literatury. Uzyskała również tytuł magistra stosunków międzynarodowych na London School of Economics w 1987. Studiowała także w St Antony’s College na Uniwersytecie Oksfordzkim przed przeprowadzką do Warszawy.
Karierę dziennikarską rozpoczęła w 1988 jako korespondentka „The Economist” w Warszawie; do 1991 opublikowała serię artykułów o przemianach społecznych i politycznych w Europie Wschodniej. Pracowała następnie jako redaktor działu zagranicznego a później zastępca redaktora naczelnego tygodnika „The Spectator” w Londynie. W trakcie brytyjskiej kampanii wyborczej w 1997 była także redaktorem politycznym „Evening Standard”. Przez kilka lat prowadziła kolumnę „Foreigners” w internetowym magazynie „Slate”, przejętym w 2004 przez The Washington Post Company. W latach 2002–2006 była członkinią kolegium redakcyjnego „The Washington Post”, gdzie jako komentatorka polityczna prowadzi tygodniową kolumnę poświęconą sprawom zagranicznym. Jest dyrektorem projektów pod nazwą "Transitions Forum" (przemiany polityczno-gospodarcze) w londyńskim think tanku Legatum Institute.
Za swoją pierwszą książkę "Between East &amp; West" ("Między Wschodem a Zachodem") otrzymała w 1996 Nagrodę im. Adolpha Bentincka. Za wydaną w 2003 książkę "Gułag" otrzymała w 2004 Nagrodę Pulitzera w kategorii „General nonfiction”. W 2011 wraz z Danielle Crittenden wydała książkę kucharską "Przepisy z mojego ogrodu".
W 2013 uzyskała obywatelstwo polskie. W tym samym roku zdobyła Cundill Prize, nagrodę za książkę historyczną "Za żelazną kurtyną. Ujarzmienie Europy Wschodniej 1944–1956". 
W 2018 wraz z Radosławem Sikorskim i Grzegorzem Hajdarowiczem uczestniczyła w spotkaniu Grupy Bilderberg.
Życie prywatne.
Jej mężem jest Radosław Sikorski, z którym ma dwóch synów, Aleksandra i Tadeusza. Obecnie mieszka z rodziną w Chobielinie.

</doc>
<doc id="470724" url="https://pl.wikipedia.org/wiki?curid=470724" title="Halowe Mistrzostwa Świata w Lekkoatletyce 1995">
Halowe Mistrzostwa Świata w Lekkoatletyce 1995

5. Halowe Mistrzostwa Świata w Lekkoatletyce rozegrane zostały w dniach 10-12 marca 1995 w Barcelonie w hali Palau Sant Jordi.
Klasyfikacja medalowa.
Źródło: 

</doc>
<doc id="470725" url="https://pl.wikipedia.org/wiki?curid=470725" title="Zdar">
Zdar



</doc>
<doc id="470728" url="https://pl.wikipedia.org/wiki?curid=470728" title="Teatr Stary">
Teatr Stary

Stary Teatr
Teatr Stary

</doc>
<doc id="470734" url="https://pl.wikipedia.org/wiki?curid=470734" title="Fuerzas Armadas Españoles">
Fuerzas Armadas Españoles



</doc>
<doc id="470738" url="https://pl.wikipedia.org/wiki?curid=470738" title="Gabriela Szabó">
Gabriela Szabó

Gabriela Szabó (ur. 14 listopada 1975 w Bystrzycy) – rumuńska lekkoatletka, medalistka olimpijska, mistrzostw świata i Europy. W latach 2014–2015 minister młodzieży i sportu.
Życiorys.
Córka Węgra i Rumunki. Trenowała biegi lekkoatletyczne, specjalizując się w biegach na 5000 m, 3000 metrów oraz 1500 m. Jej trenerem był Zsolt Gyöngyössy, z którym jeszcze w trakcie kariery sportowej zawarła związek małżeński.
Trzykrotnie zdobyła złote medale na letniej uniwersjadzie: w 1995 w biegach na 1500 m i 5000 m, a w 1997 w biegu na 1500 m. W 1994 zdobyła brązowy medal na mistrzostwach Europy w biegu na 3000 m. Na ME dwukrotnie wywalczyła srebrny medal (w 1998 na 5000 m i w 2002 na 1500 m). Trzy razy zwyciężyła bieg na 3000 metrów na halowych mistrzostwach świata (1995, 1997, 1999). Na zawodach tej rangi zdobyła również złoty medal w biegu na 1500 m (1999) i srebrny medal w biegu na 3000 m (2001). Dwukrotna mistrzyni halowych mistrzostw Europy w biegu na 3000 m (1998, 2000).
Trzykrotna medalistka letnich igrzysk olimpijskich. W Atlancie w 1996 zdobyła srebrny medal w biegu na 1500 m, przegrywając z Rosjanką Swietłaną Masterkową. Cztery lata później w Sydney w biegu na 5000 metrów zajęła pierwsze miejsce. Na tych samym igrzyskach w biegu na 1500 metrów wywalczyła brązowy medal, przegrywając z Algierką Nourią Mérah-Benidą i Rumunką Violetą Szekely.
W 2005 ogłosiła zakończenie profesjonalnej kariery sportowej. Ukończyła studia na Uniwersytecie Babeșa i Bolyaia w Klużu-Napoce. Kształciła się także na Uniwersytecie Aleksandra Jana Cuzy w Jassach. W 2009 obroniła doktorat z nauk o kulturze fizycznej i sporcie na Universitatea Națională de Educație Fizică și Sport w Bukareszcie. W 2006 została wiceprezesem Federaţia Română de Atletism. Od 2013 była doradczynią ministra Nicolae Bănicioiu.
W marcu 2014 została kandydatka na ministra młodzieży i sportu w trzecim rządzie Victora Ponty, funkcję tę objęła w tym samym miesiącu. Pozostała na niej również w powołanym w grudniu tegoż roku czwartym rządzie tego samego premiera, kończąc urzędowanie w listopadzie 2015.

</doc>
<doc id="470740" url="https://pl.wikipedia.org/wiki?curid=470740" title="Stowarzyszenie Katolickiej Młodzieży Akademickiej &quot;Odrodzenie&quot;">
Stowarzyszenie Katolickiej Młodzieży Akademickiej &quot;Odrodzenie&quot;



</doc>
<doc id="470741" url="https://pl.wikipedia.org/wiki?curid=470741" title="Suger">
Suger

Suger (ur. ok. 1081, zm. 13 stycznia 1151) – francuski kronikarz i historyk, opat i prawdopodobnie autor projektu bazyliki Saint-Denis.
Urodzony w zubożałej rodzinie, około 1091 wstąpił do zakonu benedyktynów. Do 1104 odbywał nowicjat w klasztorze St. Denis de l'Estrée (gdzie spotkał się z późniejszym królem Francji Ludwikiem VI). W latach 1104–1106 przebywał w opactwie St Benoît-sur-Loire. W 1106 został sekretarzem opata Saint-Denis. Do 1109 został proboszczem w Berneval i Toury.
W 1118 Ludwik VI wysłał Sugera jako emisariusza na dwór papieża Gelazjusza II w Maguelone. Później, po jego śmierci, Suger aż do 1122 przebywał na dworze jego następcy Kaliksta II.
Po powrocie do Francji został mianowany opatem Saint-Denis. W latach 1127–1137 przeprowadził reorganizację i reformę opactwa. W 1137 towarzyszył przyszłemu królowi Ludwikowi VII w jego podróży do Akwitanii zakończonej ślubem z Eleonorą Akwitańską. Jakkolwiek nie był zwolennikiem drugiej krucjaty, podczas jej trwania pełnił funkcję jednego z regentów królestwa (1147–1149). Będąc architektem królewskiego małżeństwa, stanowczo sprzeciwiał się rozwodowi z Eleonorą Akwitańską.
Suger cieszył się przyjaźnią i zaufaniem zarówno Ludwika VI jak i Ludwika VII. Doradzał królom w sprawach taktyki postępowania z buntami mieszczan, był zwolennikiem umacniania władzy królewskiej poprzez pozyskiwanie wsparcia mieszczan nadając miastom przywileje królewskie. Równocześnie był zwolennikiem wytępienia rycerzy-rozbójników. Był także jednym z autorów reformy sądowniczej we Francji – w celu wzmocnienia władzy królewskiej nadał sądom królewskim znaczenie najwyższej instancji.
Opat Saint-Denis.
Jako opat Saint-Denis, Suger przyczynił się do wzrostu znaczenia i bogactwa opactwa. Za jego rządów wzniesiono obecny budynek bazyliki, jeden z pierwszych przykładów nowego stylu w architekturze – gotyku.
Główną pasją Sugera było kronikarstwo. Zostawił szereg dzieł:

</doc>
<doc id="470742" url="https://pl.wikipedia.org/wiki?curid=470742" title="Stowarzyszenie Katolickiej Młodzieży Akademickiej w Warszawie">
Stowarzyszenie Katolickiej Młodzieży Akademickiej w Warszawie



</doc>
<doc id="470744" url="https://pl.wikipedia.org/wiki?curid=470744" title="Komosa biała">
Komosa biała

Komosa biała ("Chenopodium album" L.), lebioda – gatunek rośliny jednorocznej zaliczany w różnych systemach klasyfikacyjnych do rodziny komosowatych lub szarłatowatych. 
Zasięg geograficzny.
Jest gatunkiem kosmopolitycznym rozprzestrzenionym na całym świecie; poza Antarktydą występuje na wszystkich kontynentach i na licznych wyspach (łącznie z Grenlandią i Spitsbergenem). W Polsce jest pospolity na całym obszarze. W górach występuje do tej wysokości, co uprawy rolnicze. Status gatunku we florze Polski: gatunek autochtoniczny.
Biologia i ekologia.
Roślina jednoroczna. Kwitnie od czerwca do października, jest wiatropylna. Jedna roślina wytwarza około 3 tysiące nasion, ale czasami nawet 20 tysięcy. W glebie zachowują one zdolność kiełkowania przez 10-15 lat, a czasami nawet kilkaset lat. Kiełkują w temperaturze 2–30 °C, optymalna wynosi 15–20 °C.
Gatunek azotolubny i roślina ruderalna, szczególnie często rosnąca na żyznych siedliskach antropogenicznych, zwłaszcza ruderalnych; na przydrożach, śmietniskach, rowach, nieużytkach, terenach kolejowych i poprzemysłowych. Występuje także na siedliskach półnaturalnych: nadrzeczne aluwia i żwirowiska. Jest częstym chwastem w uprawach rolniczych; w burakach, kukurydzy, ziemniakach, roślinach strączkowych, rzepaku jarym, zbożach jarych.
W klasyfikacji zbiorowisk roślinnych gatunek charakterystyczny dla O. "Polygono-Chenopodietalia".
Właściwości toksyczne.
Roślina trująca: pędy nadziemne i nasiona zawierają saponiny, kwas szczawiowy, alkaloidy (betacyna, betaksantyna) i kwas oleanolowy. Roślina rosnąca na przeazotowanych glebach łatwo kumuluje azotany. U ludzi, którzy spożyli komosę i przebywali na słońcu pojawiało się uczulenie słoneczne, objawiające się obrzękiem skóry i zmianą jej barwy, biegunką i silnym podnieceniem. Zwierzęta zwykle omijają komosę, jednak stwierdzono przypadki zatruć. U koni następowały drgawki, niemożność przełykania, zaburzenia koordynacji ruchów, spadek ciśnienia krwi i zapaść. U bydła i owiec zatrucie objawiało się brakiem koordynacji ruchów, krwawieniem z pyska, nozdrzy i odbytu.

</doc>
<doc id="470745" url="https://pl.wikipedia.org/wiki?curid=470745" title="Lebioda">
Lebioda



</doc>
<doc id="470746" url="https://pl.wikipedia.org/wiki?curid=470746" title="Niedoczynność tarczycy">
Niedoczynność tarczycy

Niedoczynność tarczycy (łac. "hypothyreosis, hypothyroidismus", ang. "hypothyroidism") – choroba ludzi i zwierząt spowodowana niedoborem hormonów tarczycy, prowadzącym do spowolnienia procesów metabolicznych.
Niedoczynność tarczycy u ludzi.
Epidemiologia.
Niedoczynność tarczycy dotyka 1-6% osób w wieku do 60 roku życia, częstość rośnie wraz z wiekiem. Występuje około 5 razy częściej u kobiet niż u mężczyzn.
Etiologia.
Klasyfikacja choroby ze względu na przyczynę:
Objawy.
Niedoczynności tarczycy towarzyszą często subtelnie wyrażone objawy podmiotowe powiązane ze spowolnionym tempem reakcji katabolicznych:
Diagnostyka.
O rozpoznaniu niewydolności tarczycy decyduje całokształt obrazu klinicznego oraz wynik badań hormonalnych – TSH, fT3 i fT4, ewentualnie inne badania w poszukiwaniu przyczyny choroby (jak USG tarczycy czy poziom przeciwciała anty-TPO).
W niewydolności pierwotnej stężenie TSH jest podwyższone, we wtórnej i trzeciorzędowej – obniżone. Stężenie fT4 (zwykle także fT3) jest obniżone.
Leczenie.
Obowiązuje suplementacja L-tyroksyny (L-T4) w indywidualnie dobranej dawce dobowej, rozpoczynając od dawek małych. Leczenie jest długotrwałe, zwykle dożywotnie.
Zmiany w układzie krążenia.
W niedoczynności gruczołu tarczowego tętno jest często wolne. W typowych przypadkach zapis EKG cechuje się niskim woltażem, wolną częstością załamków, zmniejszeniem amplitudy, a nawet zniknięciem załamków P i T. 
W badaniu RTG sylwetka serca jest często powiększona z powodu obrzęku włókien mięśniowych i pogrubienia ścian, a także rozszerzenia jam serca. 
Niedoczynność gruczołu tarczowego często połączona jest z chorobą wieńcową. Wpływa na to wydatnie hipercholesterolemia z zaawansowanymi zmianami miażdżycowymi w naczyniach wieńcowych. 
Doświadczenie kliniczne wykazuje, że objawy choroby niedokrwiennej oraz zawały serca występują przeważnie nie w okresie trwania nierozpoznanej hipotyreozy, a w czasie jej leczenia i to przy zbyt szybkim zwiększaniu dawek hormonów tarczycy. Uważa się, że "myxoedema" nie predysponuje do choroby wieńcowej osób z prawidłowym ciśnieniem tętniczym krwi. Natomiast współistnienie nadciśnienia tętniczego powoduje, że nieprawidłowa gospodarka jelitowa z hipercholesterolemią przyczynia się do zwężenia tętnic wieńcowych i występowania stenokardii.
Nadciśnienie krwi może rozwinąć się w okresie trwania hipotyreozy, może ono ustąpić po leczeniu substytucyjnym i znowu podnieść się po przerwaniu tego leczenia podczas kolejnego nawrotu niedoczynności. Wczesne leczenie hipotyreozy może mieć dodatni wpływ na współistniejącą chorobę wieńcową, przez obniżenie ciśnienia tętniczego krwi i poziomu cholesterolu.
Objawy ze strony przewodu pokarmowego.
Zaburzenia metaboliczne w hipotyreozie mogą wpłynąć wydatnie na czynność przewodu pokarmowego. W niedoczynności gruczołu tarczowego występuje zwolniony stopień wchłaniania jelitowego, chociaż ilość wchłaniających substancji może być zwiększona. W błonie śluzowej przewodu pokarmowego występują charakterystyczne zmiany: 
Wydzielanie soków trawiennych staje się upośledzone. Szczególnie często występuje "achlorhydria" oporna na histaminę i pentagastrynę, co w licznych przypadkach staje się przyczyną współistnienia niedokrwistości na skutek upośledzenia wchłaniania żelaza czy witaminy B12. 
Jednym z najbardziej częstych i znanych zaburzeń jelitowych są przewlekłe zaparcia, będące wynikiem leniwego ruchu robaczkowego jelit oraz nacieczeń śluzowatych w splotach warstwy mięśniowej jelita, co może wywołać niekiedy objawy porażennej niedrożności. 
W niektórych przypadkach może jednak wystąpić wzmożenie czynności ruchowej przewodu pokarmowego, co objawia się występowaniem bólów w jamie brzusznej na skutek spastycznego skurczu jelit. 
Pacjenci z niedoczynnością gruczołu tarczowego mają skłonność do kamicy żółciowej. Jest to spowodowane nie tylko hipercholesterolemią, lecz głównie hipotonią pęcherzyka żółciowego i zastojem żółci.
U pacjenta z hipotyreozą może pojawić się płyn w jamie brzusznej, podobnie jak w worku osierdziowym i w jamach opłucnowych. Przyczyna występowania wodobrzusza w niedoczynności gruczołu tarczowego nie jest jasna. Uważa się, że w hipotyreozie następuje nagromadzenie białek w przestrzeni pozakomórkowej, ze względu na znaczną przepuszczalność naczyń włosowatych, i na skutek zmian ciśnienia onkotycznego dochodzi do gromadzenia się płynu.
Zmiany hematologiczne.
Niedoczynności gruczołu tarczowego często towarzyszy niedokrwistość. Może ona występować jako niedokrwistość:
Częstość występowania niedokrwistości z hipotyreozą oblicza się na 23-60%; może ona wyprzedzać objawy hipotyreozy lub rozwinąć się w czasie jej trwania.
Niedokrwistość normochromiczna.
Ten typ niedokrwistości występuje mniej więcej u 25% chorych. Spowodowana jest osłabieniem czynności gruczołu tarczowego. Badanie szpiku nie wykazuje zmian, a stężenie żelaza w surowicy, jak i zdolność jego wiązania mogą być zmniejszone
Niedokrwistość hipochromiczna mikrocytowa.
Występuje u 4-15% chorych i często przebiega z achlorhydrią żołądka, co powoduje upośledzenie wchłaniania żelaza. Stężenie żelaza w surowicy jest z reguły zmniejszone. Należy jednak pamiętać, że u kobiet z hipotyreozą mogą występować obfite krwawienia miesiączkowe, prowadzące do niedokrwistości syderopenicznej.
Niedokrwistość hiperchromiczna makrocytowa.
Występuje u 8-10% chorych, może być spowodowana niedoborem kwasu foliowego, jak również zaburzeniem wchłaniania witaminy B12. Opisano przypadki współwystępowania niedokrwistości Addisona i Biermera i niedoczynności gruczołu tarczowego.
Śpiączka hipometaboliczna.
Krańcowo ciężka, nieleczona niedoczynność tarczycy może doprowadzić do śpiączki hipometabolicznej. Jest to stan przebiegający z hipotermią (poniżej 30 °C, a nawet do 24 °C) i znaczną bradykardią, która bezpośrednio zagraża życiu chorego. Ze względu na hipowentylację rozwija się hipoksja z hiperkapnią. Obserwuje się hipoglikemię, hiponatremię z objawami zatrucia wodnego, dochodzi do rozwinięcia się obrazu wstrząsu. Postępuje osłabienie i otępienie chorego. Napięcie mięśniowe jest obniżone, mogą jednak wystąpić drgawki. 
Obecnie śpiączka hipometaboliczna jest prawie niespotykana. Stan ten stwierdzano w przeszłości najczęściej u starszych kobiet. Śmiertelność w przypadku wystąpienia śpiączki hipometabolicznej była wysoka, zwłaszcza jeżeli stan taki rozwinął się u osoby z już istniejącymi chorobami układu krążenia lub układu oddechowego. 
Śpiączka w przebiegu niedoczynności tarczycy może być wywołana chorobą infekcyjną, serca, układu oddechowego lub nerwowego. Konieczne jest zatem wdrożenie intensywnego leczenia chorób ogólnoustrojowych, które współistnieją ze śpiączką. 
Na możliwość wystąpienia śpiączki wskazuje stopniowe narastanie senności przechodzącej w stupor lub śpiączkę. Dodatkową wskazówkę może stanowić informacja o przebytej przez chorego tyreoidektomii lub przebytym leczeniu czy napromienieniu klatki piersiowej. 
Subkliniczna (utajona, skąpoobjawowa) niedoczynność tarczycy.
Wprowadzenie na początku lat 70. XX w. oznaczeń stężeń TSH umożliwiło klasyfikację nasilenia niedoczynności tarczycy:
Przyczyny subklinicznej niedoczynności tarczycy.
Przyczyny niedoczynności subklinicznej są takie same, jak niedoczynności pełnoobjawowej:
Znaczenie subklinicznej niedoczynności tarczycy związane jest z nasileniem zaburzeń gospodarki lipidowej (przesunięcia frakcji cholesterolu w kierunku sprzyjającym nasileniu miażdżycy) oraz z występowaniem stanów subdepresji, depresji, a nawet przypadków dwubiegunowej choroby afektywnej. Objawy te mogą być najbardziej zaznaczone w przypadku subklinicznej niedoczynności tarczycy u kobiet w okresie okołomenopauzalnym.
Problem subklinicznej niedoczynności tarczycy jest istotny z epidemiologicznego punktu widzenia:
Należy pamiętać, że istnieją pewne sytuacje kliniczne, poza niedoczynnością tarczycy, w których stężenie TSH jest zwiększone, co może błędnie nasuwać podejrzenie niedoczynności tarczycy:

</doc>
<doc id="470757" url="https://pl.wikipedia.org/wiki?curid=470757" title="Pogoń Lębork">
Pogoń Lębork

Pogoń Lębork (Lęborski Klub Sportowy Pogoń Lębork) – klub sportowy z Lęborka, założony 4 lipca 1945, obecnie grający w 4 lidze pomorskiej.
Historia.
Pierwszym klubem sportowym w Lęborku, a podobno również i na Ziemiach Odzyskanych północno-zachodnich, była dzisiejsza "Pogoń". Za oficjalną datę powstania klubu przyjęto dzień 4 lipca 1945 r. Klub posiadał wówczas tylko sekcję piłki nożnej. W późniejszym czasie organizowano przy klubie inne sekcje w miarę zainteresowań członków klubu. W 1948 r. na walnym zebraniu klubu wybrano nowe władze z prezesem Wincentym Zduńskim na czele. W 1956 roku klub przechodzi ogromny kryzys finansowy i w r.1957 dochodzi do zawieszenia działalności klubu. Działacze i sportowcy jednak się nie poddają. W 1959 po dwuletniej przerwie działalność zostaje reaktywowana, a na czele Zarządu staje Zygmunt Zborowski. W latach 50. w Lęborku działa konkurencyjny Klub Sportowy "Gwardia" zlokalizowany przy miejscowej jednostce WOP-u. W 1961 r. dochodzi do fuzji miejscowych klubów i nowo powstały klub przyjmuje nazwę: Lęborski Klub Sportowy "Pogoń" Lębork.

</doc>
<doc id="470763" url="https://pl.wikipedia.org/wiki?curid=470763" title="Anders Bardal">
Anders Bardal

Anders Bardal (wym. []; ur. 24 sierpnia 1982 w Steinkjer) – norweski skoczek narciarski, reprezentant Steinkjer Skiklubb, zdobywca Pucharu Świata w sezonie 2011/2012, drugi zawodnik sezonu 2012/2013, mistrz świata w skokach narciarskich z 2013, czterokrotny wicemistrz świata w skokach narciarskich, brązowy medalista igrzysk olimpijskich, srebrny i brązowy medalista mistrzostw świata w lotach narciarskich, dwukrotny zwycięzca klasyfikacji generalnej Pucharu Kontynentalnego.
Przebieg kariery.
Pierwszy skok oddał w 1989 w wieku 7 lat. W Pucharze Świata zadebiutował w 2001 podczas konkursu w Willingen. Wówczas również zdobył pierwsze w karierze punkty Pucharu Świata. W sezonie 2001/2002 został włączony do norweskiej kadry A. Startował cały sezon, ale ani razu nie znalazł się w pierwszej dziesiątce pucharowych zawodów (choć i tak zakończył sezon jako drugi najlepszy Norweg po Roarze Ljøkelsøyu). Kiedy reprezentację Norwegii objął Mika Kojonkoski do kadry A włączeni zostali Sigurd Pettersen, Bjørn Einar Romøren i Lars Bystøl. Bardal przez kilka następnych sezonów sukcesy odnosił głównie w Pucharze Kontynentalnym, wygrywając ten cykl w sezonach 2004/2005 i 2005/2006. W Pucharze Świata nie miał pewnego miejsca w kadrze. 14 grudnia 2003 w Titisee-Neustadt zajął czwarte miejsce. Regularnie zaczął startować w sezonie 2005/2006, ale wówczas dobre występy zaliczył jedynie podczas słabo obsadzonych konkursów na skoczni Ōkurayama w Sapporo, gdzie dwukrotnie zajął szóste miejsce.
Przełomowy był dla niego sezon 2006/2007, w którym 17 marca 2007 na skoczni Holmenkollbakken w Oslo pierwszy raz stanął na podium zawodów Pucharu Świata, a w pierwszej dziesiątce był w sumie sześć razy. Sezon ten ukończył na 16. miejscu. W kolejnym sezonie osiągnął jeszcze lepsze wyniki – 27 stycznia 2008 w Zakopanem odniósł swoje pierwsze zwycięstwo w zawodach PŚ oraz jeszcze czterokrotnie stawał na podium, w efekcie czego zajął piąte miejsce w klasyfikacji końcowej PŚ. 15 marca 2008 w Planicy ustanowił swój rekord życiowy w długości skoku, wynoszący 225,5 m, a w konkursie skoczył 232,5 m, jednak podparł skok.
W sezonie 2008/2009 ani razu nie stanął na podium (dwukrotnie zajmował 4. miejsce), ale ukończył go po raz drugi w karierze w czołowej dziesiątce – na miejscu dziesiątym. W sezonie 2009/2010 przeżywał kryzys formy, przez co przez pół sezonu nie występował w zawodach Pucharu Świata. Zwyżkę formę zanotował dopiero w lutym, dzięki czemu znalazł się w kadrze Norwegii na igrzyska olimpijskie w Vancouver. W konkursach indywidualnych był 18. na skoczni normalnej i 22. na dużej, natomiast w konkursie drużynowym wywalczył brązowy medal. Zima skończyła się dla niego najwyższym w sezonie, jedenastym miejscem na zakończenie cyklu Pucharu Świata 2009/2010 (w klasyfikacji końcowej zajął 36. miejsce) oraz srebrnym medalem konkursu drużynowego mistrzostw świata w lotach narciarskich w Planicy.
W sezonie 2010/2011 prezentował nierówną formę. Rozpoczął od pozycji na przełomie pierwszej i drugiej dziesiątki, jednak później zanotował regres, nie kwalifikując się kilkukrotnie do drugich serii konkursów. Po przerwie w startach, powrócił do rywalizacji na mistrzostwach świata w Oslo i zajął dwa miejsca w czołowej „10” - 9. na skoczni K-95 i 7. na K-120. W trzech ostatnich konkursach sezonu, najpierw Lahti, a następnie dwukrotnie w Planicy, Bardal był kolejno - 4., 5. i 5. W sezonie 2011/2012 wielokrotnie plasował się w czołówce konkursów Pucharu Świata, a w trzech z nich – w Engelbergu, Tauplitz i Willingen – zwyciężył, co pozwoliło mu zdobyć w tym sezonie Kryształową Kulę z dorobkiem 1325 punktów. Tym samym stał się trzecim Norwegiem, który zwyciężył w klasyfikacji generalnej Pucharu Świata, po Espenie Bredesenie i Vegardzie Opaasie.
W kolejnych dwóch sezonach odniósł 3 zwycięstwa (jedno w sezonie 2012/2013 i dwa w sezonie 2013/2014). W klasyfikacji końcowej Pucharu Świata był, kolejno, 2. (2013) i 4. (2014). Wystąpił na Mistrzostwach Świata w Narciarstwie Klasycznym 2013. Zdobył złoty medal w indywidualnym konkursie skoków narciarskich na skoczni normalnej. Na skoczni dużej był 11. W zawodach drużynowych (mieszanych i męskich) zajął dwukrotnie 4. miejsce. Z kolei z Igrzysk Olimpijskich w Soczi w 2014 wrócił z brązowym medalem wywalczonym w konkursie indywidualnym na skoczni normalnej. Również w 2014 został w Harrachovie wicemistrzem świata w lotach narciarskich, ustępując jedynie Severinovi Freundowi.
W sezonie 2014/2015 doznał kontuzji i wahań formy, zdobył jednak dwa medale mistrzostw świata w Falun – złoty w konkursie drużynowym na dużej skoczni oraz srebrny w konkursie drużyn mieszanych. Indywidualnie Bardal był szósty zarówno na skoczni normalnej, jak i dużej.
19 marca 2015 ogłosił zakończenie kariery sportowej.
Jest nieoficjalnym rekordzistą skoczni Granåsen w Trondheim, gdzie skoczył 146 metrów.
Bardal skakał na nartach firmy Fischer i używał wiązań Win Air.

</doc>
<doc id="470764" url="https://pl.wikipedia.org/wiki?curid=470764" title="Kortezy Generalne">
Kortezy Generalne

Kortezy Generalne (hiszp. "Las Cortes Generales") – dwuizbowy parlament Królestwa Hiszpanii. Składa się z Kongresu Deputowanych ("Congreso de los Diputados") i Senatu ("Senado"). Jego siedzibą jest Madryt.

</doc>
<doc id="470766" url="https://pl.wikipedia.org/wiki?curid=470766" title="Pistolet Harrington &amp; Richardson .32">
Pistolet Harrington &amp; Richardson .32

Harrington &amp; Richardson .32 – amerykański pistolet samopowtarzalny produkowany na początku XX wieku.
Około 1910 roku firma Harrington &amp; Richards Firearms rozpoczęła produkcję kilku typów pistoletów samopowtarzalnych wzorowanych na konstrukcjach brytyjskiej firmy Webley &amp; Scott. Jednym z nich był H&amp;R .32 wzorowany na pistolecie Webley &amp; Scott .32 tego samego kalibru.
W odróżnieniu od pierwowzoru pistolet H&amp;R .32 posiadał mechanizm uderzeniowy z kurkiem wewnętrznym (W&amp;S posiadał kurek zewnętrzny) oraz bezpiecznik chwytowy. Zmieniono także kształt sprężyny powrotnej zastępując sprężynę w kształcie litery V umieszczoną za prawą okładką chwytu dwiema sprężynami spiralnymi w dolnej części zamka.
Pistolet H&amp;R .32 był produkowany na cywilny rynek amerykański, ale popularności nie zdobył i jego produkcję zakończono na początku lat 20.
Opis.
H&amp;R .32 był bronią samopowtarzalną. Zasada działania oparta o odrzut zamka swobodnego. Mechanizm uderzeniowy kurkowy, z kurkiem wewnętrznym. Pistolet wyposażony był w bezpiecznik chwytowy.
H&amp;R .32 był zasilany z wymiennego, jednorzędowego magazynka pudełkowego o pojemności 6 naboi, umieszczonego w chwycie.
Lufa gwintowana, posiadała sześć bruzd prawoskrętnych.
Przyrządy celownicze mechaniczne, stałe (muszka i szczerbinka).

</doc>
<doc id="470770" url="https://pl.wikipedia.org/wiki?curid=470770" title="Andrei Balazs">
Andrei Balazs

Andrei Balazs (ur. 12 marca 1986 w Săcele) – rumuński skoczek narciarski, a następnie sędzia tej dyscypliny sportu.
Przebieg kariery.
W sierpniu 2002 w Oberstdorfie po raz pierwszy wystąpił w zawodach Pucharu Kontynentalnego, zajmując 110. miejsce. Nigdy nie zdobył punktów do klasyfikacji PK. Najwyżej w zawodach tej rangi sklasyfikowany był 5 lutego 2005 podczas konkursu w Braunlage (37. miejsce) i dzień później na tej samej skoczni (39. miejsce). Podczas zawodów o Puchar FIS w Vikersund na początku grudnia 2005 zajął 25. miejsce podczas pierwszego konkursu (3 grudnia) i 22. miejsce podczas drugiego konkursu (4 grudnia). Najlepszym rezultatem w zawodach organizowanych przez Międzynarodową Federację Narciarską było 16. miejsce w konkursie FIS Cup w Einsiedeln, osiągnięte 7 października 2006. Jego ostatni występ w zawodach FIS miał miejsce 23 sierpnia 2008 w Predazzo – zajął wówczas 44. miejsce w konkursie FIS Cup.
W 2005 wziął udział w kwalifikacjach do obu konkursów indywidualnych podczas mistrzostw świata w narciarstwie klasycznym w Oberstdorfie, jednak ani razu nie awansował do zawodów głównych.
W 2005 i 2006 został indywidualnym mistrzem Rumunii w skokach narciarskich, zwyciężając w krajowych zawodach w Râșnovie (Valea Strâmbă).
Po zakończeniu kariery został sędzią skoków narciarskich, od 2014 pełni tę funkcję w zawodach międzynarodowych, oceniając między innymi zawody Pucharu Świata mężczyzn i kobiet.

</doc>
<doc id="470771" url="https://pl.wikipedia.org/wiki?curid=470771" title="Chryzostom Gniazdowski">
Chryzostom Gniazdowski

Chryzostom Gniazdowski herbu Trzaska (zm. 1732) – pułkownik wojsk koronnych, regimentarz konfederacji tarnogrodzkiej.
Początkowo był zwolennikiem Augusta II, przeszedł jednak do obozu Stanisława Leszczyńskiego. Po zawiązaniu antysaskiej konfederacji tarnogrodzkiej pokonał Sasów pod Lesznem i zadał im krwawe straty w bitwie pod Środą Wlkp. Następnie dokonał nie lada wyczynu. Dysponując 4200 jazdy (spieszonej) i 800 piechoty, ale nie posiadając praktycznie artylerii (ledwie cztery lekkie działka), w nocnym szturmie 23/24 listopada 1715 r. zdobył zaciekle broniony przez tysiącosobową załogę (za to świetnie uzbrojoną i doświadczoną w walkach) Poznań. Należy podkreślić, iż Poznań został rozkazem Augusta II Mocnego silnie i nowocześnie ufortyfikowany w 1712 r. Następnie z oddziałem 2000 ludzi przebił się w 1716 z Wielkopolski. Pobił wojsko saskie w bitwie pod Ryczywołem, w kwietniu 1716 zawiązał konfederację województw wielkopolskich w Środzie, a 24 lipca 1716 wziął szturmem Poznań. 5 października 1716 przegrał z Sasami bitwę pod Kowalewem, gdzie Sasi dysponując silną przewagą ogniową zdziesiątkowali jego kawalerię, a następnie rozbili w centrum piechotę i artylerię. Była to najprawdopodobniej ostatnia bitwa husarii. W wyniku klęski wycofał się do Prus. W 1721 kupił Wrześnię za 180 000 złp.

</doc>
<doc id="470772" url="https://pl.wikipedia.org/wiki?curid=470772" title="Jigme Dorji Wangchuck">
Jigme Dorji Wangchuck

Jigme Dorji Wangchuck (ur. 2 maja 1929, zm. 21 lipca 1972) – trzeci król Bhutanu. Syn drugiego króla, Jigme Wangchucka. 
Biografia i życie.
Jigme Dorji Wangchuck urodził się 2 maja 1929 w Thimphu w Bhutanie. 
30 marca 1952 zmarł jego ojciec, Jigme Wangchuck, który był drugim królem Bhutanu. Kilka dni później Jigme Dorji został koronowany na trzeciego króla Bhutanu. 
Jigme Dorji Wangchuck zapisał się w historii Bhutanu jako rewolucyjny król; kilka miesięcy po intronizacji, 27 października 1952 publicznie ogłosił koniec feudalizmu, a początek dążenia do demokracji. Jakiś czas później przedstawił społeczeństwu chłopskiemu "nowe wynalazki", takie jak różnego rodzaju maszyny rolnicze na kołach, i w ramach unowocześniania kraju polecił je do używania na licznych bhutańskich obszarach rolniczych, zamiast pracy ręcznej. W 1966 założył też pierwszą w historii Bhutanu gazetę o nazwie "Kuensel", wydawaną w języku dżongkha. 
W 1959, w siódmym roku jego panowania, Chińska Republika Ludowa brutalnie napadła na Tybet z którym Bhutan od lat utrzymywał stosunki, i spustoszyła go pod pretekstem "unowocześnienia".To złamało króla, aby całkowicie otworzyć kraj na świat. W 1971 Jigme Dorji wyjechał z Bhutanu do Nowego Jorku, gdzie wygłosił przemówienie w siedzibie ONZ. Kilka dni później Bhutan został przyjęty do ONZ, co było dla tego odizolowanego kraju wydarzeniem rewolucyjnym, ponieważ był to początek końca izolacji. Jednak za prawdziwe otworzenie się na świat Bhutańczycy uważają datę 2 czerwca 1972, kiedy to pierwszy raz do Bhutanu wjechał cudzoziemiec. 
Od samego początku Jigme Dorji miał kłopoty z sercem. W 1949, w wieku 20 lat przeszedł zawał serca, na szczęście bez poważniejszych skutków, lecz musiał co jakiś czas opuszczać Bhutan i wyjeżdżać do różnych zamorskich kuratoriów. W 1972 wyjechał do centrum leczniczego Nairobi w Kenii z powodu kłopotów ze zdrowiem. Zmarł tam 21 lipca 1972 w wieku 43 lat, po 20 latach panowania. Jego następcą został jego syn, Jigme Singye Wangchuck, czwarty król Bhutanu. 

</doc>
<doc id="470773" url="https://pl.wikipedia.org/wiki?curid=470773" title="Komosa (roślina)">
Komosa (roślina)

Komosa ("Chenopodium" L.) – rodzaj roślin, należący w różnych systemach klasyfikacyjnych do rodziny komosowatych lub szarłatowatych (m.in. system APG IV z 2016). Obejmuje 130 gatunków, przy czym na początku XXI wieku znacznym zmianom uległo ujęcie taksonomiczne rodzaju (wyłączono liczne gatunki do osobnych rodzajów: "Chenopodiastrum", "Dysphania", "Lipandra", "Oxybasis" i "Teloxys"), tu zaś włączono gatunki z rodzaju "Einadia". Rośliny z tego rodzaju spotykane są na całym niemal świecie. W Polsce występuje 11 gatunków rodzimych lub introdukowanych (liczne gatunki z flory polskiej trafiły w XXI wieku do ww. rodzajów). Rośliny te zasiedlają zwykle siedliska towarzyszące człowiekowi (ruderalne), wiele gatunków to chwasty w uprawach. 
Niektóre gatunki są jadalne. Ważną rośliną pokarmową, zwłaszcza w Ameryce Południowej, jest komosa ryżowa "Ch. quinoa" o jadalnych owocach. W przypadku innych gatunków jadalne są jako warzywa lub rośliny pastewne (np. komosa biała "Ch. album", komosa Berlandiera "Ch. berlandieri", komosa olbrzymia "Ch. giganteum", "Chenopodium pallidicaule"). Niektóre gatunki uprawiane są jako rośliny ozdobne, np. komosa olbrzymia.
Rozmieszczenie geograficzne.
Zasięg rodzaju obejmuje niemal cały świat, ale największe zróżnicowanie występuje w strefie klimatu umiarkowanego i podzwrotnikowego. Brak przedstawicieli na niektórych obszarach w strefie równikowej i na obszarach okołobiegunowych. W Polsce występuje w stanie dzikim 11 gatunków, w tym zarówno gatunki rodzime, jak i gatunki zawleczone i zadomowione oraz przejściowo dziczejące (efemerofity). 
Poza tym podano z Polski komosę szypułową "Ch. pedunculare" i wzniesioną "Ch.strictum" o niejasnym statusie taksonomicznym (ich nazwy uznawane są za synonim "Ch. album").
Systematyka.
Rodzaj z rodziny szarłatowatych "Amaranthaceae" w jej szerokim ujęciu (obejmującym komosowate "Chenopodiaceae"). W obrębie rodziny rodzaj należy do podrodziny komosowych "Chenopodioideae" i plemienia "Chenopodieae" lub w innym ujęciu "Atripliceae". 
Na początku XXI wieku zastosowanie metod molekularnych wykazało, że tradycyjne, szerokie ujęcie rodzaju "Chenopodium" powodowało, że nie był to takson monofiletyczny (różne grupy gatunków okazały się bliżej spokrewnione z rodzajami łoboda "Atriplex", szpinak "Spinacia" czy świniochwast "Axyris", niż z sobą nawzajem). W wąskim ujęciu rodzaj "Chenopodium" okazał się siostrzany wąsko ujmowanemu plemieniu "Atripliceae" "s.s.", obejmującego m.in. rodzaj łoboda "Atriplex" i obione "Halimione". Wcześniej na drzewie filogenetycznym prowadzącym do tej grupy oddzielił się rodzaj "Lipandra", a jeszcze wcześniej – klad obejmujący "Chenopodiastrum" i siostrzany względem niego rodzaj "Oxybasis" (wszystkie z gatunkami zaliczanymi do "Chenopodium sensu lato"). W politomii z tą całą grupą znalazły się dwa inne klady. Jeden obejmuje rodzaj szpinak "Spinacia" i gatunki dawniej zaliczane do "Chenopodium", a wyodrębnione w rodzaj "Blitum". Drugi klad składa się z siostrzanych plemion "Dysphanieae" i "Axyrideae", przy czym do pierwszego także należy część gatunków z dawnego szerokiego ujęcia rodzaju "Chenopodium" tworzące rodzaje "Dysphania" i "Teloxys".

</doc>
<doc id="470777" url="https://pl.wikipedia.org/wiki?curid=470777" title="Appleton (Wisconsin)">
Appleton (Wisconsin)

Appleton – miasto w Stanach Zjednoczonych, w stanie Wisconsin na północ od Milwaukee, nad rzeką Foks, w pobliżu jeziora Winnebago. 
Dane ogólne.
Ośrodek przemysłu metalowego, papierniczego i maszynowego; handel bydłem. Od 1964 r. w mieście działa uniwersytet.

</doc>
<doc id="470780" url="https://pl.wikipedia.org/wiki?curid=470780" title="Miasta w Syrii">
Miasta w Syrii

Według danych oficjalnych pochodzących z 2004 roku Syria posiadała ponad 90 miast o ludności przekraczającej 10 tys. mieszkańców. Stolica kraju Damaszek plasuje się na drugim miejscu i razem z Aleppo liczą po ponad milion mieszkańców; ponadto 1 miasto z ludnością 500÷1000 tys.; 12 miast z ludnością 100÷500 tys.; 17 miast z ludnością 50÷100 tys.; 41 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Syrii.
Największe miasta w Syrii według liczebności mieszkańców (stan na 22.09.2004):

</doc>
<doc id="470784" url="https://pl.wikipedia.org/wiki?curid=470784" title="Matamoros">
Matamoros

Matamoros – miasto we wschodnim Meksyku, w stanie Tamaulipas, port nad rzeką Rio Grande, naprzeciw amerykańskiego miasta Brownsville. Około 450 tys. mieszkańców. Jest siedzibą władz gminy Matamoros.
W mieście rozwinął się przemysł chemiczny, skórzany, bawełniany oraz spożywczy.

</doc>
<doc id="470786" url="https://pl.wikipedia.org/wiki?curid=470786" title="Buenaventura">
Buenaventura

Buenaventura – miasto w Kolumbii, w departamencie Valle del Cauca, nad Pacyfikiem. Osada została założona w 1540.
Siedziba rzymskokatolickiej diecezji Buenaventura. Ośrodek przemysłowy m.in. przemysł spożywczy i skórzany. Ważny port handlowy i węzeł komunikacyjny, w mieście znajduje się port lotniczy Buenaventura. W okolicy wydobycie złota i platyny.
W tym mieście urodził się piłkarz grający w polskiej lidze piłki nożnej Manuel Arboleda.

</doc>
<doc id="470787" url="https://pl.wikipedia.org/wiki?curid=470787" title="Jingdezhen">
Jingdezhen

Jingdezhen (chiń. 景德镇; pinyin: "Jǐngdézhèn") – miasto o statusie prefektury miejskiej we wschodnich Chinach, w prowincji Jiangxi, port nad rzeką Chang Jiang. W 2010 roku liczba mieszkańców miasta wynosiła 311 728. Prefektura miejska w 1999 roku liczyła 1 422 075 mieszkańców. Ośrodek produkcji porcelany, szkolnictwa wyższego oraz przemysłu elektromaszynowego, chemicznego i spożywczego.
W mieście znajduje się stacja kolejowa Jingdezhen oraz port lotniczy Jingdezhen-Luojia.

</doc>
<doc id="470788" url="https://pl.wikipedia.org/wiki?curid=470788" title="Kristjan Ercegovic">
Kristjan Ercegovic



</doc>
<doc id="470789" url="https://pl.wikipedia.org/wiki?curid=470789" title="Puchar EBL">
Puchar EBL



</doc>
<doc id="470790" url="https://pl.wikipedia.org/wiki?curid=470790" title="Puchar Era Basket Ligi">
Puchar Era Basket Ligi



</doc>
<doc id="470791" url="https://pl.wikipedia.org/wiki?curid=470791" title="Bogusław Klimczuk">
Bogusław Klimczuk

Bogusław Klimczuk, "Ryszard Marecki" (ur. 19 października 1921 w Kozienicach, zm. 12 kwietnia 1974 Warszawie) – polski kompozytor, pianista, dyrygent.
Biografia.
Był absolwentem Konserwatorium Warszawskiego. Tuż po wojnie prowadził znany zespół „Boogie Band”, w którym grał na fortepianie. Jako pierwszy w Polsce tworzył muzykę bebopową. Od 1959 współpracował z Polskim Radiem (był twórcą Radiowego „Studia M2”). Tworzył muzykę instrumentalną, orkiestrową, pieśni, kantaty oraz operetki i musicale ("Och, Laleczko!"). Jego radiowa orkiestra występowała na festiwalach w Opolu i Sopocie. Był autorem popularnych rozrywkowych audycji radiowych: "Piosenka od ręki", "Radiowa piosenka miesiąca" i in. Jego dorobek to ok. 250 piosenek, w tym takie przeboje jak: „Cóż wiemy o miłości” (słowa Andrzej Kudelski), „Czarny Alibaba”, „Andriusza” i „Rudy rydz”.
Od 2002 w Kozienicach organizowany jest Ogólnopolski Festiwal Piosenki jego imienia.
Pochowany na Cmentarzu Wojskowym na Powązkach w Warszawie (kwatera C29-4-17).

</doc>
<doc id="470792" url="https://pl.wikipedia.org/wiki?curid=470792" title="Cytroneta">
Cytroneta

Cytroneta - cytrynowy napój gazowany, sprzedawany od lat 70. do początku lat 90. XX wieku w szklanych butelkach 0,33 litra, a także w foliowych woreczkach (niegazowana).

</doc>
<doc id="470799" url="https://pl.wikipedia.org/wiki?curid=470799" title="Badania nad naturą i przyczynami bogactwa narodów">
Badania nad naturą i przyczynami bogactwa narodów

Badania nad naturą i przyczynami bogactwa narodów (; w powszechnym użyciu jest również skrócona nazwa "Bogactwo narodów") – monografia szkockiego myśliciela i ekonomisty Adama Smitha wydana w 1776 (wydanie polskie 1954). "Bogactwo narodów" jest uważane za pierwszą próbę naukowej analizy zjawisk ekonomicznych, a data jego wydania jest umownie przyjmowana za datę narodzin współczesnej ekonomii.
Książka jest też pierwszym uporządkowanym zbiorem argumentów na rzecz wolnego rynku. Poglądy w niej zaprezentowane stworzyły fundamenty liberalizmu gospodarczego i stanowią do dziś ważny punkt odniesienia współczesnych teorii ekonomicznych.
Smith opisał w "Bogactwie narodów" działanie niewidzialnej ręki rynku.
Pochodzenie i sympatie autora.
Adam Smith był synem prawnika, urodzonym już po śmierci swojego ojca. Wychowywał się w domu swojego wuja, właściciela ziemskiego. Dzieląc społeczeństwo na trzy grupy: właścicieli ziemskich, kupców oraz pracowników najemnych postulował sprawowanie władzy politycznej przez tych pierwszych. Jego dzieło miało im dostarczyć odpowiedniej wiedzy i argumentów, aby nie ulegali – według niego szkodliwym dla dobra społeczeństwa – interesom kupców. Główne ostrze krytyki dzieła skierowane jest w stronę kupców popierających różne formy protekcjonizmu. Jeśli krytykuje właścicieli ziemskich, to za naśladowanie propozycji kupców. Stąd wiele fragmentów dzieła, które przez późniejszych komentatorów zostały uznane za „antykapitalistyczne”.
Jego teorie powstały w opozycji do wcześniejszych teorii zarówno merkantylistów, jak i fizjokratów. Tych drugich jednak z racji dzielenia z nimi wspólnych poglądów na temat wolnego handlu krytykuje z mniejszą zawziętością oraz poświęca jej mniej miejsca niż w przypadku merkantylistów, których krytyka zajmuje prawie całą IV księgę dzieła.
Konstrukcja.
Dzieło składa się z pięciu części wydanych w dwóch tomach.
Metodologia.
"Bogactwo narodów" było pierwszą naukową próbą analizy zjawisk ekonomicznych. Adam Smith, będąc pionierem takiego podejścia, nie ustrzegł się pewnych błędów metodologicznych. W całym swoim wywodzie, z dość luźną konsekwencją, posługiwał się naprzemiennie metodą opisową, w której korzystał z historycznych danych empirycznych oraz metodą abstrakcji, w której starał się uporządkować niejednorodność i złożoność danych historycznych, kategoryzując je. Uproszczony przy pomocy kategoryzacji obraz świata staje się następnie podstawą uogólnień indukcyjnych. Wnioski z przeprowadzonych indukcji tworzą model rzeczywistości, który staje się podstawą do wnioskowań dedukcyjnych.
Zabiegi te idealizowały obraz świata, upraszczały go, lecz pozostawiły go obrazem świata o cechach historyczności.
Ta niejednolita formuła metodologiczna wywiera wpływ na spójność wyciąganych wniosków, lecz nie zmienia to faktu, że prezentowane przez Smitha naukowe podejście do zagadnień gospodarczych było kamieniem milowym rozwoju myśli ekonomicznej.
Wartość użytkowa a wartość wymienna.
Wartość danego dobra może być rozumiana jako jego użyteczność dla właściciela (wartość użytkowa) lub ilość innych dóbr jakie właściciel może za nie nabyć (wartość wymienna). Smith przyjmuje drugą koncepcję wartości. Nie uzasadnia tego. W sposób naturalny wybór ten wynika z jego przekonań filozoficznych zgodnie z którymi nie ma sensu badanie konkretnej rzeczy z osobna, wgłębianie się w jej istotę, a jedynie poprzez relacje z innymi rzeczami. W tym przypadku relacją jest wymiana dóbr.
W swoim dziele przyjmuje trzy główne mierniki wartości: metale szlachetne (złoto i srebro), zboże oraz ludzką pracę. Metale szlachetne mają być najlepszym miernikiem w krótkim okresie (do kilku lat), zboże natomiast w długim okresie (kilkadziesiąt, kilkaset lat). Miernikiem wartości, który najbardziej ceni jest ilość ludzkiej pracy, którą można nabyć za dane dobro (laborystyczna teoria wartości).
Rozważanie jedynie wartości wymiennej jest podstawową różnicą między teorią wartości Smitha a teorią wartości Marksa, który przejął jego laborystyczną teorię wartości, ale używał jej do określania wartości użytkowej, odrzucając z kolei rozważanie wartości wymiennej.
Cecha ta różni również Smitha od ekonomistów neoklasycznych, którzy odrzucając jego teorię wartości rozwinęli subiektywną psychologiczną teorię użyteczności.
Zobacz w tekst

</doc>
<doc id="470800" url="https://pl.wikipedia.org/wiki?curid=470800" title="Ogólnopolski Festiwal Piosenki im. Bogusława Klimczuka">
Ogólnopolski Festiwal Piosenki im. Bogusława Klimczuka

Ogólnopolski Festiwal Piosenki im. Bogusława Klimczuka – festiwal piosenek o zasięgu ogólnopolskim organizowany od 2002 roku w Kozienicach przez Urząd Miasta i Gminy w Kozienicach oraz Dom Kultury w Kozienicach.

</doc>
<doc id="470806" url="https://pl.wikipedia.org/wiki?curid=470806" title="Prezydenci Puntlandu">
Prezydenci Puntlandu



</doc>
<doc id="470811" url="https://pl.wikipedia.org/wiki?curid=470811" title="Puntland">
Puntland

Puntland – autonomiczny region w północno-wschodniej Somalii, ze stolicą w Garoowe. W 1998 ogłosił niepodległość. Obecnie jednak władze Puntlandu nie zabiegają o uznanie międzynarodowe i uważają się za autonomiczną część Somalii. Nazwa regionu nawiązuje do starożytnej krainy Punt, lecz nie ma całkowitej pewności, czy leży on w tym samym miejscu.
Polityka Puntlandu.
Puntland posiada własnego prezydenta i armię. Mimo względnej stabilności politycznej kraju, trwający od 1998 spór z sąsiednim Somalilandem o prowincje Sool i Sanaag co pewien czas przeradza się w otwarty konflikt zbrojny. Prócz tego, większość baz piratów somalijskich znajduje się na terytorium Puntlandu.
Geografia Puntlandu.
Puntland zajmuje następujące regiony Somalii:

</doc>
<doc id="470814" url="https://pl.wikipedia.org/wiki?curid=470814" title="Krzysztof Dyrek">
Krzysztof Dyrek

Krzysztof Dyrek (ur. 7 listopada 1957 w Balicach) – doktor teologii duchowości, prowincjał Prowincji Polski Południowej Towarzystwa Jezusowego (SJ) w latach 2002–2008.
Życiorys.
Do Towarzystwa Jezusowego wstąpił w Starej Wsi w 1972. W latach 1978–1980 studiował filozofię w Krakowie, w latach 1980–1983 teologię w Warszawie. Święcenia kapłańskie przyjął 31 lipca 1983 w Nowym Sączu. W 1988 uzyskał licencjat z psychologii w Papieskim Uniwersytecie Gregoriańskim w Rzymie, doktorat z teologii duchowości w 1998 na ATK w Warszawie. W latach 1989–1997 był ojcem duchownym scholastyków w Krakowie, w latach 1998–2002 magistrem nowicjatu w Starej Wsi.

</doc>
<doc id="470816" url="https://pl.wikipedia.org/wiki?curid=470816" title="Saab 90">
Saab 90

Saab 90 - samochód osobowy klasy średniej produkowany przez szwedzką markę Saab w latach 1984 - 1987. 
Historia i opis modelu.
Samochód został po raz pierwszy zaprezentowany w 1984 roku. Historia stworzenia modelu 90 rozpoczyna się w 1968 roku kiedy to rozpoczęto produkcję modelu 99 produkowanego do 1984 roku. Po przeprowadzeniu kilku modyfikacji pojazd zaczęto produkować pod nazwą 90. 
Konstrukcyjnie przód auta pochodził z modelu 99, a tył z modelu Saab 900 sedan. Jedyny silnik stosowany w tym modelu miał pojemność 2.0 l i moc 100 KM.
W 1986 roku auto przeszło kilka drobnych zmian stylistycznych oraz zmian w zawieszeniu. Przy okazji modernizacji silnik pojazdu przystosowano do spalania benzyny bezołowiowej.
W 1988 roku silnik B201 musiał zostać wycofany z produkcji jako silnik gaźnikowy bez możliwości zamontowania katalizatora przez co zakończono produkcję pojazdu.
W Uusikaupunki w latach 1984 - 1987 wyprodukowano 25 378 sztuk Saaba 90. W czasie produkcji powstała limitowana wersja 10 sztuk modelu 90 o nazwie "Lumikko" w białym kolorze.
Wyprodukowano łącznie 25 378 egzemplarzy.

</doc>
<doc id="470817" url="https://pl.wikipedia.org/wiki?curid=470817" title="Zjawisko Peltiera">
Zjawisko Peltiera



</doc>
<doc id="470824" url="https://pl.wikipedia.org/wiki?curid=470824" title="Daouda Malam Wanke">
Daouda Malam Wanke



</doc>
<doc id="470827" url="https://pl.wikipedia.org/wiki?curid=470827" title="Wyspy San Juan">
Wyspy San Juan

Wyspy San Juan (ang. San Juan Islands) – amerykańska część archipelagu podzielonego między Stany Zjednoczone i Kanadę (Gulf Islands należą do Kanady).
Administracyjnie przynależą do hrabstwa San Juan i stanu Waszyngton.
Historia.
Zamieszkiwane przez ludy indiańskie, kolonizowane od lat 70. XVIII wieku. Europejska kolonizacja pociągnęła za sobą m.in. przywleczenie na wyspy ospy. Większa kolonizacja rozpoczęła się dopiero od 1843 r., kiedy to Hudson's Bay Company założyła Fort Camosun na pobliskiej wyspie Vancouver.
31 października 1873 wyspy stały się odrębną jednostką administracyjną - hrabstwem San Juan.
Geografia i demografia.
Amerykańska część archipelagu liczy 743 wyspy, ale tylko około jedna szósta jest zamieszkana, jedynie 176 nosi własne nazwy, a tylko 428 fale nie zalewają całkowicie podczas przypływu. 
Największa część ludności zamieszkuje 4 największe wyspy: Orcas, San Juan, Lopez i Shaw. Według pojęć amerykańskich, formalnie na terenie wszystkich wysp istnieje tylko jedno miasto - stolica hrabstwa, Friday Harbor.
Gospodarka.
6 wysp posiada regularne połączenia promowe, w tym 5 wysp z jednym miastem na stałym lądzie - Anacortes. Podstawą bytu ludności jest rolnictwo, praca w instytucjach i usługach miejskich, a także turystyka. Głównymi atrakcjami turystycznymi są: kurort oraz instalacje militarne na wyspie San Juan - pozostałości z okresu świńskiej wojny, a także możliwość uprawiania sportów wodnych oraz obserwowania orek.

</doc>
<doc id="470832" url="https://pl.wikipedia.org/wiki?curid=470832" title="Wielomiany Bernsteina">
Wielomiany Bernsteina

Wielomiany Bernsteina – wielomiany wprowadzone w 1912 roku przez Siergieja Bernsteina w dowodzie twierdzenia Weierstrassa o przybliżeniu funkcji ciągłych.
Dla funkcji formula_1 wielomian Bernsteina stopnia "n" jest dany wzorem:
gdzie formula_3 to wielomiany bazowe Bernsteina dane wzorem:
Wielomiany bazowe Bernsteina służą do przedstawiania szeroko stosowanych w grafice komputerowej: krzywych Béziera, płatów Béziera i wywodzących się z nich innych rodzajów krzywych i powierzchni (w publikacjach tyczących grafiki komputerowej często pomija się przymiotnik "bazowe" i używa po prostu określenia "wielomiany Bernsteina").
Własności wielomianów bazowych Bernsteina.
Zależność rekurencyjna.
Wielomian spełnia zależność rekurencyjną:
Aproksymacja jednostajna.
Niech formula_14 będzie funkcją ciągłą. Wówczas ciąg wielomianów Bernsteina formula_15 jest jednostajnie zbieżny do funkcji formula_16
Wielomiany bazowe Bernsteina trzech zmiennych.
Wielomiany te dane są wzorem:
i używane do określenia trójkątnych płatów Béziera.

</doc>
<doc id="470833" url="https://pl.wikipedia.org/wiki?curid=470833" title="Tadeusz Styczeń">
Tadeusz Styczeń

Tadeusz Styczeń SDS (ur. 21 grudnia 1931 w Wołowicach koło Krakowa, zm. 14 października 2010 w Trzebnicy) – polski duchowny rzymskokatolicki, salwatorianin, etyk profesor zwyczajny Katolickiego Uniwersytetu Lubelskiego, uczeń i bliski przyjaciel Jana Pawła II, obecny przy jego śmierci.
Edukacja i praca naukowa.
Od 1944 uczęszczał do tajnego gimnazjum zgromadzenia salwatorianów w Krakowie. W 1947 wstąpił do tegoż zgromadzenia, nowicjat odbył w Bagnie koło Wrocławia, 8 września 1948 złożył pierwsze śluby zakonne. Święcenia kapłańskie otrzymał 5 kwietnia 1955 w Krakowie z rąk biskupa Franciszka Jopa.
Studiował następnie na Wydziale Teologicznym Uniwersytetu Jagiellońskiego, a po likwidacji tego Wydziału (1955) - na Wydziale Filozoficznym Katolickiego Uniwersytetu Lubelskiego. Pod kierunkiem Karola Wojtyły obronił magisterium, doktorat (1963) i pracę habilitacyjną (1971) z etyki. Tytuł profesora nadzwyczajnego otrzymał w 1981.
Był asystentem i adiunktem w Katedrze Etyki KUL. Pod nieobecność zajętego obowiązkami biskupimi w Krakowie Karola Wojtyły faktycznie kierował pracami Katedry, objął formalnie Katedrę Etyki po wyborze swojego poprzednika na papieża w 1978. Otrzymał tytuł profesora nauk filozoficznych. W 1982 doprowadził do powstania międzywydziałowego Instytutu Jana Pawła II KUL (zajmującego się głównie nauczaniem papieskim) i został jego dyrektorem. Funkcję tę pełnił do 30 listopada 2006 roku (od 1 grudnia 2006 roku pozostawał jego dyrektorem honorowym).
Od 1988 był również redaktorem naczelnym miesięcznika tego Instytutu "Ethos". W pracy naukowej zajmował się etyką, metaetyką, godnością osoby ludzkiej, wartością życia człowieka. Ksiądz profesor Tadeusz Styczeń, nawiązując do myśli swojego Mistrza, rozwinął i pogłębił personalistyczną wizję etyki miłości i życia oraz wizję małżeństwa i rodziny jako communio personarum.
Autor ponad 300 prac z dziedziny etyki, m.in. "Etyka niezależna", "ABC etyki", "Wprowadzenie do etyki", "O etyce Karola Wojtyły-uczeń".
Nagrody i wyróżnienia.
Zaprzyjaźniony z Janem Pawłem II, był jego częstym gościem w Watykanie. 4 listopada 2000 Jan Paweł II w liście skierowanym do ks. Tadeusza Stycznia z okazji jego 70. urodzin napisał:
21 października 2010 podczas uroczystości pogrzebowych w Trzebini kard. Stanisław Dziwisz nazwał ks. Tadeusza Stycznia "domownikiem Domu Papieskiego".

</doc>
<doc id="470834" url="https://pl.wikipedia.org/wiki?curid=470834" title="Wielomiany bazowe Bernsteina">
Wielomiany bazowe Bernsteina



</doc>
<doc id="470837" url="https://pl.wikipedia.org/wiki?curid=470837" title="Hanau">
Hanau

Hanau – miasto w Niemczech, w kraju związkowym Hesja, w rejencji Darmstadt, w powiecie Main-Kinzig. Leży nad Menem, w regionie Ren-Men (niem. "Rhein-Main-Gebiet"); liczy mieszkańców (30 czerwca 2015).
Hanau to miasto o szczególnym statusie ("Sonderstatusstadt"), co oznacza, że przejęło niektóre zadania powiatu.
Jest szóstym co do wielkości miastem Hesji. Miasto braci Grimm (niem. "Brüder-Grimm-Stadt").
19 lutego 2020 około godz. 22 doszło do zamachu, w którym zginęło 11 osób, a 6 zostało rannych.
Części miasta.
Miasto dzieli się na 10 części miasta ("Stadtteile"):
Gospodarka.
Przemysł gumowy, elektrotechniczny, metalowy oraz jubilerstwo. Muzeum złotnictwa.
W 1997 r. zlikwidowano przemysł nuklearny (pręty paliwowe dla elektrowni jądrowych).
Bezrobocie utrzymuje się na poziomie 5,6% (IV 2008), przy 6,8% w Hesji i 8,1% w całych Niemczech.
Paul-Hindemith-Preis der Stadt Hanau.
Miasto przyznaje od roku 2000 Nagrodę Paula Hindemitha. Dotychczasowi laureaci:
Współpraca.
Miejscowości partnerskie:

</doc>
<doc id="470852" url="https://pl.wikipedia.org/wiki?curid=470852" title="Wydzielanie holokrynowe">
Wydzielanie holokrynowe

Wydzielanie holokrynowe - (gr. "holos" - cały, "krinein" - wydzielać) proces biologiczny charakterystyczny dla gruczołów łojowych skóry, polega na przekształceniu się komórki gruczołu w wydzielinę i wydaleniu w całości. Ciągłość wydzielania zachowana jest dzięki przesuwaniu się nowych komórek ku światłu.

</doc>
<doc id="470853" url="https://pl.wikipedia.org/wiki?curid=470853" title="Entalpia reakcji">
Entalpia reakcji

Entalpia reakcji (formula_1 lub formula_2) – zmiana entalpii układu, spowodowana przebiegiem reakcji chemicznej pod stałym ciśnieniem i w stałej temperaturze, odniesiona do liczby postępu reakcji równej jeden. Wartość entalpii reakcji jest równa wartości ciepła reakcji pod stałym ciśnieniem formula_3 jeżeli w czasie reakcji nie jest wykonywana inna praca poza pracą zmiany objętości. W przypadku reakcji elektrochemicznych, zachodzących w ogniwach galwanicznych lub w elektrolizerach, entalpia reakcji jest równa sumie ciepła formula_4 i pracy prądu elektrycznego – wykonanej przez układ (ujemna) lub na układzie (dodatnia).
Podstawą definicji funkcji termodynamicznych reakcji chemicznych, w tym entalpii reakcji, jest pojęcie liczby postępu reakcji formula_5 zdefiniowane przez Théophila de Dondera w 1920 roku jako:
Wartość formula_7 gdy liczby moli (nzi) powstałych produktów oraz liczby moli zużytych substratów są równe odpowiednim współczynnikom stechiometrycznym (νi) w równaniu reakcji.
Entalpią reakcji chemicznej jest pochodna cząstkowa entalpii układu, czyli funkcji formula_8 obliczona dla warunków izotermiczno-izobarycznych względem liczby postępu reakcji:
Entalpię reakcji wyraża się również poprzez wielkości molowych entalpii poszczególnych reagentów, zdefiniowanych jako:
Entalpie układu termodynamicznego, złożonego z formula_11 składników wynosi:
Aby określić entalpię reakcji chemicznej oblicza się różnicę między sumą iloczynów formula_13 dla jej produktów i dla substratów.

</doc>
<doc id="470854" url="https://pl.wikipedia.org/wiki?curid=470854" title="Tablica ekonomiczna">
Tablica ekonomiczna

Tablica ekonomiczna jest graficznym odwzorowaniem istoty XVIII-wiecznego kierunku ekonomicznego – fizjokratyzmu. Została stworzona przez francuskiego ekonomistę François Quesnaya i przedstawia sposób cyrkulacji dóbr w ówczesnym społeczeństwie oraz proces realizacji produktu czystego. Jest też uważana za pierwszą próbę przedstawienia przepływów międzygałęziowych.
Pierwsza wersja "Tablicy" ukazała się w 1758 roku. Za punkt wyjścia do jej konstrukcji Quesnay przyjął podział społeczeństwa na cztery klasy:
Zgodnie z koncepcją tylko trzy pierwsze klasy brały udział w obiegu dóbr. Klasa biedoty, choć najliczniejsza, nie miała wpływu na cyrkulację a jej los zależał od wspaniałomyślności pozostałych klas.
Quesnay poczynił również pewne założenia, mające na celu uproszczenie analizy:
Zgodnie z poglądami fizjokratów jedynym źródłem bogactwa była ziemia, dlatego też produkt czysty powstawał w wyniku pracy na roli. Siły przyrody "współpracowały" z człowiekiem w jego wysiłku, potęgując efekty jego pracy. Fizjokraci uważali, że praca niezwiązana z rolnictwem polega wyłącznie na przekształceniu jednego dobra w inne i dlatego nie jest wartościotwórcza.
Quesnay porównał obieg dóbr i pieniędzy w społeczeństwie do obiegu krwi w organizmie. Duży obieg dotyczył relacji między naturą a społeczeństwem, natomiast mały zawierał się w ramach trzech klas społecznych. Cyrkulacja odbywa się według następującego cyklu:
Cykl obiegu rozpoczynał się co roku po żniwach.

</doc>
<doc id="470855" url="https://pl.wikipedia.org/wiki?curid=470855" title="Rozważna i romantyczna (film)">
Rozważna i romantyczna (film)

Rozważna i romantyczna (ang. "Sense and Sensibility") – brytyjsko-amerykański melodramat z 1995 roku w reżyserii Anga Lee. Ekranizacja powieści pod tym samym tytułem autorstwa angielskiej pisarki Jane Austen.
Scenariusz do filmu napisała aktorka Emma Thompson, będąca również odtwórczynią jednej z głównych ról. Przyniósł on jej Oscara za najlepszy scenariusz adaptowany. Oprócz tego film był nominowany do nagrody Akademii Filmowej w sześciu innych kategoriach, a na 46. MFF w Berlinie zdobył główną nagrodę Złotego Niedźwiedzia; otrzymał także Złote Globy za najlepszy film dramatyczny i scenariusz. W sumie obraz nagrodzono 28 różnymi nagrodami.
Produkcja.
Zdjęcia do filmu kręcono od kwietnia do czerwca 1995 roku na obszarze kilku angielskich hrabstw. Do lokalizacji wykorzystanych przez filmowców należały:
Nagrody i nominacje.
Amerykańska Akademia Sztuki i Wiedzy Filmowej – Oscar
Hollywoodzkie Stowarzyszenie Prasy Zagranicznej – Złoty Glob
Brytyjska Akademia Sztuk Filmowych i Telewizyjnych – BAFTA
Międzynarodowy Festiwal Filmowy w Berlinie – Złoty Niedźwiedź
Amerykańska Gildia Aktorów Filmowych – Aktor
Międzynarodowa Akademia Prasy – Złota Satelita
Amerykański Instytut Filmowy
Amerykańska Gildia Reżyserów Filmowych
Amerykańska Gildia Scenarzystów
Bostońskie Stowarzyszenie Krytyków Filmowych
Stowarzyszenie Krytyków Filmowych z Los Angeles
Stowarzyszenie Nowojorskich Krytyków Filmowych (NYFCC)

</doc>
<doc id="470857" url="https://pl.wikipedia.org/wiki?curid=470857" title="Defraudacja">
Defraudacja

Defraudacja, malwersacja, sprzeniewierzenie – przestępstwo polegające na przywłaszczeniu powierzonych pieniędzy lub innych składników majątku.
Sprzeniewierzenie jest kwalifikowaną formą przywłaszczenia, która występuje w wielu ustawodawstawach. Jest często podstawową jego formą. Przedmiotem tego przestępstwa jest rzecz ruchoma, powierzona sprawcy. Osoba powierzająca oczekuje tego, że rzecz zostanie jej zwrócona, nie zostanie zniszczona i będzie używana zgodnie z przeznaczeniem. Sprawca dokonując defraudacji, nadużywa więc zaufania osoby powierzającej.

</doc>
<doc id="470858" url="https://pl.wikipedia.org/wiki?curid=470858" title="Malwersacja">
Malwersacja



</doc>
<doc id="470863" url="https://pl.wikipedia.org/wiki?curid=470863" title="Malinica">
Malinica

Malinica (frambezja, jagodzica) - bakteryjna choroba zakaźna, zaliczana do tzw. krętkowic endemicznych lub inaczej zwanych krętkowicami niewenerycznymi. Czynnikiem etiologicznym jest bakteria krętek blady ("Treponema pallidum)" subsp. "pertenue"
Do grupy krętkowic endemicznych zaliczamy także kiłę endemiczną i pintę.
Objawy.
Do infekcji dochodzi poprzez bezpośredni kontakt z osobą zakażoną. Bakteria wnika do organizmu poprzez uszkodzenie na skórze lub błonie śluzowej. Na skórze pojawia się początkowo grudka, która następnie przybiera postać zmiany brodawczakowatej. Jest to tzw. "zmiana pierwotna", która zwykle zanika w przeciągu 1/2 roku.
Następnie wskutek wtórnego rozsiewu krętków pojawiają się kolejne zmiany skórne, charakterystyczne zwłaszcza są zmiany brodawczakowe na stopach, powodujące znaczny ból przy chodzeniu.
W następnym okresie dochodzi do powiększenia węzłów chłonnych, bólów kości oraz zapalenia kości palców.
Późniejsze postacie malinicy doprowadzają do zmian destrukcyjnych kości, zwłaszcza w obrębie twarzoczaszki - powszechne jest zapalenie okołonosowych części kości szczękowej, co doprowadza do charakterystycznych zmian wyglądu twarzy.
Występowanie.
Malinica jest chorobą najczęściej rozpoczynającą się w dzieciństwie. Występuje w gorących okołorównikowych regionach kuli ziemskiej.
Leczenie.
Antybiotyki z grupy penicylin.

</doc>
<doc id="470865" url="https://pl.wikipedia.org/wiki?curid=470865" title="Środek zapobiegawczy">
Środek zapobiegawczy



</doc>
<doc id="470868" url="https://pl.wikipedia.org/wiki?curid=470868" title="Owczarek alzacki">
Owczarek alzacki



</doc>
<doc id="470869" url="https://pl.wikipedia.org/wiki?curid=470869" title="Prezentki">
Prezentki

 
Zgromadzenie Panien Ofiarowania Najświętszej Maryi Panny () – żeńskie zgromadzenie zakonne powstałe w 1627 roku w Krakowie. Jego założycielką była Zofia Czeska. Nazwa pochodzi od łacińskiego terminu "praesentatio" – ofiarowanie. Klasztory sióstr prezentek funkcjonują w Rohatynie i Trembowli w archidiecezji lwowskiej na Ukrainie oraz w Rzymie.
Działalność na rzecz młodzieży.
Siostry prezentki prowadzą również szkoły, przedszkola, dom dziecka oraz dom pomocy społecznej:
W szkołach prowadzonych przez zgromadzenie obowiązuje rygorystyczny strój szkolny, w tym charakterystyczne „marynarskie” mundurki dla dziewcząt.
Przypadki znęcania się nad dziećmi.
W czerwcu 2022 r. w wyniku przeprowadzonego śledztwa dziennikarskiego ujawniono liczne przypadki znęcania się psychicznego i fizycznego nad niepełnosprawnymi podopiecznymi DPS sióstr prezentek w Jordanowie. W artykule „Piekło u zakonnic. Bicie, wiązanie, zamykanie w klatce. Horror dzieci w DPS pod Krakowem” opublikowanym przez portal Wirtualna Polska przytoczone zostały przypadki wulgarnych wyzwisk oraz kar cielesnych, takich jak bicie kijem od miotły, policzkowanie, przywiązywanie dzieci na noc do łóżek i zamykanie w klatce. Zakonnice dopuszczały się również bicia i kopania podopiecznej. 10 czerwca 2022 Prokuratura Rejonowa w Suchej Beskidzkiej postawiła zarzuty dwóm pracownicom DPS – Bożenie K. ("siostra Alberta") zarzut znęcania się oraz naruszenia nietykalności cielesnej oraz Bronisławie G. ("siostra Bronisława") zarzut utrudniania śledztwa; żadna z podejrzanych nie przyznała się do winy.
O przemocy w ośrodku sióstr prezentek w Jordanowie pisała również we wspomnieniach Kora (Olga Sipowicz), która w latach 60. XX w. spędziła tam razem z siostrą pięć lat: "Zakonnice były dla nas w patologiczny sposób okrutne. Biły, wykręcały uszy, kazały – jak w bajce – klęczeć na grochu, znęcały się psychicznie. Miałam tak powykręcane, naderwane uszy, że dosłownie zwisały mi z głowy. Pod koniec tygodnia gromadziły nas wszystkie i było publiczne pokazywanie rajstop. Miały być białe, ale przecież po tygodniu używania nie mogły być białe! I kara. Jeśli same nas nie biły, to starsze dziecko miało bić młodsze. Nie miałyśmy imion. Nikt nie wołał na mnie: Oleńko albo Gwiazdeczko, jak nazywała mnie mama. Byłam numerem osiem". Osierocone dziewczynki zakonnice rozdzieliły i zakazały im kontaktów między rodzeństwem.

</doc>
<doc id="470872" url="https://pl.wikipedia.org/wiki?curid=470872" title="Prostownik dwupołówkowy">
Prostownik dwupołówkowy



</doc>
<doc id="470873" url="https://pl.wikipedia.org/wiki?curid=470873" title="Pinta (choroba)">
Pinta (choroba)

Pinta – choroba zakaźna zaliczana do "krętkowic endemicznych" zwanych też "niewenerycznymi", wywołana przez krętka "Treponema carateum" (od tej nazwy bierze się również czasami spotykane określenie tej choroby – "carate").
Objawy.
Pinta jest chorobą skóry, która rozpoczyna się zwykle od pojawienia się grudki zlokalizowanej w różnych częściach ciała. Grudka stopniowo się rozrasta, zlewając się z sąsiednimi. Po różnym okresie trwania, zmiany te stopniowo zaczynają się odbarwiać, powodując w końcu powstanie białych plam pozbawionych melaniny oraz powodując w tych miejscach zaniki naskórka.
Leczenie.
Antybiotyki najlepiej z grupy penicylin.

</doc>
<doc id="470874" url="https://pl.wikipedia.org/wiki?curid=470874" title="Dodekanez">
Dodekanez

Dodekanez (, trb. "Dodekánisa"; w tłum. na pol. „dwanaście wysp”) – archipelag na Morzu Egejskim i do końca 2010 roku prefektura (nomos) w regionie administracyjnym Wyspy Egejskie Południowe w Grecji ze stolicą w mieście Rodos. Prefektura Dodekanez zajmowała łączną powierzchnię 2714 km², zamieszkiwało ją około 200,5 tysiąca ludzi (stan na 2005 rok).
Wyspy archipelagu.
Archipelag obejmuje 163 wyspy, z których 26 jest zamieszkanych. Poniżej lista 12 wysp, które dały archipelagowi nazwę, w kolejności malejącej powierzchni (liczba ludności wg stanu na 2011 rok):
Ponadto w skład archipelagu wchodzą też następujące wyspy (liczba ludności wg stanu na 2011 rok):
Geografia i gospodarka.
Powierzchnia wysp Dodekanezu jest przeważnie górzysta, o urozmaiconej rzeźbie. Na wyspach panuje klimat śródziemnomorski.
Ludność archipelagu utrzymuje się z turystyki, rolnictwa (uprawa winorośli, oliwek, drzew cytrusowych i tytoniu, hodowla owiec i jedwabników), rybołówstwa oraz rzemiosła (wyrób dywanów i ceramiki). 
Historia.
Wyspy Dodekanez są znane jako część greckiego świata od czasów starożytnej Grecji. Wykopaliska archeologiczne ujawniły osiemnaście osad achajskich na ośmiu wyspach archipelagu i inne znaleziska mykeńskie o wyjątkowej wartości. W czasach, gdy archipelag zamieszkiwali Dorowie trzy miasta wyspy Rodos wraz z Knidos i Halikarnasem utworzyły związek polityczno-gospodarczy o religijnym charakterze, Heksapolis.
Dodekanez był miejscem narodzin wybitnego poety i filozofa, Kleobulosa z Lindos. W czasach rzymskich wyspa Rodos narzuciła Rzymianom prawo morskie, pierwszy tego typu zbiór norm prawnych w historii, zaś wyspa Kos wprowadziła ich w medycynę Hipokratesa i podstawowe prawa natury. W latach 294–282 p.n.e. na Rodos powstał Kolos Rodyjski, jeden z siedmiu cudów świata.
W czasach bizantyńskich mieszkańcy Dodekanezu wyznawali chrześcijaństwo. W kolejnych stuleciach byli ciężko doświadczani z powodu najazdów Persów, Arabów, Wenecjan, Genueńczyków i Osmanów. W tych okolicznościach byli zmuszeni opuścić swoje domy i wycofać się w rejony górskie. W 1312 roku Rodos i pozostałe sąsiednie wyspy zajęli Szpitalnicy. Wyspa Rodos była pod silnym wpływem kultury zachodniej, a jej port stał się jednym z najważniejszych ośrodków handlowych Dodekanezu. Przez długi czas wyspa Rodos słynęła ze wspaniałej sztuki, rzeźby i architektury. Miasto Rodos zostało ufortyfikowane przez Szpitalników masywnymi murami w celu ochrony Morza Egejskiego przed tureckimi najazdami.
W 1522 roku archipelag Dodekanez trafił pod administrację Imperium Osmańskiego i pozostawał pod nią do lat 1911–1912, kiedy to w następstwie wojny trypolitańskiej znalazł się pod kontrolą Królestwa Włoch. Chociaż w 1912 roku Włochy w podpisanym z Turcją traktacie z Ouchy zobowiązały się do wycofania się z Dodekanezu, to ostatecznie nie wywiązały się z tego zobowiązania i okupowały archipelag do 1943 roku, kiedy to skapitulowały w II wojnie światowej. W tym samym roku, w następstwie walk trwających od 8 września do 22 listopada, kontrolę nad Dodekanezem przejęły nazistowskie Niemcy i sprawowały ją do 8 maja 1945 roku, w którym to niemiecki generał Otto Wagener poddał archipelag Wielkiej Brytanii. 7 marca 1947 roku na mocy pokoju paryskiego wyspy zostały przekazane Królestwu Grecji.
Atrakcje turystyczne.
Najbardziej znaną spośród wysp Dodekanezu jest niewątpliwie Rodos – odwieczny ośrodek administracyjny regionu. W starożytności wyspa słynęła przede wszystkim z zaliczanego do siedmiu cudów świata Kolosa Rodyjskiego. Był to też najsłynniejszy po Cyprze ośrodek kultu Afrodyty. Chociaż sam Kolos nie dotrwał do czasów współczesnych, na wyspie można podziwiać starożytne ruiny, a także późniejszą bizantyńską, wenecką i osmańską zabudowę. Archipelag Dodekanez przyciąga też turystów ze względu na wspaniałe piaszczyste plaże i słoneczną pogodę południowej części Morza Egejskiego.

</doc>
<doc id="470875" url="https://pl.wikipedia.org/wiki?curid=470875" title="Prostownik jednopołówkowy">
Prostownik jednopołówkowy



</doc>
<doc id="470876" url="https://pl.wikipedia.org/wiki?curid=470876" title="Prostownik całookresowy">
Prostownik całookresowy



</doc>
<doc id="470878" url="https://pl.wikipedia.org/wiki?curid=470878" title="Prostownik półokresowy">
Prostownik półokresowy



</doc>
<doc id="470879" url="https://pl.wikipedia.org/wiki?curid=470879" title="Devilyn">
Devilyn

Devilyn – polska grupa muzyczna wykonująca death metal. Grupa powstała w 1992 roku w Tarnowie z inicjatywy gitarzysty Łukasza Lubonia oraz basisty Marcina Nowaka. Do 2005 roku ukazało się cztery albumy studyjne zespołu pozytywnie oceniane zarówno przez fanów, jak i krytyków muzycznych. Od 2006 roku brak jest doniesień o działalności zespołu.
Historia.
Grupa powstała w 1992 roku w Tarnowie z inicjatywy gitarzysty Łukasza Lubonia oraz basisty Marcina Nowaka. Do 1996 roku grupa występowała pod nazwą "Cerebral Concussion". Kiedy to ukazał się debiutancki album grupy pt. "Anger" wydany nakładem Listenable Records. W 1998 roku ukazał się drugi album zespołu zatytułowany "Reborn in Pain". Wydawnictwo było promowane teledyskiem zrealizowanym do tytułowego utworu. 7 listopada tego samego roku zespół obchodził jubileusz pięciolecia działalności, z tej okazji zespół wystąpił w WSK w Rzeszowie wraz Lux Occulta i Yattering.
W 2000 roku z zespołu odeszli perkusista Kuba i gitarzysta Marcin „Boroova” Borowiecki. Tego samego roku ukazał się trzeci album Devilyn pt. "Artefact". Wydawnictwo zostało zrejestrowane w lubelskich Henrkix Studios. W ramach promocji zespół odbył trasę koncertową Expression Of Horror w Polsce. Koncerty Devilyn poprzedziły występy grup Trauma i Misteria. Devilyn wystąpił również w Anglii, Francji i Hiszpanii, w roli supportów wystąpiły Yattering, Hell-Born i Mess Age.
W lutym 2003 z zespołu odszedł jego współzałożyciel Marcin Nowak. 28 marca również w 2003 roku nakładem Metal Mind Productions ukazała się kompilacja nagrań pt. "The Past Against the Future". Na wydawnictwie ukazało się m.in. promo zrealizowane z gościnnym udziałem perkusisty grupy Behemoth Zbigniewem Promińskim. Wkrótce potem zespół przystąpił do prac nad nowymi utworami. Łukasz „Bony” Luboń o pracach nad nowym wydawnictwem:
Pod koniec roku zespół odbył trasę koncertową Against The Past Tour wraz z Nomad. W 2004 roku zespół podpisał kontrakt z wytwórnią muzyczna Conquer Records. Również w 2004 zespół odbył szereg koncertów m.in. w Finlandii na festiwalu Oulu Jalometalli Fest. W 2005 roku ukazał się piąty album grupy pt. "11". Nagrania odbyły się w białostockim Hertz Studio. W ramach promocji płyty zespół wystąpił m.in. w Lublinie, Sanoku, Tarnowie, Suwałki, Łomża, Elbląg, Częstochowa, Wrocław, Warszawie i Rzeszowie. Ponadto został zrealizowany teledysk do utworu „The List” w reżyserii Marcina Urbaniaka, którego premiera odbyła się na antenie stacji telewizyjnej Viva w programie Hell’s Kitchen. Również w 2005 roku z zespołu odszedł basista Cyprian Konador, którego zastąpił Tomasz „Cyklon” Węglewski. W 2006 roku zespół podpisał kontrakt z amerykańską wytwórnią muzyczną Unique Leader.

</doc>
<doc id="470880" url="https://pl.wikipedia.org/wiki?curid=470880" title="Alec Baldwin">
Alec Baldwin

Alexander Rae „Alec” Baldwin III (ur. 3 kwietnia 1958 w Amityville) – amerykański aktor, producent filmowy, komik i działacz polityczny. Laureat trzech nagród Emmy, trzech Złotych Globów i ośmiu nagród Gildii Aktorów Ekranowych, a także nominowany do Oscara dla najlepszego aktora drugoplanowego, Tony Award i nagrody BAFTA.
W 2011 otrzymał własną gwiazdę w Alei Gwiazd w Los Angeles znajdującą się przy 6352 Hollywood Boulevard.
Życiorys.
Wczesne lata.
Urodził się w Amityville w stanie Nowy Jork jako najstarszy syn nauczyciela historii Alexandra Rae Jr. i Carol Newcomb (z domu Martineau). Jego młodsi trzej bracia – Daniel (ur. 1960), William (ur. 1963) i Stephen (ur. 1966) – zostali również aktorami. Ma dwie siostry – starszą Elizabeth (ur. 1955) i młodszą Jane (ur. 1965). Dorastał w rodzinie rzymskokatolickiej z irlandzkimi i francuskimi korzeniami.
W szkole średniej Massapequa High School grał w piłkę nożną i pracował jako pomocnik kelnera w kontrowersyjnym klubie dyskotekowym Studio 54 w Nowym Jorku. Początkowo chciał zostać prawnikiem. W latach 1976-1979 studiował na wydziale prawa, socjologii i nauk politycznych na George Washington University, w stanie Nowy Jork, gdzie po latach ubiegał się o stanowisko przewodniczącego samorządu, lecz zabrakło mu dwóch głosów.
Z aktorstwem zetknął się za sprawą teatru studenckiego. W 1979 uczył się aktorstwa w nowojorskim Lee Strasberg Theatre and Film Institute, a także z Mirą Rostova w Moscow Art Theater i wystąpił w komedii Williama Szekspira "Sen nocy letniej". W 1994 ukończył studia na wydziale dramatu Uniwersytetu Nowojorskiego, gdzie pisał pracę na temat Ala Pacino i jego metody pracy aktorskiej.
Kariera.
Zadebiutował na małym ekranie jako Billy Allison Aldrich w operze mydlanej NBC "The Doctors" (1980-1982). Niedługo potem przeprowadził się z Nowego Jorku do Los Angeles. Został obsadzony w kilku produkcjach CBS, w tym w serialu "Klinika w Teksasie" ("Cutter to Houston", 1983-1984) w roli doktora Hala Wexlera z Shelley Hack i Jimem Metzlerem, operze mydlanej "Knots Landing" (1984–1985) jako Joshua Rush, zdobywając za nią nagrodę Soap Opera Digest, a także w dramacie telewizyjnym "Słodki rewanż" ("Sweet Revenge", 1984) w roli majora Alexa Breena z Kelly McGillis. W dramacie telewizyjnym NBC "Miłość w biegu" ("Love on the Run", 1985) opartym luźno na prawdziwych wydarzeniach w Ohio z początku lat 80. ze Stephanie Zimbalist zagrał postać oskarżonego o zabójstwo w obronie własnej Seana Carpentera.
W 1986 po raz pierwszy trafił na Broadway w roli Dennisa w czarnej komedii Joego Ortona "Łup" ("Loot", 1986) z Zoë Wanamaker i Željko Ivankiem, za którą odebrał Theater World Award. W 1990 jako Peter w komedii off-broadwayowskiej "Preludium miłości" ("Prelude to a Kiss") otrzymał nagrodę Obie. W 1992 na Broadwayu za kreację Stanleya Kowalskiego w sztuce Tennessee Williamsa "Tramwaj zwany pożądaniem" wystawionej w 1992 na Broadwayu przyniosła mu nominację do nagrody Tony, a występując w sztuce Caryla Churchilla "Serious Money" zebrał pełne zachwytów recenzje.
Na dużym ekranie pojawił się po raz pierwszy w filmie "Twoja na zawsze, Lulu" ("Forever, Lulu", 1986) z Deborah Harry w roli tytułowej. Następnie w 1988 wystąpił w komedii Tima Burtona "Sok z żuka" ("Beetle Juice"), melodramacie Mike’a Nicholsa "Pracująca dziewczyna" ("Working Girl"), komedii kryminalnej Jonathana Demme’a "Poślubiona mafii" ("Married to the Mob") oraz dramacie Olivera Stone’a "Talk Radio". Jednak dopiero główna rola Jacka Ryana – agenta CIA w filmie "Polowanie na Czerwony Październik" ("The Hunt for Red October", 1990) ujawniła w pełni jego talent aktorski. W 1990 znalazł się w magazynie „People” na liście 50. najpiękniejszych ludzi świata, a w 1995 magazyn „Empire” umieścił go na 80. miejscu listy 100 najseksowniejszych gwiazd w historii kina.
Za kreację Stanleya Kowalskiego w wersji telewizyjnej CBS "Tramwaj zwany pożądaniem" ("A Streetcar Named Desire", 1995) z Jessicą Lange był nominowany do Nagrody Emmy i Złotego Globu. W komedii romantycznej "Preludium miłości" ("Prelude to a Kiss", 1992) z Meg Ryan pojawił się jako Peter Hoskins – młody kochanek, a potem żonkoś. Zagrał tytułową postać w filmie Russella Mulcahy "Cień" (1994). W 1998 zagrał tytułową rolę w off-broadwayowskiej wersji "Makbeta" z Angelą Bassett.
W superprodukcji Michaela Baya "Pearl Harbor" (2001) był podpułkownikiem Jamesem 'Jimmym' Doolittle. Na festiwalu filmowym Cinequest San Jose 2000 w San Jose, w stanie Kalifornia odebrał nagrodę Maverick Tribute. Za kreację Shelly’ego Kaplowa, gwałtownego, bezwzględnego i okrutnego, działającego według kodeksu honorowego i szanującego tradycje dyrektora kasyna w Las Vegas w melodramacie komediowym "Cooler" (2003) zdobył nagrodę krytyków filmowych w Dallas i Vancouver (Kanada), National Board of Review Award oraz nominację do Oscara, Złotego Globu i Złotej Satelity.
Wraz z Steve’em Martinem prowadził 82. ceremonię rozdania Oscarów.
W serialu "Rockefeller Plaza 30" ("30 Rock", 2006–2013) wystąpił w roli szefa produkcji w stacji telewizyjnej Jacka Donaghy’ego. Rola przyniosła mu dwie nagrody Emmy. Zagrał potem w dwóch filmach Woody’ego Allena: "Zakochani w Rzymie" ("To Rome with Love", 2012) i "Blue Jasmine" (2013).
W 2010 wystąpił w sztuce Petera Shaffera "Equus" w John Drew Theatre w Guild Hall w East Hampton.
We wrześniu 2016 Baldwin zyskał uznanie krytyków zastępując Darrella Hammonda w roli Donalda Trumpa w parodiach debat prezydenckich w serii "Saturday Night Live", zarówno podczas drugiej części amerykańskiej edycji 2016 kampanii prezydenckiej i po inauguracji. Rola Trumpa przyniosła mu nagrodę Primetime Emmy dla najlepszego aktora drugoplanowego w serialu komediowym.
Był na okładkach magazynów takich jak „TV Guide”, „Bravo”, „The Hollywood Reporter”, „GQ”, „People”, „Interview”, „Vanity Fair” i „Entertainment Weekly”.
Życie prywatne.
Romansował z aktorkami: Cheri Oteri, Ally Sheedy, Janine Turner (1983–1984), Holly Gagnier (1984–1989), Kristin Davis (2001), Tatum O’Neal (2002) i Lori Singer (2006–2010).
Na planie komedii "Zawód pan młody" (1991) poznał Kim Basinger, z którą 19 sierpnia 1993 się ożenił. Mają córkę Ireland „Addie” Eliesse (ur. 23 października 1995). 3 września 2002 doszło do ich rozwodu. W kwietniu 2012 zaręczył się z Hilarią Thomas, z którą spotykał się od lipca 2011, a 30 czerwca 2012 wzięli ślub. Mają córki: Carmen Gabrielę (ur. 23 sierpnia 2013), Marię Lucię (ur. 2021) urodzoną przez surogatkę i synów: Rafaela Thomasa (ur. 2015), Leonardo Ángela Charlesa (ur. 12 września 2016), Romeo Alejando Davida (ur. 17 maja 2018) i Eduardo Pau Lucasa. Pod koniec marca 2022 para ogłosiła, że spodziewa się kolejnego dziecka.
Zaangażowany w różne akcje społeczne; wspiera różne formy działalności teatralnej, finansuje schroniska dla zwierząt. Jest wegetarianinem, lubi kubańskie cygara. Jest katolikiem.
Jako zagorzały krytyk prezydenta USA Donalda Trumpa, którego parodiował w towarzystwie półnagiego Władimira Putina (w tej roli Beck Bennett) w programie rozrywkowym NBC "Saturday Night Live", za co w 2017 otrzymał nagrodę Emmy.
2 listopada 2018 został aresztowany w Nowym Jorku po tym, gdy niedaleko jego domu w dzielnicy Greenwich Village, Baldwin pobił mężczyznę w trakcie poszukiwania miejsca do zaparkowania samochodu. Rzecznik nowojorskiej policji poinformował, że Baldwinowi zostanie postawiony zarzut agresywnego ataku na innego człowieka. Na Twitterze w ostrych słowach skomentował całe zdarzenie.
21 października 2021 na planie niezależnego westernu "Rust" w Santa Fe, w stanie Nowy Meksyk nieumyślnie postrzelił reżysera Joela Souzę oraz operatorkę Halynę Hutchins. Souza został poważnie ranny, z kolei Hutchins zmarła od ran w trakcie transportu do szpitala.

</doc>
<doc id="470882" url="https://pl.wikipedia.org/wiki?curid=470882" title="Hugh Laurie">
Hugh Laurie

James Hugh Calum Laurie (ur. 11 czerwca 1959 w Oksfordzie) – brytyjski aktor, scenarzysta filmowy, pisarz i muzyk.
Życiorys.
Hugh Laurie myślał o zawodzie lekarza, lecz po ukończeniu Dragon School w Oksfordzie zamiast medycyny wybrał archeologię i antropologię na ekskluzywnych uczelniach Eton College i University of Cambridge. Podczas studiów trenował wioślarstwo, brał m.in. udział w tradycyjnych regatach ósemek (The Boat Race) uczelni Oxford i Cambridge. W 1977 zajął czwarte miejsce w mistrzostwach świata juniorów w dwójce ze sternikiem. Jest członkiem Leander Club, jednego z najstarszych klubów wioślarskich na świecie. Jego ojciec był niegdyś prezesem tego klubu.
Podczas nauki na University of Cambridge odkrył swój talent do aktorstwa i spotkał pierwszą dziewczynę, Emmę Thompson, z którą w 1978 występował w słynnej grupie Footlights, gdzie poznał m.in. Stephena Fry'a.
Po raz pierwszy zagrał przed kamerami w filmie krótkometrażowym "Więc kto ci to sprzedał?" ("Who Sold You This, Then?", 1975) u boku Johna Cleese’a. Dziesięć lat później zadebiutował na dużym ekranie w dramacie "Obfitość" ("Plenty", 1985) z Meryl Streep, Charlesem Dance’em, Stingiem, Johnem Gielgudem, Ianem McKellenem i Samem Neillem. Pierwszym przełomowym momentem w jego karierze był występ w sitcomie BBC "Czarna Żmija II" ("Blackadder II", 1986) jako książę Ludwig i Simon Partridge. W serii trzeciej, "Czarna Żmija Trzy" ("Blackadder the Third", 1987), wcielał się w postać głupkowatego księcia regenta, którego lokajem był tytułowy bohater (Rowan Atkinson), a następnie w czwartej i ostatniej odsłonie, "Czarna Żmija 4" ("Blackadder Goes Forth", 1989), był arystokratą, który dość przypadkowo znalazł się na froncie I wojny światowej.
Wspólnie ze Stephenem Fry'em zrealizował dwa cieszące się powodzeniem seriale komediowe – kostiumowy w stacji ITV1 pt. "Jeeves i Wooster" ("Jeeves and Wooster", 1990–1993), w którym wystąpił jako Bertie Wooster, i będący luźną wiązanką ich skeczy "Kawałek Fry'a i Lauriego" ("A Bit of Fry and Laurie", 1987–1995) w stacji BBC.
W latach 90. skupił się na udziale w produkcjach filmowych, pojawiając się w takich produkcjach, jak "Rozważna i romantyczna", "101 dalmatyńczyków", "Człowiek w żelaznej masce" czy "Stuart Malutki". W telewizji występował jedynie okazjonalnie, grając gościnnie w takich serialach, jak "Przyjaciele", czy "Tajniacy".
Jego powrót na mały ekran nastąpił w 2003, kiedy wygrał casting na tytułową rolę w nowym, wyprodukowanym przez amerykańską sieć Fox serialu obyczajowym "Dr House". Na potrzeby tej produkcji opanował amerykański akcent, choć na co dzień posługuje się brytyjskim RP. Rola ta przyniosła mu dwa Złote Globy (2006, 2007) w kategorii Best Performance by an Actor in a Television Series – Drama.
Laurie jest także autorem bestsellerowej powieści "Sprzedawca broni" ("The Gun Seller").
Z okazji jego 50. urodzin zorganizowano akcję charytatywną, z której cały dochód został przekazany fundacji „Save the Children”.
Życie prywatne.
Jest czwartym i najmłodszym dzieckiem pochodzącej ze Szkocji Patricii Laidlaw, która dla rodziny zrezygnowała z marzeń o karierze pisarskiej, oraz Williama George’a Ranalda Mundella „Rana” Lauriego, byłego wioślarza i olimpijczyka (w 1948 zdobył złoty medal olimpijski na igrzyskach olimpijskich w Londynie w dwójce bez sternika). Po zakończeniu kariery sportowej ojciec przez ponad trzydzieści lat pracował jako lekarz rodzinny.
16 czerwca 1989 poślubił w Camden Jo Green. Mają dwóch synów – Charlesa (ur. 1988) i Williama (ur. 1990) – oraz córkę Rebeccę (ur. 1993).
W 1997 przeżył załamanie nerwowe i kilka dni spędził na leczeniu. Przez kolejne dwa lata odwiedzał psychoterapeutę i zażywał antydepresanty.
Jego przyjacielem jest Robert Sean Leonard, wcielający się w rolę Jamesa Wilsona w serialu "Dr House". Fakt bliskiej relacji aktorów wykorzystali scenarzyści, tworząc serial. W wywiadzie przyznał również, że ich więzi przypominają do złudzenia „pokręcone” relacje House’a z Wilsonem (także w tym przypadku autorzy scenariusza wzorowali się na rzeczywistości).
Laurie jest ateistą.
Muzyka.
Laurie jest również utalentowany muzycznie, gra m.in. na pianinie, gitarze, perkusji, harmonijce i saksofonie. W 1986 wystąpił w teledysku Kate Bush do piosenki "Experiment IV". W 1992 wystąpił razem z Johnem Malkovichem w teledysku do piosenki Annie Lennox "Walking on Broken Glass". Jest piosenkarzem i gra na instrumentach klawiszowych, dając okazjonalne występy w charytatywnej grupie rockowej Band from TV.
9 maja 2011 miała miejsce premiera solowego bluesowego albumu "Let Them Talk", który zawiera piętnaście utworów (siedemnaście w edycji limitowanej). Nagrania w Polsce uzyskały status podwójnej platynowej płyty.
Drugi album aktora, zatytułowany "Didn't It Rain", ukazał się 6 maja 2013. W ramach trasy koncertowej promującej ten album Hugh Laurie odwiedził także Polskę – 6 czerwca 2013 odbył się jego koncert w warszawskiej Sali Kongresowej. W 2014 artysta odwiedził ponownie Polskę, tym razem dając trzy koncerty: 27 i 28 lipca w Poznaniu oraz 29 lipca w Szczecinie.

</doc>
<doc id="470885" url="https://pl.wikipedia.org/wiki?curid=470885" title="Archive de la Morte">
Archive de la Morte

Archive de la Morte – wydawnictwo DVD amerykańskiego zespołu Danzig zawierające teledyski z lat 1992 - 1993 powstałe do utworów z albumu oraz minialbumu . Wydane 6 maja 2003 roku.

</doc>
<doc id="470887" url="https://pl.wikipedia.org/wiki?curid=470887" title="Józefinizm">
Józefinizm

Józefinizm – nazwa systemu polityczno-religijnego wprowadzonego w monarchii habsburskiej przez cesarzową Marię Teresę, a następnie kontynuowanego przez jej syna Józefa II, polegającego na tworzeniu kościoła państwowego oraz podporządkowaniu całokształtu życia religijnego państwu. Powstał pod wpływem absolutyzmu, febronianizmu i gallikanizmu.
Geneza i przebieg reform.
Józefinizm został zapoczątkowany jeszcze przez Marię Teresę, a rozwinął się za panowania Józefa II. Podstawy teoretyczne pod józefinizm przygotowywał od późnych lat pięćdziesiątych XVIII w. austriacki prawnik Paul Joseph Riegger (1705–1775). Znanym teoretykiem józefinizmu był też Joseph von Sonnenfels.
Józef II, planując budowę kościoła państwowego, odnowił zasadę, że papież nie może mianować biskupów w krajach austriackich bez zgody władcy, ponadto ograniczył komunikowanie się hierarchii kościelnej ze Stolicą Apostolską oraz zabronił wywożenia pieniędzy, zbieranych na rzecz papiestwa. Rozporządzenia dotyczące kultu religijnego dotykały nabożeństw, zredukowały liczbę procesji, ustalały nawet liczbę świec palących się przy ołtarzu. Wydane też zostało zarządzenie zabraniające ze względów ekonomicznych używania trumien, jednak bardzo szybko musiało być wycofane.
Cesarz uważał, że państwo powinno mieć kontrolę nad wychowaniem księży, w związku z czym tworzono państwowe seminaria dla duchownych katolickich. Kler niższy, a więc proboszczowie, mieli stać się funkcjonariuszami państwowymi, którzy oprócz dbałości o moralność parafian i ich dobre nastawienie do państwa mieli wpajać im kult cesarza i wierność wobec władzy.
Zlikwidowane zostały klasztory kontemplacyjne, które nie trudniły się ani szpitalnictwem, ani szkolnictwem. Z działających 2163 klasztorów do 1786 zlikwidowanych zostało 738. Pieniądze uzyskane z majątków likwidowanych klasztorów przeznaczane były na budowę kościołów i tworzenie nowych parafii, bowiem cesarz uważał, że wierny nie może mieć dalej do swojego kościoła, niż godzinę drogi od miejsca zamieszkania.
Na terenie Galicji arcybiskup lwowski obrządku łacińskiego W.H. Sierakowski, wbrew wyraźnym zaleceniom władz, nie zezwolił państwowemu komisarzowi na towarzyszenie mu w czasie jego wizytacji archidiecezji, co w innych diecezjach Cesarstwa, zwłaszcza w Galicji, w owym czasie stawało się regułą.
W szeroko zakrojone reformy oświeceniowe "józefinizmu" wpisywał się też patent tolerancyjny, wydany przez Józefa II 13 października 1781 r., w którym przyznano protestantom i prawosławnym pełnię praw obywatelskich i wolność wykonywania kultu religijnego, zastrzegając jednocześnie, że katolicyzm jest nadal religią panującą.
Reformy dotyczyły też Żydów. Wydane rozporządzenia ułatwiały im drogę do asymilacji, otwierając m.in. dostęp do szkół wyższych. W tym też czasie nadano im nazwiska, oczywiście o brzmieniu niemieckim, przy czym jeśli zainteresowany nie mógł się odpowiednio opłacić, otrzymywał nazwisko ośmieszające.
Skutki.
Od 1782 następuje rozbudowa sieci tajnych agentów, systemu szpiegostwa, donosicielstwa i prowokacji. Proboszczom grożono karami za odprawianie nabożeństw w święta zniesione. Połowę sumy uiszczonej kary otrzymywał donosiciel, połowę zarząd gminy.
Wprowadzanie radykalnych reform doprowadziło m.in. w 1784 i antyhabsburskiego powstania w Belgii w 1789–1791. Zarazem Maria Teresa i Józef II przeznaczyli majątki kościelne na cele oświatowe (Fundusz Oświatowy) i Komisję Edukacyjną. Dzięki temu budowano nowe szkoły ludowe, szpitale, parafie i seminaria.
Po śmierci Józefa w 1790 roku większość reform cesarza odwołano, zostawiając jednak jego reformy kościelne (za panowania Leopolda II). Na skutek działań Habsburgów papiestwo postanowiło podpisać konkordat z Habsburgami. Ostatecznie w 1855 r. podpisano konkordat, jednak już 15 lat później został on zerwany.
Polski historiozof Feliks Koneczny interpretował józefinizm jako kolejną formę, jaką przybrał bizantynizm niemiecki, głoszący prymat władzy świeckiej nad duchowną, także w sprawach sumienia.

</doc>
<doc id="470889" url="https://pl.wikipedia.org/wiki?curid=470889" title="Sułtanat Ifatu">
Sułtanat Ifatu

Sułtanat Ifatu (arab. سلطنة عفت) – państwo sunnickie istniejące od roku 1285 do 1403 lub do 1415, położone na terenach dzisiejszej Etiopii, Erytrei, Dżibuti i nieuznawanego Somalilandu. Ifat był rządzony przez dynastię Uelasma; według etiopskiego historyka Asmy Giyorgisa, członkowie tej dynastii posługiwali się językiem arabskim. W arabskich tekstach Ifat jest wspominany jako Wafāt (وافات) lub Awfāt (عوفات).
Żyjący w XIV wieku syryjski historyk Ibn Fadlallah al-Umari podał, że Ifat mógł mieć powierzchnię około 120 tys. km², natomiast Richard Pankhurst uznał te dane za zawyżone.
Podczas około 130-letniej historii państwa, Ifat był okresowo podporządkowany pogańskiemu Królestwu Damot oraz chrześcijańskiemu Cesarstwu Etiopii, dla którego Ifat stanowił poważne zagrożenie.
Lokalizacja.
Granice państwa rozciągały się od wulkanu Zuqualla do miasta portowego Zajla, będącego jednocześnie stolicą Ifatu.
Południowa i wschodnia granica Ifatu opierała się na rzece Auasz, zachodnia znajdowała się na wschód od rzeku Dżamma, północna natomiast opierała się na rzekach Adabaj i Mofar.
W granice Ifatu wchodziły regiony jak Fatagar, Dawaro i Bale. Położona bezpośrednio nad Zatoką Adeńską pierwsza stolica państwa, Zajla, była wówczas ważnym miastem portowym, do którego prowadził ważny szlak handlowy, oraz jednym z ważniejszych ośrodków islamu na terenie Rogu Afryki. Sam Ifat był na tym terenie najbardziej wysuniętym na północ państwem muzułmańskim, będący również buforem między państwami chrześcijańskimi a muzułmańskimi.
Historia.
Konflikt z Etiopią.
Konflikt ten był poprzedzony sporem wywołanym przez mameluckiego sułtana Al-Nasira Muhammada, prowadzącego politykę prześladowania Koptów; etiopski cesarz Amde Tsyjon I wysłał do Egiptu posłańca w celu powiadomienia sułtana, że w przypadku kontynuowania tej polityki, Etiopia rozpocznie prześladowania ludności muzułmańskiej.
W wyniku tego sporu, sułtan Ifatu Hak ad-Din I wypowiedział wojnę Etiopii; wojska ifackie zaatakowały region Amhary, gdzie spaliły znajdujące się kościoły oraz zmusiły ludność do zrzeczenia się chrześcijaństwa. W odpowiedzi wojska etiopskie zaatakowały zamieszkiwaną głównie przez ludność muzułmańską Szewę.
Według chrześcijańskich kronik, siły ifackie dowodzone przez syna sułtana, Dadadera Hak ad-Dina, stoczyły na południu regionu Marra Biete bitwę z wojskami etiopskimi dowodzonymi przez cesarza Amde Tsyjona I; mimo, że siły Ifatu były w stanie otoczyć Etiopczyków, zostały one pokonane, a ich dowódca zginął w tej bitwie.
Próba przejęcia władzy w Etiopii przez Sabra ad-Dina I.
W roku 1322 sułtan Ifatu Sabr ad-Din I planował przejąć władzę w Etiopii z zamiarem jej islamizacji poprzez przymusowe nawracanie etiopskich chrześcijan na islam oraz stawianie meczetów w miejsce kościołów; w planach również było mianowanie cesarza Amde Tsyjona I na namiestnika jednego z etiopskich prowincji w przypadku jego przejścia na islam.
W celu realizacji swojego planu, sułtan podzielił swoją armię na trzy części; pierwsza została wysłana na północny zachód w celu ataku na Amharę, druga na region Angot znajdujący się na północy, trzecia byładowodzona przez samego sułtana, który wraz ze swoimi siłami wyruszył na znajdującą się na zachodzie Szewę. By zmobilizować swoich żołnierzy, sułtan obdarował ich złotem, srebrem oraz szatami; okazało się to bezskuteczne, wielu żołnierzy postanowiło nie brać udziału w walce z powodu niekorzystnego, suchego klimatu. Wojska etiopskie zajęły oraz spustoszyły Zajlę oraz odniosły zdecydowane zwycięstwo nad siłami Ifatu, następnie zniszczyli jeden z ifackich obozów wojskowych. 
Po porażkach armii, Sabr ad-Din zaproponował stronie etiopskiej pokój, który został jednak odrzucony; w konsekwencji sułtan się poddał. Na dworze cesarza Etiopii zabiegano o karę śmierci dla ifackiego władcy, który ostatecznie został uwięziony. Uważano, że działania wojenne Sabra ad-Dina miały charakter dżihadu.
W Ifacie wybuchły bunty przeciwko Amde Tsyjonowi I, które zostały stłumione przez wojska etiopskie.
Podczas panowania w Ifacie Haka ad-Dina II (1366-1376) przeniesiono stolicę z Zajli do Hararu. Sułtan w latach 1370-1376 stoczył ponad dwadzieścia bitew z wojskami etopiskimi; sam zginął w trakcie jednej z nich.
Upadek państwa.
W 1376 roku nowym sułtanem Ifatu został Sa'ad ad-Din II, brat Haka ad-Dina; kontynuował on ataki na Etiopię. Siły ifackie zostały ostatecznie pokonane na początku XV wieku w okolicy regionu Hararu. Sam sułtan opuścił walkę oraz wycofywał się w kierunku Zajli; na południu tego miasta został zabity przez ścigających go etiopskich żołnierzy.
Rok śmierci ostatniego sułtana oraz upadku Ifatu nie jest pewny. Według egipskiego średniowiecznego historyka Al-Makriziego, wydarzenia te miały miejsca w 1403 roku, za panowania Dawida I na etiopskim tronie; jego wojska miały również splądrować Zajlę. Brytyjski islamoznawca John Spencer Trimingham podał rok 1415, cesarzem Etiopii był wówczas Izaak.
Wojsko.
Ifat miał dysponować siłami 20 tys. żołnierzy piechoty oraz 15 tys. żołnierzy kawalerii. Na strukturę etniczną armii składali się głównie Argobbowie oraz Somalowie.
Struktura etniczna.
Według izraelskiego historyka Nehemii Levtziona, na strukturę etniczną Ifatu składały się grupy etniczne, jak Somalowie, Afarowie, Wardżihowie, Hararowie, Argobbowie i Harlowie; pierwsze trzy podane grupy etniczne przeszły na islam w XIII wieku.

</doc>
<doc id="470893" url="https://pl.wikipedia.org/wiki?curid=470893" title="Trafo">
Trafo



</doc>
<doc id="470895" url="https://pl.wikipedia.org/wiki?curid=470895" title="Charles Bronson">
Charles Bronson

Charles Bronson, właśc. Charles Dennis Buchinsky (ur. 3 listopada 1921 w Ehrenfeld k. Pittsburgha, zm. 30 sierpnia 2003 w Los Angeles) – amerykański aktor filmowy i telewizyjny.
W 1972 podczas 29. ceremonii wręczenia Złotych Globów został uhonorowany Nagrodą Henrietty (Henrietta Award) dla najbardziej popularnego aktora filmowego. 10 grudnia 1980 otrzymał własną gwiazdę w Alei Gwiazd w Los Angeles znajdującą się przy 6901 Hollywood Boulevard.
Wczesne lata.
Urodził się w Ehrenfeld k. Pittsburgha w rodzinie emigrantów z terenów dzisiejszej Litwy, jako dziewiąte dziecko w piętnastoosobowej rodzinie. Jego ojciec, Walter Buchinski, Tatar lipkowski, wyemigrował do Ameryki z Druskienik, matka zaś, Mary (z domu Valinsky), była córką imigrantów pracujących w kopalni antracytu w Tamaqua w Pensylwanii. W szkole uznawał się, czy też był uznawany, za Litwina i Rosjanina.
Straciwszy ojca, w wieku 10 lat podjął pracę w miejscowej kopalni, równocześnie się ucząc. Wedle wspomnień Bronsona, jego rodzina była w dobie wielkiego kryzysu tak uboga, że do szkoły South Fork High School w Ehrenfeld uczęszczał w sukience po siostrze.
W 1943 wstąpił do Korpusu Powietrznego Armii Stanów Zjednoczonych i od 1945 służył jako strzelec pokładowy na bombowcach B-29 stacjonujących na Pacyfiku (Guam). Za odniesione w wojnie rany został odznaczony orderem Purpurowego Serca.
W okresie makkartyzmu zmienił nazwisko na Bronson w obawie, że „Buchinsky” kojarzyć się może z nazwiskami rosyjskimi. Imał się różnych zawodów, był górnikiem, bokserem, kierowcą.
W 1949 uczył się aktorstwa w Pasadena Community Playhouse.
Kariera aktorska.
Karierę aktorską rozpoczął w 1951. Początkowo odgrywał epizody, wcielając się w gangsterów i Indian. Popularność zdobył po występie w westernie "Siedmiu wspaniałych" (1960) oraz "Wielkiej ucieczce" (1963). Sukces odniósł też dzięki rolom w "Parszywej dwunastce" (1967) i "Pewnego razu na Dzikim Zachodzie" (1968). Często grywał Polaków i osoby polskiego pochodzenia ("Wielka ucieczka", "Bitwa o Ardeny", "Parszywa dwunastka", "Akt zemsty").
Od lat 70. wcielał się głównie w postacie „twardych mężczyzn”, m.in. Paula Kerseya w serii "Życzenie śmierci".
Życie prywatne.
W ostatnich latach życia ujawniły się u niego pierwsze objawy choroby Alzheimera. Zmarł 30 sierpnia 2003 w wieku 81 lat na zapalenie płuc w szpitalu Cedars-Sinai Medical Center w Los Angeles.

</doc>
<doc id="470901" url="https://pl.wikipedia.org/wiki?curid=470901" title="Il Demonio Nera">
Il Demonio Nera

Il Demonio Nera to wydawnictwo DVD amerykańskiego zespołu muzycznego Danzig zawierające teledyski z lat 1994-1997. Wydane w 14 czerwca 2005 roku przez należącą do lidera zespołu wytwórnię płytową Evilive Records.

</doc>
<doc id="470906" url="https://pl.wikipedia.org/wiki?curid=470906" title="Bejel">
Bejel

Bejel – jedna z krętkowic niewenerycznych. Przewlekła choroba okresu dziecięcego, charakteryzująca się występowaniem zmian skórnych i błon śluzowych wywołaną przez "Treponema pallidum" czyli bakterię, która jest również czynnikiem wywołującym kiłę weneryczną, w odróżnieniu jednak od której nie powoduje zmian dotyczących zębów, oka i układu nerwowego.
Objawy.
Objaw pierwotny jest rzadko obserwowany, ale nawet jeśli występuje, nie pojawia się zwykle na narządach płciowych. Najwcześniej zwykle obserwowaną zmianą są grudki bądź zmiany przypominające kłykciny w obrębie śluzówki jamy ustnej.
W dalszym przebiegu dochodzi do powstania guzowatych zmian tzw. "kilaków", zlokalizowanych w obrębie skóry i układu kostnego.
Występowanie.
Równikowe i zwrotnikowe obszary Afryki, Półwysep Arabski, Azja Środkowa, wschodnia część basenu Morza Śródziemnego.
Opisywano także przypadki choroby w Europie w Bośni, natomiast nie obserwowano zachorowań na półkuli zachodniej.
Leczenie.
Antybiotyki z grupy penicylin.

</doc>
<doc id="470907" url="https://pl.wikipedia.org/wiki?curid=470907" title="Lionel Barrymore">
Lionel Barrymore

Lionel Barrymore, właśc. Lionel Herbert Blythe (ur. 28 kwietnia 1878 w Filadelfii, zm. 15 listopada 1954 w Los Angeles) – amerykański aktor filmowy i teatralny.
Działalność.
Debiutował w okresie kina niemego w 1909 roku. Partner Grety Garbo. Oprócz aktorstwa zajmował się reżyserią oraz malarstwem i rzeźbiarstwem. Wystąpił w ponad 250 filmach. Największe uznanie zdobył w "Wolnych duszach" (1931), film przyniósł mu Oscara. Jedną z jego najsłynniejszych ról jest postać zgorzkniałego bogacza – Pana Pottera w filmie "To wspaniałe życie" Franka Capry.
Rodzeństwo aktora to Ethel Barrymore i John Barrymore.
Dodatkowe informacje.
Postać Lionela Barrymora, a także wielu innych przedwojennych amerykańskich aktorów, pojawiła się w filmie animowanym "The Autograph Hound" z 1939, gdzie Kaczor Donald włamuje się do studia filmowego, aby zdobyć autografy.

</doc>
<doc id="470912" url="https://pl.wikipedia.org/wiki?curid=470912" title="Pieczęć stanowa Connecticut">
Pieczęć stanowa Connecticut

Pieczęć stanowa Connecticut – jeden z symboli stanu Connecticut.
Historia.
Pierwsza pieczęć została zaproponowana przez George'a Fenwicka w 1639 roku. Była ona wówczas pieczęcią Kolonii Saybrook, przekazaną Connecticut wraz z momentem, gdy dzisiejszy stan nabył Saybrook Point od Fenwicka w 1644 roku. 9 października 1662 roku Zgromadzenie Ogólne Connecticut uchwaliło, że będzie ona przechowywana przez Sekretarza Kolonii i używana przez niego przy specjalnych okazjach. Pieczęć została zniesiona w październiku 1687 roku, kiedy Edmund Andros przejął kontrolę nad Kolonią.
25 października 1711 roku odbyło się spotkanie Gubernatora Connecticut z izbą wyższą Zgromadzenia. Uznano wówczas, że "nowa pieczęć powinna nadawać się do opieczętowywania" (...) oraz że "należy zapewnić niezbędne wyposażenie do jej wyprodukowania tak szybko, jak to jest możliwe". Nowa pieczęć była większa oraz miała owalny kształt (wcześniejsza była w kształcie koła). Słowa motta ("Qui Transtulit Sustinet") pozostały takie same, lecz liczba winorośli została zmniejszona z piętnastu do trzech, ponadto nieopodal krawędzi umieszczono słowa "Sigillum Coloniae Connecticutensis" („Pieczęć Kolonii Connecticut”).
Po zakończeniu wojny o niepodległość Stanów Zjednoczonych, w maju 1784 roku Zgromadzenie Ogólne poleciło Sekretarzowi Stanu Connecticut zmienić napis znajdujący się na pieczęci na „SIGILL. REIP. CONNECTICUTENSIS”, jednak ostatecznie znalazł się na niej napis „SIGILLUM REIPUBLICÆ CONNECTICUTENSIS” („Pieczęć Republiki Connecticut”). Nie było następnie żadnych zmian w wyglądzie pieczęci. Jest to jedyna nieokrągła pieczęć stanowa.
Symbolika.
Motto.
Qui transtulit sustinet (łac. Ten, kto przeszczepił, wciąż utrzymuje) to motto stanu Connecticut, znajdujące się na pieczęci stanowej.
Winorośle.
Trzy winorośle są uznawane za symbol trzech kolonii: New Haven Colony, Saybrook Colony oraz Connecticut Colony. Możliwe jest również to, że mogą one reprezentować trzy pierwsze osady Kolonii Connecticut – Windsor, Hartford i Wethersfield, gdyż New Haven i Saybrook nie chciały należeć do owej Kolonii.

</doc>
<doc id="470921" url="https://pl.wikipedia.org/wiki?curid=470921" title="Napięcie tętniące">
Napięcie tętniące



</doc>
<doc id="470923" url="https://pl.wikipedia.org/wiki?curid=470923" title="Leclerc">
Leclerc



</doc>
<doc id="470924" url="https://pl.wikipedia.org/wiki?curid=470924" title="Reaktywne zapalenie stawów">
Reaktywne zapalenie stawów

Reaktywne zapalenie stawów (dawniej zespół Reitera) – zespół objawów chorobowych występujących po zapaleniu cewki moczowej lub jelit, na który składają się następujące objawy:
Etiologia zespołu jest niejasna, ale w 80% przypadków wiąże się on z obecnością antygenu HLA-B27. Przypuszcza się, że oczne i stawowe objawy są wynikiem reakcji nadwrażliwości wyzwolonej przez toczące się zakażenie.
Reaktywne zapalenie stawów sporadycznie może być powikłaniem czerwonki bakteryjnej, przeważnie u chorych nieleczonych.
Chorobę opisał niemiecki lekarz Hans Reiter (1881–1969). Z uwagi na jego udział w zbrodniach wojennych II wojny światowej odchodzi się od używania eponimicznej nazwy tego zespołu chorobowego.

</doc>
<doc id="470925" url="https://pl.wikipedia.org/wiki?curid=470925" title="Sangay Ngedup">
Sangay Ngedup

Sangay Ngedup (ur. 1953) – premier oraz minister ds. rolnictwa Bhutanu.
Życiorys.
Sangay Ngedup urodził się w 1953 (dokładna data urodzenia nie jest znana) we wsi Nobgang w dystrykcie Punakha w Bhutanie. Był drugim synem w licznej rodzinie (miał brata i pięć sióstr). Jego rodzina była bardzo szanowana w Bhutanie, ponieważ król tego państwa, Jigme Singye Wangchuck wziął czwórkę z piątki sióstr Ngedupa za żony.
W dzieciństwie Ngedup wyjechał do Indii do szkoły. Ukończył Dr Graham’s Houses w Kalimpong w Indiach, a później Saint Stephen’s College w New Delhi. Podczas nauki w okupowanych przez Wielką Brytanię Indiach Ngedup perfekcyjnie nauczył się angielskiego. Po ukończeniu edukacji, w wieku 23 lat, w 1976 został zatrudniony w Służbie Zagranicznej Bhutanu i w następnych latach odbywał częste podróże dyplomatyczne do Indii oraz do Australii.
W 1977 Ngedup został mianowany drugim (później pierwszym) sekretarzem Królewskiej Ambasady Bhutanu w New Delhi. Sprawował tę funkcję przez następne 11 lat, występował też na arenie ONZ w Nowym Jorku.
W 1989 został dodatkowo ambasadorem Bhutanu w Kuwejcie oraz dyrektorem ds. transportu i handlu w Bhutanie. Wtedy zaczęła się jego wielka kariera polityczna. W 1991 został powołany członkiem Komisji ds. Planowania, a w 1992 został głównym dyrektorem ds. zdrowia. W 1998, kiedy król Jigme Singye Wangchuck ustanowił w Bhutanie nowe prawo i stworzył parlament, Ngedup został powołany ministrem ds. Zdrowia i Edukacji w bhutańskim rządzie.
9 lipca 1999 Ngedup został mianowany premierem Bhutanu i przyjął tytuł Lyonpo – oznacza to w języku dżongkha "minister", "premier" i jest to tytuł nadawany w Bhutanie każdemu kolejnemu premierowi. Ngedup sprawował funkcję premiera do 20 lipca 2000.
W 2003 został bhutańskim ministrem ds. rolnictwa. Dwa lata później, 5 września 2005 został ponownie ogłoszony bhutańskim premierem i sprawował tę funkcję przez rok; do września 2006. Jego następcą został Lyonpo Khandu Wangchuk.
Odznaczenia i działalność na rzecz rozwoju zdrowia.
24 sierpnia 1987 został nagrodzony przez króla Czerwonym Szalem (bhutańskie wyróżnienie dla ludzi związanych z rodziną królewską za specjalne zasługi), a 1 stycznia 1998 – Pomarańczowym Szalem (wyróżnienie dla członków rządu bhutańskiego za specjalne zasługi).
W 2002 wraz z sześcioma innymi członkami bhutańskiego rządu zorganizował i wziął udział w rajdzie "Ruszaj dla zdrowia", który prowadził przez 560-kilometrową trasę górską z miasta Traszigang do stolicy, Thimphu. Za pieniądze uzyskane za rajd Ngedup założył Bhutańską Fundację Zdrowia, która ma na celu budowanie ośrodków zdrowia w Bhutanie.

</doc>
<doc id="470927" url="https://pl.wikipedia.org/wiki?curid=470927" title="Frambezja">
Frambezja



</doc>
<doc id="470928" url="https://pl.wikipedia.org/wiki?curid=470928" title="Pieczęć stanowa Vermontu">
Pieczęć stanowa Vermontu

Pieczęć stanowa Vermontu przedstawia sosnę, która jest tradycyjnym symbolem Nowej Anglii. Snopy zboża i krowa symbolizują rolniczy charakter stanu. Gałązki sosny upamiętniają fakt, że żołnierze Vermontu użyli ich w 1814 roku do kamuflażu w czasie bitwy pod Plattsburghiem.
Pieczęć ma przedstawiać dawny widok z rodzinnego domu pierwszego gubernatora (od 1778 roku) Thomasa Chittendena.
Projektantem pieczęci był Ira Allen, jeden z przywódców Green Mountain Boys i fundator Uniwersytetu Vermontu.
Herb Vermontu.
Herb został stworzony na początku XIX wieku i został po raz pierwszy użyty w 1807 roku Na banknotach o wartości 5 $. Wczesne przedstawienia różniły się od siebie bardzo mocno. Herb pojawił się na mundurach pułku walczącego w Wojnie Secesyjnej. Dziś herb pojawia się na fladze Vermontu, nad mównicą w "Vermont State House" i na budynkach sądów. Znaczenie elementów herbu jest identyczne z analogicznymi elementami pieczęci.

</doc>
<doc id="470931" url="https://pl.wikipedia.org/wiki?curid=470931" title="Przebieg tętniący">
Przebieg tętniący



</doc>
<doc id="470932" url="https://pl.wikipedia.org/wiki?curid=470932" title="Przebieg przemienny">
Przebieg przemienny



</doc>
<doc id="470934" url="https://pl.wikipedia.org/wiki?curid=470934" title="Antonio Lindbäck">
Antonio Lindbäck

Antonio Lindbäck (ur. 5 maja 1985 ("de iure") w Rio de Janeiro ("de iure") jako Antonio Morais Silvia Santos) – szwedzki żużlowiec pochodzenia brazylijskiego.
Życiorys.
Urodzony w Brazylii, w wieku ok. 1,5 roku został pozostawiony na ulicy São Paulo lub w jego okolicach. Obok niego znajdowała się kartka – „Meu nome e Antonio” („mam na imię Antonio”). Znalazła go policja, a następnie, przez 3 lata przebywał w domu dziecka. Następnie adoptowało go szwedzkie małżeństwo – Ole i Monica Lindbäck. 
Lindbäck jest miłośnikiem narciarstwa. Zdobywał nawet pewne sukcesy w tym sporcie, jednak zdecydował się na żużel. Początkowo jego starty w polskiej lidze nie trwały długo, jednak od 2009 roku regularnie w niej występował. W 2005 roku wystąpił w kilku spotkaniach w barwach Atlasa Wrocław jednak jego wyniki nie były imponujące. Przed sezonem 2006 interesowało się nim kilka ekstraligowych klubów, w tym RKM Rybnik, jednak Antonio stwierdził, że w tym roku skupi się jedynie na Grand Prix oraz ligach: szwedzkiej, gdzie występował w Masarnie Avesta, oraz brytyjskiej, gdzie reprezentuje Poole Pirates. Od 2006 roku był firmowym jeźdźcem Jawy. Przed sezonem 2007 podpisał kontrakt z Włókniarzem Częstochowa.
1 października 2007 roku po zatrzymaniu go po raz drugi przez policję za jazdę pod wpływem alkoholu zawodnik postanowił zakończyć karierę sportową. Jednak decyzja Lindbäcka wiosną uległa zmianie. Prezes Włókniarza, Marian Maślanka zgodził się na wypożyczenie „Toninha” do RKM-u Rybnik, gdzie szybko odzyskał formę i stał się jednym z najskuteczniejszych zawodników ligi. W sezonie 2009 jeździł w beniaminku Speedway Ekstraligi – Polonii Bydgoszcz, a jego teamem zarządzał 6-krotny mistrz świata – Tony Rickardsson. W lidze szwedzkiej Antonio reprezentował barwy dwóch klubów – Piraterny Motala oraz Solkkaterny Karlstad.
Sezon 2010 był nieco słabszy w wykonaniu Lindbäcka (reprezentował barwy Polonii Bydgoszcz i Piraterny Motala), głównie przez kontuzję obojczyka odniesioną podczas derbów Pomorza z Unibaksem Toruń. Zdołał on jednak awansować do cyklu Grand Prix na sezon 2011 i wywalczyć brązowy medal DPŚ. Przed sezonem 2011 Lindbäck zasilił RKM Rybnik, gdzie był liderem drużyny. W IMŚ zajął odległą 12. pozycje jednak wywalczył awans na sezon 2012 z Grand Prix Challenge w szwedzkiej Vetlandzie wygrywając zawody.
W roku 2012 zawodnik Startu Gniezno, z którym wywalczył awans do Ekstraligi. Ponadto zaliczył najlepszy sezon w swojej karierze w rozgrywkach Grand Prix, gdzie zajął 7. miejsce, wygrywając dwa turnieje Grand Prix (Terenzano, Toruń) i dwa razy stając na najniższym stopniu podium (Cardiff, Malilla). Zaliczył również epizod w lidze rosyjskiej gdzie reprezentował barwy Turbiny Bałakowo (wystąpił w 3 meczach). W sezonie 2013 reprezentował ponownie barwy Startu Gniezno, Indianerny Kumla i na zasadzie „gościa” Masarny Avesta. W kolejnym sezonie jeździł w I-ligowym Orle Łódź.
W 2013 roku podano do publicznej wiadomości, że Antonio Lindbäck cierpi na odmianę choroby ADHD.
Pod koniec 2020 r. ogłosił zakończenie czynnej kariery żużlowej. Jednak w maju 2021 poinformowano, że będzie startował dla szwedzkiej Masarny Avesta, zaś w październiku 2021 ogłoszono powrót Szweda do polskiej ligi - tym razem do Startu Gniezno, gdzie wraca po 9 latach.

</doc>
<doc id="470937" url="https://pl.wikipedia.org/wiki?curid=470937" title="Virgin Snatch">
Virgin Snatch

Virgin Snatch – polska grupa muzyczna wykonująca thrash metal. Powstała w 2001 roku w Krakowie.
Historia.
Zespół powstał w 2001 roku w Krakowie w składzie Grzegorz „Grysik” Bryła (gitara), Tomasz „Oley” Olejnik (śpiew), Paweł Mąciwoda (gitara basowa) oraz Jacek Nowak (perkusja). W początkowym okresie działalności grupa skupiła się na określeniu składu, zaś w 2002 roku muzycy zarejestrowali pierwsze nagrania demo. Wkrótce potem Olejnika zastąpił Łukasz „Zielony” Zieliński, były członek Death Sea. Z kolei w 2003 roku Mąciwodę zastąpił znany z grupy Acid Drinkers instrumentalista Tomasz „Titus” Pukacki.
W 2004 roku Jacek Hiro został członkiem grupy. W poszerzonym o drugiego gitarzystę składzie zespół wystąpił jako support amerykańskiej grupy thrash metalowej Anthrax. W 2005 roku grupa zrealizowała swój drugi album zatytułowany "Art of Lying", ponownie wydany nakładem Mystic Production.
Rok później (2006) grupę opuścił „Titus”, którego podczas koncertów zastępował Grzegorz „Felo” Feliks z zespołu Atrophia Red Sun. Ostatecznie nowym basistą został przyjaciel zespołu – Piotr „Anioł” Wącisz, lider stoner metalowej grupy Corruption. 18 września już w nowym składzie grupa przystąpiła do prac nad trzecim albumem zatytułowanym "In the Name of Blood". Całość została zrealizowana w białostockim Hertz Studio we współpracy z Braćmi Wiesławskimi. Pod koniec 2006 roku światło dzienne ujrzał trzeci album formacji pt. "In the Name of Blood". Płyta jest zdecydowanie mocniejsza, szybsza i dużo lepiej wyprodukowana niż "Art of Lying". Widać konkretny kierunek rozwoju zespołu – thrash metal, wzbogacony o charakterystyczny, głęboki growl „Zielonego”, przesycony dużą melodyjnością. Dzięki trzeciemu wydawnictwu zespół pozbył się etykiety „polskiego Testamentu”.
Na początku lutego 2007 grupa przystąpiła do kręcenia pierwszego w swojej karierze teledysku do utworu pt. „Purge My Stain!”. W marcu 2007 Virgin Snatch wyruszył w trasę razem z Hunterem, Frontsidem i Rootwaterem nazwaną Mystic Tour 2007. W grudniu 2007 zespół rozpoczął trasę o nazwie Metalfilia jako headliner z zespołami: Jodio Loco Sucio, Mahavatar, None, Rasta, Thy Disease oraz Metal Safari.
24 listopada 2008 miała premierę czwarta płyta zespołu pt. "Act of Grace". W międzyczasie do zespołu dołączył Marcin „Novy” Nowak, który zastąpił Piotra Wącisza.
W 2009 roku formacja zajęła czwarte miejsce w plebiscycie czasopisma Metal Hammer w kategorii "zespół roku".
5 marca 2014 roku ukazał się piąty studyjny album zespołu zatytułowany "We Serve No One". W jego nagraniach ponownie wziął udział Piotr Wącisz.
16 listopada 2018 roku ukazał się szósty studyjny album grupy, pt. "Vote Is A Bullet".
Na początku 2019 roku perkusista Jacek Nowak rozstał się z zespołem na rzecz grupy Kat &amp; Roman Kostrzewski. Jego miejsce zajął Łukasz "Icanraz" Sarnacki, były członek Devilish Impressions, występujący także z Wąciszem w Corruption.

</doc>
<doc id="470941" url="https://pl.wikipedia.org/wiki?curid=470941" title="Filtr (elektronika)">
Filtr (elektronika)

Filtr – fragment obwodu elektrycznego lub obwodu elektronicznego odpowiedzialny za przepuszczanie lub blokowanie sygnałów w określonym zakresie częstotliwości lub zawierającego określone harmoniczne.
Podział filtrów.
Ze względu na przeznaczenie filtry można podzielić na cztery podstawowe rodzaje (zob. rys. obok):
Ze względu na konstrukcję i rodzaj działania filtry można podzielić na:
Filtry można również podzielić na typy obwodów w jakich są używane:
Filtry pasywne.
Filtry pasywne są wykonane tylko z pasywnych elementów RLC. Przy odpowiednim połączeniu tych elementów można uzyskać wszystkie typy filtrów widocznych na rys. 1. Prócz tego, filtry pasywne wykonuje się też jako elementy z materiałów piezoelektrycznych z odpowiednio napylonymi elektrodami.
Najprostszym rodzajem filtra pasywnego, szeroko stosowanego w elektronice, jest filtr dolnoprzepustowy w postaci kondensatora o dużej pojemności połączonego równolegle do filtrowanego napięcia (z ewentualnym szeregowym opornikiem). Urządzenia elektroniczne są często zasilane z sieci energetycznej za pomocą zasilaczy, w których napięcie sieci (o skutecznej wartości 230 V) jest transformowane na niskie napięcie użyteczne (np. 12 V), które jest następnie prostowane za pomocą prostownika dwupołówkowego. Napięcie wyjściowe takiego prostownika ma przebieg tętniący (zobacz rysunek). Dopiero równoległe dołączenie kondensatora o odpowiedniej pojemności powoduje znaczne zmniejszenie amplitudy tętnień, czyli proces filtrowania. Im większa jest pojemność użytego kondensatora, tym napięcie wyjściowe ma przebieg bardziej zbliżony do przebiegu stałego.
Jeśli w powyższym układzie elementy C i R zostaną zamienione, wówczas powstanie pasywny filtr górnoprzepustowy.
W obu przypadkach częstotliwość graniczna filtru wynosi: formula_1 a charakterystyka amplitudowa w paśmie tłumienia opada o 20 dB na dekadę.
Przy dużych natężeniach prądu obok kondensatorów stosuje się cewki włączone szeregowo z odbiornikiem, zwane w takim przypadku dławikami. Zmiany prądu w cewce wywołują powstanie napięcia przeciwdziałającego tym zmianom, a tym samym wygładzenie przebiegu napięcia.
Para elementów LC dostrojonych do określonej częstotliwości będzie się zachowywać, w zależności od sposobu włączenia do układu, jak filtr środkowoprzepustowy (używany np. do strojenia radiowych odbiorników AM) lub jak filtr środkowozaporowy (używany do tłumienia niepożądanego pasma częstotliwości).
Wszystkie rodzaje charakterystyk filtrów przedstawionych powyżej mogą być uzyskane za pomocą szeregowego lub równoległego połączenia kilku filtrów. Jednakże tłumienie sygnałów, poza pasmem przenoszenia, dla filtrów pasywnych często jest zbyt małe. Ponadto kaskadowe połączenie kilku filtrów skutkuje znacznym tłumieniem amplitudy, również w paśmie przenoszenia – w takich przypadkach zastosowanie mają filtry aktywne.
Filtry aktywne.
Filtry aktywne zazwyczaj wykorzystują również własności elementów RLC, ale przy wspomaganiu specjalnymi elementami sterującymi oraz dostarczającymi energię do filtrowanego układu. Dzięki temu filtry aktywne charakteryzują się znacznie lepszym tłumieniem w paśmie zaporowym niż filtry pasywne.
Przykład górnoprzepustowego aktywnego filtra przedstawiono na rysunku obok. Filtr taki bazuje na wzmocnionych charakterystykach elementów RC. Elementem aktywnym jest tutaj wzmacniacz operacyjny, który posiada odrębne zasilanie (nie pokazane dla czytelności rysunku), i który powoduje częściowe dostarczanie energii do filtrowanego układu.
Istnieje wiele różnych typów filtrów aktywnych, m.in.:
Struktury realizacji elektronicznej filtru to m.in.:
Najbardziej skomplikowane filtry mogą być skonstruowane z użyciem techniki cyfrowej i sterowane mikroprocesorowo. Jest to jednak odrębna dziedzina nazywana cyfrowym przetwarzaniem sygnałów.
Filtry do obwodów analogowych i cyfrowych.
Działanie filtrów w obwodach analogowych i cyfrowych jest w zasadzie identyczne. Niewielkie różnice mogą występować jedynie w rozwiązaniach konstrukcyjnych. Nawet działanie całkowicie cyfrowych filtrów używanych w cyfrowym przetwarzaniu sygnałów (DSP) jest oparte na tych samych prawach i zależnościach, co wykorzystywane w tradycyjnych filtrach. Różnica leży jedynie w rodzaju przetwarzanych sygnałów – w przypadku DSP przetwarzanie realizowane jest na ciągach liczb (sygnał dyskretny), które reprezentują dany sygnał ciągły.
Dobroć filtru.
Dobroć filtru określa się jako stosunek częstotliwości środkowej filtru do szerokości jego pasma. W przypadku filtrów o większej szerokości pasma przenoszonego, określa się zwykle względną szerokość pasma będącą odwrotnością dobroci i najczęściej wyrażaną w procentach częstotliwości środkowej.

</doc>
<doc id="470945" url="https://pl.wikipedia.org/wiki?curid=470945" title="Filtrowanie">
Filtrowanie



</doc>
<doc id="470950" url="https://pl.wikipedia.org/wiki?curid=470950" title="Casa Vicens">
Casa Vicens

Casa Vicens (dosł. „Dom Vicensa”) – budynek w Barcelonie projektu Antonio Gaudíego powstały w latach 1883-1888. Znajduje się przy ulicy Carolines 24-26, bocznej od przedłużenia Passeig de Grácia, Garan de Grácia, w środkowej części miasta.
Jest to jedno z pierwszych dzieł architekta Antoniego Gaudíego, które uważa się powszechnie za jego manifest, gdyż daje on w nim wykładnię swojego nowego stylu. Wykonał je dla barcelońskiego ceglarza i glazurnika, Manuela Vicensa. Pomimo młodego wieku i braku doświadczenia Gaudí pokazał przejawy swojej niezwykłej wyobraźni i kunsztu.
Budynek na pierwszy rzut oka wydaje się połączeniem stylu neogotyckiego z neomauretańskim (arabskim), co uwydatnia się głównie przez zewnętrzne wieżyczki i ceramiczne kolorowe płytki na frontowej ścianie. Linie brył akcentują pasy wykonane z glazury. Budynek zawiera także element prostej wiejskości, nadany mu przez proste kamienne ściany i użycie popularnych aksamitek. Antoni Gaudí na wykonanie budynku wybrał kamień w kolorze ochry i cegły. Casa Vicens sprawia ogólnie wrażenie masywnego, ale nadzwyczaj dobrze wtapia się w ścianę ulicy, nie dominując nad budynkami sąsiednimi. Pełen jest dynamizmu przez zastosowanie różnych ciekawych kombinacji brył i harmonicznie zmieniających się kolorów. Brakuje jeszcze w tym budynku linii „płynnej”, z której potem Gaudí uczynił swój znak rozpoznawczy.
Casa Vicens ucierpiało znacznie w trakcie poszerzania ulicy; zburzono wtedy altanę, fontannę i część ogrodu. Następnie rozbudowano go w 1925 roku, czego dokonał J. B. Serra de Martinez; architekt ten za ścisłe trzymanie się zasad wytyczonych przez Gaudíego otrzymał nagrodę miasta Barcelony w 1927.

</doc>
<doc id="470957" url="https://pl.wikipedia.org/wiki?curid=470957" title="Pieczęć stanowa Alabamy">
Pieczęć stanowa Alabamy

Pieczęć stanowa Alabamy przedstawia jej mapę, na której zaznaczono największe rzeki oraz sąsiednie stany. Została zaprojektowana w 1817 roku przez Williama Wyatta Bibba, jedynego gubernatora Terytorium Alabamy i późniejszego pierwszego gubernatora stanu Alabama. Projekt ostatecznie przyjęto w 1819 roku. 

</doc>
<doc id="470962" url="https://pl.wikipedia.org/wiki?curid=470962" title="AltiVec">
AltiVec

AltiVec to stało- i zmiennopozycyjny zestaw instrukcji klasy SIMD zaprojektowany przez konsorcjum AIM (Apple, IBM i Motorola), zaimplementowany w mikroprocesorach PowerPC serii G4 (Motorola) oraz G5 (IBM). AltiVec jest zarezerwowanym znakiem handlowym firmy Motorola, więc pozostali członkowie konsorcjum używają nazw Velocity Engine (Apple) oraz VMX (IBM).

</doc>
<doc id="470963" url="https://pl.wikipedia.org/wiki?curid=470963" title="Dragon (statek kosmiczny)">
Dragon (statek kosmiczny)

Dragon () – rodzina wielofunkcyjnych, załogowych i bezzałogowych statków kosmicznych, opracowywanych przez prywatną amerykańską firmę SpaceX.
Konstrukcja.
Kapsuła ma postać ściętego stożka o ścianach nachylonych pod kątem 15 stopni i średnicy 3,6 metra. W przedniej części kapsuły ukryty jest mechanizm dokujący kompatybilny z portami dokowania Międzynarodowej Stacji Kosmicznej (ISS). W przeciwieństwie do rosyjskich kapsuł Sojuz, pojazd nie jest jednak wyposażony w systemy automatycznego dokowania – po zbliżeniu do stacji jest przechwytywany przez manipulator ISS i przenoszony do wolnego portu. Kapsuła wyposażona jest w zintegrowany moduł serwisowy, który ma jednocześnie spełniać podczas startu rolę rakiety ewakuacyjnej.
Wersja załogowa pojazdu ma mieścić na pokładzie do siedmiu osób lub mniejszą załogę i ładunek. Wersja bezzałogowa ma być zdolna do przewiezienia ponad 2,5 t i 14 m³ ładunku na pokład stacji oraz do powrotu z ładunkiem na Ziemię.
Rakietą nośną dla kapsuły jest Falcon 9, równolegle zaprojektowana ciężka rakieta z rodziny Falcon.
Historia.
Prace nad kapsułą rozpoczęły się w 2004 roku, lecz toczyły się w tajemnicy do marca 2006, kiedy SpaceX zgłosiło swój udział w programie NASA COTS (Commercial Orbital Transportation Services – komercyjnych usług transportu kosmicznego). Kapsuła miała odpowiadać założeniom nowatorskiego programu NASA mającego wyłonić prywatne firmy zdolne do stworzenia floty pojazdów zapewniających transport ludzi i ładunków na orbitę, w tym na pokład Międzynarodowej Stacji Kosmicznej.
W dniu 18 sierpnia 2006 NASA wybrała ofertę SpaceX, równolegle do propozycji Kistler Aerospace. Oryginalny kontrakt ze SpaceX opiewał na 278 milionów dolarów za realizację trzech lotów testowych w latach 2008–2010. Dwa lata później, 23 grudnia 2008 NASA ogłosiła przyznanie firmie SpaceX kontraktu na 12 lotów dostawczych o wartości 1,6 miliarda dolarów, z opcją rozszerzenia do 3,1 mld dolarów.
Pierwszy lot testowy (C1) kapsuły odbył się 8 grudnia 2010 roku. Po wyniesieniu na orbitę przez rakietę Falcon 9, Dragon wykonał dwa okrążenia Ziemi, po czym wodował w ustalonym regionie Pacyfiku. Był to pierwszy z trzech lotów testowych kapsuły zaplanowanych w ramach programu COTS.
Lot Demonstracyjny COTS 2.
Dzięki pomyślnemu zrealizowaniu wszystkich zadań pierwszego lotu NASA podjęła decyzję o przyspieszeniu testów przez połączenie drugiego i trzeciego lotu testowego, któremu nadano oznaczenie C2+. Dla tej misji przewidziano dokowanie do Międzynarodowej Stacji Kosmicznej (ISS). Na pokładzie kapsuły Dragon znalazł się między innymi ekwipunek potrzebny do przeprowadzenia 15 eksperymentów, w tym dwunastu przygotowanych przez zespoły studenckie w ramach programu "Student Spaceflight Experiments Program".
Po kilku przesunięciach startu, lot rozpoczął się 22 maja 2012 o 07:44 UTC na Przylądku Canaveral. Czwartego dnia misji, w piątek 25 maja kapsuła została przechwycona przez załogę Międzynarodowej Stacji Kosmicznej i przyłączona do stacji. Następnego dnia rezydenci MSK weszli na pokład kapsuły Dragon. Przez kilka dni trwał rozładunek towaru ze statku na pokład stacji, następnie załadunek materiałów na Dragona. 31 maja statek odcumował od stacji, a następnie wykonał deorbitację i wodował w okolicach wybrzeży Kalifornii na Pacyfiku.
Lot SpaceX CRS-1.
Dzięki pomyślnemu przebiegowi lotu, następna misja kapsuły Dragon, w październiku 2012, była już rutynowym lotem zaopatrzeniowym do ISS w ramach kontraktu NASA.
8 października 2012 z przylądka Canaveral na Florydzie wystartował statek Dragon w wersji cargo. Tego dnia rozpoczęła się pierwsza z zakontraktowanych, regularnych podróży do ISS. Robotyczne ramię stacji przechwyciło kapsułę 10 października 2012. Gdy wyrównano ciśnienie w pomieszczeniu buforowym, grodzie zostały otwarte i astronauci przebywający na pokładzie ISS rozpoczęli rozładunek. Wśród towarów dostarczonych znalazły się między innymi: zapasy dla załogi, osprzęt techniczny, lodówka do przechowywania próbek oraz materiały do kolejnych badań. Po osiemnastu dniach statek wyruszył w podróż powrotną. 28 października 2012, około 400 kilometrów od wybrzeży południowej Kalifornii, kapsuła na spadochronie wodowała na Oceanie Spokojnym. Statek Dragon ma stosunkowo dużą ładowność. Podczas pierwszego lotu przywieziono na Ziemię ponad 750 kilogramów ładunku.
Wersje.
Dragon.
Jest to pierwsza, podstawowa wersja statku Dragon, zaprojektowana i budowana w ramach programu Commercial Orbital Transportation Services (COTS). Jej przeznaczeniem jest zaopatrywanie Międzynarodowej Stacji Kosmicznej w sprzęt i żywność. Loty, zakontraktowane przez NASA, będą polegały na zacumowaniu do ISS, przeniesieniu przez astronautów zaopatrzenia na pokład stacji, załadowaniu materiałów przeznaczonych do zabrania na Ziemię, odcumowaniu i wodowaniu na Pacyfiku, gdzie kapsuła zostanie podjęta. Według kontraktu przewidzianych jest 20 lotów dostawczych w latach 2012–2020, z możliwością zawarcia następnego kontraktu – CRS2, który ma mieć 6 misji w latach 2020–2024. Pierwszy lot kontraktowy odbył się w październiku 2012 roku.
Crew Dragon.
W ramach programu Commercial Crew Program (CCP) SpaceX rozpoczęło prace nad dostosowaniem kapsuły Dragon do lotów załogowych. Wymagało to opracowania przede wszystkim ucieczkowego systemu ratunkowego oraz systemu podtrzymywania życia. Wersja załogowa nosi nazwę Crew Dragon (ang. crew - załoga; wcześniej używano nazw DragonRider, a także Dragon V2) i jest w stanie zabrać do 7 członków załogi na pokład.
2 marca 2019 roku odbył się pierwszy testowy lot na ISS DM-1 – bezzałogowy (z manekinem na pokładzie). 19 stycznia 2020 roku przeprowadzony został test awaryjnej ewakuacji kapsuły Crew Dragon z dwoma manekinami na pokładzie. Test zakończył się pomyślnie, kapsuła odłączyła się od rakiety Falcon 9 półtorej minuty po starcie, a następnie opadła na spadochronach do oceanu.
30 maja 2020 roku o godzinie 19:22 UTC (21:22 czasu polskiego) odbył się pierwszy start pojazdu Dragon z załogą na pokładzie (DM-2). Dokowanie do Międzynarodowej Stacji Kosmicznej odbyło się 31 maja o 14:16 UTC (16:16 czasu polskiego). Astronauci, którzy wzięli udział w misji to Robert Behnken i Douglas Hurley.
Anulowane wersje.
DragonLab.
Poza lotami związanymi z zaopatrywaniem ISS, SpaceX planuje wykorzystywać kapsułę Dragon również do innych lotów komercyjnych. Będzie ona wykonywała wówczas loty autonomiczne na orbicie, co będzie wymagało dłuższego okresu pracy urządzeń statku. Podczas takich lotów będą przeprowadzane różnego rodzaju eksperymenty na zlecenie różnych firm prywatnych lub agencji kosmicznych. W kwietniu 2017 roku misje DragonLab zostały usunięte z manifestu startowego SpaceX, więc prawdopodobnie zostały one anulowane.
Red Dragon.
Od 2011 roku SpaceX pracowało koncepcyjnie nad statkiem bezzałogowym, który mógłby zostać wysłany na Marsa jako lądownik w 2020 roku. 
W 2017 roku Elon Musk ogłosił, że projekt został anulowany, a zasoby zostaną przekierowane na rozwój statku kosmicznego Starship.
Niższy koszt dostarczenia astronauty.
Według szacunków, podczas SpaceX DM-2 NASA za miejsce jednego astronauty zapłaci 55 milionów dolarów. Dla porównania firmie Boeing NASA musiałaby zapłacić aż 90 milionów dolarów za miejsce, natomiast za dostarczenie na ISS astronauty rosyjskim pojazdem Sojuz, NASA płaci 86 milionów dolarów za miejsce.

</doc>
<doc id="470969" url="https://pl.wikipedia.org/wiki?curid=470969" title="León (Meksyk)">
León (Meksyk)

León, oficjalnie León de los Aldamas – miasto położone w środkowym Meksyku, w stanie Guanajuato, na wysokości około 1800 m n.p.m. Jako miasto centralne liczy sobie 1,1 mln mieszkańców, a jako zespół miejski 1,4 mln (według danych z 2003 r.). Jest szóstym co do wielkości miastem Meksyku.
W mieście rozwinął się przemysł obuwniczy, skórzany, włókienniczy, maszynowy, metalowy oraz chemiczny. León jest ważnym ośrodkiem regionu rolniczego, cieszy się dużą popularnością wśród turystów ze względu na liczne muzea, katedrę w stylu barokowym i pałac. Znajduje się tu także lotnisko.
Hacjenda Santa Rosa.
1 lipca i 2 listopada 1943 dotarły do León transporty z 1432 uchodźcami polskimi (w tym ponad 800 dziećmi), zaproszonymi przez rząd Meksyku – po uzgodnieniu z premierem Sikorskim notą dyplomatyczną z 30 grudnia 1942 – do osiedlenia się na specjalnie wyremontowanej i rozbudowanej pod nadzorem profesora Erica Philbrooka Kelly’ego hacjendzie Santa Rosa pod miastem León. Uchodźcy zostali rozlokowani w prawie 400 pokojach w kilkunastu budynkach. Zostały dla nich wybudowane szpital, pralnia, teatr, piekarnia, pięć sal warsztatowych i dwa baseny. Szkoła urządzona została w starym młynie, na miejscu znajdowała się też kaplica i świetlica, a pod koniec 1945 wybudowany został sierociniec dla 300 dzieci, którymi opiekowała się Rada Polonii Amerykańskiej i siostry felicjanki.
7 września 2013 w Muzeum Sztuki i Historii odbył się wernisaż wystawy zorganizowanej z okazji 70. rocznicy przybycia Polaków do León, a następnego dnia na terenie hacjendy odsłonięto tablicę pamiątkową.

</doc>
<doc id="470971" url="https://pl.wikipedia.org/wiki?curid=470971" title="Yattering">
Yattering

Yattering - polska grupa muzyczna wykonująca death metal. Powstała w 1991 roku w Gdańsku. Formacja została rozwiązania w 2006 roku z dorobkiem czterech albumów studyjnych. Nazwa grupy została zaczerpnięta z tytułu opowiadania angielskiego pisarza Clive’a Barkera - „The Yattering and Jack”.
Historia.
Zespół powstał w 1991 roku w Gdańsku z inicjatywy perkusisty Łukasza Kuskowskiego, oraz Marcina Świerczyńskiego.
W 1996 roku po rozpadzie zespół wznowił działalność z inicjatywy wokalisty i basisty Marcina „Svierszcza” Świerczyńskiego, gitarzysty Marka „Hudego” Chudzikiewicza. Dołączył do nich perkusista „Ząbek” Gołębiewski. W grudniu tego samego roku ukazała się pierwsza kaseta demo formacji zatytułowana "The Sick Society". Okładka demo to żołnierz amerykański z 25. Dywizji Piechoty zbierający zwłoki martwego żołnierza Viet Conga. Muzeum Wojny, Ho Chi Minh, Wietnam. https://archivesofkhazad-dum.blogspot.com/2011/12/us-soldier-picking-up-corpse-of-dead.html
. 2 listopada 1997 roku ukazała się druga kaseta demo Yattering pt. "Promo '97". Debiutancki album pt. "Human’s Pain" został wydany 2 czerwca 1998 roku. Wydawnictwo ukazało się nakładem wytwórni muzycznej Moonlight Productions. Również w 1998 roku do zespołu dołączył drugi gitarzysta, Mariusz „Trufel” Domaradzki. W 1999 roku grupa podpisała kontrakt z agencją Massive Management, która doprowadziła do podpisania przez muzyków kontraktu z wytwórnią Season of Mist. 
W 2000 roku na kasecie VHS pt. "Creative Chaos" ukazał się koncert Yattering zarejestrowany tego samego roku w krakowskim studiu Łęg. 22 sierpnia ukazał się drugi album studyjny zespołu zatytułowany "Murder’s Concept". Również w sierpniu muzycy rozwiązali umowę z Massive Management z powodu odmiennych koncepcji rozwoju Yattering. Tego samego roku za sprawą Relapse Records, nagrania Yattering ukazały się na kompilacji "Polish Assault". W 2001 roku grupa przystąpiła do realizacji kolejnego album zatytułowanego "III". Wydawnictwo prezentujące eksperymentalny heavy metal z wpływami muzyki elektronicznej odebrano jako nieporozumienie. Wkrótce doszło do rozwiązania kontraktu z bieżącym wydawcą grupy. W 2002 roku wydawnictwo "Creative Chaos" zostało wznowione na płycie DVD, bez formalnej zgody muzyków.
25 marca 2003 roku nakładem Candlelight Records ukazała się trzecia płyta grupy pt. "Genocide". Nagrania zostały zarejestrowane w Red Studio we współpracy z producentem muzycznym Piotrem Łukaszewskim. Wydawnictwo było promowane podczas festiwali i koncertów Europie wraz grupami Exploited, Entombed, Sick of It All, Hatebreed, Centurion czy Mess Age. W lutym 2004 roku w gdyńskim klubie Ucho został zarejestrowany teledysk do utworu „Panic in a Sea of Blood”. Produkcji obrazu podjął się Patryk Chyła. Również w 2004 roku bez wiedzy zespołu firma Metal Mind Productions wydała album koncertowy pt. "Live Extermination". Tego samego roku grupa wystąpiła na trasie koncertowej Sworn Allegiance Tour 2004 wraz z grupami Unleashed i In Battle. Rok później nakładem Chaos III Production ukazał się album "III" promowany podczas koncertów w Polsce. W lipcu tego samego roku z zespołu odszedł perkusista Marcin „Ząbek” Gołebiewski. W 2006 roku w wyniku różnic dotyczących kierunku działalności formacja została rozwiązana. Świerczyński skupił się na działalności swojego zespołu Sainc, z kolei Domoradzki powołał formację Masachist.

</doc>
<doc id="470974" url="https://pl.wikipedia.org/wiki?curid=470974" title="Orzysz (ujednoznacznienie)">
Orzysz (ujednoznacznienie)

niem. Arys
Zobacz też:

</doc>
<doc id="470977" url="https://pl.wikipedia.org/wiki?curid=470977" title="Gatunek zawleczony">
Gatunek zawleczony

Gatunek zawleczony – gatunek napływowy roślin lub zwierząt, pochodzący z innego obszaru geograficznego, który przypadkowo dostał się na dany teren i rozprzestrzenił się w środowisku naturalnym. Gatunki zawleczone, łącznie z gatunkami introdukowanymi, stanowią grupę tzw. gatunków alochtonicznych, czyli obcych na danym terenie. Zawleczenie gatunków roślin i zwierząt może następować np. wraz z transportem żywności. Tak została zawleczona do Europy stonka ziemniaczana i wiele innych roślin i zwierząt. Szczury europejskie zostały przypadkowo zawleczone na inne kontynenty i liczne wyspy przez statki, na których były dawniej stałymi, nieproszonymi gośćmi. Stosunkowo często dochodzi do zawleczenia gatunków roślin i zwierząt wodnych wraz z wodami balastowymi statków. Niektóre rośliny i zwierzęta przybyły do nas przyczepione do kadłubów statków. Czasami gatunki obce, sprowadzone do celów hodowlanych, ogrodów botanicznych, jako przydomowe rośliny ozdobne, akwaryjne itp., przypadkowo wydostaną się do naturalnego środowiska, jak np. moczarka kanadyjska. Zawlekaniu gatunków na obce tereny sprzyja zwiększony tranzyt ludzi i towarów oraz wojny.
Skutki zawleczenia obcych gatunków są trudne do przewidzenia. Niejednokrotnie obce gatunki, jeżeli zdołają się aklimatyzować do warunków miejscowego środowiska, wypierają rodzime gatunki roślin i zwierząt, wywierają więc niekorzystny wpływ na rodzimą faunę i florę. Mogą nawet doprowadzić do wymarcia miejscowych gatunków. Większa ekspansywność gatunków obcych może być spowodowana np. tym, że w danym środowisku nie mają one jeszcze naturalnych wrogów – drapieżników i pasożytów, które ograniczałyby ich liczebność. 

</doc>
<doc id="470978" url="https://pl.wikipedia.org/wiki?curid=470978" title="Michael Westphal">
Michael Westphal

Michael Westphal (ur. 19 lutego 1965 w Hamburgu, zm. 20 czerwca 1991) – niemiecki tenisista, reprezentant w Pucharze Davisa, olimpijczyk z Los Angeles (1984).
Jego partnerką życiową była aktorka Jessica Stockman, późniejsza żona innego tenisisty, Michaela Sticha. Westphal jest patronem nagrody (Michael Westphal Award), przyznawanej przez niemieckie pismo „tennis magazin” osobom zasłużonym dla tenisa i wręczanej w czasie turnieju Gerry Weber Open w Halle. Laureatem tej nagrody został m.in. Roger Federer (2003 i 2005).
Kariera tenisowa.
W ciągu swojej kariery Niemiec osiągnął 2 finały zawodów rangi ATP World Tour. W 1984 roku w finale w Livingston uległ Johanowi Kriekowi, a rok później w finale imprezy w Kitzbühel przegrał z Pavlem Složilem. Ostatni znaczący sukces odniósł wiosną roku 1989, dochodząc do ćwierćfinału German Open w Hamburgu. Wkrótce z powodu poważnej choroby (AIDS) zmuszony był zakończyć występy na korcie. Zmarł w wieku 26 lat.
W latach 1982–1986 reprezentował RFN w Pucharze Davisa. Wspólnie z Borisem Beckerem przyczynił się do awansu ekipy do finału rozgrywek w 1985 roku, zdobywając 2 singlowe punkty w półfinale z Czechosłowacją. Pokonał Tomáša Šmída 6:8, 1:6, 7:5, 11:9, 17:15 (później wygrał również z Miloslavem Mečířem). W finale przeciwko Szwecji uległ Matsowi Wilanderowi, jak i w decydującym piątym meczu finału Stefanowi Edbergowi, przez co to Szwecja wygrała rywalizację 3:2.
Westphal występował również w reprezentacji w Drużynowym Pucharze Świata. W 1984 roku uczestniczył w turnieju pokazowym na igrzyskach olimpijskich w Los Angeles, dochodząc do ćwierćfinału, w którym przegrał z Jimmym Ariasem.
W rankingu gry pojedynczej Westphal najwyżej był na 49. miejscu (17 marca 1986), a w klasyfikacji gry podwójnej na 293. pozycji (15 maja 1989).

</doc>
<doc id="470983" url="https://pl.wikipedia.org/wiki?curid=470983" title="Jan Jerzy IV Wettyn">
Jan Jerzy IV Wettyn

Jan Jerzy IV Wettyn (ur. 18 października 1668 w Dreźnie, zm. 27 kwietnia 1694 w Dreźnie) – książę elektor Saksonii w latach 1691-1694.
Życiorys.
Był synem elektora Saksonii Jana Jerzego III Wettyna i Anny Zofii Oldenburg. Jego młodszym bratem był Fryderyk August I Wettyn.
W młodości za sprawą polityki dziada Fryderyka III był pretendentem do tronu duńskiego.
Po śmierci ojca w 1691 roku, został władcą Saksonii. Pozostając pod wpływem swoich doradców umocnił sojusz z Brandenburgią wymierzony przeciwko polityce Habsburgów w Rzeszy. Wszedł w konflikt z cesarzem Leopoldem I, co w 1692 roku stało się powodem wycofania armii saskiej z wojny z Turcją. 
Ważną rolę w jego życiu odgrywała metresa Magdalena Sibylla von Neitschütz. Pomimo że książę elektor od 1692 roku był żonaty z Eleonorą von Sachsen-Eisenach, poświęcił się związkowi z kochanką, którą zamierzał oficjalnie poślubić. Budziło to niezadowolenie i animozje na dworze książęcym w Dreźnie.
Jan Jerzy IV Wettyn zmarł na ospę. Pochowany został w kościele św. Marii we Freibergu.
Jedynym jego dzieckiem była nieślubna córka Wilhelmina Maria Fryderyka von Rochlitz (ur. 1693, zm. po 1729), która pochodziła ze związku z Magdaleną Sibyllą von Neitschütz i która wyszła za mąż za kasztelana radomskiego Piotra Świętosława Dunina.
Po śmierci Jana Jerzego IV Wettyna władzę w Saksonii przejął Fryderyk August I Wettyn, późniejszy król Polski August II Mocny.

</doc>
<doc id="470986" url="https://pl.wikipedia.org/wiki?curid=470986" title="Polskie znaczki pocztowe">
Polskie znaczki pocztowe



</doc>
<doc id="470991" url="https://pl.wikipedia.org/wiki?curid=470991" title="Epifan Drowniak">
Epifan Drowniak



</doc>
<doc id="470992" url="https://pl.wikipedia.org/wiki?curid=470992" title="Inner Circle">
Inner Circle

Inner Circle – jamajski zespół reggae założony w 1968 przez braci Iana i Rogera Lewis. Wykonawcy m.in. „Bad Boys”, „Sweat (A La La La La Long)”, „Everything is Great”, „Games People Play”.
Grupa wystąpiła w jamajskim filmie "Rockers" z 1978 roku. W 2016 roku zagrali na Przystanku Woodstock.

</doc>
<doc id="471002" url="https://pl.wikipedia.org/wiki?curid=471002" title="Body Worlds">
Body Worlds

Body Worlds (właściwie: "BodyWorlds", tytuł niemiecki: "Körperwelten", pl.: "Cielesne światy") – wspólny tytuł kilku ruchomych ekspozycji, wystawianych na całym świecie od 1995 r., prezentujących plastynaty, głównie ludzkich zwłok.
Pomysłodawcą i twórcą ekspozycji jest Gunther von Hagens.
Wystawy "BodyWorlds" wzbudziły duże zainteresowanie widzów. Organizator podał, że do jesieni 2009 r. ekspozycje na całym świecie obejrzało ponad 28 milionów osób. Aby dotrzeć do jak największej liczby odbiorców, prezentowanych jest równocześnie sześć wersji wystawy:
Na świecie inni wystawcy podejmowali się organizacji podobnych ekspozycji, z naturalnymi lub syntetycznymi preparatami ludzkimi. Choć sama plastynacja zwłok jest objęta ścisłą kontrolą patentową, to ciało ludzkie jako takie nie może podlegać prawom autorskim i próby Hagensa sądownego uniemożliwienia podobnych ekspozycji nie były skuteczne. BodyWorlds naśladuje się m.in. w Korei Płd., Wielkiej Brytanii, USA, Meksyku oraz w Polsce, prezentując szczątki ludzkie, spreparowane różnymi metodami, mającymi naśladować plastynację von Hagensa.
W 2003, gdy wystawa była prezentowana w Monachium (Niemcy), groziła jej likwidacja, gdyż według bawarskiego prawa sanitarnego ludzkie zwłoki muszą być pochowane w ciągu 96 godzin od śmierci, chyba że służą do celów naukowych. Władze Bawarii odmówiły uznania plastynatów wystawowych za „pomoce naukowe”. Nie doszło jednak do konfiskaty spreparowanych zwłok i pochowania ich na monachijskim Cmentarzu Północnym na skutek opieszałości organów sądowych, a von Hagens wywiózł wszystkie eksponaty z Bawarii po pół roku trwania wystawy.
W styczniu 2004 niemiecki tygodnik „Der Spiegel” postawił zarzut, że na wystawie pokazywano zwłoki skazańców chińskich wyroków śmierci. Po wygranym procesie z tygodnikiem, a po zakończeniu wystawy we Frankfurcie nad Menem wiosną 2004, Gunther von Hagens oświadczył, że "BodyWorlds" nie będą już nigdy prezentowana w Niemczech z powodu nasilających się medialnych ataków na wystawę, motywowanych religijnie. Wkrótce jednak wycofał się z tej decyzji i jego ekspozycje są nadal prezentowane w Niemczech.
Władze Polski nie wyrażały zgody von Hagensowi na zorganizowanie wystaw "BodyWorlds" w Poznaniu i Warszawie, uzasadniając to różnicami kulturowymi w podejściu do kwestii ciał zmarłych. Takich przeszkód nie widziano jednak w przypadku kopii wystaw, zatytułowanej „Bodies... The Exhibition”. W lutym 2009, w Warszawie pozwolono na jej ekspozycję Royowi Gloverowi, konkurentowi von Hagensa. Wystawę można oglądać od 26.09.2015 r. do 24.12.2015 roku we Wrocławiu. Od lutego do maja 2017 roku wystawa prezentowana jest w Katowicach w DH Supersam.
Dobre wyniki finansowe wystaw "BodyWorlds" pozwoliły Guntherowi von Hagensowi na budowę oddziałów jego Instytutu Plastynacji m.in. w Chinach i Kirgistanie.
W 2005 r. władze Polski odmówiły Hagensowi prawa zakupu opuszczonych obiektów po PGR pod budowę kolejnego oddziału Instytutu i magazynu ekspozycji "BodyWorlds". Odrzuconą przez Polaków inwestycję, pierwotnie zaplanowaną dla Sieniawy Żarskiej w woj. lubuskim, przyjęły w 2006 r. do realizacji władze odległego o ok. 90 km niemieckiego miasta Guben. W powstałym tam Plastinarium są m.in. magazynowane eksponaty, które przygotowywane są do kolejnych wystaw.

</doc>
<doc id="471003" url="https://pl.wikipedia.org/wiki?curid=471003" title="Biblioteka Główna Uniwersytetu Gdańskiego">
Biblioteka Główna Uniwersytetu Gdańskiego

Biblioteka Główna Uniwersytetu Gdańskiego (BGUG) – została utworzona z bibliotek jednostek, na bazie których powstał Uniwersytet Gdański - Biblioteki Wyższej Szkoły Pedagogicznej w Gdańsku oraz Biblioteki Wyższej Szkoły Ekonomicznej w Sopocie. Swoją działalność rozpoczęła 1 lipca 1970.
Zbiory biblioteki.
Na dzień 31 grudnia 2014 w zbiorach BGUG znajduje się:
Są one na bieżąco uzupełniane 8069 tytułami czasopism krajowych i zagranicznych.
Zgromadzony księgozbiór posiada charakter uniwersalny ze szczególnym uwzględnieniem dyscyplin reprezentowanych na Uniwersytecie Gdańskim oraz szeroko pojętych zagadnień morskich. Biblioteka gromadzi także zbiory dotyczące dziejów i kultury Pomorza. Od 1997 Biblioteka UG jest jedną z 17 instytucji w kraju uprawnionych do otrzymywania obowiązkowych egzemplarzy bibliotecznych.
Cenną część księgozbioru Biblioteki stanowią zbiory specjalne: rękopisy, stare druki, zbiory kartograficzne, graficzne i audiowizualne (płyty, kasety dźwiękowe, wideokasety i in.), dokumenty życia społecznego i materiały reprograficzne (mikrofilmy, mikrofisze). Od 1996 częścią tego zbioru jest również księgozbiór XIX w. Do najcenniejszych cymeliów Biblioteki należą stare druki - zabytki literatury polskiej i światowej, a w szczególności druki gdańskie, tzw. "gedaniana". Są wśród nich dzieła wybitnych przedstawicieli historiografii gdańskiej XVI - XVIII w., m.in. Kaspra Schütza, Reinholda Curickego, Gotfryda Lengnicha i in. Pośród rękopisów na uwagę zasługuje kolekcja literacka obejmująca autografy, listy i inne dokumenty osobiste wybitnych pisarzy polskich XX w.
Struktura organizacyjna.
W systemie biblioteczno-informacyjnym Uniwersytetu Gdańskiego działa też 14 innych bibliotek, głównie jednostek naukowo-dydaktycznych, m.in.:
Inne biblioteki UG
Siedziba.
W październiku 2006 Bibliotekę Główną przeniesiono z Sopotu do kampusu uniwersyteckiego w Gdańsku-Oliwie. Najbliższe przystanki SKM to: Gdańsk Przymorze-Uniwersytet i Gdańsk Strzyża.

</doc>
<doc id="471004" url="https://pl.wikipedia.org/wiki?curid=471004" title="Alfred Angelo Attanasio">
Alfred Angelo Attanasio

Alfred Angelo Attanasio, pseud. Adam Lee (ur. 20 września 1951 w New Jersey) – autor fantasy i science fiction. Jego powieść "Radix" była nominowana w 1981 do nagrody Nebula.

</doc>
<doc id="471010" url="https://pl.wikipedia.org/wiki?curid=471010" title="Nyia">
Nyia

Nyia - polska supergrupa muzyczna wykonująca grindcore z wpływami jazzu i death metalu. Powstała 1999 roku w Olsztynie z inicjatywy muzyków takich grup jak Prophecy, Yattering, Kobong i Vader.
W 2004 roku zespół podpisał kontrakt płytowy z Candlelight Records. 7 czerwca tego samego roku ukazał się pierwszy album zespołu zatytułowany "Head Held High". Muzykę w produkcji Szymona Czecha skomponował sam zespół, słowa do utworów napisał Wojciech Szymański, przełożyła Anna Rorot. Fotografie oraz szatę graficzną wykonał Bartek Rogalewicz, zdjęcie okładki przygotowała Małgorzata Jurewicz.
Na płycie oprócz nagrań audio ukazały się dwie prezentacje multimedialne, tzw. trailer grupy Nyia oraz remiks grupy Deadbambi do utworu pt. "Behind the Goat rmx". Prezentacje przygotowali Bartek Rogalewicz, animator Rafał Szczepaniak oraz grupa Deadbambi.
W 2007 roku zespół podpisał kontrakt z wytwórnią muzyczną Feto Records należącą do Shane’a Embury’ego, basisty Napalm Death i Micka Kenny’ego z Anaal Nathrakh. 29 listopada tego samego roku nakładem FETO Records ukazał się drugi album grupy pt. "More Than You Expect". Wydawnictwo było promowane podczas trasy koncertowej Mind Eaters Tour w Polsce wraz z grupami Antigama, Blindead i Tehace. Jarosław Łabieniec o albumie:
W 2008 roku zespół został rozwiązany.

</doc>
<doc id="471018" url="https://pl.wikipedia.org/wiki?curid=471018" title="Inhalatorium">
Inhalatorium

Inhalatorium (wziewalnia, waporatorium) – miejsce powstałe naturalnie lub utworzone sztucznie, w którym substancje lecznicze są pobierane w drodze inhalacji. Inhalacje mogą być prowadzone w naturalnych wziewalniach – przestrzeniach powietrznych, powstających wokół źródeł wód gorących, bijących bezpośrednio z głębokich pokładów. Podobne wziewalnie powstają wokół urządzeń budowanych w celu otrzymywania soli kuchennej metodą zagęszczania solanki. 
Historia.
Nowatorskie działania podjęli w połowie XIX wieku dwaj lekarze uzdrowiskowi, Auphan i Sales Giron. Pracowali w uzdrowiskach Euret les Bains i Pierrefond, utworzonych po odkryciu źródła wód leczniczych w Aix-les-Bains. W 1849 roku zaprojektowali sztuczne wziewalnie (nazwane waporatoriami), w których strumień wydobywanej ze źródła wody jest kierowany pod ciśnieniem na kamienną ścianę pomieszczenia, gdzie rozbija się, tworząc mgłę.
Wziewania okazały się skuteczne, jednak kuracjusze wyrażali zastrzeżenia (np. moczenie ubrań, konieczność obnażania ciała). W latach 60. XIX w. Sales Giron zbudował działający na tej samej zasadzie ręczny rozpylacz płynów, umożliwiający korzystanie z inhalacji w domu. Strumień płynu, wyrzucany pod zwiększonym ciśnieniem poprzez dyszę, rozpyla się uderzając w metalową lub szklaną przegrodę. Przyrząd Sales-Girona został zaaprobowany przez "Académie de médecine de Paris". Stał się pierwowzorem wielu kolejnych typów rozpylaczy (m.in. Wassmutlia, Richardsona, Troeltscha, Herynga).
Odmienną konstrukcję ma przyrząd zbudowany i stosowany w Ciechocinku ("Le pulvérisateur de Ciechocinek") według projektu i pod nadzorem prof. Jana Szmurło, wzorowany na inżektorowym rozpylaczu fizjologa, prof. Mile z Uniwersytetu Warszawskiego (lata 40. XIX w.). Rozpylacz jest zanurzony w głębokim szklanym kloszu, wypełnionym solanką do połowy trzpienia. Strumień sprężonego powietrza zasysa solankę przez otwory w trzpieniu na przeciwległą ścianę klosza. Drobne cząstki są unoszone do wylotu, a większe kropelki spływają na dno klosza. Otrzymywana delikatna lecz gęsta mgła (widzialność 1—1,5 kroku) wypełniała kubaturę sal lub małych pokoi (cel wziewalni). Na ścianach pomieszczeń i meblach nie pojawiała się rosa. Zasadę strumienicy zastosowało wielu innych konstruktorów (m.in. Bergson w inhalatorze „hydroconion”). Jest popularna współcześnie.

</doc>
<doc id="471020" url="https://pl.wikipedia.org/wiki?curid=471020" title="Bitwa pod Chancellorsville">
Bitwa pod Chancellorsville

Bitwa pod Chancellorsville – bitwa wojny secesyjnej stoczona w dniach 30 kwietnia – 6 maja 1863 roku ok. 16 km na zachód od Fredericksburga w stanie Wirginia. Uznawana jest za jedną z najlepszych bitew generała Roberta E. Lee i jego Armii Północnej Wirginii w starciu z Armią Potomaku pod dowództwem generała "Fighting Joe" Josepha Hookera. Starcie zakończyło się wielkim zwycięstwem armii konfederatów i śmiertelnym zranieniem generała konfederatów Thomasa "Stonewalla" Jacksona.
Przed bitwą.
25 stycznia 1863 generał Hooker objął dowództwo nad Armią Potomaku. Od samego początku generał zajął się poprawą warunków żołnierzy, zaopatrzeniem i wypłatą żołdu, a więc sprawami zupełnie zaniedbanymi przez jego poprzedników. Zmienił dotychczasową strukturę organizacji Armii Unii z czterech grup korpusów na siedem samodzielnych korpusów, co miało za zadanie poprawienie zarządzania jednostkami. Dodatkowo utworzył z byłych związków kawaleryjskich Grand Division nowy korpus kawalerii. Hooker zdymisjonował nieudolnych generałów, zastępując ich bardziej doświadczonymi. Generał Daniel Edward Sickles otrzymał dowództwo III Korpusu, w miejsce generała niemieckiego pochodzenia Franza Sigela, Hooker mianował generała Olivera Otisa Howarda, któremu nadał dowództwo nad XI korpusem. Dowodzenie nad VI korpusem otrzymał natomiast generał John Sedgwick.
Po bitwie pod Fredericksburgiem generał Armii Północnej Wirginii Robert E. Lee wyraźnie odzyskał wigor. Jego problemy zaopatrzeniowe były jednak nadal poważne, gdyż jego armię zaopatrywały jedynie dwa pociągi dziennie, stale kursujące na linii Richmond – Petersburg. Szczególnie poważne problemy Lee miał z dostateczną ilością paszy dla koni. Z tego też powodu armia konfederatów posuwała się dość wolno.
Tymczasem zawarte na wszystkich frontach na północy zawieszenie broni nie wszystkim się podobało. Lincoln nakazał Hookerowi jak najszybsze przejście do ofensywy i atak na twierdzę konfederatów Richmond w celu całkowitego zniszczenia armii generała Lee. Ten ostatni nakazał budowę szańców na południe od rzeki Rappahannock, gdzie oczekiwał nadejścia wrogiej armii. Hooker tymczasem poinformowany o trudnościach zaopatrzeniowych konfederatów zdecydował się na okrążenie przeciwnika i odcięcie go od własnych linii zaopatrzeniowych. 13 kwietnia Hooker wysłał korpus kawalerii pod dowództwem George Stonemana w kierunku Fredericksburga, w celu odcięcia konfederatów od Hanover Junction. Sam zamierzał od frontu uderzyć na Armię Północnej Wirginii, plan ten jednak spalił na panewce, gdyż w wyniku ciągłych opadów deszczu kawaleria nie była w stanie przekroczyć wezbranej rzeki Rappahannock River.
Przygotowania do bitwy.
Hooker zrezygnowawszy z pierwotnego planu przekroczenia rzeki zdecydował związać walką siły Lee pod Fredericksburgiem i siłami głównymi Armii Potomaku uderzyć na jego lewą flankę oraz tyły. Jego zamiarem było zepchnięcie konfederatów na południe. 27 kwietnia trzy korpusy wraz z kawalerią pomaszerowały wzdłuż rzeki w kierunku północno-zachodnim. 29 kwietnia unioniści doszli do Kellys Ford, następnie kierując się w kierunku południowym przekroczyli rzekę Rapidan River w dwóch miejscach. Korpus kawalerii rozpoczął rajd skierowany przeciwko liniom zaopatrzenia Armii Północnej Wirginii. Dwa dalsze korpusy przekroczyły tymczasem Rappahannock River 29 kwietnia w okolicach US Furt. 30 kwietnia korpusy liczące łącznie 80 000 ludzi zebrały się w okolicach Chancellorsville. Dwa kolejne korpusy dowodzone przez Sedgwicka w sile 40 000 ludzi przekroczyły rzekę pod Fredericksburgiem. Ich zadaniem było wiązanie tam walką sił Lee.
Generał konfederatów nie do końca orientował się w zamiarach przeciwnika. 29 kwietnia nakazał dywizji majora Richarda Andersona wymarsz w kierunku przeciwnika. Jako że Anderson uważał tereny na zachód od Chancellorsville (The Wilderness) za nienadające się do marszu, skierował się na otwarty teren na wschód od miasta i tam zbudował pozycje obronne. Dzień później generał Jackson zaproponował atak na żołnierzy Sedgwicka, jednak Lee odmówił, tłumacząc że Armia Potomaku dysponuje większą ilością dział. Następnie Lee nakazał swoim korpusom zebranie się w rejonie Chancellorsville. Jedynie dywizję generała Early'ego w sile 12 000 ludzi pozostawił naprzeciwko wojsk Sedgwicka.
Hooker tymczasem nakazał swoim generałom pozostawanie w rejonie Chancellorsville do czasu, aż zbiorą się tam wszystkie z 5 korpusów. Siły te miały albo uderzyć całością wojsk na Armię Północnej Wirginii lub zająć jak najlepsze pozycje obronne. Po rozpoznaniu terenu wojska Unii okopały się. Jedynie dowódca XI korpusu znajdującego się na prawym skrzydle zdecydował się podjąć atak następnego dnia i nie zajął pozycji obronnej.
Walki 1 maja.
Armia Potomaku poruszała się nie niepokojona. Lee zresztą nie zdradzał, że zamierza iść w kierunku południowym. W sile 28 000 ludzi skierował się w stronę wojsk Hookera. Po zebraniu się w rejonie Chancellorsville Hooker nakazał swoim 3 korpusom atak w kierunku wschodnim. Po otrzymaniu informacji od korpusów II I XII o dostrzeżeniu ruchów nieprzyjaciela, Hooker przerwał atak i nakazał swoim wojskom okopanie się w rejonie Chancellorsville. Unioniści mieli tam dobre pozycje obronne, gdyż stanowiska, które zajmowali, otoczone były drzewami pobliskich lasów, dając znakomite schronienie obrońcom. Siły Lee znajdujące się w tym rejonie znalazłyby się pomiędzy wojskami Hookera z jednej a żołnierzami Sedgwicka z drugiej strony.
Około godz. 8.00 przednie oddziały Jacksona doszły do szańców dywizji Andersona. Jackson nakazał Andersonowi rozpocząć atak w kierunku nadciągających w kierunku wschodnim wojskom Hookera. Defensywna postawa sił Unii skłoniła Lee do uderzenia na obie grupy wojsk Armii Potomaku. Ponieważ jednak zalesione pozycje centrum, gdzie okopały się wojska Unii, nie dawały szans na zwycięstwo, Lee zdecydował się poprowadzić atak z zachodniej flanki. Aby ten plan mógł się powieść, generał konfederatów zmuszony był podzielić swoje siły na dwie grupy oraz poprowadzić jedną 12-milowym marszem naokoło stanowisk unionistów, mając stale na uwadze pasywną postawę Sedgwicka. W końcu postanowiono, że naprzeciwko 70 000 żołnierzy Armii Potomaku stanie zaledwie 14 000 konfederatów, reszta natomiast w sile 26 000 ludzi pod dowództwem Jacksona obejdzie siły Północy.
Walki 2 maja.
Lee szczególną uwagę zwracał na pozycje bronione przez siły Andersona i McLawsa. Doskonale orientował się w siłach centrum i lewego skrzydła przeciwnika, niewiele natomiast wiedział o jego prawej flance. Rankiem 2 maja Jackson na czele wypoczętych i dobrze wyposażonych żołnierzy wyruszył w końcu na wyznaczone wcześniej pozycje na prawej flance przeciwnika. Plan Lee był bardzo ryzykowny, zawierał jednak szanse powodzenia pod warunkiem zaskoczenia wojsk Hookera.
Około godz. 6.00 przednie oddziały Jacksona dotarły do Catherine Furnace. Unioniści spostrzegli już ruchy wojsk konfederatów, nie wiedzieli jednak, dokąd one zmierzają. W ich mniemaniu konfederaci mieli zająć stanowiska na południu. Ponieważ jednak ruchy te mogły zagrozić prawemu skrzydłu Unii, Hooker ostrzegł dowodzącego XI korpusem generała Howarda, nakazując mu wyjście naprzeciw wroga. Ogólnie jednak w kwaterze wojsk Unii przeważała opinia o kierunku marszu konfederatów na wschód. Około godz. 13.00 dowodzący III korpusem generał Sickles uderzył pod Catherine Furnace na siły przednie Jacksona. Ten jednak wycofał się na południe, co utwierdziło Hookera w przekonaniu, że Armia Północnej Wirginii wycofuje się z pola walki. Nakazał zatem Sedgwickowi atak na siły Earla w okolicy Mary’s Height i tym samym wzięcie konfederatów Lee w kleszcze. Rozkaz wydany ok. 11.15 Sedgwick otrzymał jednak dopiero ok. godz. 16.30. Na atak było już tego dnia za późno.
Około 14.30 Hooker nakazał swoim generałom przygotować się do pościgu za uchodzącą w jego mniemaniu armią konfederatów. Tymczasem Jackson koło godz. 15.00 osiągnął wysunięte najdalej siły prawej flanki przeciwnika. Zaraz też rozpoczął przygotowania do ataku.
Przez cały dzień do kwatery wojsk Unii dochodziły meldunki o dużej grupie wojsk konfederatów maszerującej wzdłuż frontu XI korpusu w kierunku zachodnim. Żołnierze Północy byli jednak pewni swoich osłoniętych lasem pozycji, że zupełnie lekceważyli przeciwnika. Większość żołnierzy spędziła dzień na bezczynności.
Atak rozpoczął się około godz. 17.30, po tym, jak gen. Jackson rozwinął swój II Korpus na pozycje wyjściowe do ataku. Zaskoczenie żołnierzy federalnych z XI Korpusu gen. Howarda było całkowite. Silne natarcie ok. 30.000 żołnierzy konfederackich na nieufortyfikowane prawe skrzydło Armii Potomaku doprowadziło do całkowitego odwrotu w nieładzie tej części sił Unii. Zamiarem gen. Jacksona było dotarcie do polany Chancelorsville, co miało na celu odcięcie drogi ucieczki oddziałom federalnym od brodów na Rappahanock, a w konsekwencji zniszczenie ich. Zbliżający się zmrok oraz zamieszanie w oddziałach konfederackich spowodowane niedostatecznie skoordynowanym atakiem, pokrzyżowały te plany. Gen. Jackson postanowił wykorzystać osłonę nocy do działań zwiadowczych przed frontem swojego korpusu. Podczas powrotu z rekonesansu doszło do tragedii. Konfederaci, słysząc głos nadciągających koni, sądząc, że jest to atak federalnej kawalerii, nie zdawali sobie także sprawy, że Jackson wraz ze swoim sztabem zbliża się do ich pozycji. W panice otworzyli ogień do nadciągających jeźdźców. Gen. Jackson został trafiony trzykrotnie, dwóch ludzi ze sztabu II Korpusu zginęło na miejscu, poważne rany odniósł także gen. A.P. Hill. Po tych wydarzeniach dowodzenie nad wojskami konfederatów objął generał Jeb Stuart. Nie orientował się on jednak w dokładnej sytuacji, dlatego zdecydował się odłożyć atak do ranka następnego dnia.
W nocy Jacksonowi amputowano lewą rękę. Lee w krótkiej depeszy ubolewał nad ranami i zarazem pogratulował generałowi wspaniałego zwycięstwa. Nie wiedział, że jego najlepszy generał po 8 dniach umrze.
W międzyczasie III korpus przerwał walki pod Catherine Furnace, zajmując stanowiska pod Hazel Grove. Jeszcze tej samej nocy Sickles próbował nieudanie atakować konfederatów, po czym obie armie ułożyły się na odpoczynek do następnego dnia.
W tym dniu Hooker został trafiony odłamkiem, co praktycznie wyeliminowało go z dalszych walk. Przekazał jednak dowodzenie swojemu oficerowi, co było jednym z głównych powodów słabości jego wojsk w walkach następnego dnia.
W trwających cały dzień walkach siły Sedgwicka nie rozpoczęły ataku. Plan Lee całkowicie się powiódł.
Walki 3 maja.
Nocą w rejon starć nadciągnął I korpus Armii Potomaku, który zajął stanowiska na prawym skrzydle. Na swym lewym skrzydle miał V korpus Meade'ego. Wkrótce też pojawił się III korpus Sicklesa. Wszystkie 3 korpusy zajęły pozycje zwrócone w kierunku zachodnim. Korpusy XII Slocuma i II Couche’a opuściły swoje stare stanowiska z kierunku południowego i wschodniego i również dołączyły do reszty armii. Resztki XI korpusu zajęły pozycje aż do rzeki Rappahannock, chroniąc jedyną drogę zaopatrzeniową Armii Potomaku. Łącznie Hooker miał do dyspozycji 76 000 ludzi. Szczególne znaczenie miały dla III korpusu stanowiska pod Hazel Grove, skąd artyleria miała doskonałe pole ostrzału w kierunku zachodnim oraz na wschód na Chancellorsvile. Dzięki temu wojska Unii odciąć miały łączność korpusu Stuarta z resztą dywizji Lee.
Atak wojska Jacksona z poprzedniego dnia znacznie osłabił armię Potomaku, jednak jej nie zniszczył. Nadal przeważała ona liczebnie, dysponowała znacznymi zapasami broni, a jej żołnierze odznaczali się nadal wysokim morale. Jednak morale głównodowodzącego, generała Hookera, wyraźnie osłabło. Nocą Sickles poprosił o przysłanie wzmocnień. Hooker odmówił i nakazał III korpusowi odwrót w kierunku Chancellorsville. Niedługo potem nakazał on Sedgwickowi przeprowadzenie jeszcze jednego ataku na stanowiska konfederatów.
Osłabienie sił Sicklesa umożliwiło armii Północnej Wirginii ponowne połączenie wojsk. Lee zdecydował się przypuścić atak na armię Potomaku wzdłuż Orange Plank Road. W tym miejscu naprzeciwko niego stały zaledwie III i część XII korpusu przeciwnika. Pozostała część korpusu XII oraz cały II korpus zajęta była odpieraniem ataków sił Andersona i McLawsa, przez co nie była w stanie nadejść z pomocą Sicklesowi.
Korpus Stuarta rozpoczął atak rankiem o godz. 5.30. Po dwóch godzinach walk pierwsza linia obrony wojsk Północy została zdobyta. W trakcie walk żołnierzom Unii wyczerpała się amunicja, co zmusiło ich do odwrotu. Walki były bardzo ciężkie. Wielu rannych zginęło w palącym się lesie.
Około godz. 9.00 Sickles zmuszony został do opuszczenia pozycji na wzgórzu Fair View. Jego żołnierze zajęli nowe stanowiska obronne w pobliżu Chancellorsville. Krótko potem Hooker został trafiony odłamkiem szrapnela. Odmówił on jednak przekazania dowodzenia drugiemu w kolejności oficerowi Couche'owi, co doprowadziło do osłabienia armii Potomaku. W tej sytuacji korpusy XII i II również rozpoczęły odwrót. Armia Potomaku zajęła stanowiska na północ od Chancellorsville. Dopiero koło południa wyczerpani konfederaci na skutek odwetowych ataków Sedgwicka zaniechali dalszych szturmów wzdłuż River Road. Wojska generała przecięły wczesnym rankiem rzekę Rappahannock i natychmiast uderzyły na pozycje Early’ego na wzgórzu Marye, zostały jednak odparte. Z powodu złych doświadczeń z grudnia 1862 roku dowódcy zakazali dalszych ataków na bagnety. Rzeczywiście, koło godz. 11.00 żołnierze Unii osiągnęli pozycje południowców, którym udało się jednak uciec z całym wyposażeniem. Wydające się nie do zdobycia wzgórze Marye dostało się w ręce wojsk Sedgwicka.
Lee tymczasem wysłał dywizję McLawsa naprzeciwko VI korpusu. Około 15.30 konfederaci natknęli się na wroga. Po ciężkich walkach południowcom udało się powstrzymać atak wojsk Unii. Sedgwick dysponował zaledwie jedną dywizją, która nie była w stanie przełamać linii obrony konfederatów. Gdy nowe dywizje unionistów przybyły mu z pomocą, zapadające ciemności spowodowały przerwanie walk. O godz 19.00 Lee nakazał jeszcze dywizji Andersona wsparcie McLawsa pod Salem Church. Early otrzymał zadanie ataku na tyły wojsk Sedgwicka. Dysponując siłami 20 000 ludzi, Early miał następnego dnia pokonać siły 30 000 żołnierzy VI korpusu.
Walki 4 maja.
Na rozkaz Hookera Armia Potomaku rozpoczęła wzmacnianie pozycji obronnych. Stanowiska były dobrze okopane i gwarantowały odparcie kolejnego ataku konfederatów. Nie wiadomo jednak, czy Hooker zdawał sobie sprawę ze słabości sił Lee.
Wczesnym rankiem Anderson stanął naprzeciwko unionistów i potwierdził silną pozycję obronną przeciwnika. Powiadomiony o tym Lee zadecydował przeprowadzenie ataku na siły Sedgwicksa pod Salem Church wojskami Andersona, McLawsa i Earla. Około godz. 7.00 Early odzyskał stracone dzień wcześniej pozycje pod Marey’s Heights, odcinając tym samym Sedgwicka od przeprawy na rzece Rappahannock pod Fredericksburgiem. W jego rękach pozostał jedynie przyczółek pomiędzy Bank’s Furt a Plank Road. Generał nakazał swoim żołnierzom zbudowanie mostu pontonowego, a przeprawy w kierunku Fredericksburga strzegła dywizja Gibbonsa.
Około godz. 17.30 Lee zaatakował Seedgwicksa z zachodu, południa i wschodu. Po krótkiej, gwałtownej walce VI korpus rozpoczął wycofywanie się w kierunku Rappahannock. Jednak artyleria konfederatów nie była w stanie zniszczyć mostu pontonowego. Po jakimś czasie atak konfederatów stracił na animuszu częściowo z powodu zapadających ciemności i trudnego terenu, a częściowo ze złej koordynacji wojsk Południa. Siłom Sedgwicka udało się w końcu przedostać na drugą stronę rzeki i zdemontować most, pomimo sprzeciwu Hookera, pragnącego utrzymać przyczółek dla planowanego ataku z kierunku Chancellorsville. W momencie gdy na lewym skrzydle siłom Południa przestało zagrażać jakiekolwiek niebezpieczeństwo, Lee nakazał Early’emu skierowanie się ponownie w kierunku Fredericksburga i atak na ludzi Hookera całymi siłami w dniu następnym. Dodatkowo dywizje Andersona i McLawsa otrzymały rozkaz powrotu pod Chancellorsville.
Tymczasem w nocy głównodowodzący Armii Potomaku decydowali co dalej. Generałowie Reynolds, Meade i Howard optowali za pozostaniem na dobrze obsadzonych pozycjach i przygotowanie obrony. Sickles i Couch natomiast opowiedzieli się za kontratakiem przez Rappahannock River, jednak ten drugi tylko w wypadku, gdy nie znajdzie się ponownie pod dowództwem Hookera. Hooker jednak zadecydował o całkowitym odwrocie.
Po bitwie.
5 maja Lee zgromadził Armię Północnej Wirginii pod Chancellorsville i przygotował się do ataku na ostatnią zajmowaną przez Hookera pozycję. Nakazał też odszukanie najsłabszych punktów obrony przeciwnika. Dopiero jednak następnego dnia był gotów do jakichkolwiek działań. W tym momencie Lee otrzymał wiadomość o wycofaniu się sił Hookera. Lee był bardzo zdziwiony i niepocieszony tym faktem, gdyż zamierzał zniszczyć całkowicie przeciwnika. Nakazał szybko swoim wojskom pościg za wrogiem i zadanie mu w miarę możliwości jak największych strat. Nocą, podobnie jak po większości wielkich bitew w Wirginii, rozpętała się gwałtowna ulewa. Hooker pod osłoną ciemności wycofał się w kierunku US Furt. Podczas odwrotu część jego żołnierzy nosiła się z myślą flankowego uderzenia na wroga, większość jednak wiedziała już, że bitwa jest już przegrana. 7 maja żołnierze dotarli do swojej bazy w Falmouth.
Bitwa pod Chancerollorsville była wielkim zwycięstwem wojsk Konfederacji. Potwierdziła też geniusz strategiczny gen. Lee i gen. Jacksona. Niestety śmierć tego ostatniego okazała się być stratą przewyższającą zyski. W opinii wielu historyków (i samego dowódcy wojsk Konfederacji), gdyby gen. Lee miał przy sobie Jacksona, zdołałby dwa miesiące później zwyciężyć w bitwie pod Gettysburgiem, która okazała się być zwrotnym punktem wojny.

</doc>
<doc id="471022" url="https://pl.wikipedia.org/wiki?curid=471022" title="Zjawisko fi">
Zjawisko fi

Zjawisko phi [czyt. fi] – iluzja ruchu przy eksponowaniu serii nieruchomych obrazów w odpowiednio krótkim czasie. Powstaje z uwagi na fenomen ikonicznej pamięci wzrokowej oka ludzkiego.
Zjawisko phi jest podstawą wszelkiego rodzaju animacji; w szczególności wykorzystane jest w filmie i telewizji, gdzie wrażenie ruchu powstaje przy wyświetlaniu obrazów z częstotliwością 25 nieruchomych klatek na sekundę. Minimalna częstotliwość obrazów, dla jakiej powstaje wrażenie ciągłego ruchu, to 16 klatek na sekundę.

</doc>
<doc id="471023" url="https://pl.wikipedia.org/wiki?curid=471023" title="Andrzej Wantuła">
Andrzej Wantuła

Andrzej Wantuła (ur. 26 listopada 1905 w Ustroniu, zm. 15 czerwca 1976 w Warszawie) – biskup Kościoła Ewangelicko-Augsburskiego w PRL, profesor zwyczajny nauk teologicznych, prorektor Chrześcijańskiej Akademii Teologicznej w Warszawie.
Życiorys.
Był synem Jana Wantuły i Anny ze Szczepańskich. Ukończył szkołę ludową w Ustroniu i gimnazjum polskie w Cieszynie. 25 października 1936 zawarł związek małżeński z Julią Blasbalg z Ustronia.
W latach 1925–1929 odbył studia na Wydziale Teologii Ewangelickiej Uniwersytetu Warszawskiego, które kontynuował we Francji (studiował w Montpellier, Strasburgu i Paryżu). Dnia 25 października 1931 w kościele ap. Piotra i Pawła w Wiśle został ordynowany na księdza Kościoła Ewangelicko-Augsburskiego. Został wikariuszem w Wiśle, w 1933 roku drugim proboszczem, a w następnym roku – po przejściu księdza Jerzego Mrowca na emeryturę – pierwszym i zarazem jedynym proboszczem. W 1937 obronił na Wydziale Teologii Ewangelickiej UW doktorat pt. "Porządek kościelny Wacława Adama".
Po wybuchu II wojny światowej deklarował narodowość śląską (). Będąc proboszczem w Wiśle, wygłaszał kazania w języku polskim, nie chcąc podporządkować się nakazowi gestapo wygłaszania ich po niemiecku. W konsekwencji 11 maja 1940 został aresztowany. Więziony w Cieszynie i Mysłowicach, po pobycie w Dachau ostatecznie trafił do obozu koncentracyjnego Mauthausen-Gusen w Austrii. Po podpisaniu volkslisty został zwolniony z obozu i pracował fizycznie w Cieszynie. Następnie po przymusowym wcieleniu do Wehrmachtu skierowany na front zachodni, gdzie dostał się do niewoli i trafił w szeregi Armii Polskiej na Zachodzie. Jako kapelan wyznania ewangelickiego otrzymał awans do stopnia podpułkownika WP.
W 1948 wrócił do kraju. W latach 1948–1956 był proboszczem w Wiśle. W 1952 został zatrudniony na Wydziale Teologii Ewangelickiej UW, po zniesieniu którego w 1954 był w latach 1954–1956 prorektorem Chrześcijańskiej Akademii Teologicznej w Warszawie. Przez wiele lat był profesorem ChAT i kierownikiem Katedry Teologii Praktycznej. W 1966 został mianowany profesorem zwyczajnym.
2 maja 1959 Synod Kościoła wybrał go biskupem Kościoła w Polsce. W latach 1963–1970 był wiceprezydentem Światowej Federacji Luterańskiej w Genewie, a w Polsce był wieloletnim wiceprezesem Polskiej Rady Ekumenicznej. W lutym 1975 na pierwszej sesji VI Synodu zrezygnował z urzędu biskupa. 6 kwietnia 1975 przeszedł w stan spoczynku.
Był członkiem komisji przekładu Pisma Świętego w Brytyjskim i Zagranicznym Towarzystwie Biblijnym, a od 1961 jej przewodniczył. Dziełem tej komisji jest Biblia warszawska.
Zmarł 15 czerwca 1976 w swoim mieszkaniu w Warszawie i pochowany został na cmentarzu ewangelickim „Na Groniczku” w Wiśle w dniu 19 czerwca 1976.

</doc>
<doc id="471024" url="https://pl.wikipedia.org/wiki?curid=471024" title="Podział administracyjny USA">
Podział administracyjny USA



</doc>
<doc id="471026" url="https://pl.wikipedia.org/wiki?curid=471026" title="Hideki Tōjō">
Hideki Tōjō

 – generał Cesarskiej Armii Japońskiej i polityk. Tōjō był oddanym cesarzowi nacjonalistą i silnym zwolennikiem japońskiej ekspansji w Azji i na Pacyfiku. Z powodu swojej determinacji, nacjonalizmu i silnego przywództwa, nosił przezwisko . W latach 1941–1944 premier Japonii, w rzeczywistości sprawował władzę niemal dyktatorską. Uznany za zbrodniarza wojennego, skazany na śmierć i stracony.
Droga do władzy.
W 1905 roku ukończył Cesarską Akademię Wojskową ze stopniem podporucznika. W latach 1919–1922 przebywał w Niemczech i Szwajcarii jako attaché wojskowy. Od 1920 związał się z Tōsei-ha (Ugrupowaniem Kontroli, 1931–1936), będącym obok Kōdō-ha (Ugrupowania Cesarskiej Drogi, 1931–1936) jedną z czołowych frakcji nacjonalistycznych w armii. W latach 1935–1937 był dowódcą Kempeitai, japońskiej żandarmerii wojskowej w Armii Kwantuńskiej, stacjonującej na półwyspie Kwantung, a następnie został jej szefem sztabu. Nie brał czynnego udziału w próbie przewrotu wojskowego zwanego incydentem z 26 lutego 1936. W 1938 roku otrzymał stanowisko wiceministra wojny, zaś w latach 1940–1941 został mianowany ministrem wojny w drugim gabinecie księcia Fumimaro Konoe. Wbrew polityce zagranicznej Konoe, Tōjō opowiadał się za wypowiedzeniem wojny Stanom Zjednoczonym, ścisłym sojuszem z państwami Osi oraz wspólnym zwalczaniem międzynarodowego komunizmu.
Premier Japonii.
Książę Fumimaro Konoe podał się do dymisji 18 października 1941. Cesarz Hirohito mianował tego samego dnia Tōjō na stanowisko premiera. Tōjō stanął na czele rządu, a zarazem pozostał w czynnej służbie wojskowej, dzięki czemu zyskał władzę niemal dyktatorską i dowództwo nad japońskimi siłami zbrojnymi. Tōjō ponosi odpowiedzialność za politykę w latach 1941-1944 oraz zbrodnie dokonane w tamtym okresie. Wydał m.in. rozkaz bezwzględnego traktowania wziętych do niewoli żołnierzy alianckich oraz mordowania schwytanych lotników, którzy według niego byli zbrodniarzami wojennymi, za udział w obronie kolonializmu. Popierał prowadzenie dalszych badań w obozach takich jak Jednostka 731, w których przeprowadzano na jeńcach testy broni (dowództwo jednostki dostało po 1945 immunitet od rządu, jako warunek podjęcia negocjacji z aliantami). W związku z niepomyślną Bitwą o Midway, ustąpił ze stanowiska premiera 22 lipca 1944.
Tōjō przed Trybunałem Tokijskim.
Po zakończeniu II wojny światowej, 11 września 1945 próbował popełnić samobójstwo, jednak udało się go uratować i został aresztowany przez aliantów, a władze Japonii nie podjęli wobec niego próby ułaskawienia (na co pozwalało ówczesne prawo Japońskie). Rok później stanął przed Międzynarodowym Trybunałem Wojskowym dla Dalekiego Wschodu w Tokio jako oskarżony o udział w zbrodniach wojennych. W 1948 roku został uznany za winnego i skazany na karę śmierci przez powieszenie. Egzekucja odbyła się w Tokio 23 grudnia 1948. Ciało poddano kremacji zgodnie z japońską tradycją, a prochy rozrzucono nad morzem, 50 km od Jokohamy.

</doc>
<doc id="471027" url="https://pl.wikipedia.org/wiki?curid=471027" title="Tężnia">
Tężnia

Tężnia, gradiernia – budowla z drewna i gałęzi tarniny służąca do zwiększania stężenia soli w solance przez jej częściowe odparowanie. Tężnie służyły w przeszłości do uzyskiwania soli kuchennej, obecnie jako potężne inhalatoria w kurortach.
Budowa.
Tężnie wznoszono zazwyczaj w postaci długich, kilkunastometrowej wysokości budowli o długości nawet do kilkuset metrów. Wnętrze drewnianej konstrukcji wypełnione jest wiązkami gałązek tarniny, na które z góry spływa solanka, rozbijając się o poszczególne gałązki. Pod tężnią zwykle znajduje się basen do odbioru solanki. Celem całego procesu jest uzyskanie co najmniej 16% (maksymalnie ok. 27%) roztworu NaCl w wodzie. Proces tężenia mocno uzależniony jest od pogody. Podczas słonecznego i wietrznego dnia parowanie jest najintensywniejsze, co daje najlepsze efekty, w dni deszczowe i mgliste tężenie nie następuje prawie w ogóle. W dniach niekorzystnych oraz w nocy odłączano dopływ solanki.
Ze względu na dużą i mokrą powierzchnię tężnie wychwytują efektywnie zanieczyszczenia powietrza. Stwierdzono to w 1996 r., badając zawartość radioizotopów w złożach soli pobranych z tężni w Ciechocinku, z miejsc, gdzie gałęzie tarniny nie były wymieniane od 1985 r. Wykryto wówczas wyraźnie podwyższoną zawartość izotopów cezu (Cs-134 i Cs-137) pochodzących z katastrofy w Czarnobylskiej Elektrowni Jądrowej z 1986 r., w porównaniu z ich ilością w soli z tych tężni dostępnej handlowo w 1996 r. Zawartość Cs-137 była 25× wyższa, natomiast Cs-134 o czasie połowicznego rozpadu ok. 2 lat został wykryty jedynie w dawnym złożu, w śladowych ilościach. Pomimo podwyższonego poziomu, promieniowanie pochodzące od cezu stanowiło jedynie ok. 10% promieniowania naturalnego w Ciechocinku.
Historia.
Pierwotnie, w XVII–XVIII w. na drewniane konstrukcje pokryte gałązkami tarniny wylewano szuflami solankę, która rozpryskiwała się na gałązkach i spływała do zbiornika pod tężnią. Proces ten wielokrotnie powtarzano, co pozwalało uzyskać większą gęstość solanki. Dzięki temu zabiegowi podczas warzenia zużywano mniej energii cieplnej potrzebnej do odparowania wody z solanki i krystalizacji soli. Zastosowanie pomp pozwoliło na budowanie o wiele wyższych tężni o wielusetmetrowej długości. Nie zmieniło to zasady działania tężni, solanka grawitacyjnie spływała po gałęziach tarniny.
Lecznictwo.
Rozwój innych sposobów pozyskiwania soli oraz wzrost znaczenia balneologii w lecznictwie spowodował, że tężnie stały się miejscem służącym do zażywania inhalacji powstałego w ich otoczeniu specyficznego aerozolu. Mikroklimat powstały wokół tężni wykorzystywany jest w profilaktyce i leczeniu schorzeń górnych dróg oddechowych, zapalenia zatok, rozedmy płuc, nadciśnienia tętniczego, alergii, nerwicy wegetatywnej i w przypadku ogólnego wyczerpania.
Powstawanie bogatych w sole aerozoli podczas produkcji było efektem niepożądanym, gdyż prowadziło do utraty soli, natomiast w inhalacji największe znaczenie ma właśnie skład aerozolu. Tężnie konstruowane w celach leczniczych różnią się nieco od tężni produkcyjnych. Przede wszystkim solanka spływa głównie po ścianach, które są pionowe (a nie rozszerzające się u podstawy), by stworzyć jak największą ilość leczniczej mgiełki.
Polskie tężnie.
Największe w Europie i najstarsze (XIX wiek) polskie tężnie znajdują się w Ciechocinku (woj. kujawsko-pomorskie). Oprócz tężni w Ciechocinku w Polsce znajdują się XX-wieczne tężnie w Konstancinie pod Warszawą i Inowrocławiu oraz wiele tężni i minitężni zbudowanych w XXI wieku.
Do obiektu budowlanego podobnego do tężni można zaliczyć kaskadę solankową w Sołonce koło Rzeszowa, która powstała w 2010 roku.
Tężnia na pl. Hallera w Warszawie uzyskała dwie nagrody architektoniczne.
Architekt Bogdan Kulczyński zbudował pod Warszawą dom z tężnią.

</doc>
<doc id="471031" url="https://pl.wikipedia.org/wiki?curid=471031" title="Christ Agony">
Christ Agony

Christ Agony – polska grupa muzyczna wykonująca black metal, zaliczana do prekursorów gatunku w Polsce. Powstała w 1990 roku w Morągu. W 2003 roku w wyniku konfliktu z ówczesnym wydawcą formacja została rozwiązana. W 2005 roku wokalista i gitarzysta Cezary Augustynowicz powołał zespół Union, pozostając jedynym członkiem oryginalnego składu Christ Agony. Tego samego roku formacja wydała jedyny album zatytułowany "Christ Agony". W 2007 roku Augustynowicz wznowił działalność Christ Agony w odnowionym składzie, natomiast zespół Union został rozwiązany.
Historia.
Zespół powstał w 1990 roku w Morągu z inicjatywy gitarzysty i wokalisty Cezarego „Cezara” Augustynowicza, perkusisty Adama „Żurka” Żuromskiego oraz basisty i wokalisty Andrzeja „Asha” Geta. Jeszcze w 1990 roku ukazał się debiutancki materiał demo pt. "Sacronocturn". Uznanie jednak grupa zyskała dopiero wydaną w marcu 1992 roku drugą kasetą demo zatytułowaną "Epitaph of Christ". Materiał został zarejestrowany podczas sesji trwającej dwanaście godzin. W 1993 roku nakładem wytwórni muzycznej Carnage Records ukazał się debiutancki album Christ Agony zatytułowany "Unholyunion". Podczas nagrań w Modern Sound Studio zespół współpracował z realizatorem Tomaszem Bonarowskim.
W czerwcu 1994 roku ponownie w gdyńskim Modern Sound Studio formacja nagrała drugi album. Płyta zatytułowana "Daemoonseth – Act II" ukazała się tego samego roku nakładem wytwórni Carange Records i Adipocere Records. Rok później zespół opuścili Żuromski i Get. Nowymi członkami Christ Agony zostali występujący w deathmetalowej formacji Dies Irae, Maurycy „Mauser” Stefanowicz, który objął stanowisko basisty oraz perkusista Maciej „Gilan” Liszewski. Również w 1995 roku firma Baron Records wydała kompilację pt. "Faithless". Na wydawnictwie znalazły się nagrania pochodzące z kaset demo Christ Agony. Kompozycje zremasterował Szymon Czech. W styczniu 1996 roku w Pro-Studio w Olsztynie został nagrany trzeci album zespołu. Wydawnictwo zatytułowane "Moonlight – Act III" ukazało się nakładem wytwórni muzycznych Croon Records i Cacophonous Records. Okładkę albumu namalował Krzysztof Lutostański, który współpracował poprzednio z zespołem Vader.
W 1997 roku ukazał się czwarty album formacji zatytułowany "Darkside". Gościnnie w nagraniach wzięli udział flecista Marcin Rumiński, wokalista Tomasz „Yogi” Adamski oraz perkusista Krzysztof „Docent” Raczkowski. Płyta wydana nakładem Hammerheart Records oraz Morbid Noizz Productions była promowana podczas koncertów wraz z formacją Helheimm. Wkrótce potem zespół opuścił Stefanowicz. W listopadzie tego samego roku w olsztyńskim Selani Studio powstał piąty album Christ Agony pt. "Trilogy". Realizacji partii gitary basowej podjął się Jarosław „Blackie” Mielczarek. Natomiast Liszewskiego któremu studia wyższe uniemożliwiły dalszą działalność artystyczną zastąpił Przemysław „Thoarinus” Wojewoda. Ponadto gościnnie w nagraniach wziął udział klawiszowiec Marek „Mark” Kutnik z Hermh. Płyta ukazała się 1 kwietnia 1998 roku nakładem Pagan Records. W ramach promocji zespół odbył szereg koncertów m.in. wraz z grupami Lux Occulta i Hate. Pod koniec 1998 roku zespół przystąpił do prac na nowym albumem zatytułowanym "Elysium". Płyta została wydana w 1999 roku nakładem Metal Mind Records. W nagraniach gościnnie wzięli udział perkusiści Bart oraz ponowie Krzysztof „Docent” Raczkowski, wokalista Patrick Bissonette i Mark Kwadrans, który zagrał na bodhránie. W ramach promocji do utworu „Eternal Stars” został zrealizowany teledysk, który wyreżyserował Adam Kuc.
W 2000 roku wytwórnia Apocalypse Productions na jednej płycie CD wydała albumy "Moonlight Act III" oraz "Darkside". Natomiast w marcu firma Pagan Records wydała dwupłytowe wydawnictwo zawierające albumy "Unholyunion" i "Moonlight – Act III". W lipcu Christ Agony wystąpił w zastępstwie grupy Lux Occulta na festiwalu Castle Party w Bolkowie. Z kolei we wrześniu zespół odbył trasę koncertową Industria Apocaliptica Tour w Polsce. Wkrótce potem zespół opuścili Jarosław „Blackie” Mielczarek i Przemysław „Thoarinus” Wojewoda. Zastąpili ich członkowie Supreme Lord, perkusista Witold „Vitold” Domański i basista Tomasz „Reyash” Rejek. Następnie Domańskiego zastąpił Krzysztof „Zaala” Zalewski. W 2002 roku nakładem wytwórni muzycznej ukazał się pierwszy album koncertowy w historii Christ Agony zatytułowany "Live – Apocalypse". Nagrania zostały zarejestrowane w warszawskim klubie Proxima pod koniec 2000 roku. W 2003 roku wyniku konfliktu z wytwórnią płytową rozwiązano Christ Agony. W jego miejsce w 2005 roku Augustynowicz powołał zespół Union. Skład uzupełnili basista i wokalista Tomasz „Reyash” Rejek oraz perkusista z zespołu Dissenter – Dariusz „Młody” Płaszewski. Cezary Augustynowicz powołanie zespołu Union skomentował w następujący sposób:
Również w 2005 roku ukazał się album zatytułowany "Christ Agony". Nagrania zarejestrowane w Metal Sound Studio w Świebodzinie wydała firma Agonia Records. W 2006 roku Młodego zastąpił szwajcarski perkusista Alex von Poschinger z formacji Voodoogods. Rok później Union został rozwiązany a, grupa Christ Agony wznowiła działalność w nowym składzie. Augustynowicz do współpracy zaprosił ponownie basistę Tomasza „Reyasha” Rejka oraz perkusistę Łukasza „Icanraza” Sarnackiego. Również w 2007 roku ukazało się pierwsze wydawnictwo formacji po reaktywacji zatytułowane "Demonology". Minialbum zarejestrowany w olsztyńskim Studio X ukazał się w limitowanym do 666 egzemplarzy nakładzie. 15 listopada 2008 roku ukazał się siódmy album formacji zatytułowany "Condemnation". Płyta ukazała się nakładem wytwórni muzycznej Razor Productions. W ramach promocji zespół odbył trasę koncertową Condemnation Tour 2008. Na trzech koncertach podczas trasy Sarnackiego zastąpił Dariusz „Hellrizer” Zaborowski.
W 2009 roku zespół koncertował w Polsce w ramach trasy The Fallen Angel Tour 2009 w Polsce. Występy zespołu Augustynowicza poprzedzała formacja Vedonist oraz lokalne zespoły. Pod koniec roku Sarnacki opuścił zespół. Zastąpił go perkusista zespołu Deivos – Krzysztof „Vizun” Saran. 5 czerwca 2010 roku w Olsztynie na Przystani Marina odbył się jubileuszowy koncert Christ Agony z okazji dwudziestolecia działalności. W imprezie zorganizowanej przez Olsztyn Old Underground wzięły udział ponadto zespoły Dead Infection, Hermh, Pandemonium oraz Embrional. W październiku zespół odbył trasę koncertową "Rebellion Tour vol. II". Występy Christ Agony odbyły się w zmienionym składzie. Tymczasowym basistą został Piotr „Mścisław” Bajus, natomiast stanowisko perkusisty objął Dariusz „Hellrizer” Zaborowski. W trasie wzięły ponadto udział formacje Decapitated, Hate, Vedonist, Nammoth i Nerve. Również w październiku ukazała się kompilacja "UnholyDeaMoon" zawierająca utwory z trzech pierwszych albumów studyjnych Christ Agony. Trzypłytowe wydawnictwo w limitowanym do 1000 egzemplarzy nakładzie wydała firma Faithless Production.
W marcu 2011 roku w olsztyńskim Studio X grupa rozpoczęła prace nad ósmym albumem studyjnym pt. "NocturN". Gościnnie w nagraniach wziął udział znany z formacji Behemoth – Zbigniew „Inferno” Promiński, który zarejestrował wszystkie partie perkusji. Również w marcu na cmentarzysku Gotów i Gepidów w miejscowości Węsiory odbyła się sesja zdjęciowa na potrzeby płyty. Fotografie zespołu wykonał Krzysztof „Sado” Sadowski znany m.in. ze współpracy z grupami Vader i Kobranocka. Na początku kwietnia grupa dała szereg koncertów w Rosji i na Białorusi. Zespół poprzedził występy formacji Vesania. W maju grupa powróciła do Polski gdzie w ramach Metal Attack Tour 2011 poprzedzała zespół Incantation. Podczas tournée Zaborowskiego zastąpił Paweł „Paul” Jaroszewicz znany m.in. z występów w grupach Thy Disease i Crionics.

</doc>
<doc id="471033" url="https://pl.wikipedia.org/wiki?curid=471033" title="Kościół Adwentystów Dnia Siódmego Ruch Reformacyjny">
Kościół Adwentystów Dnia Siódmego Ruch Reformacyjny

Kościół Adwentystów Dnia Siódmego Ruch Reformacyjny, tzw. adwentyści reformowani, (, w skrócie SDARM) – międzynarodowa organizacja religijna licząca w 2019 około 45 tysięcy wiernych w ponad 130 krajach świata, natomiast w 2021 w Polsce 49 osób w 7 placówkach oraz 7 duchownych. Władze Kościoła znajdują się w Roanoke, w Wirginii, Stany Zjednoczone. Działalnością ogólnoświatową zarządza Generalna Konferencja. Oficjalnie został zorganizowany w roku 1925, choć jako ruch istnieje od roku 1914.
Jest chrześcijańskim Kościołem protestanckim o charakterze adwentystycznym. Jest całkowicie niezależny od innych Kościołów, w tym także od Kościoła Adwentystów Dnia Siódmego.
Powstanie i historia.
Geneza.
Historia Kościoła Adwentystów Dnia Siódmego Ruch Reformacyjny sięga 1914 roku, kiedy nastąpiła mobilizacja wojska w Niemczech i Adwentyści musieli ustosunkować się do zaistniałej sytuacji (tzw. Wielki Kryzys, tj. I wojna światowa). Przewodniczący Zjednoczenia Wschodnioniemieckiego H.F. Schuberth wraz z kolegium zatwierdzili, że wezwani do wojska Adwentyści winni służyć armii (również z bronią w ręku) i uczestniczyć w sobotę w obronie swego kraju. Choć stanowisko władz kościoła było w tej sprawie jednoznaczne, mała grupa wiernych nie podporządkowała się temu postanowieniu uważając je za sprzeczne z Bożym prawem (2 Mojż. 20, 8-10. 13) i zasadą miłości nieprzyjaciół (Mat. 5, 44), a także przedwojennym stanowiskiem Kościoła w tej kwestii. Odmawiający służenia w armii członkowie Kościoła Adwentystów Dnia Siódmego ostatecznie zostali wykluczeni z Kościoła.
Z tej przyczyny wykluczono ponad 2000 członków Kościoła z Niemiec. Również w innych krajów Europy istniały niewielkie grupy, które odmówiły służby wojskowej. Po zakończeniu wojny, próby pojednania między wykluczonymi a Kościołem, mające miejsce w latach 1920 i 1922 zakończyły się niepowodzeniem. Z tego względu w dniach 14–20 lipca 1925 r. podczas pierwszej sesji Generalnej Konferencji w Gocie (Niemcy) Kościół Adwentystów Dnia Siódmego Ruch Reformacyjny został oficjalnie zorganizowany jako odrębna organizacja religijna.
Podczas II wojny światowej Kościół Adwentystów Dnia Siódmego postąpił podobnie, jak w przypadku pierwszej. Zatwierdziło to ostatecznie i nieodwołalnie rozłam z 1914 r. i brak możliwości pojednania między Kościołem Adwentystów Dnia Siódmego a Ruchem Reformacyjnym. Dlatego też w roku 1949 Generalna Konferencja Kościoła Adwentystów Dnia Siódmego Ruch Reformacyjny po czasie delegalizacji wojennej została ponownie zarejestrowana jako korporacja.
Generalna Konferencja miała pierwotnie swoją siedzibę w Isernhagen, Niemcy, następnie w Bazylei, Szwajcaria. Po II wojnie światowej władze przeniesiono do Sacramento, Kalifornia, USA. Obecnie znajdują się w Roanoke, Wirginia, USA.
Adwentyści reformowani a prześladowania hitlerowskie.
Członkowie Kościoła Adwentystów Dnia Siódmego Ruch Reformacyjny byli szczególnym obiektem prześladowań hitlerowskich. Wynikało to z „odmawiania wszelkiej służby wojskowej, nieużywania niemieckiego pozdrowienia, niewspierania narodowosocjalistycznych instytucji, takich jak: NSV, RLB, WHM, nastawienia międzynarodowego, nieuznawania żadnej ojczyzny i nazywania ludzi braćmi”. Wielu Adwentystów Reformowanych zostało zamordowanych w okrutny sposób, np.: „Brata Ślachetkę rozebrano i związanego rzucono na dziedziniec, pewien gestapowiec skacząc deptał mu klatkę piersiową, aż została ona zmiażdżona i wówczas śmierć uwolniła brata Szlachetkę od tych strasznych tortur”. Już 29 kwietnia 1936 r. zdelegalizowana została działalność Kościoła na podstawie dokumentu Pruskiej Tajnej Policji Państwowej: „Na podstawie § 1 VO prezydenta Rzeszy dla ochrony narodu i państwa z dn. 28.02.1933 (P.Dz.U. I S. 83) na obszarze całego państwa zostaje rozwiązana i zakazana sekta «Adwentystów Dnia Siódmego Ruch Reformacyjny». Mienie zostaje skonfiskowane. Działanie wbrew temu zarządzeniu, będzie karane na podstawie § 4 VO z dn. 28.02.1933 r. Powód: «Kościół Adwentystów Dnia Siódmego Ruch Reformacyjny» pod płaszczykiem działalności religijnej realizuje cele, które są sprzeczne ze światopoglądem socjalizmu narodowego. Zwolennicy tej sekty odmawiają udziału w służbie wojskowej i nie chcą stosować Niemieckiego pozdrowienia”.
Adwentyści Reformowani nie stosowali się do tego zarządzenia, nadal realizując swoje cele, czego przykładem jest pastor Johann Hanselmann, przewodniczący Kościoła Adwentystów Dnia Siódmego Ruch Reformacyjny na Niemcy wschodnie, który został aresztowany i zamordowany w obozie Sachsenhausen w 1942 r. Jako powód podano: „Oskarżony objeżdżał wymieniony rejon – Saksonię, Brandenburgię, Pomorze, Śląsk i Prusy Wschodnie swoim samochodem i szukał zwolenników tej sekty, miał godziny biblijne i podawał Wieczerzę Pańską...”. Akt oskarżenia do drugiego procesu w Halle brzmiał: „Oskarżony był wcześniej kaznodzieją sekty «Adwentystów Dnia Siódmego Ruch Reformacyjny», która na całym obszarze Rzeszy została rozwiązana i zakazana przez rozporządzenie zastępcy szefa Tajnej Państwowej Policji z dn. 29.04.1936 r. Sekta ta, posiadająca swoją siedzibę w Isernhagen, odłamała się w 1914 r. od dużego Zboru Adwentystów, ponieważ Adwentyści udzielając swoim zwolennikom zezwolenia na wykonywanie służby wojskowej, odstępują od swoich zasad. Reformatorzy byli zdania, że Adwentyści nie powinni swoim członkom udzielać takiego zezwolenia. Przeciwności te między Adwentystami a Reformatorami zaostrzyły się jeszcze bardziej po narodowym powstaniu. Podczas gdy zwolennicy Kościoła Adwentystów Dnia Siódmego stanęli całkowicie po stronie narodowosocjalistycznej władzy, zastosowali się do niemieckiego pozdrowienia, posyłali swoje dzieci do narodowosocjalistycznych organizacji i wykonywali służbę wojskową, zwolennicy Ruchu Reformacyjnego trzymali się niewzruszenie swoich starych zasad. Pod płaszczykiem ruchu religijnego zmierzają do celów sprzecznych ze światopoglądem socjalizmu narodowego… Reformatorzy reprezentują stanowisko, że rozkazowi mogą podporządkować się jedynie wtedy, jeżeli nie jest on sprzeczny z zasadami Biblii, ponieważ oni więcej muszą słuchać Boga niż ludzi.”.
Nauka i działalność Kościoła.
Bóg i człowiek.
Kościół Adwentystów Dnia Siódmego Ruch Reformacyjny wierzy w Boga w Trzech Osobach – Ojca, Syna i Ducha Świętego (1J 5,7; Mt 28,19), który stworzył świat w ciągu sześciu literalnych dni (Rdz 1). Człowiek miał od początku wolną wolę. Pierwsza para ludzka zgrzeszyła za namową szatana – upadłego anioła (Iz 14,12), straciła nieśmiertelność i potrzebuje zbawienia.
Zbawienie.
Zbawienie uważane jest za dar łaski Bożej udzielany człowiekowi niezależnie od uczynków, a przez wiarę w pojednawczą śmierć Jezusa Chrystusa za grzechy świata. Do zbawienia konieczna jest pokuta, posłuszeństwo i odrodzenie z Ducha Świętego, na mocy śmierci Jezusa Chrystusa – który będąc odwiecznym Bogiem, przyszedł na Ziemię w ludzkiej, upadłej naturze i żył życiem doskonałym, nigdy nie grzesząc. Odrzuca się predestynację, doktrynę "Raz zbawiony, na zawsze zbawiony" oraz "Tajemnicze Pochwycenie" ludu Bożego przed plagami. Ruch Reformacyjny wierzy, że od momentu zaistnienia grzechu we wszechświecie, trwa wielki bój pomiędzy Bogiem, a szatanem, w który zaangażowane są wszystkie istoty.
Powtórne przyjście Chrystusa.
Zgodnie z nazwą Kościół kładzie nacisk na dwie istotne doktryny. Pierwsza z nich to wiara w bliski powrót Jezusa Chrystusa na ziemię, który zakończy obecną epokę zła zmartwychwstaniem sprawiedliwych i zabraniem ich do nieba na tysiąc lat, w celu przeprowadzenia sądu. Po Millenium nastąpi trzecie przyjście Chrystusa na Ziemię, Sąd ostateczny i zamieszkanie zbawionych na Ziemi.
Sabat (dzień sobotni).
Druga istotna nauka to Szabat jako dzień święty zgodnie z IV przykazaniem biblijnego dekalogu (Wj. 20,8). Sobotnie święto uznaje się za nieprzemijający w czasie dzień odpocznienia (Hebr. 4,9). Wyznawcy w każdą sobotę uczestniczą w nabożeństwach, składających się z dwóch części: studium Biblii przeprowadzanego na podstawie międzynarodowego kwartalnika pt. "Sobotnie Lekcje Biblijne" oraz Kazania Słowa Bożego; powstrzymują się w tym dniu od pracy zarobkowej, rozmów na tematy świeckie oraz obowiązków całego tygodnia, skupiając uwagę na Bogu.
Obrzędy Kościoła.
Kościół uznaje trzy obrzędy: chrzest przyjmowany w wieku świadomym przez całkowite zanurzenie w wodzie, w imię Ojca i Syna i Ducha Świętego, obrzęd pokory – umywanie nóg, oraz społeczność chleba i wina podczas Wieczerzy Pańskiej.
Reforma zdrowia i ubioru, działalność społeczna.
Wyznawcy Kościoła prowadzą zdrowy tryb życia całkowicie powstrzymując się od tytoniu, alkoholu, narkotyków, herbaty, kawy. Wszystkich członków obowiązuje dieta wegetariańska. Kościół czynnie popiera i propaguje wegetarianizm na całym świecie (m.in. poprzez wydawanie literatury oraz w swoich placówkach). Członkowie są zobowiązani do godnego prezentowania Chrystusa przez właściwe ubieranie się i odrzucenie biżuterii (Iz. 3; 1Tym 2,9-10). Ruch Reformacyjny posiada w różnych krajach własne szkoły, uczelnie, sanatoria, szpitale i domy wydawnicze.
Pismo Święte.
Podstawą wszelkiej nauki i praktyki jest jedynie Pismo Święte (39 ksiąg Starego Testamentu i 27 ksiąg Nowego Testamentu). Kościół odrzuca wszystkie apokryfy i księgi deuterokanoniczne pod względem kanonicznym, nie podważając jednak zawartych w nich faktów potwierdzonych przez historię.
Sąd śledczy.
Kościół uważa, że po okresie „2300 wieczorów i poranków” (Dn 8,14) kończących się w roku 1844, żyjemy w okresie pierwszej fazy sądu Bożego (sądu śledczego) oraz pieczętowania „stu czterdziestu czterech tysięcy” (Obj. 7). Kościół swoje posłannictwo widzi w głoszeniu światu orędzia trzech aniołów (Obj. 14) mówiącego o nadejściu godziny sądu Bożego, powszechnym odstępstwie w religiach, sfałszowaniu dekalogu i rychłym powrocie Chrystusa na Ziemię w chwale.
Świątynia w niebie i pośrednictwo Chrystusa.
Ruch Reformacyjny wierzy, że w niebie znajduje się świątynia wyglądająca tak samo, jak ta na Ziemi za czasów Mojżesza (Hebr 8,1.2). Uważa się, że została wzniesiona przez samego Boga i jest miejscem, w którym obecnie znajduje się Jezus Chrystus pełniąc urząd arcykapłana i jedynego pośrednika między Bogiem a ludźmi aż do zakończenia czasu łaski.
Małżeństwo.
Małżeństwo uważane jest za świętą instytucję ustanowioną przez Boga w Edenie. Odrzuca się możliwość ponownego zawarcia ślubu, aż do śmierci jednego z małżonków.
Dary Ducha Świętego i Duch Proroctwa.
Kościół wierzy w aktualność darów Ducha Świętego. Ellen G. White uznaje się za prorokinię Bożą w czasie końca, która ma wzmocnić i pokrzepić lud Boży, dając mu natchnione świadectwa od Boga. Jej pisma stanowią natchniony komentarz do Biblii, jako do jedynej podstawy wiary, który pomaga ustrzec się przed błędną interpretacją Słowa Bożego.
Tradycja apostolska.
Kościół odrzuca autorytet tradycji, a więc także zwierzchnictwo papieża, modlitwy do świętych, chrzest niemowląt, spowiedź, kult obrazów, świętych, relikwii i Maryi, krucyfiksy, transsubstancjację, odpusty, msze święte, nieśmiertelność duszy, modlitwy za zmarłych, ludzkich kapłanów, sakramenty, niepokalane poczęcie Maryi Panny, wieczne męki piekielne, czyściec, świętość niedzieli (zamiast tego święci się sabat), Sukcesję apostolską, i inne nie wynikające z Biblii nauki i zwyczaje. Odrzuca się również istnienie "świętych miejsc" (świątynie, sanktuaria, katedry), "świętej kasty" (księża, papieże) oraz "świętych rytuałów".
Przepisy Żydowskie.
Uważa się, że Jezus Chrystus zniósł ważność Mojżeszowego Prawa Ceremonialnego, które regulowało kwestie służby kapłanów w świątyni, obrzezania i świąt żydowskich, wypełniając je na sobie. Nie naruszył jednak ważności Prawa Moralnego – Dziesięciu Przykazań.
Pacyfizm i polityka.
Z uwagi na to, że Kościół w całości akceptuje Dekalog, istotną sprawą staje się pacyfizm. Wyznawcy Ruchu Reformacyjnego nie uczestniczą w działaniach wojennych, czego dowód dali podczas obu wojen światowych, gdy większość chrześcijan służyła w armii, oni byli prześladowani i mordowani za odmowę przelania krwi wroga. Do dzisiaj Kościół stoi na stanowisku, iż nie należy mieszać się w sprawy militarne i polityczne. Ta zasada miłości bliźniego i uznanie życia za wartość najwyższą wyróżnia Ruch Reformacyjny spośród innych wyznań protestanckich i adwentystycznych. Publikacja Kościoła pt. "Pamiętnik „Nie umiłowali duszy swojej aż do śmierci”" jest zebraniem dowodów świadczących o wierności adwentystów reformowanych wobec zasad wiary podczas prześladowań hitlerowskich, za co spotkały ich tortury i śmierć.
Stosunek do objawień Ellen White.
Szesnasta zasada wiary Kościoła Adwentystów Dnia Siódmego Ruch Reformacyjny naucza:
Kościół Adwentystów Dnia Siódmego Ruch Reformacyjny traktuje dzieła Ellen G. White jako natchnione przekazy od Boga do jego ludu. Jest sprawą dyskusyjną, czy nie wyklucza to wyższości Biblii, choć sam Kościół Adwentystów Dnia Siódmego Ruch Reformacyjny twierdzi, iż Biblię traktuje jako jedyną nieomylną zasadę wiary i praktyki (akceptując w pełni protestancką zasadę Sola scriptura), zaś pisma Ellen G. White jako wyłącznie „pomagające ustrzec się przed błędną interpretacją Słowa Bożego”. Zgodnie z przesłaniem książek Ellen G. White, wszyscy Adwentyści Reformowani są wegetarianami, pacyfistami, nie są członkami związków zawodowych, kobiety nie noszą spodni itp. Jednak wszelkie rady Ellen G. White do których stosuje się Ruch Reformacyjny, nie zaprzeczają Pismu Świętemu, lecz decydują, jak mają się zachować członkowie w przypadku spraw nieporuszanych w Biblii m.in. ze względu na odmienną kulturę i czasy. Pismo Święte uznane jest za najwyższy i ostateczny autorytet. Kościół Adwentystów Dnia Siódmego Ruch Reformacyjny uznaje, że sam Bóg, a nie Ellen G. White, jest właściwym autorem jej książek, co potwierdza słowami samej Ellen G. White:
„Nie piszę nic, co wyrażałoby po prostu moje własne idee. One są tym, co Bóg odsłonił przede mną w widzeniu – to drogocenne promienie światła spływające od Tronu”.
„We wszystkich Twoich przekazach mów jako ta, do której przemówił Pan. On jest Twoim autorytetem”.
„Ludzie mogą układać plany jeden za drugim, a wróg będzie usiłował odciągnąć dusze od Prawdy, ale wszyscy, którzy wierzą, że Pan mówił przez siostrę White i dał jej poselstwo, będą zabezpieczeni przed zwiedzeniami, które przyjdą w tych ostatnich dniach”.
Zdaniem Kościoła Adwentystów Dnia Siódmego Ruch Reformacyjny przywrócenie daru prorokowania Kościołowi w czasie końca było przepowiedziane w Biblii.
Oficjalne publikacje Kościoła.
Książki.
Oficjalna deklaracja wiary opracowana przez Generalną Konferencję. Zawiera ona 25 zasad wiary wraz z obszernym komentarzem i cytatami biblijnymi. Jest to rozszerzona i uzupełniona wersja zasad wiary przyjętych przez Kościół podczas sesji Generalnej Konferencji w roku 1925 w Gocie.
Obszerne dzieło ukazujące okoliczności powstania i rozwoju Ruchu Reformacyjnego na całym świecie. Pierwsze rozdziały skupiają się wokół Generalnej Konferencji w Minneapolis, w stanie Minnesota, w roku 1888, odstępstwie w roku 1914 i wczesnym doświadczeniom reformatorów. Kolejne opisują postęp dzieła na skale ogólnoświatową, zorganizowanie się w roku 1925 oraz historię Kościoła w wielu krajach.
Oficjalny śpiewnik Kościoła, zawierający 700 pieśni. Zawarte w nim pieśni to zarówno tradycyjne pieśni adwentystyczne, jak też pieśni innych wyznań. Wśród autorów i kompozytorów pieśni w nim zawartych, najsławniejsi to Fanny J. Crosby, William J. Kirkpatrick, Franklin E. Belden, Marcin Luter, czy Charles Wesley. Śpiewnik ten dostępny jest wielu wersjach językowych.
Jest to chrystocentryczny materiał zawierający tekst Biblijny na każdy dzień roku opatrzony komentarzem Ellen G. White. Stosuje się go do prowadzenia porannego rozmyślania nad Słowem Bożym.
Publikacja prezentuje kwestię klasy 144.000 opieczętowanych oraz samego pieczętowania z punktu widzenia Biblii, pierwszych adwentystów, stanowiska Ellen G. White oraz materiałów zawartych w "Seventh-Day Adventist Encyclopedia". Autor był prezydentem Generalnej Konferencji w latach 1995 do 2003.
Czasopisma.
Generalna Konferencja publikuje trzy kwartalniki: "Reformation Herald" ("Zwiastun Reformacyjny"), "Sabbath Bible Lessons" ("Sobotnie Lekcje Biblijne"), jako podręcznik do prowadzenia Szkoły Sobotniej, oraz "Youth Messenger" – czasopismo dla młodzieży. Są one następnie tłumaczone i wydawane w różnych językach.
Dialog ekumeniczny.
Kościół Adwentystów Dnia Siódmego Ruch Reformacyjny w pełni popiera wolność religijną i prawo do niej każdego człowieka. Członkowie są zobowiązani do poszanowania wszystkich ludzi bez względu na wyznanie czy narodowość. Kościół jednak nie jest i nie był nigdy członkiem organizacji międzywyznaniowych ani ekumenicznych. Nie popiera także w żaden sposób dialogu ekumenicznego, co różni go od innych wyznań adwentystycznych.
Kościół w Polsce.
Działalność.
W Polsce Kościół Adwentystów Dnia Siódmego Ruch Reformacyjny reprezentowany jest głównie na Śląsku (zbór w Katowicach), choć członkowie znajdują się również na Pomorzu, Lubelszczyźnie, Podkarpaciu czy w Polsce centralnej. Kościół dysponuje domem modlitwy znajdującym się w Rudzie Śląskiej. Prowadzi nabożeństwa i odczyty w różnych częściach Polski, wydaje literaturę religijną, z czego co kwartał "Sobotnie Lekcje Biblijne" oraz co rok "Odczyty na tydzień modlitwy". Prowadzi działalność dobroczynną i zdrowotną. Czynnie propaguje wegetarianizm. Popiera ochronę środowiska.
Kwestie prawne.
Ruch Reformacyjny jest od roku 1990 wpisany do Rejestru Kościołów i Związków Wyznaniowych Ministerstwa Spraw Wewnętrznych i Administracji RP pod nr 48, z początku pod źle przetłumaczoną nazwą „Społeczność Adwentystów Dnia Siódmego Poruszenie Reformacyjne”, a obecnie „Adwentyści Dnia Siódmego Ruch Reformacyjny”, co jest poprawnym tłumaczeniem oryginalnej nazwy wspólnoty: „Seventh Day Adventist Reform Movement”. Jest społecznością działającą legalnie na terenie całej Polski. Przewodniczącym Zjednoczenia Polskiego jest Paweł Zając.

</doc>
<doc id="471034" url="https://pl.wikipedia.org/wiki?curid=471034" title="John Gielgud">
John Gielgud

John Gielgud, OM, CH (właśc. Sir Arthur John Gielgud; ur. 14 kwietnia 1904 w Londynie, zm. 21 maja 2000 w Wotton Underwood) – angielski aktor teatralny i filmowy. 
Laureat Oscara (1981), Złotego Globu (1981, 1989) oraz Nagrody BAFTA (1953, 1974).
Na scenie teatralnej i na planie filmowym spędził 60 lat. Zagrał główne role w największych szekspirowskich spektaklach. 
Życiorys.
Urodził się w Londynie w rodzinie polsko-litewskiej jako syn Kate Terry-Gielgud (z domu Terry-Lewis; 1868–1958) i Franka Henry’ego Gielguda (1860–1949). Jego matka pochodziła z rodziny aktorskiej. Ze strony ojca Gielgud wywodził się z polskiej rodziny magnackiej Giełgudów (herbu Giełgud), w której odnaleźć można gwiazdy scen polskich z końca XVIII wieku. W rodzinie tej trafiali się również oficerowie i uczestnicy polskich powstań, w tym powstania listopadowego. Był prawnukiem Anieli z Kamińskich Aszpergerowej (1816-1902), polskiej aktorki związanej przez kilkadziesiąt lat ze sceną lwowską. Do jego przodków należał m.in. Antoni Giełgud, generał w powstaniu listopadowym, rodzina wskutek represji po powstaniu listopadowym emigrowała do Wielkiej Brytanii.
Po raz pierwszy wystąpił w roli posłańca na scenie w 1921 roku w "Henryku V". Ukończył Królewską Akademię Sztuki Dramatycznej. Począwszy od 1929 na deskach legendarnego szekspirowskiego teatru Old Vic i gromadził swymi interpretacjami wielkich szekspirowskich ról tłumy publiczności. Niedługo później krytycy teatralni uznali go za najdoskonalszego odtwórcę ról szekspirowskich, a jego Hamleta za najlepszego w XX stuleciu. Pozostawił wspomnienia "Aktor i jego czasy" (przetłumaczone także na język polski), w których dokonuje podsumowania i analizy swojej twórczości.
Za najlepsze filmy z jego udziałem należy uznać: "Juliusz Cezar" (1953), "Romeo i Julia" (1954), "Orzeł w klatce" (1970 – jako Napoleon), "Morderstwo w Orient Ekspresie" (1974), "Dyrygent" (1979 – reż. Andrzej Wajda), "Artur" (1981 – za rolę otrzymał Oscara).
Był orientacji homoseksualnej.

</doc>
<doc id="471035" url="https://pl.wikipedia.org/wiki?curid=471035" title="Josef Škvorecký">
Josef Škvorecký

Josef Škvorecký (ur. 27 września 1924 w Náchodzie, zm. 3 stycznia 2012 w Toronto) – czeski pisarz, tłumacz literatury i wydawca, pod koniec życia mieszkający na stałe w Kanadzie. Był mężem pisarki Zdeny Salivarovej.
Życie.
Škvorecký ukończył gimnazjum w rodzinnym Náchodzie w 1943, następnie przez dwa lata pracował jako robotnik przymusowy w fabryce samolotów. Po II wojnie światowej rozpoczął studia medyczne na Uniwersytecie Karola w Pradze, później przeniósł się na wydział filozoficzny, gdzie studiował filozofię i anglistykę. Uzyskał dyplom w 1949 roku i przez dwa lata pracował jako nauczyciel w Broumovie i Nowym Mieście nad Metują. W 1951 obronił pracę doktorską na temat filozofii Thomasa Paine’a. Odbywszy dwuletnią służbę wojskową, rozpoczął pracę redakcyjną w Państwowym Wydawnictwie Literatury Pięknej (Státní nakladatelství krásné literatury, późniejszy Odeon) w Pradze, a od 1956 w dwumiesięczniku „Světová literatura” („Literatura światowa”).
W 1958 musiał to stanowisko opuścić, po skandalu związanym z publikacją jego debiutanckiej powieści "Zbabělci" ("Tchórze"), demaskującej asekuranctwo czeskiego mieszczaństwa pod koniec wojny. Na polecenie Komitetu Centralnego KPČ książka została wycofana z księgarni, co jednak dodatkowo przyczyniło się do wzrostu jej popularności wśród czytelników. Również w roku 1958 ożenił się ze Zdeną Salivarovą.
W 1963, w atmosferze pewnej liberalizacji życia kulturalnego w Czechosłowacji, zdecydował się zawodowo utrzymywać z pisania. W 1969 wraz z żoną wyjechał do Stanów Zjednoczonych, a po krótkim pobycie na stypendium w Kalifornii osiadł na stałe w Kanadzie w Toronto, gdzie na uniwersytecie wykładał współczesną literaturę amerykańską i angielską. W 1971 roku wraz z Salivarovą założyli w Toronto wydawnictwo Sixty-eight Publishers, jedną z najważniejszych czeskich emigracyjnych oficyn. Publikowali tam m.in. Václav Havel, Milan Kundera i Ludvík Vaculík. W 1978, za „uprawianie wrogiej propagandy” został pozbawiony obywatelstwa czechosłowackiego.
W 2000 założył w Pradze-Nuslach Literární akademie (Soukromá vysoká škola Josefa Škvoreckého), wyższą szkołę kreatywnego pisania (także wydawnictwo).
Na język polski jego twórczość tłumaczyli m.in. Andrzej Czcibor-Piotrowski, Emilia Witwicka, Jan Stachowski, Andrzej S. Jagodziński, Piotr Godlewski.
Josef Škvorecký był wielbicielem jazzu, w młodości jako saksofonista grał w amatorskim zespole Red Music.
5 grudnia 2009 Škvorecký został laureatem Nagrody Literackiej Europy Środkowej „Angelus” za powieść "Przypadki inżyniera ludzkich dusz".

</doc>
<doc id="471036" url="https://pl.wikipedia.org/wiki?curid=471036" title="Jan Szarek">
Jan Szarek

Jan Szarek (ur. 13 lutego 1936 w Bielsku, zm. 8 października 2020 w Cieszynie) – polski duchowny protestancki, biskup Kościoła Ewangelicko-Augsburskiego w RP, w latach 1993–2001 prezes Polskiej Rady Ekumenicznej, w latach 2000–2005 prezes Diakonii Kościoła Ewangelicko-Augsburskiego w RP, doktor "honoris causa" Chrześcijańskiej Akademii Teologicznej w Warszawie.
Życiorys.
W latach 1956–1960 studiował teologię na Chrześcijańskiej Akademii Teologicznej, którą ukończył obroną pracy magisterskiej pt. „Życie i działalność Tomasza Muenzera i jego stosunek do reformacji Marcina Lutra”. Został ordynowany na duchownego przez ks. bpa Andrzeja Wantułę 25 września 1960 w Kościele Zbawiciela w Bielsku-Białej.
Następnie został wikariuszem parafii w Nawiadach, w latach 1962–1970 pracował na parafii w Giżycku, a później w latach 1970–1975 jako wikariusz diecezjalny w Bielsku-Białej, gdzie w 1975 został wybrany na drugiego proboszcza. W 1979 powierzono mu funkcję Konseniora diecezji cieszyńskiej, a w grudniu 1980 został wybrany Seniorem Diecezji. Na tym stanowisku powołał do życia pierwszą księgarnię ewangelicką „Logos” w Cieszynie oraz przyczynił się do budowy Ośrodka Wydawniczego „Augustana” (1992). 6 stycznia 1991 Synod Kościoła wybrał go Biskupem Kościoła. 3 maja 1991 w Warszawie został konsekrowany na biskupa Kościoła Ewangelicko-Augsburskiego w Polsce; zastąpił na tym urzędzie ks. bpa Janusza Narzyńskiego.
W 1993 został wybrany na prezesa Polskiej Rady Ekumenicznej na pięcioletnią kadencję. W 1996 wybrano go ponownie na to stanowisko. Trzykrotnie spotykał się z przebywającym w Polsce papieżem Janem Pawłem II w Warszawie (1991), we Wrocławiu (1997) i w Drohiczynie (1999).
Jako przedstawiciel Kościoła Luterańskiego w Polsce uczestniczył w Walnych Zgromadzeniach Światowej Federacji Luterańskiej oraz Światowej Rady Kościołów. Przez całe życie związany z tzw. ruchem społecznościowym w polskim luteranizmie, którego jednym z czołowych prekursorów był ks. Karol Kulisz. Współtworzył i wspierał Liceum Ogólnokształcące Towarzystwa Ewangelickiego w Cieszynie, poświęcił budynek podczas otwarcia.
W marcu 2000 Synod wybrał go na pierwszego prezesa Diakonii Kościoła. Stanowisko to pełnił do 2005, kiedy to zastąpił go bp Ryszard Bogusz.
W 2001 otrzymał tytuł doktora "honoris causa" Chrześcijańskiej Akademii Teologicznej w Warszawie.
Zmarł 8 października 2020 w Szpitalu Śląskim w Cieszynie z powodu zakażenia chorobą COVID-19. 17 października tego samego roku został pochowany na Nowym Cmentarzu Ewangelickim w Bielsku-Białej.
Odznaczony Krzyżem Kawalerskim i Komandorskim (2000) Orderu Odrodzenia Polski.
Rodzina.
Syn Andrzeja. Żoną Jana Szarka była Aniela Szarek (ur. 18 marca 1936, zm. 5 stycznia 2019), z wykształcenia ekonomistka, pracująca jako naczelniczka wydziału Narodowego Banku Polskiego. Aniela Szarek była również autorką artykułów na łamach "Zwiastuna Ewangelickiego" i "Kalendarza Ewangelickiego". Dziećmi Jana i Anieli Szarek są ks. Piotr Szarek i córka Ewa.

</doc>
<doc id="471037" url="https://pl.wikipedia.org/wiki?curid=471037" title="Subterraneoterapia">
Subterraneoterapia

Subterraneoterapia ― leczenie z wykorzystaniem terapeutycznych właściwości atmosfery podziemnych przestrzeni litosfery (), zarówno struktur naturalnych (takich jak jaskinie), jak stworzonych przez człowieka (takich jak kopalnie). 
U źródeł rozwoju tej gałęzi medycyny leży powstanie w 1958 roku w Wieliczce w podziemnych komorach solnych ośrodka leczącego głównie schorzenia układu oddechowego. W 1963 roku powstało tam pierwsze na świecie Towarzystwo Naukowe Klimatoterapii Podziemnej. Współcześnie lecznicze właściwości atmosfery podziemi są wykorzystywane w wielu uzdrowiskach, m.in. polskich. Są też tematem badań naukowych, np. 

</doc>
<doc id="471038" url="https://pl.wikipedia.org/wiki?curid=471038" title="Josef Skvorecky">
Josef Skvorecky



</doc>
<doc id="471043" url="https://pl.wikipedia.org/wiki?curid=471043" title="Osoba niepoczytalna">
Osoba niepoczytalna

Osoba niepoczytalna – osoba, która dokonała czynu zabronionego przez ustawę pod groźbą kary, ale w czasie czynu nie mogła rozpoznać jego znaczenia lub pokierować swoim postępowaniem z powodu choroby psychicznej, upośledzenia umysłowego lub innego zakłócenia czynności psychicznych.
Niepoczytalność jest stwierdzana orzeczeniem sądowym wydanym na podstawie opinii biegłych lekarzy psychiatrów oraz psychologa.
Zakłócenie czynności psychicznych może wynikać m.in. z wprawienia się w stan odurzenia. W doktrynie istniało kilka konstrukcji zawinienia w związku z tym:

</doc>
<doc id="471051" url="https://pl.wikipedia.org/wiki?curid=471051" title="Mocarstwo kolonialne">
Mocarstwo kolonialne



</doc>
<doc id="471052" url="https://pl.wikipedia.org/wiki?curid=471052" title="Damian Lewis">
Damian Lewis

Damian Watcyn Lewis (ur. 11 lutego 1971 w Londynie) – brytyjski aktor.
Życiorys.
Wczesne lata.
Urodził się w St. John’s Wood, w Londynie jako jeden z trzech synów i czworga dzieci Charlotte Mary i Johna Watcyna Lewisa. Ma starszą siostrę Amandę oraz dwóch braci – starszego Williama i młodszego Garetha. Uczył się w Ashdown House School w hrabstwie Sussex, w południowej Anglii. 
Występował w szkolnych przedstawieniach, a po rozpoczęciu nauki w Eton College w miasteczku Windsor grał w piłkę nożną, krykieta, golfa i tenisa. W 1993 ukończył Guildhall School of Music and Drama w londyńskim Barbican Centre.
Kariera.
Rozpoczął współpracę z Royal Shakespeare Company, występując m.in. w "Romeo i Julia" przy Birmingham Rep, "Horacy" (1993), "Hamlet" (1995) z Almeida Theatre w Londynie i na Broadwayu.
Jego ekranowym debiutem była rola Patricka w dramacie przygodowym "Robinson Crusoe" (1997). Rola majora Richarda D. Wintersa w miniserialu wojennym "Kompania braci" ("Band of Brothers", 2001) przyniosła mu nagrodę Złotego FIPA w Biarritz we Francji oraz nominację do Złotego Globu i Złotego Satelity. Od tego czasu zagrał w wielu serialach i filmach, m.in. dramacie fantasy "Łowca snów" ("Dreamcatcher" 2003) z Morganem Freemanem i Jasonem Lee, dramacie "Niedokończone życie" ("An Unfinished Life", 2005) z Robertem Redfordem i Jennifer Lopez, telewizyjnym dramacie wojennym "Ucieczka z Colditz" ("Colditz", 2005) z Jasonem Priestleyem i Jamesem Foxem, sensacyjnym "" ("Stormbreaker", 2006) jako Yassen Gregorovich i dramacie "W stanie zagrożenia" ("The Situation", 2006). 
Od 2011 do 2014 grał amerykańskiego żołnierza Nicolasa Brody’ego, który zostaje wzięty do niewoli przez terrorystów Al-Ka’idy, w serialu "Homeland". Za tę rolę otrzymał w 2012 Primetime Emmy Award, a w 2013 został laureatem Złotego Globu.
W brytyjskim kostiumowym miniserialu BBC Two "Wolf Hall" (2015) wcielił się w postać okrutnego monarchy Henryka VIII. W styczniu 2016 premierę miał najnowszy serial telewizji Showtime "Billions", gdzie zagrał rolę Bobby’ego „Axe” Axelroda, „wilka z Wall Street”, szefa funduszu hedgingowego, którego niejasne interesy przykuwają uwagę wymiaru sprawiedliwości, reprezentowany przez prokuratora granego przez Paula Giamattiego.
Quentin Tarantino zaangażował go do filmu "Pewnego razu... w Hollywood" (2019), opowiadającego o morderstwach grupy Charlesa Mansona z 1969, obok takich aktorów jak Al Pacino, Leonardo DiCaprio, Brad Pitt, Bruce Dern, Kurt Russell, Margot Robbie, Dakota Fanning i Luke Perry.
Życie prywatne.
Od lutego 2006 spotykał się z Helen McCrory, którą poślubił 4 lipca 2007. Ma z nią dwoje dzieci – córkę Manon (ur. 8 września 2006) i syna Gullivera (ur. 2 listopada 2007). 16 kwietnia 2021 roku został wdowcem.

</doc>
<doc id="471055" url="https://pl.wikipedia.org/wiki?curid=471055" title="Premierzy Bhutanu">
Premierzy Bhutanu

Poniżej znajduje się chronologiczna lista premierów Bhutanu.
Premierzy (Lonchen).
Według prawa ustalonego przez króla Bhutanu Jigme Singye Wangchucka w 1998, każdemu nowemu premierowi Bhutanu nadaje się tytuł Lyonpo, co w języku dżongkha oznacza "premier".

</doc>
<doc id="471057" url="https://pl.wikipedia.org/wiki?curid=471057" title="Dolina Miłości">
Dolina Miłości

Dolina Miłości – dolina w Górach Kruczych w Sudetach Środkowych w woj. dolnośląskim
Dolina Miłości położona jest ok. 2 km na południe od centrum Lubawki. Jest to płaskodenna dolina, która odchodzi na południowy zachód od Kruczej Doliny i ciągnie się wzdłuż potoku Miłość, między wzniesieniami Gór Kruczych, Bógdał (747 m n.p.m.) od wschodu a Polską Górą (792 m n.p.m.) i Sępią Górą (740 m n.p.m.) od zachodu. Dolina stanowi miejsce spacerowe zakochanych par, stąd w obrębie doliny takie zagęszczenie miłosnych nazw.

</doc>
<doc id="471068" url="https://pl.wikipedia.org/wiki?curid=471068" title="Cykl menstruacyjny">
Cykl menstruacyjny



</doc>
<doc id="471069" url="https://pl.wikipedia.org/wiki?curid=471069" title="Cmv">
Cmv



</doc>
<doc id="471070" url="https://pl.wikipedia.org/wiki?curid=471070" title="Podział administracyjny Grecji">
Podział administracyjny Grecji

Podział administracyjny Grecji – od 1 stycznia 2011 Grecja jest podzielona na jednostki administracyjne trzech poziomów: 7 administracji zdecentralizowanych (αποκεντρωμένη διοίκηση – apokendromeni diikisi), które dzielą się na 13 regionów (περιφέρεια – periferia), w skład których wchodzą 332 gminy (δήμος – dimos).
Taki podział administracyjny został wprowadzony na podstawie tzw. Programu Kalikrates ("Πρόγραμμα Καλλικράτης", N.3852/2010), zastępującego obowiązujący w latach 1997–2010 podział na: 13 regionów, 54 nomosów (prefektur) i 1034 gminy. Dodatkowo gminy grupowane są w jednostki regionalne (περιφερειακή ενότητα), których utworzono 74; nie mają one jednak statusu jednostek administracyjnych. W języku formalnym, terytoria dawnych nomosów określane są teraz jako "nomarchiako diamerisma". Gdy w praktyce, wobec tych obszarów, także oficjalnie adresowo, w dalszym ciągu używane bywa słowo "nomos" i tworzone od niego formy przymiotników
Administracje zdecentralizowane i regiony.
Dodatkowo w strukturze administracyjnej Grecji istnieje Autonomiczna Republika Góry Athos.
Podział administracyjny w latach 1997–2010.
Przed wprowadzeniem 1 stycznia 2011 nowego podziału administracyjnego Grecja dzieliła się na 13 regionów, które dzieliły się na 54 nomosów (prefektur) podzielonych następnie na 1034 gminy.
Umocowania prawne i ich zmiany.
Ustawa o regionach, która została przyjęta przez rząd Andreasa Papandreu (sygn. ustaw N.1622/86 i P.D.51/87), ustanowiła regiony, które w istocie miały charakter pomocniczy w stosunku do rządu centralnego. W późnych latach 90. przeprowadzono reformy ich funkcjonowania przy jednoczesnym rozszerzeniu kompetencji (sygn. ustaw N.2503/97 i 2647/98). Mimo to, regiony nadal pozostawały w dużym stopniu uzależnione od rządu Grecji poprzez mianowanych przez niego sekretarzy generalnych.
Struktura podziału.
Szczegółowy podział administracyjny Grecji, obowiązujący do końca 2010 roku, przedstawiał się następująco:
Osobliwościami są:
Nazwy regionów i nomosów w Grecji.
Numery kolejne odpowiadają numeracji na załączonej mapce regionów.

</doc>
<doc id="471080" url="https://pl.wikipedia.org/wiki?curid=471080" title="Czynniki ryzyka sercowo-naczyniowego">
Czynniki ryzyka sercowo-naczyniowego

Czynniki ryzyka sercowo-naczyniowego – grupa objawów i danych z wywiadów, których obecność zwiększa ryzyko chorób sercowo-naczyniowych.
Aktualnie do tych czynników zaliczamy:
Stwierdzono, że do czynników ryzyka sercowo-naczyniowego należy przemoc i zastraszanie w miejscu pracy.

</doc>
<doc id="471093" url="https://pl.wikipedia.org/wiki?curid=471093" title="Zakład lecznictwa uzdrowiskowego">
Zakład lecznictwa uzdrowiskowego

Zakład lecznictwa uzdrowiskowego – zakład leczniczy, w którym podmiot leczniczy wykonuje działalność leczniczą, działający na obszarze uzdrowiska, utworzony w celu udzielania świadczeń zdrowotnych z zakresu lecznictwa uzdrowiskowego albo rehabilitacji uzdrowiskowej, w ramach kierunków leczniczych i przeciwwskazań ustalonych dla danego uzdrowiska, w szczególności wykorzystujących warunki naturalne uzdrowiska przy udzielaniu świadczeń zdrowotnych.
Zakładami lecznictwa uzdrowiskowego są:
W 2010 r. (według stanu z 31 grudnia) prowadziło działalność 268 zakładów lecznictwa uzdrowiskowego.

</doc>
<doc id="471094" url="https://pl.wikipedia.org/wiki?curid=471094" title="Portret konny Stanisława Kostki Potockiego">
Portret konny Stanisława Kostki Potockiego

Portret konny Stanisława Kostki Potockiego – obraz olejny francuskiego malarza Jacques-Louis Davida, powstały w 1781 w Rzymie. Znajduje się w zbiorach Muzeum Pałacu Króla Jana III w Wilanowie Królewskim.
Portret ten przedstawia Stanisława Kostkę Potockiego – polskiego generała i polityka, siedzącego na koniu. Obraz ten jest typowym dziełem klasycyzmu: kształt jest ważniejszy, niż barwa (np. arystokratyczne skinienie kapeluszem generała), postać jest przedstawiona w wyidealizowany sposób. Obraz jest kompozycją dynamiczną, o czym może świadczyć ruch konia, pobudzonego przez ujadającego psa. Widoczne są tu również wpływ sztuki rokokowej, dominacja rysunku nad kolorem, miękki modelunek światłocieniowy i statyczność kompozycji.

</doc>
<doc id="471095" url="https://pl.wikipedia.org/wiki?curid=471095" title="Republika marzeń">
Republika marzeń

Republika marzeń – szósty album studyjny grupy Republika, nagrany w studiu Hendrix w Lublinie, wydany w 1995 roku przez Pomaton EMI.
Realizacja nagrań: Paweł Skura. Mastering: Grzegorz Piwkowski. Aranżacja i produkcja: Grzegorz Ciechowski. Słowa: Grzegorz Ciechowski. Muzyka: G. Ciechowski (2, 7, 8, 11); G. Ciechowski &amp; L. Biolik (4, 6, 9, 10); G. Ciechowski &amp; Z. Krzywański (1, 3, 5, 12).
Zespół.
oraz

</doc>
<doc id="471097" url="https://pl.wikipedia.org/wiki?curid=471097" title="Honorat Koźmiński">
Honorat Koźmiński

Honorat Koźmiński (właśc. Florentyn Wacław Jan Stefan Koźmiński; ur. 16 października 1829 w Białej Podlaskiej, zm. 16 grudnia 1916 w Nowym Mieście nad Pilicą) – polski kapucyn, teolog, prezbiter, założyciel wielu zgromadzeń zakonnych oraz błogosławiony Kościoła rzymskokatolickiego.
Życiorys.
Był drugim synem Stefana i Aleksandry z Kahlów. Do szkoły elementarnej uczęszczał w Białej Podlaskiej, a do gimnazjum w Płocku. W czasie nauki przeżył kryzys religijny i stracił wiarę, którą odzyskał 15 sierpnia 1846. Ukończył gimnazjum w wieku niespełna 15 lat.
Przez cztery lata, za namową ojca, studiował na Wydziale Budownictwa w Szkole Sztuk Pięknych w Warszawie. Aresztowany został 23 kwietnia 1846 za udział w konspiracji antyrosyjskiej. Osadzony w X Pawilonie Cytadeli Warszawskiej zachorował na tyfus. Został zwolniony 27 lutego 1847 ze względu na zły stan zdrowia.
21 grudnia 1848 wstąpił do zakonu kapucynów w Lubartowie. Śluby proste złożył 21 grudnia 1849 i wyjechał do Lublina, by studiować filozofię. 18 grudnia 1850 złożył śluby uroczyste. W 1851 został przeniesiony na studia teologii do Warszawy, które ukończył w 1852, i został wykładowcą retoryki w Warszawie. Święcenia kapłańskie przyjął 27 grudnia 1852 z rąk arcybiskupa warszawskiego Antoniego Fijałkowskiego. W latach 1853–1855 wykładał teologię w Warszawie. W 1855 założył w Warszawie z Zofią Truszkowską Zgromadzenie Sióstr Felicjanek, którego zadaniem była działalność charytatywna.
Po upadku powstania styczniowego rząd rosyjski skasował wszystkie klasztory katolickie. Po kasacie klasztoru kapucynów w Warszawie 1864 zamieszkał w Zakroczymiu, a w 1892–1916 w Nowym Mieście. W celu ominięcia zakazu rosyjskiego Koźmiński zaczął zakładać w Kongresówce skryte zgromadzenia zakonne ("skrytki"), oparte na regule trzeciego zakonu św. Franciszka. W latach 1872–1898 założył 14 żeńskich zgromadzeń zakonnych skrytych. Ich zadaniem miało być uświęcenie osobiste, działalność charytatywna i akcja apostolska w rodzinach, fabrykach, szpitalach itd.
Z jednego z takich zgromadzeń (Zgromadzenie Sióstr Ubogich św. Matki Klary), rozwinął się mariawityzm założony przez zakonnicę, Marię Franciszkę Kozłowską, której o. Honorat był spowiednikiem.
Postarał się w 1889 roku o aprobatę Stolicy Apostolskiej dla zgromadzeń bezhabitowych, uzyskując od Stolicy Apostolskiej – dekretem "Ecclesia Catholica" z czerwca tego roku – zgodę na ich afiliację do zakonu kapucynów. Dzięki temu powstało 26 stowarzyszeń tercjarskich, a z nich powstało 16 zgromadzeń zakonnych. Powołał wówczas do życia m.in. Zgromadzenie Sióstr Serafitek w Warszawie. W latach 1859–1862 był gwardianem klasztoru warszawskiego. W 1895 został komisarzem generalnym kapucynów w prowincji polskiej.
16 października 1988 r. Jan Paweł II (w 10. rocznicę swojego pontyfikatu) dokonał jego beatyfikacji. Wspomnienie liturgiczne w Kościele katolickim na świecie obchodzone jest w dniu narodzin do życia wiecznego (dies natalis) za "Martyrologium Rzymskim" (16 grudnia). Kościół katolicki w Polsce wspomina bł. Honorata 13 października.
Sejm Rzeczypospolitej Polskiej ustanowił rok 2017 m.in. Rokiem Honorata Koźmińskiego.

</doc>
<doc id="471099" url="https://pl.wikipedia.org/wiki?curid=471099" title="Filtr barwny">
Filtr barwny



</doc>
<doc id="471101" url="https://pl.wikipedia.org/wiki?curid=471101" title="Zefram Cochrane">
Zefram Cochrane

Zefram Cochrane – fikcyjna postać ze świata Star Trek. Jest pierwszym człowiekiem, który dokonał lotu z prędkością warp. Główny konstruktor pierwszego pojazdu o tym napędzie nadświetlnym – Phoenix.
Aktorzy.
Wzmianki o dr Cochranie pojawiały się we wszystkich serialach, a także w niektórych filmach pełnometrażowych Star Trek. Jego postać bezpośrednio pojawiała się na ekranie tylko 2 razy: W filmie – gdzie odtwórcą roli był James Cromwell oraz w serialu – zagrał go Glen Corbett. W pilocie serialu pokazany został fragment przemówienia dr Cochrane'a. Jest to jednak najprawdopodobniej scena wycięta z filmu Star Trek:First Contact.

</doc>
<doc id="471102" url="https://pl.wikipedia.org/wiki?curid=471102" title="Diego Laynez">
Diego Laynez

Diego Laynez SJ (Jakub Laínez) (1512-1565) – hiszpański teolog i jezuita, drugi z kolei generał tego zakonu (urzędował w latach 1558-1565). Najbardziej rozpowszechniona pisownia nazwiska "Laynez" pochodzi z łaciny, stosowana bywa również pisownia hiszpańskojęzyczna "Laínez". W przypadku imienia Diego autorzy zazwyczaj podają jego ekwiwalenty w językach narodowych (pl. Jakub, nm. Jacob, ang. James, fr. Jacques). Pochodził z rodziny ochrzczonych Żydów.
Towarzystwo Jezusowe.
Ukończył studia na uniwersytecie w Alcalá, po czym kontynuował naukę w Paryżu, gdzie znalazł się pod wpływem św. Ignacego Loyoli. Był jednym z 6 absolwentów Sorbony, którzy wraz z Ignacym 15 sierpnia 1534 w kościele św Piotra na wzgórzu Montmartre, wówczas leżącym na przedmieściach Paryża, złożyli śluby ubóstwa i czystości oraz podjęli zobowiązanie, że po uzyskaniu święceń udadzą się do Palestyny aby tam nawracać muzułmanów, a gdyby to było niemożliwe oddadzą się do dyspozycji papieża. Ponieważ, kiedy przybyli do Wenecji z powodu wojny podróż do Palestyny nie była możliwa, po uzyskaniu papieskiej akceptacji założyli Towarzystwo Jezusowe. W 1540 Towarzystwo zostało oficjalnie zatwierdzone bullą papieską i Laínez był wysyłany do Niemiec. Był także teologiem papieskim podczas każdego z trzech zjazdów Soboru Trydenckiego (gdzie zetknął się m.in. z kard. Stanisławem Hozjuszem) oraz profesorem teologii scholastycznej na rzymskim uniwersytecie Sapienza.
Sobór Trydencki.
Papież Paweł III był sympatykiem nowo utworzonego Towarzystwa Jezusowego i wysłał Layneza do Trydentu jako swojego teologa. Diego przybył na sobór razem z Alfonso Salmerónem 18 maja 1546, pięć miesięcy po jego rozpoczęciu. Szybko zdobył sobie uznanie, pozwolono mu na przykład na wygłaszanie kazań w Trydencie, choć normalnie dla biorących udział w soborze teologów było to zakazane. Również ustanowiono dla niego limit 3 godzin podczas debat soborowych, choć normalnie wynosił on godzinę.
26 października 1546 wygłosił słynną mowę o usprawiedliwieniu (teoria "podwójnego usprawiedliwienia" Seripando), która została włączona do akt soborowych pod tytułem "Disputatio de justitia imputata". Do tego czasu 28 z 37 teologów opowiedziało się przeciwko tezie o podwójnym usprawiedliwieniu. Podczas swojego trzygodzinnego przemówienia powszechnie uważanego za najlepsze dotyczące tego zagadnienia, Laynez przedstawił 12 powodów, dla których musi ona zostać odrzucona przez Kościół. Jego tezy były zgodne z Dekretem o Usprawiedliwieniu wydanym przez sobór 13 stycznia 1547. Nie brał udziału w pracach nad dekretem ponieważ natychmiast po mowie o usprawiedliwieniu został wyznaczony przez kardynała Del Monte, razem z Salmerónem do opracowania listy błędów protestantów w dziedzinie sakramentów. Pierwszą część tej pracy przedstawił soborowi 17 stycznia 1547 kardynał Cervini (późniejszy papież Marceli II) dzieląc ją na trzy części "ogólnie o sakramentach", "chrzest" i "konfirmacja". Stanowiło to podstawy do dyskusji o sakramentach, która już nie wywołała tylu sporów co kwestia usprawiedliwienia. Siódma sesja soboru ogłosiła jego postanowienia w kwestii sakramentów, chrztu i konfirmacji 3 marca 1547.
Po siódmej sesji razem z soborem przeniósł się do Bolonii, gdzie kontynuował pracę nad sakramentami komunii świętej i pokuty. Zawiedziony powolnością prac opuścił Bolonię w czerwcu 1547. Czas pomiędzy pierwszym a drugim zjazdem soboru spędził we Florencji, Wenecji a później na Sycylii, wygłaszając kazania i pracując nad reformą zakonów i diecezji. Na Sycylii przyłączył się do zakończonego sukcesem rajdu Juana de Vagi na Trypolis, który wówczas był bazą piratów muzułmańskich. Wciąż był w Afryce kiedy 5 października 1550 został wezwany do Rzymu.
Do Rzymu dotarł 22 listopada 1550 i brał udział w przygotowaniu drugiego zjazdu soboru, który rozpoczął się 1 maja 1551. Z powodu innych zajęć dotarł do Trydentu z opóźnieniem 27 lipca, prawie trzy miesiące po jego rozpoczęciu. Jego argumenty o eucharystii przedstawione 8 września zadecydowały o przebiegu 13. sesji. 11 października został ogłoszony Dekret o sakramencie eucharystii. Później zaczął opracowywać zagadnienie pokuty i ostatniego namaszczenia, które razem z Salmerónem przedstawili 20 października. Doświadczył wtedy problemów ze zdrowiem, ale po rehabilitacji już 7 grudnia był w stanie przemawiać przez trzy godziny o mszy świętej jako ofierze. Sobór został zawieszony po raz drugi w kwietniu 1552 i Laynez udał się do Bassano del Grappa na rekonwalescencję, a później do Padwy.
Generał Towarzystwa Jezusowego.
Kiedy w 1556 umarł Loyola Laynez pełnił funkcję głównego wikariusza Towarzystwa. Z powodu sporów wewnętrznych i trudnych relacji z papieżem Pawłem IV zgromadzenie generalne Towarzystwa opóźniło się o dwa lata. Podczas zgromadzenia 2 lipca 1556 Diego Laynez został wybrany podczas pierwszego głosowania i został drugim w historii generałem Towarzystwa Jezusowego i pełnił tę funkcję przez dziewięć lat, do śmierci w 1565. Za jego rządów Paweł IV nałożył na jezuitów obowiązek wspólnego odmawiania oficjum brewiarzowego w chórze oraz trzyletnią kadencyjność urzędu generała. Restrykcje te anulował już w 1559 papież Pius IV, który ponadto przyznał zakonowi w 1561 prawo nadawania stopni naukowych z filozofii i teologii.
W 1560 Laynez już jako generał zakonu był jednym z tych którzy przeforsowali pełnoprawne zakończenie soboru, wbrew cesarzowi Ferdynandowi I, który chciał rozpoczęcia nowego soboru i unieważnienia wszystkich postanowień Soboru Trydenckiego. Ostatecznie papież Pius IV zarządził 29 listopada 1560 kolejną sesję soboru, która rozpoczęła się 18 stycznia 1562. Bronił udzielania sakramentu pod jedną postacią. Pośród innych wystąpień Layneza podczas trzeciej sesji soboru były dwa najbardziej kontrowersyjne, w którym dowodził iż władza biskupa nie pochodzi bezpośrednio od Boga, a otrzymuje ją za pośrednictwem papieża (20 października 1562) i drugie, w którym podważał możliwość rozwiązywania przez Kościół nieważnych małżeństw (23 sierpnia 1563; wyjątkowo popełnił błąd teologiczny, 24. sesja soboru odrzuciła to twierdzenie w Dekrecie o reformie małżeństwa).
Na konklawe po śmierci Pawła IV w 1559 wielu kardynałów widziało Layneza papieżem, ale uciekł z Rzymu by uniknąć wyboru. Laynez zmarł w 1565 w Rzymie. Pozostawił bogatą korespondencję.
Jezuici w Polsce.
W trakcie generalatu Layneza przebywał w Polsce Piotr Kanizy, który brał udział w synodzie piotrkowskim i przygotowywał grunt pod sprowadzenie jezuitów. Ostatecznie pierwsi jezuici przybyli na Warmię do Braniewa w 1564 po uzgodnieniach między Laynezem a Hozjuszem.

</doc>
<doc id="471106" url="https://pl.wikipedia.org/wiki?curid=471106" title="HDR">
HDR



</doc>
<doc id="471112" url="https://pl.wikipedia.org/wiki?curid=471112" title="Kuensel">
Kuensel

„Kuensel” – jedna z kilku gazet w Bhutanie. Była to jedyna gazeta wydawana w Bhutanie aż do roku 2006, gdy na rynku ukazały się dwie inne: Bhutan Times oraz Bhutan Observer.
Historia.
Pierwszy numer gazety wyszedł w 1967. Był to biuletyn w języku dżongkha informujący o aktualnych wydarzeniach w polityce. W takiej formie pozostał „Kuensel” do 1986. Zmieniono wtedy jego wygląd i charakter – odtąd był ogólnym tygodnikiem wydawanym w trzech językach: dżongkha, angielskim i nepalskim.
W 1992 „Kuensel” stał się prywatnym tygodnikiem (przedtem należał bezpośrednio do króla), lecz mimo tego w rzeczywistości nadal kierował nim rząd Bhutanu. W 1996 zmieniono wygląd gazety: zwiększono liczbę stron oraz jej wymiary.
Kuensel Corporation Limited stworzyła internetową wersję swojej gazety (kuenselonline.com) w 1999, czyli w tym samym roku, w którym zostało utworzone pierwsze łącze internetowe w Bhutanie. Przez lata portal ten stał się najpopularniejszą stroną internetową w Bhutanie. W 2006 stronę odwiedzało dziennie 3000 oosób i posiadała ponad 15000 zarejestrowanych użytkowników.

</doc>
<doc id="471120" url="https://pl.wikipedia.org/wiki?curid=471120" title="Śmierć Marata">
Śmierć Marata

Śmierć Marata (fr. "La Mort de Marat" albo "Marat assassiné") – obraz francuskiego malarza Jacques-Louis Davida z 1793 roku. Dzieło obecnie znajduje się w zbiorach Królewskich Muzeów Sztuk Pięknych w Brukseli.
Na obrazie przedstawiony jest Jean-Paul Marat, jeden z przywódców rewolucji francuskiej i osobisty przyjaciel Davida, który został zasztyletowany przez żyrondystkę Charlotte Corday 13 lipca 1793. David został wezwany na miejsce zbrodni. Marat leżał na podłodze, w ubraniu. David maluje go jako męczennika rewolucji – dlatego uheroicznia jego śmierć. By pokazać go nagim, umieszcza jego ciało w wannie (nawiązanie do starożytności). Na obrazie wanna nieprzypadkowo wystylizowana jest na antyczny sarkofag (oświeceniowe nawiązywanie do antyku), a Marat (antyczna z wyglądu sylwetka i jego zwisające ramię) przywodzi na myśl wyobrażenia Chrystusa w scenach zdjęcia z krzyża. Marat często zażywał kąpieli, które przynosiły ulgę w jego chorobie dermatologicznej; w wannie także pracował. W takiej właśnie chwili, według obrazu Davida, zastała go Charlotte; morderczyni została przez niego wpuszczona, gdyż twierdziła, że ma do przekazania ważne wiadomości. David (który jeszcze poprzedniego dnia odwiedził Marata) zajął się zorganizowaniem pogrzebu. Postanowił też namalować realistyczną scenę śmierci przyjaciela. Jego dzieło nie jest jednak wierne prawdzie – cechuje je sztuczny, wyidealizowany spokój. David zdecydował się przedstawić Marata jako symbol świeckiego męczennika.
Obraz jest nowatorski – dotychczas rzadko w malarstwie ukazywano śmierć osoby świeckiej. Atmosferę dzieła cechuje wyciszenie i spokój, po pierwsze dzięki zastosowanej kompozycji (duża pusta przestrzeń, piony i poziomy zamiast dramatycznych linii diagonalnych), po drugie poprzez ukazanie zmarłej osoby jakby śpiącej; w jej fizjonomii nie widzimy walki ze śmiercią, prawdopodobnie gdyby nie oryginalny tytuł dzieła (dosłownie – „Zabójstwo Marata”) nie domyślilibyśmy się, że został zamordowany. Tło obrazu jest ciemne, czym podkreśla atmosferę tego zdarzenia. Marat ma głowę owiniętą w „białe szaty”, co jest nawiązaniem do antycznego stroju.
Marat wydawał gazetę "L’Ami du peuple"; jego pióro – broń dziennikarza – spoczywa obok zakrwawionego narzędzia zbrodni.
Słowa "A Marat/David/l’an deux" widoczne u dołu, na podpórce naprędce skleconego stołu to więcej niż tylko sygnatura: malarz dedykuje swe płótno martwemu bohaterowi ("Maratowi – David"), datując je na "rok drugi" kalendarza rewolucyjnego (tzn. 1793).
Zakrwawiony list w dłoni Marata to petycja przyniesiona rzekomo przez morderczynię: "moje wielkie nieszczęście czyni mnie godną twej łaskawości" ("il suffit que je sois bien malheureuse pour avoir droit à votre bienveillance").

</doc>
<doc id="471122" url="https://pl.wikipedia.org/wiki?curid=471122" title="DST">
DST



</doc>
<doc id="471125" url="https://pl.wikipedia.org/wiki?curid=471125" title="Grand Prix Australii 1996">
Grand Prix Australii 1996

Grand Prix Australii 1996 Formuły 1 odbyło się 10 marca 1996 roku. Był to pierwszy wyścig sezonu 1996 oraz pierwszy wyścig o Grand Prix Australii rozgrywany na torze w Melbourne, który przejął rolę gospodarza od toru w Adelaide.
Wyścig liczył 58 okrążeń a jego zwycięzcą został Damon Hill, prowadzący bolid zespołu Williams-Renault. Dla jego zespołowego partnera, Jacques'a Villeneuve'a, był to debiut w mistrzostwach - zdobył on pole position oraz prowadził przez większość wyścigu, jednakże wyciek oleju sprawił, że Hill odrobił stratę i przejął prowadzenie w końcówce wyścigu. Trzecie miejsce zajął natomiast kierowca zespołu Ferrari Eddie Irvine.
Opis wyścigu.
Tło weekendu.
Wyścig ten był drugim z rzędu organizowanym w Australii, poprzedni wyścig był zakończeniem sezonu 1995.
Taki Inoue został zgłoszony do wyścigu jako kierowca zespołu Minardi jako pay driver, lecz niedopełnienie warunków umowy przez sponsorów spowodowało, że został on zastąpiony przez Giancarlo Fisichellę. Decyzji sprzyjał fakt, że Marlbloro wykazało swoje zainteresowanie włoskim kierowcą oraz zaoferowało mu wsparcie finansowe. 
Zawody te były również pierwszymi, w których został użyty nowy sposób startowania wyścigu, który jest używany w Formule 1 po dziś dzień. Nowy system wykorzystywał pięć czerwonych świateł, zapalających się w interwałach o długości jednej sekundy zaraz po zajęciu pola startowego przez ostatniego kierowcę w stawce. Następnie po pauzie, której długość została ustalona wcześniej, pięć świateł gaśnie jednocześnie. Był to też pierwszy wyścig, w którym obowiązywała jedna, sobotnia sesja kwalifikacyjna (zamiast dotychczasowych dwóch sesji w piątki i soboty).
Kwalifikacje.
Dla Jacques'a Villeneuve był to debiut w Formule 1 zwieńczony pierwszym polem startowym.
Bolidy zespołu Forti nie zakwalifikowały się do wyścigu przez niespełnienie nowej zasady 107% w sesji kwalifikacyjnej, która mówiła, że każdy bolid który uzyskał czas wolniejszy niż 107% najszybszego czasu sesji (którym w tym wyścigu był wynik 1:38.837) nie zakwalifikuje się do wyścigu. Co ciekawe, Forti uzyskało w poprzednim wyścigu (którym było kończące sezon Grand Prix Australii 1995) siódme miejsce - był to najlepszy rezultat zespołu w historii.
Zasada ta została prowadzona w celu zwiększenia bezpieczeństwa w trakcie wyścigów - miała ona zniwelować znaczące różnice w prędkościach osiąganych przez najsłabsze zespoły w stawce.
Pierwszy start.
Pierwsza linia została zdominowana przez obu kierowców zespołu Williams, Jacques'a Villeneuve'a oraz Damon'a Hill'a. W pierwszym zakręcie Hill został przyblokowany przez Irvine'a, przez co stracił prędkość i został wyprzedzony przez oba bolidy Ferrari jeszcze przed trzecim zakrętem. W dalszej części stawki, Jean Alesi zajechał drogę Hakkinen'owi i Barrichello co rozpoczęło falę nagłego hamowania przez kierowców znajdujących się za nimi, którzy próbowali uniknąć kolizji. David Coulthard przy hamowaniu gwałtownie skręcił w lewo i uderzył w bok bolidu Sauber prowadzonego przez Johnny'ego Herbert'a. Herbert gwałtownie hamował próbując uniknąć kolizji - niestety jadący za nimi Martin Brundle nie zdążył wytracić prędkości. W rezultacie, jego bolid uderzył auta Coulthard'a i Herbert'a a następnie wzbił się w powietrze i koziołkował, lądując w pułapce żwirowej. Brundle wyszedł z groźnie wyglądającego wypadku bez szwanku. Wyścig został przerwany do czasu uprzątnięcia toru z odłamków rozbitych samochodów.
Drugi start oraz skrócone podsumowanie wyścigu.
Po ponownym starcie wyścigu doszło do niewielkiego kontaktu między Pedro Diniz'em a Martin'em Brundle - w rezultacie kierowca Jordan'a wpadł w poślizg i zakończył swój udział w wyścigu. Williams ponownie dominował wraz z prowadzącym Villeneuve'em i drugim Hill'em. Schumacher zajmował trzecią pozycję, lecz tracił do liderów pół minuty po drugim pit stopie. Podczas 28 okrążenia napotkał na problemy z układem hamulcowym, które wykluczyły go z wyścigu pięć okrążeń później. Trzecia lokata została przejęta przez jego zespołowego kolegę Irvine'a, pomimo że zaliczył on kontakt z Benetton'em Jean'a Alesi na szóstym okrążeniu, kiedy Alesi próbował go wyprzedzić. Do końca wyścigu Villeneuve zwalniał przez pogłębiający się wyciek oleju, który pozwolił Hill'owi na przejęcie prowadzenia.
Hill odniósł swoje czternaste zwycięstwo w karierze, wyrównując rekord zwycięstw swojego ojca, Graham'a. Było też to drugie zwycięstwo Damon'a z rzędu w Australii (poprzedni wyścig wygrał na torze Adelaide w 1995 roku). Tuż za nim uplasowali się debiutujący Villeneuve i Irvine.

</doc>
<doc id="471129" url="https://pl.wikipedia.org/wiki?curid=471129" title="System kontroli trakcji">
System kontroli trakcji

Układ kontroli trakcji, system kontroli trakcji, TCS (ang. "traction control system", dosł. „system kontroli trakcji”), ASR (niem. "Antriebsschlupfregelung", dosł. „regulacja poślizgu napędu”) – system zaliczany do grupy systemów "Advanced Vehicle Control Systems" ("Automated Highway Systems"), którego głównym zadaniem jest niedopuszczenie do nadmiernego poślizgu kół pojazdu podczas przyspieszania, objawiającego się ich buksowaniem. Układ kontroli trakcji wchodzi w skład układu stabilizacji toru jazdy (ESC).
Pośrednio systemy takie mogą wpływać również na polepszenie właściwości trakcyjnych pojazdu podczas ruchu w zakręcie. Większość systemów działa jedynie w zakresie niskich prędkości pojazdu (do 40 km/h) aczkolwiek budowane są też wersje działające dla całego zakresu prędkości. Jest kolejnym, po systemie ABS, podwyższającym bezpieczeństwo czynne. Działanie systemu wpływa także na zmniejszenie zużycia opon i paliwa. System ten wykorzystuje elementy systemu ABS. Może również wykorzystywać inne elementy, jak jednostkę sterującą pracą silnika.
W zależności od producenta samochodu system taki może posiadać różne nazwy. W Polsce jednym z popularniejszych określeń jest ASR (od niem. "Antriebsschlupfregelung"). Nazwa ASR jest wykorzystywana w pojazdach produkowanych m.in. przez koncern Mercedes-Benz, Volkswagen, Fiat lub Rover. Koncerny Ford, Saab, Mazda oraz Chevrolet (Daewoo) stosują nazwę TCS (od ang. "Traction control system"). Toyota stosuje nazwę TRC (od ang. "Track control"). Firma BMW stosuje oznaczenie ASC+T lub nowszy model DSC (ang. "Dynamic stability control"). Stosowane są również oznaczenia TC (ang. "Traction Control") i inne.
Zasada działania.
W momencie rozpoznania przez jednostkę sterującą poślizgu któregoś z kół lub osi (różnica częstotliwości sygnałów z czujników ABS dla różnych kół jest większa niż podczas normalnej jazdy), następuje zmniejszenie ich prędkości, które realizowane może być na kilka sposobów:
W zależności od szczegółowych rozwiązań wykorzystywany jest tylko jeden sposób sterowania, dwa lub wszystkie.
W pojeździe bez systemu kontroli trakcji po najechaniu na śliską powierzchnię przez jedno z kół napędowych, spadnie opór stawiany układowi napędowemu przez to koło, koło zacznie się obracać szybciej, niż wynika to z prędkości toczenia się koła, w wyniku czego będą wzrastały obroty układu napędowego. Na skutek (efekt uboczny) działania mechanizmu różnicowego, który powoduje, że moment obrotowy jest taki sam na wszystkich kołach napędzanych, drugie koło napędowe toczące się prawidłowo nie będzie wykorzystywać swej przyczepności. Zjawisko utrudnia ruszenie, gdy jedno z kół jest na śliskiej nawierzchni, utrudnia jazdę po śliskiej nawierzchni szczególnie na zakręcie. Zjawisko to występuje też w wyniku najechania na kałużę – wówczas silnik, który utracił obciążenie, gwałtownie zwiększa obroty, a po odzyskaniu przyczepności układ napędowy musi wytracić obroty do prędkości wynikającej z prędkości jazdy, co wywołuje szarpnięcie pojazdem, zmianę warunków przyczepności kół do jezdni, bardzo niebezpieczne na zakrętach.
W samochodzie wyposażonym w system kontroli trakcji, system wykrywa taki stan – gdy na śliskiej powierzchni kręci się tylko jedno z kół napędowych – system kontroli trakcji ogranicza moc silnika, a następnie włącza częściowo hamulec ślizgającego się koła, tak aby układ różnicowy mimo wszystko przeniósł moment napędowy również na drugie koło. W ten sposób, dzięki systemowi kontroli trakcji, na śliskiej powierzchni optymalnie napędzane są wszystkie koła napędowe. Należy zauważyć, iż w tym przypadku system kontroli trakcji działa jako elektroniczna blokada mechanizmu różnicowego.

</doc>
<doc id="471132" url="https://pl.wikipedia.org/wiki?curid=471132" title="Krążowniki projektu 68bis">
Krążowniki projektu 68bis

Krążowniki typu Swierdłow (projektu 68bis) – typ radzieckich krążowników lekkich z okresu po II wojnie światowej. Zbudowany w liczbie 14 jednostek, był to najliczniejszy typ radzieckich krążowników w historii.
Historia.
Po zakończeniu II wojny światowej w Związku Radzieckim przystąpiono do modernizacji i rozbudowy floty wojennej. Efektem tych prac było opracowanie konstrukcji nowych krążowników lekkich projektu 68bis, które później oznaczano również jako typ "Swierdłow" (od nazwy pierwszego wprowadzonego do służby, krążownika tego typu). Projekt był rozwinięciem wywodzącego się jeszcze sprzed wojny projektu 68K (typ "Czapajew". Zbudowano po wojnie 5 okrętów).
Budowę pierwszych krążowników tego typu, rozpoczęto w 1948 roku. Zamierzano wprowadzić do służby aż 25 okrętów. Jednakże krążowniki z uzbrojeniem wyłącznie artyleryjskim nie były już wówczas perspektywicznym rodzajem uzbrojenia. W 1959 roku na polecenie Nikity Chruszczowa (będącego wówczas I sekretarzem KPZR i premierem ZSRR), zrezygnowano z ich dalszej budowy, po zbudowaniu 14 okrętów.
Krążowniki typu "Swierdłow" szybko stały się przestarzałe w obliczu rozpowszechnienia się w latach 60 XX w., broni rakietowej. Niemniej jednak, użytkowane były we flocie wojennej ZSRR aż do początku lat dziewięćdziesiątych XX wieku, kiedy ostatecznie wycofano je z użycia. 
W tym czasie, „Dzerżinskij” został w 1958 eksperymentalnie uzbrojony w pociski przeciwlotnicze S-75 Wołchow, stając się pierwszym radzieckim krążownikiem rakietowym (przebudowany ze zmianą oznaczenia projektu na 70E), natomiast „Admirał Nachimow” służył krótko do testów wyrzutni rakiet woda-woda (nosząc je jako pierwszy we flocie radzieckiej). 
Dwa krążowniki „Żdanow” i „Admirał Sieniawin” przebudowano pod koniec lat 60. na okręty dowodzenia proj. 68U oraz uzbrojono w wyrzutnie rakiet przeciwlotniczych krótkiego zasięgu. „Oktiabrskaja Riewolucja”, „Admirał Uszakow” i „Michaił Kutuzow” przeszły niewielką modernizację, polegającą na wzmocnieniu lekkiego uzbrojenia przeciwlotniczego przez instalację 16 działek 30 mm AK-230. Spowodowało to zmianę ich oznaczenia na projekt 68A.
W kwietniu 1956 roku krążownik „Ordżonikidze”, na pokładzie którego Nikita Chruszczow składał wizytę w Wielkiej Brytanii, stał się jednym z bohaterów tzw. „afery komandora Crabba”.
Linki zewnętrzne.
Oprócz wyżej wymienionych krążowników rozpoczęto jeszcze budowę krążowników o nazwach: Szczerbakow, Admirał Korniłow, Kronsztadt, Tallinn, Warjag, Kozma Minin, Władywostok, Dmitrij Donskoj lecz ich budowę przerwano 2 września 1959 roku.

</doc>
<doc id="471138" url="https://pl.wikipedia.org/wiki?curid=471138" title="Organy ścigania">
Organy ścigania



</doc>
<doc id="471139" url="https://pl.wikipedia.org/wiki?curid=471139" title="Ileostomia">
Ileostomia

Ileostomia – stomia wytworzona na jelicie cienkim, czyli operacyjne wyprowadzenie światła jelita cienkiego na powierzchnię brzucha, umożliwiające wydalanie płynnej treści jelitowej. Po przecięciu jelita jego koniec zostaje wynicowany tak, że na zewnątrz jest śluzówka, i przyszyty do skóry. Zazwyczaj umieszczana jest po prawej stronie brzucha, nieco poniżej pępka.
Przyczyny wytworzenia ileostomii.
Ileostomię najczęściej wykonuje się w następstwie usunięcia całego jelita grubego razem z odbytem, co uniemożliwia gromadzenie się kału w naturalnym wewnętrznym zbiorniku, jakim jest odbytnica i kontrolowanie jego wydalania za pomocą zwieraczy odbytu. Konieczne jest wtedy utworzenie nowej drogi wydalania stolca, która umożliwiałaby pacjentowi możliwie jak najlepszy komfort, gdyż płynny stolec wydostaje się z jelita cienkiego w sposób całkowicie niekontrolowany. Rozwiązaniem w tej sytuacji jest wyłonienie końca jelita i tym samym umożliwienie spływu stolca do sztucznych zewnętrznych zbiorników, czyli worków stomijnych, naklejanych na skórę wokół przetoki.
Całkowite usunięcie jelita grubego (proktokolektomia) najczęściej jest konieczne w przebiegu zaostrzeń wrzodziejącego zapalenia jelita grubego, choroby Leśniowskiego-Crohna, a także z powodu polipowatości rodzinnej. Czasami konieczność usunięcia jelita grubego jest spowodowana wadami wrodzonymi lub chorobami genetycznymi.
Wyłonienie ileostomii może być też następstwem usunięcia fragmentu jelita cienkiego, np. z powodu jego nowotworu.
Ileostomia zazwyczaj wykonywana jest na stałe, choć czasami, jeżeli pozostawione są zwieracze odbytu, możliwe jest odtworzenie naturalnej drogi wydalania poprzez uformowanie z końcowej części jelita cienkiego wewnętrznego zbiornika (poucha) i połączenie go z odbytem.
Dieta przy ileostomii.
Usunięcie całości jelita grubego może być przyczyną odwodnienia i zaburzeń elektrolitowych (jelito cienkie po wykonaniu ileostomii wprawdzie "uczy się" wchłaniać wodę, ale nigdy w takim stopniu jak jelito grube), dlatego przy ileostomii konieczne jest picie dużej ilości płynów (co najmniej 2 litry dziennie) i uzupełnianie elektrolitów. Picie zbyt małej ilości wody powoduje szybkie odwodnienie, osłabienie, złe samopoczucie, uczucie ciągłego zmęczenia i łatwej męczliwości, poza tym może powodować zarówno zaparcia, jak i biegunki. Najlepiej pić niegazowaną wodę mineralną, soki, ziołowe herbatki, ale można też bez przeszkód pić kawę i zwykłą herbatę. Alkohol nie jest zabroniony, ale niewskazany.
Poza tym ileostomicy nie muszą przestrzegać żadnej specjalnej diety, jedynie na niektóre rzeczy należy zwracać większą uwagę. Czasami pacjentom stomijnym zdarzają się bolesne blokady (zaparcia) albo biegunki, które są szczególnie niebezpieczne właśnie u nich. By im zapobiegać, należy pić dużo płynów, posiłki spożywać w spokoju i dokładnie przeżuwać pokarmy. Zalecane jest, aby zamiast 2-3 dużych posiłków dziennie spożywać 4-6 mniejszych posiłków.
W przypadku usunięcia fragmentu jelita cienkiego, pacjenci mogą mieć również problemy z wchłanianiem pokarmów (skrócone jelito ma mniejsze możliwości trawienne). Im większa część jelita została usunięta, tym większe powoduje to zaburzenia (zespół krótkiego jelita). Czasami, gdy pozostawiony kawałek jelita cienkiego nie jest w stanie przyswajać pokarmów w ilości wystarczającej do życia, konieczne jest żywienie pozajelitowe (dożylne).
Zaparcie (blokada stomii).
Zaparcie (blokada) u ileostomika najczęściej jest spowodowane błędem żywieniowym lub niestrawnością. Ileostomia przestaje wydalać stolec, następuje wzdęcie brzucha i odczuwa się silny ból kolkowy, napływający falami. Zaparcie może trwać od kilkunastu godzin do kilku dni, zazwyczaj mija samoistnie.
Blokadę mogą powodować niektóre produkty spożywcze, jednak w dużym stopniu zależy to od indywidualnych możliwości jelita. Zdarza się tak, że produkty, które u jednego ileostomika powodują bolesne zaparcia, inny pacjent może bez przeszkód jeść. Niektóre produkty jednak powodują zaparcia u większości pacjentów z ileostomią, dlatego należy na nie uważać (wprowadzać do jadłospisu powoli, najpierw w małych ilościach i obserwować, czy nie powodują problemów). Są to przede wszystkim: surowe jabłka, popcorn (prażona kukurydza), pomarańcze, mandarynki, grejpfruty (ale soki ze wszystkich owoców można pić bez ograniczeń), grzyby, orzechy, wiórki kokosowe, mak, szczypiorek.
Powoli wprowadzać do jadłospisu po operacji należy też wszystkie inne surowe owoce i warzywa, ale zazwyczaj nie ma z nimi większych problemów.
W czasie trwania zaparcia należy ograniczyć jedzenie, pić dużo wody. Bardzo pomocne może być masowanie lub delikatne uciskanie brzucha, a także ćwiczenia – "brzuszki" lub przysiady. Przy dłużej trwających blokadach konieczne może być udanie się do lekarza, gdyż może to spowodować nawet niedrożność jelit.
Biegunka.
Treść wydobywająca się z ileostomii zawsze jest półpłynna. Pierwsze tygodnie po operacji jest nawet bardzo rzadka, z czasem jelito cienkie "uczy się" wchłaniać wodę i stolec jest gęstszy. Nigdy jednak nie będzie zupełnie gęsty ani uformowany jak u zdrowej osoby, która ma całe jelito grube.
Pod pojęciem "biegunka" rozumiemy stan, gdy stolec wyraźnie zmienił konsystencję na rzadszą niż dotychczas i jest go znacznie więcej. Przy ostrej biegunce, gdy stolec jest rzadki prawie tak jak woda, należy szybko skontaktować się z lekarzem, gdyż grozi to poważnym odwodnieniem.
Biegunki mogą być spowodowane zatruciem pokarmowym, błędem żywieniowym (ciężkostrawne potrawy), piciem zbyt małej ilości wody.
Pielęgnacja ileostomii.
Wydalanie kału z ileostomii jest całkowicie niekontrolowane (niezależne od woli), ponadto stolec wydobywający się z niej zawsze jest płynny lub półpłynny, stąd konieczne jest stałe zaopatrzenie przetoki w specjalne woreczki ileostomijne, naklejane na skórę, do których zbiera się kał. Wyróżniamy sprzęt dwuczęściowy (płytka naklejana na skórę + worki, które nakleja się na płytkę i wymienia dowolnie często bez konieczności odrywania płytki od skóry) oraz jednoczęściowy (woreczki naklejane bezpośrednio na skórę). Firmy produkujące sprzęt stomijny (ConvaTec, Coloplast, B Braun, Dansac) oferują wiele jego rodzajów, co umożliwia dobranie (najlepiej przez pielęgniarkę stomijną) optymalnego, najlepszego dla danego pacjenta typu.
Worek stomijny nakleja się na dokładnie oczyszczoną i wysuszoną skórę wokół stomii. Bardzo ważne jest uprzednie jak najdokładniejsze dopasowanie (wycięcie) otworu w części samoprzylepnej worka (zwanej przylepcem) do rozmiaru i kształtu stomii – zbyt duży otwór powoduje dostawanie się żrącej treści jelitowej między ileostomię a brzeg przylepca, a w efekcie podrażnienia skóry i przeciekanie bądź odklejanie się worka stomijnego. Skórę wokół stomii należy myć jedynie czystą wodą, ewentualnie z dodatkiem szarego mydła. Bardzo przydatne w pielęgnacji skóry wokół ileostomii są rozmaite środki pomocnicze, dostępne w ramach limitu na sprzęt stomijny:
Worki ileostomijne mają tę zaletę w porównaniu z kolostomijnymi, że są otwierane u dołu, dzięki czemu gdy woreczek wypełnia się, można go opróżniać bez konieczności wymiany na nowy.
Ileostomicy, w przeciwieństwie do pacjentów z kolostomią, nie mogą wykonywać irygacji, które pozwalają na częściową regulację wypróżnień.
W razie problemów z pielęgnacją stomii i doborem odpowiedniego sprzętu stomijnego, należy skontaktować się z pielęgniarką stomijną bądź chirurgiem.
Powikłania ileostomii.
Dermatologiczne.
Miejscowe powikłania dermatologiczne występują bardzo często po wyłonieniu ileostomii, szczególnie w początkowym okresie, gdy przetoka wydziela większe ilości drażniącej treści, a także w przypadku nieprawidłowej pielęgnacji skóry wokół stomii.
Treść wydostająca się z ileostomii, czyli światła jelita cienkiego, stale jest płynna lub półpłynna i zawiera duże ilości kwasów żółciowych i soku trzustkowego, które niszczą skórę w okolicy przetoki, dlatego ileostomicy, dużo częściej niż pacjenci posiadający inne stomie, mogą mieć problemy z nadżerkami skóry wokół stomii oraz nieszczelnością sprzętu stomijnego, co niekiedy bardzo utrudnia codzienne życie.
Podrażnienia skóry wokół stomii mogą być spowodowane zarówno żrącym działaniem treści jelitowej, mającej kontakt ze skórą, jak i miejscowymi reakcjami alergicznymi na składniki płytki worka stomijnego lub środków pomocniczych (past, pudrów itp.). Uczulenia na sprzęt stomijny zdarzają się jednak coraz rzadziej, nowoczesny sprzęt wykonywany jest z substancji hypoalergicznych.
Chirurgiczne.
Powikłania chirurgiczne występują znacznie rzadziej, należą do nich:

</doc>
<doc id="471141" url="https://pl.wikipedia.org/wiki?curid=471141" title="Colonia Güell">
Colonia Güell

Colonia Güell (dokładnie znaczy Kolonia Güella) - zrealizowany tylko w części (w latach 1908-1916) projekt osiedla robotniczego w Santa Coloma de Cervelló (ul. Reixach), 20 km od Barcelony. 
Projekt ten wykonał Antoni Gaudí dla swojego długoletniego przyjaciela, Eusebi Güella, przemysłowca barcelońskiego. Architekt pracował nad nim już od 1898 roku a w dziesięć lat później przystąpiono de realizacji. Jest to jeden z najciekawszych i najorginalniejszych jego projektów. Z powodu śmierci Güella projekt zarzucono - ukończono jedynie kryptę kościoła dla robotników.
Antoni Gaudí chciał aby kościół wtopił się w otoczenie. Nadał mu szaro-brązową barwę, co powoduje jego stopienie się ze wzgórzem, na którym stoi. Kolumnom zewnętrznym starał się nadać kształt rosnących pni, natomiast sufity pomiędzy nimi zamalował na barwę niebiesko-białą, co miało stanowić aluzję do nieba. Gaudí zawarł tym sposobem swój pogląd na "drogę" chrześcijanina. W środkowej części krypty na uwagę zasługuje sklepienie, stylizowane na kształty wyrzeźbione przez naturę - daje to efekt prawdziwej groty. Potęgują go jeszcze specjalnie obłupane pochylone kolumny i ściany.
Ten projekt jako pierwszy wykonał Gaudí w oparciu o wymyśloną przez siebie metodę testowania obciążeń na modelu.

</doc>
<doc id="471144" url="https://pl.wikipedia.org/wiki?curid=471144" title="Most pontonowy">
Most pontonowy

Most pontonowy – nietypowy rodzaj mostu, którego konstrukcja opiera się na połączonych pontonach, barkach lub łodziach. Chociaż tego typu przeprawy są zazwyczaj tworami tymczasowymi, niekiedy stawia się je na dłużej. Używa się ich wtedy, gdy nie można wybudować innych, droższych konstrukcyjnie mostów. Dobrym przykładem jest Most Sobieszewski. Zbudowany krótko po II wojnie światowej i używany do roku 2018.
Ewenementem był kolejowy most pontonowy na Wiśle na linii Bąkowiec−Puławy Azoty.

</doc>
<doc id="471150" url="https://pl.wikipedia.org/wiki?curid=471150" title="Zephram Cochrane">
Zephram Cochrane



</doc>
<doc id="471156" url="https://pl.wikipedia.org/wiki?curid=471156" title="Lille Europe">
Lille Europe



</doc>
<doc id="471157" url="https://pl.wikipedia.org/wiki?curid=471157" title="Reprezentacja Zambii w piłce nożnej mężczyzn">
Reprezentacja Zambii w piłce nożnej mężczyzn

Reprezentacja Zambii – kadra Zambii w piłce nożnej mężczyzn. W 2012 roku zdobyła Mistrzostwo Afryki, ale jest jedyną drużyną która dokonała tego po 1972 roku, a nie zadebiutowała jeszcze na Mistrzostwach świata.
Historia.
Największe sukcesy odnosiła na początku lat 90. Od 1990 do 1996 roku trzykrotnie stawała na podium w rozgrywkach o Puchar Narodów Afryki – dwa razy zajęła trzecie miejsce, a raz – w 1994 roku – drugie, po porażce w finale z Nigerią. Zambijczycy powtórzyli tym samym wynik sprzed dwudziestu laty, kiedy także w najważniejszym spotkaniu imprezy ulegli Zairowi.
Reprezentacja Zambii brała także udział w rozgrywkach Pucharu CECAFA (19 występów) dwukrotnie zdobywając pierwsze miejsce (1984 i 1991).
Drużyna Zambii uczestniczyła w jednej z największych tragedii w historii sportu – w kwietniu 1993 roku samolot z piłkarzami reprezentacji, lecącymi na mecz eliminacji do mistrzostw świata z Senegalem, rozbił się u wybrzeży Gabonu. Zginęło wówczas osiemnastu zawodników, trener oraz przedstawiciele Zambijskiej Federacji Piłki Nożnej.
Kilka miesięcy później drużyna "Chipolopolo" była o krok od pierwszego w historii awansu do Mundialu. Przed ostatnim meczem kwalifikacji zajmowała pierwsze miejsce w swojej grupie. Jednak porażka 0:1 z Marokiem sprawiła, że do Stanów Zjednoczonych pojechały właśnie "Lwy Atlasu".
1 kwietnia 2006 roku z funkcji selekcjonera reprezentacji Zambii zrezygnował pracujący od prawie trzech lat Kalusha Bwalya, najbardziej znany zambijski piłkarz, rekordzista pod względem liczby występów i strzelonych goli w drużynie narodowej. Jego następcą został, po raz drugi w karierze, Patrick Phiri. Od października 2011 roku przez dwa lata drużynę po raz drugi w swej karierze trenował Hervé Renard. Po nim zambijską kadrę prowadzili kolejno Patrice Beaumelle, Honour Janza, oraz George Lwandamina. Obecnym selekcjonerem kadry Zambii jest Wedson Nyirenda.
Reprezentacja Zambii zajmuje obecnie 21. miejsce na czarnym kontynencie (18 maja 2011).
12 lutego 2012 zdobyła Puchar Narodów Afryki, pokonując w finale reprezentację Wybrzeża Kości Słoniowej. 
Katastrofa lotnicza w Gabonie.
Ogromna tragedia spotkała reprezentację Zambii, kiedy wojskowy samolot (Zambian Air Force Buffalo DHC-5D, reg: AF-319) wiozący drużynę do Senegalu na mecz kwalifikacji do Mistrzostw świata w 1994 roku rozbił się późnym wieczorem 27 kwietnia 1993 roku. Podróż wymagała trzech międzylądowań przeznaczonych na zatankowanie samolotu i już podczas pierwszego z nich w Kongo zauważono problemy z silnikiem. Mimo tego, lot kontynuowano i kilka minut po starcie z drugiego postoju w Libreville jeden z silników zapalił się i przestał działać. Pilot, który był zmęczony odbytą wcześniej tego dnia podróżą z Mauritiusa, wyłączył nieodpowiedni silnik powodując spadek całej mocy samolotu podczas wznoszenia się z lotniska w Libreville, co spowodowało, że samolot runął do wody 500 metrów od brzegu.
Nikt z 30 pasażerów i załogi, włącznie z 18 piłkarzami, a także selekcjonerem i sztabem szkoleniowym, nie przeżył wypadku. Kapitan i późniejszy selekcjoner "Chipolopolo", Kalusha Bwalya, nie brał udziału w feralnym locie ponieważ przebywał w tym czasie w Holandii grając w PSV Eindhoven i próbował dostać się do Senegalu na własną rękę, by wziąć udział w meczu kwalifikacji. Oprócz niego, także Charly Musonda, wtedy gracz Anderlechtu, nie leciał z drużyną z powodu kontuzji.
Następstwa tragedii.
Stworzono nową drużynę która, prowadzona przez Bwalya, stanęła w obliczu trudnego zadania jakim było dokończenie kwalifikacji do Mistrzostw Świata, a następnie przygotowanie do nadchodzącego miesiąc później Pucharu Narodów Afryki.
Odbudowana drużyna zmieniła kurs i, pokazując ofensywny styl gry, doszli do finału przeciwko Nigerii. Zambia objęła prowadzenie w pierwszej połowie, jednak "Super Orły" szybko wyrównały i doprowadziły do zwycięstwa w drugiej połowie. Pomimo przegranej piłkarze Zambii wrócili do kraju jako bohaterowie.
Reprezentacja Zambii sprawiła prawdziwą sensację na kontynencie afrykańskim w 2012, zdobywając po raz pierwszy w historii 1. miejsce w Pucharze Narodów Afryki. Turniej ten odbywał się w Gwinei Równikowej i Gabonie, a finał rozegrano w Libreville, co miało dla Zambijczyków ogromne znaczenie symboliczne.
Lista piłkarzy, którzy zginęli.
Wśród ofiar znajdowali się także kierownicy drużyny narodowej Godfrey "Ucar" Chitalu i Alex Chola.

</doc>
<doc id="471160" url="https://pl.wikipedia.org/wiki?curid=471160" title="Parafia anglikańska w Warszawie">
Parafia anglikańska w Warszawie

Parafia św. Emmanuela (inne nazwy: "Kapelania warszawska", "Kongregacja Anglikańsko-Episkopalna") – jedyna parafia Kościoła Anglikańskiego w Polsce, znajdująca się w Warszawie. Wchodzi w skład Diecezji Europy (tzw. diecezji kontynentalnej, dawniej Diecezji Gibraltaru) Kościoła Anglii, z siedzibą na Gibraltarze. Obecnym kapelanem parafii jest ks. David Brown; towarzyszy mu ks. Felix Malibu (Izuchukwu), przedstawiciel Kościoła Nigerii (również członka Wspólnoty Anglikańskiej) oraz księża wizytujący, sporadycznie wysyłani na warszawską placówkę przez biskupa Gibraltaru.
Historia.
W roku 1926 dzięki staraniom Londyńskiego Towarzystwa Krzewienia Chrześcijaństwa wśród Żydów wybudowano anglikański kompleks misyjny wraz z kaplicą przy ul. Sewerynów 3 w Warszawie. Obiekt ten został w czasie drugiej wojny światowej uszkodzony i w 1945 na mocy decyzji Biura Odbudowy Stolicy zniszczony; na jego miejscu mieszczą się obecnie zaplecza techniczne Teatru Polskiego i budynki mieszkalne. W okresie Polski Ludowej Kościół Anglikański nie mógł odrodzić się w nowej komunistycznej rzeczywistości; należąca do niego działka została przejęta przez państwo. Od lat 80. XX wieku nabożeństwa anglikańskie były odprawiane w brytyjskiej ambasadzie, pierwotnie na potrzeby samych pracowników dyplomatycznych. Od 1996, dzięki gościnności warszawskiej hierarchii rzymskokatolickiej i na mocy decyzji prymasa Józefa Glempa, liturgia anglikańska sprawowana jest w rzymskokatolickim kościele rektorskim pw. Niepokalanego Poczęcia NMP (zwanym popularnie „kaplicą "Res Sacra Miser"”) przy ul. Krakowskie Przedmieście 62.
Teraźniejszość.
Obecnie wiernymi parafii są głównie przedstawiciele firm międzynarodowych, pracownicy placówek dyplomatycznych i kulturalnych, nauczyciele języka angielskiego oraz studenci zagraniczni, członkowie ich rodzin i inni. Liczba parafian uległa powiększeniu w ostatnich latach wraz z wejściem Polski do Unii Europejskiej. Nabożeństwa odwiedzane są również przez zagranicznych turystów różnych wyznań protestanckich.
Liturgia (w języku angielskim) wraz z Komunią św. odbywa się dwa razy w tygodniu w niedzielę (o godz. 10.30 – w budynku kościoła oraz o godz. 16 – w sali Caritas w budynku przylegającym; podczas liturgii popołudniowej gromadzą się zazwyczaj członkowie Kościoła Nigerii). W Kościele Anglikańskim każdy ochrzczony chrześcijanin, nawet nienależący do tego wyznania, może przystąpić do Komunii świętej, która udzielana jest pod dwiema postaciami. Nie ma też obowiązku spowiedzi osobistej – podobnie jak w innych Kościołach protestanckich.
Szereg nabożeństw (np. jutrznia połączona ze studiami biblijnymi, każdy wtorek o godz. 9) odbywa się również w rezydencji kapelana przy ul. Dorotowskiej.
Przy parafii działa szkółka niedzielna oraz zespół wokalny „Anglikańskie Głosy Warszawy” ("Warsaw Anglican Voices"), który prowadzi dyrektor muzyczny Kościoła Anglii w Polsce, organista parafii warszawskiej Rostislaw Wygranienko. Odbywają się koncerty organizowane przez Kościół.
Warszawska parafia anglikańska posiada strukturę instytucjonalną właściwą dla innych parafii anglikańskich - działa rada parafialna, istnieje funkcja strażników kościelnych (funkcjonariuszy parafialnych, "wardenów"), skarbnika itd.

</doc>
<doc id="471165" url="https://pl.wikipedia.org/wiki?curid=471165" title="Maria Kalergis">
Maria Kalergis

Maria Kalergis, czyli Maria Kalergis-Muchanow (ur. 7 sierpnia 1822 w Warszawie, zm. 22 maja 1874 tamże) – hrabianka, polska pianistka i mecenas sztuki, córka Fryderyka Karola Nesselrodego (1786–1868) i Tekli Nałęcz-Górskiej.
Życiorys.
W wieku 16 lat Maria została wydana za mąż za dużo starszego Jana Kalergisa. Blisko rok po ślubie wspólnie podjęli decyzję o separacji. Mimo kilkakrotnie podejmowanych prób przełamania wzajemnej niechęci aż do śmierci Jana mieszkali osobno, nie przeprowadzając formalnego rozwodu. Być może wpływ na nieudane życie małżeńskie miały przeżycia Marii z dzieciństwa. Rok po jej narodzinach rodzice rozstali się wskutek „niezgodności charakterów”. Od szóstego roku życia dziewczynka wychowywała się w Petersburgu u stryja Karola Roberta Nesselrodego. Aby odróżnić ją od stryjenki i kuzynki, które nosiły to samo imię, nazywano ją "Marie la Polonaise" (jej matka była Polką, a ojciec Niemcem). W domu stryja, pełniącego przez blisko 40 lat urząd ministra spraw zagranicznych cesarstwa rosyjskiego, otrzymała staranne wykształcenie.
Mogła rozwijać odziedziczone po rodzicach zdolności muzyczne. Przez pewien czas pobierała lekcje u Chopina, który chwalił jej talent. Oprócz francuskiego, który w owych czasach był językiem salonów, i polskiego, którego nauczyła ją matka, znała niemiecki, angielski, włoski i rosyjski.
W pamięci potomnych artystka zapisała się głównie jako wielka miłość Cypriana Kamila Norwida (Poeta sportretował ją jako Klaudię w "Nocy tysiącznej drugiej", Palmyrę w "Hrabinie Palmyrze", Lię w "Za kulisami" i Hrabinę Harrys w "Pierścieniu Wielkiej Damy"). Dla niej znajomość z młodym poetą była jednym z wielu epizodów bardzo aktywnego życia towarzyskiego. On – nieśmiały i subtelny – usuwał się w cień innych adoratorów pięknej księżnej. Przez wiele lat darzył ją uczuciem, które inspirowało jego twórczość. Ze swoich uczuć zwierzał się w listach do Marii Trębickiej, córki gen. Stanisława Trębickiego, po mężu później Faleńskiej, bliskiej przyjaciółce „białej syreny”. Zachęcony życzliwością powiernicy oświadczył się jej, ale nie został przyjęty. Maria Kalergis najprawdopodobniej stała się pierwowzorem hrabiny Marii Harrys – tytułowej wielkiej damy z tragedii "Pierścień wielkiej damy".
Od 1847 przebywała w Paryżu, a od 1857 r. znów w Warszawie. W jej salonach gościli m.in. Liszt, Wagner, de Musset, Moniuszko, Gautier, Heine (poświęcił jej poemat "Biały słoń"), Chopin. Słynna mecenaska artystów, brała czynny udział w koncertach dobroczynnych i przedstawieniach teatralnych, z których dochód przeznaczony był dla ubogich. Miała zawsze otwartą sakiewkę dla potrzebujących, znana była w tej mierze wręcz z rozrzutności. Kiedy Stanisław Moniuszko chciał wystawić "Halkę" na scenie opery warszawskiej, spotkał się ze sprzeciwem ze strony dyrektora Siergieja Muchanowa, późniejszego męża Marii. Przedsięwzięcie udało się dzięki interwencji Marii. W 1858 roku, trzy miesiące po premierze dzieła, również z jej inicjatywy zorganizowano koncert na rzecz Moniuszki, który miał wówczas kłopoty finansowe. Zebrane pieniądze – 25 tysięcy złotych polskich – pozwoliły kompozytorowi na zaspokojenie podstawowych potrzeb oraz na wymarzoną podróż za granicę. Dzięki temu koncertowi uzyskał też poparcie najwyższych dygnitarzy rosyjskich w Warszawie.
Maria Kalergis wywarła istotny wpływ na rozwój kultury muzycznej w Warszawie. Przyczyniła się do otwarcia Instytutu Muzycznego w Warszawie (późniejszego Konserwatorium), była współzałożycielką (m.in. obok Stanisława Moniuszki) warszawskiego Towarzystwa Muzycznego, zawiązku późniejszej Filharmonii Warszawskiej.
Jan Kalergis zapewnił Marii dostatnie życie. Po rozstaniu z nim miała do swojej dyspozycji spory jak na owe czasy majątek, umożliwiający jej podróżowanie po całej Europie (mieszkała m.in. w Petersburgu, Warszawie, Paryżu, Baden-Baden). W latach 1857–1871 wielokrotnie występowała jako pianistka.
Po śmierci męża wyszła za młodszego od niej o 10 lat Siergieja Muchanowa, dyrektora rządowych teatrów warszawskich. Był on przy niej w ciężkich chwilach choroby i z oddaniem pielęgnował ją do ostatnich dni. Najprawdopodobniej wtedy, czując nadchodzący kres życia, Maria zniszczyła posiadaną korespondencję. Do dziś natomiast zachowały się listy pisane przez nią do córki, zięcia, przyjaciół. Pozwalają zrekonstruować wiele faktów dotyczących jej biografii, są również źródłem wiedzy o epoce. Pochowana została na cmentarzu Powązkowskim (Aleja Katakumbowa, grób 20/21). Wnuk Marii Kalergis, hr. Jan Henryk Maria Coudenhove, rozszerzył za zezwoleniem cesarza Franciszka Józefa nazwisko na Coudenhove-Calergi. Żonaty był z Japonką Mitsu Aoyama. Ich syn, hr. Richard Coudenhove-Kalergi, założył w 1923 Unię Paneuropejską.

</doc>
<doc id="471167" url="https://pl.wikipedia.org/wiki?curid=471167" title="Pałac Elizejski">
Pałac Elizejski

Pałac Elizejski () – obiekt znajdujący się w Paryżu przy "rue du Faubourg Saint Honoré" (nr 55) nieopodal Pól Elizejskich, będący oficjalną rezydencją prezydenta Francji oraz miejscem posiedzeń Rady Ministrów. Ważni goście podczas wizyt międzynarodowych lokowani są w pobliskim pałacu "Hôtel de Marigny".
Historia Pałacu Elizejskiego rozpoczęła się od architekta Armanda Klaudiusza Molleta, który posiadał nieruchomość tuż przy drodze do miasteczka Roule (wtedy na zachód od Paryża, a obecnie przy ulicy Faubourg Saint-Honoré). Z tyłu nieruchomości znajdowały się ziemie królewskie. Architekt sprzedał swoją nieruchomość w 1718 Henrykowi Ludwikowi de La Tour d’Auvergne, hrabiemu Évreux, z którym zawarł umowę, że zaprojektuje mu dom odpowiedni dla królewskiego dworzanina – z przodu będzie dziedziniec, a z tyłu ogrody. "Hôtel d'Évreux" został skończony i ozdobiony w 1722 i mimo że od tego czasu wielokrotnie był przebudowywany, nadal jest świetnym przykładem stylu z czasów regencji. W chwili śmierci hrabiego w 1753, pałac był jednym z najbardziej podziwianych w całym Paryżu i dlatego kupił go król Ludwik XV Burbon jako rezydencję dla swojej metresy Madame Pompadour. Przeciwnicy metresy okazywali jej swoją nienawiść wypisując wciąż na bramie ten sam napis: „Dom dziwki króla”.
Po śmierci Madame Pompadour pałac wrócił do domeny królewskiej, aż do 1773, kiedy został kupiony przez zamożnego bankiera dworskiego – Nicolasa Beaujon, najbogatszego człowieka we Francji, który potrzebował dla siebie „wiejskiego domku” (wtedy Pałac Elizejski znajdował się poza Paryżem). W pałacu bankier trzymał prywatną kolekcję dzieł najwspanialszych malarzy, a żeby jeszcze bardziej go upiększyć zatrudnił architekta Étienne-Louis Boullée. Beaujon był właścicielem pałacu aż do swojej śmierci, potem gmach przeszedł na własność króla Ludwika XVI Burbona.
Podczas wielkiej rewolucji francuskiej i wojen napoleońskich, pałac stracił na znaczeniu i został przekształcony w magazyn mebli i drukarnię. W 1814 Rosjanie, którzy okupowali Paryż, urządzili sobie tam swoją siedzibę. Dawne znaczenie Hôtel d’Évreux odzyskał w czasie stu dni Napoleona, kiedy stał się oficjalną siedzibą władz Napoleona. Po 1816 upomniał się o niego król Ludwik XVIII Burbon. W czasie drugiej republiki pałac zmienił nazwę na "Élysée National" i został oficjalną rezydencją prezydenta republiki.

</doc>
<doc id="471169" url="https://pl.wikipedia.org/wiki?curid=471169" title="Flaga Galicji">
Flaga Galicji

Flaga Galicji – flaga w formie prostokątnego pasa tkaniny o proporcjach 2:3, barwy białej z biegnącym ukośnie błękitnym pasem i umieszczonym w centrum herbem Galicji, stanowiąca jeden z symboli tej hiszpańskiej tzw. wspólnoty autonomicznej. 
Flaga w tej formie została przyjęta 5 maja 1984 roku.
Niekiedy używana jest wersja flagi pozbawiona herbu.
Symbolika.
Biel i błękit są barwami Najświętszej Marii Panny. Powszechnie uważa się, że wzór flagi zapożyczono z bandery miasta portowego A Coruña. 
Znajdujące się w herbie kielich mszalny i hostia są dodatkowym podkreśleniem chrześcijaństwa. Hostia jest szara, ponieważ w heraldyce biel oznacza srebro. Herb wieńczy korona królewska przypominająca, że "monarcha jest pomazańcem Bożym".

</doc>
<doc id="471190" url="https://pl.wikipedia.org/wiki?curid=471190" title="Wollastonit">
Wollastonit

Wollastonit – minerał z gromady krzemianów. 
Nazwa pochodzi od nazwiska angielskiego wynalazcy, lekarza, fizyka, botanika, mineraloga i chemika Williama Hyde’a Wollastona (1766-1828), który po raz pierwszy opisał ten minerał.
Charakterystyka.
Właściwości.
Minerał kruchy, sporadycznie przezroczysty, azbestopodobny, włóknisty. Czasami zawiera domieszki: magnezu, żelaza, manganu. Tworzy kryształy słupkowe, pręcikowe, igiełkowe, rzadziej tabliczkowe. Występuje w skupieniach zbitych, skorupowych, pręcikowych, blaszkowych, pierzastych, spilśnionych.
Substancja CaO•SiO2 tworzy trzy polimorfy: trójskośny "wollastonit-1T", jednoskośny "wollastonit-2M", oraz powyżej 1126oC "pseudowollastonit", który jest już krzemianem pierścieniowym.
Chemizm.
Wollastonity teoretycznie zawierają 51,71% SiO2 i 48,29% CaO. Występują też domieszki diadochowe: ok. 9,5% FeO, i 1,3% MnO. Obecny bywa także magnez.
Geneza.
Jest produktem metamorfizmu kontaktowo-metasomatycznego skał węglanowych, głównie wapieni.
Występowanie.
Minerał skał zmetamorfizowanych kontaktowo. Należy do grupy minerałów rzadkich, występuje tylko w niektórych rejonach Ziemi.
Miejsca występowania:
Zastosowanie.
Wykorzystywany w przemyśle ceramicznym (do wyrobu płytek i dachówek), papierniczym, metalurgicznym i farbiarskim. Jest doskonałym izolatorem elektrycznym.
Jest atrakcyjnym kamieniem kolekcjonerskim. Niekiedy używany jest do wyrobu biżuterii.

</doc>
<doc id="471191" url="https://pl.wikipedia.org/wiki?curid=471191" title="Blanche Bingley">
Blanche Bingley

Blanche Bingley, zamężna Hillyard (ur. 3 listopada 1863 w Londynie, zm. 6 sierpnia 1946) – brytyjska tenisistka, sześciokrotna zwyciężczyni Wimbledonu w grze pojedynczej.
Kariera tenisowa.
Grała w tenisa w klubie sportowym z londyńskiej dzielnicy Ealing – "Ealing Lawn Tennis &amp; Archery Club". W 1884 uczestniczyła w inauguracyjnym turnieju wimbledońskim kobiet, dochodząc do półfinału. Rok później wygrała rywalizację pretendentek (tzw. "All Comers") i stanęła do walki z broniącą tytułu Maud Watson, jednak właściwy finał ("challenge round") przegrała 1:6, 5:7. Pierwsze zwycięstwo wimbledońskie w grze pojedynczej odniosła w 1886, rewanżując się Watson 6:3, 6:3. W kolejnych latach wielokrotnie występowała w meczach finałowych, przystępując do nich albo jako obrończyni tytułu, albo zwyciężczyni turnieju pretendentek. Zwycięstw w grze pojedynczej odniosła łącznie sześć, siedmiokrotnie kończyła mecz finałowy jako pokonana. Pięciokrotnie lepsza od niej w finale okazywała się Lottie Dod (najmłodsza mistrzyni Wimbledonu w 1887). Od 1888 występowała pod nazwiskiem małżeńskim Hillyard (mąż George Hillyard pełnił w latach 1907–1924 funkcję sekretarza "All England Lawn Tennis &amp; Crocquet Club", organizatora turnieju wimbledońskiego).
Ostatni finał w grze pojedynczej osiągnęła w wieku 38 lat, w 1901. Starty kontynuowała w kolejnych latach, jeszcze w 1906 wygrywając (po raz drugi w karierze po 1899) grę podwójną. Ostatni raz uczestniczyła w Wimbledonie w 1912. Z powodzeniem startowała także w turniejach poza Anglią, wygrywając trzykrotnie międzynarodowe mistrzostwa Irlandii (1888, 1894, 1897) i dwukrotnie międzynarodowe mistrzostwa Niemiec (1897, 1900).
W 2013 roku została przyjęta do Międzynarodowej Tenisowej Galerii Sławy.

</doc>
<doc id="471193" url="https://pl.wikipedia.org/wiki?curid=471193" title="Tuscaloosa">
Tuscaloosa

Tuscaloosa – miasto w Stanach Zjednoczonych, w stanie Alabama, nad rzeką Black Warrior. W 2006 roku ludność miasta wynosiła 83 057 mieszkańców, a zespołu miejskiego 116 324 mieszkańców. Założone w 1816 roku, prawa miejskie od 1819 roku. Zakłady przemysłu papierniczego, drzewnego, chemicznego, elektronicznego.

</doc>
<doc id="471194" url="https://pl.wikipedia.org/wiki?curid=471194" title="Liście spichrzowe">
Liście spichrzowe

Liście spichrzowe – przekształcone liście przechowujące składniki pokarmowe. Takie liście występują np. w cebulach u bylin czy w główce kapusty warzywnej głowiastej. Pełnią funkcję organów spichrzowych. Charakteryzują się dużą grubością i dobrze wykształconym miękiszem spichrzowym. Zazwyczaj nie posiadają ciałek zieleni, lub występują one tylko w zewnętrznej warstwie liści wystawionych na działanie słońca.

</doc>
<doc id="471195" url="https://pl.wikipedia.org/wiki?curid=471195" title="Casa Milà">
Casa Milà

Casa Milà ("La Pedrera", dom Mili) – budynek w Barcelonie powstały w latach 1906-1910. Znajduje się na rogu ulic Passeig de Grácia i Provença, w środkowej części miasta, w dzielnicy Eixample.
Projekt.
Zaprojektował go i wykonał Antoni Gaudí dla przedsiębiorcy Pere Mili i jego żony. Jest to najbardziej dojrzały i ostatni projekt „świecki” tego architekta. Casa Milá, jak pragnął sam Gaudí, miała być odpowiedzią na brak interesujących budynków w mieście. Ze względu na prezencję (budynek wygląda jak potężny skalny blok) barcelończycy przezwali go "La Pedrera", co znaczy "Kamieniołom".
W projekcie tym Gaudí nie używał, lub używał minimalnie, prostej kreski. Powoduje to, że fasada budynku przypomina wzburzone morze. Wygląda ciężko i monumentalnie choć wzniesiona jest z cienkich wapiennych płyt. Balkony zdobią kute z żelaza balustrady przybierające kształt dzikich chaszczy. Ozdobą fasady głównej są również specjalnie rozmieszczone ptaki, które maja sprawiać wrażenie szykujących się do odlotu. W środku budowli widać dbałość Gaudíego o szczegóły; każdy sufit posiada własną formę gipsową. Godne uwagi są też liczne mozaiki i stolarka. Na dachu architekt stworzył kominy przypominające kształtem dym. Całość wzniesiona została na nowatorskiej konstrukcji słupowo-belkowej, która jest wykonana w taki sposób, aby zmniejszyć ilość przekrojów (spowodowane było to niemożliwością opłacenia droższych materiałów)
Casa Milà nie została skończona z powodów zatargów z inwestorem. Pomimo to uważa się ją powszechnie za najpełniejsze dzieło Gaudíego, w którym zastosował w pełni owoce swego doświadczenia.

</doc>
<doc id="471201" url="https://pl.wikipedia.org/wiki?curid=471201" title="Pamina">
Pamina

Pamina – postać fikcyjna, uprowadzona przez Sarastra córka Królowej Nocy, bohaterka dwuaktowego singspielu Wolfganga A. Mozarta z librettem Emanuela Schikanedera "Czarodziejski flet (KV 620)". 
Partia Paminy przeznaczona jest dla operowych sopranów. Pierwszą wykonawczynią roli Paminy w czasie światowej prapremiery dzieła, jaka miała miejsce w Theater im Freihaus auf der Wieden w Wiedniu 30 września 1791, była Anna Gottlieb.

</doc>
<doc id="471203" url="https://pl.wikipedia.org/wiki?curid=471203" title="Akt urodzenia">
Akt urodzenia

Akt urodzenia – akt stanu cywilnego stwierdzający fakt narodzin dziecka. Dokument ten jest tworzony i przechowywany przez urząd stanu cywilnego na którego obszarze działania (właściwość miejscowa) stwierdzono urodzenie. 
Stanowi on wyłączny dowód tego zdarzenia możliwy do obalenia tylko przez procedurę sprostowania lub unieważnienia aktu. W akcie urodzenia odnotowuje się imię i nazwisko dziecka, jego płeć, państwo, datę i miejsce urodzenia, imiona, nazwiska i nazwiska rodowe rodziców, daty i miejsca ich urodzin, dane zgłaszającego urodzenie i ewentualnie biegłego lub tłumacza.
W przypadku, gdy dziecko urodzi się martwe fakt ten należy zgłosić w przeciągu 3 dni, sporządzany jest wówczas akt urodzenia ze stosowną adnotacją (nie sporządza się wówczas aktu zgonu).
Do końca lutego 2015 r. akt urodzenia był częścią księgi stanu cywilnego. Przechowywano go tylko w urzędzie stanu cywilnego lub archiwum państwowym. Od 2015 r. akty urodzenia są przenoszone do rejestru stanu cywilnego. Obywatele mogą w pewnych przypadkach otrzymać odpis aktu urodzenia. Odpisy takie potocznie nazywane są "aktem urodzenia".
Prawo w zakresie aktów urodzenia jest regulowane w Polsce przez ustawę z dnia 28 listopada 2014 r. Prawo o aktach stanu cywilnego (). Przed 1 marca 2015 r. obowiązywała ustawa z dnia 29 września 1986 r. — Prawo o aktach stanu cywilnego (, z późn. zm.). 
Historia.
Początkowo dokumenty poświadczające pochodzenie (a co za tym idzie prawo do dziedziczenia), były tworzone tylko na potrzeby warstwy szlacheckiej.
Przed 1918 rokiem zdecydowana większość aktów urodzenia była wystawiana przez instytucje religijne – parafie katolickie, prawosławne i synagogi. Księża czy rabini w zakresie wystawiania aktów urodzenia i zgonu mieli uprawnienia urzędników państwowych. Nie rozróżniano pojęcia aktu chrztu od aktu urodzenia. Na terenach różnych zaborów obowiązywał różny język urzędowy przy tworzeniu tego typu dokumentów. Na ziemiach zaboru pruskiego akty urodzenia sporządzano w języku niemieckim. W Księstwie Warszawskim, a następnie w Królestwie Polskim akty urodzenia były wystawiane w latach 1808-1868 w języku polskim, następnie w latach 1868-1915 sporządzano je po rosyjsku. Po utworzeniu na terenie Królestwa Polskiego w 1915 r. Generalnego Gubernatorstwa Warszawskiego i Generalnego Gubernatorstwa Lubelskiego, akty urodzenia zaczęto ponownie sporządzać w języku polskim.
W przypadku ludności narodowości żydowskiej, na terenie zaboru rosyjskiego i pruskiego, urodzenia dzieci płci żeńskiej nie były rejestrowane. Akty urodzenia były wystawiane dopiero po kilku latach, niejako „przy okazji” (np. ślubu czy konieczności wystawienia aktu urodzenia dla brata).

</doc>
<doc id="471207" url="https://pl.wikipedia.org/wiki?curid=471207" title="Lodownia">
Lodownia

Lodownia, lodnia – pomieszczenie lub osobny budynek służące do przechowywania wyłącznie lodu lub śniegu. Lodownie były lokalizowane blisko chłodni, w których przechowano produkty łatwo psujące się bez udziału agregatów chłodniczych, albo były jednocześnie chłodnią. W lodowniach i chłodniach uzyskiwano stałą temperaturę 4°C.
Historia.
Przez długi czas lodownie ze względu na koszty budowy i utrzymania były dobrem luksusowym, na który mogły sobie pozwolić bogate rodziny, wyższe sfery. Upowszechnienie dużych lodowni spowodowało wzrost zapotrzebowania na lód naturalny. Wielka Brytania pod koniec XIX wieku importowała rocznie ok. 500 000 ton lodu naturalnego. Natomiast jego roczne zużycie w Stanach Zjednoczonych ok. 1890 roku wynosiło 25 milionów ton.
W 1862 r. skonstruowano pierwszą chłodziarkę mechaniczną. Wraz z rozwojem chłodnictwa mechanicznego zmniejszała się konieczność gromadzenia i przechowywania lodu naturalnego, ponieważ zaczęto produkować go na bieżąco. Pierwsza fabryka sztucznego lodu powstała w Cleveland (USA). Kolejne powstawały w Anglii (1857 r.), Francji (1858 r.) i Japonii (1872 r.). Upowszechnienie się chłodziarek mechanicznych ostatecznie zdecydowało o zaniku zainteresowania lodowniami i chłodniami lodowymi
Budowa.
Lodownie stanowiły osobny budynek lub były zakładane w murowanych piwnicach w zagłębieniach terenu, w miejscach zaciemnionych, blisko zabudowań ludzkich. W terenie podmokłym były budowane na powierzchni lub lekkim zagłębieniu.
Wnętrze często z półkolistym sklepieniem było wzmocnione kamieniem, z muru wystawały haki, na których wieszano mięso. Lodownia była wyposażona w kanał odprowadzający wodę z topniejącego lodu. Do lodowni prowadził przeważnie długi korytarz z parą drzwi.
Lód.
Chłodzenie produktów w chłodni odbywało się za pomocą lodu naturalnego. Lód był pozyskiwany zimą ze stawów, jezior i rzek w postaci tafli i brył. Jeśli nie było doń dostępu, ubijano śnieg i polewano go wodą, by po zamrożeniu stworzył bryłę lodu.
Lód do lodowni był zwożony saniami i ustawiany na drewnianych półkach, a następnie izolowany przez przykrycie słomą, trocinami, mchem lub sitowiem.

</doc>
<doc id="471210" url="https://pl.wikipedia.org/wiki?curid=471210" title="Urząd stanu cywilnego">
Urząd stanu cywilnego

Urząd stanu cywilnego (USC) – jednostka organizacyjna wchodząca w skład urzędu gminy, powołana ustawą Prawo o aktach stanu cywilnego do rejestracji zdarzeń dotyczących urodzeń, zawieranych związków małżeńskich i zgonów. Pojedyncza gmina stanowi okręg USC, jednakże wojewoda może w jednej gminie utworzyć kilka USC, a także połączyć kilka gmin w jeden okręg USC. Kierownika USC powołuje odpowiednio wójt, burmistrz lub prezydent miasta.
Historia.
Początkowo nie istniały osobne urzędy państwowe, rejestrujące stan cywilny. Kościół katolicki pod koniec XVI wieku wprowadził na swoje potrzeby instytucję ksiąg metrykalnych, z czasem księgi takie zaczęły prowadzić inne wyznania. Tendencja do prowadzenia osobnej rejestracji świeckiej pojawiła się od końca XVIII wieku. Początkowo proboszczowie parafii stali się urzędnikami stanu cywilnego (w zaborze austriackim od 1782, w pruskim od 1794, w rosyjskim oficjalnie od 1825).
W okresie Księstwa Warszawskiego sprawy stanu cywilnego regulował od 1 maja 1808 Kodeks Napoleona. Stanowił on, że małżeństwo zawierane jest publicznie przed urzędnikiem stanu cywilnego, ma charakter cywilny, a sprawy małżeńskie przekazane zostają sądom świeckim, które miały także orzekać o jego nieważności lub rozwodzie. Obrządek religijny małżeństwa pozostawiono poza sferą zainteresowania państwa.
W Polsce dopiero w XIX wieku powstały obecne dzisiaj „urzędy stanu cywilnego”. Pojawiły się na ziemiach zaboru pruskiego w 1874. Urzędnikami stanu cywilnego byli burmistrzowie lub wójtowie. Przedmiotem rejestracji były trzy rodzaje zdarzeń: urodzenia, śluby i zgony. Każdy urząd prowadził równolegle dwa rejestry: rejestr główny (unikat, pozostawiany w siedzibie urzędu) i rejestr poboczny (duplikat, corocznie przekazywany do sądu obwodowego). W księgach metrykalnych znajdują się czasami dokumenty dostarczane w celach dowodowych (np. odpisy akt metrykalnych ze zdarzeń wcześniejszych, w tym także odpisy zagranicznych aktów stanu cywilnego, które zostały poddane transkrypcji do miejscowych ksiąg, celem wprowadzenia ich do obiegu prawnego) tzw. alegata. 
W dwudziestoleciu międzywojennym zachowano systemy z poszczególnych dawnych państw zaborczych. 
Dopiero w Polsce Ludowej w 1946 wprowadzono jednolitą świecką rejestrację stanu cywilnego. Te zmiany doprowadziły do ostrego konfliktu między władzami kościelnymi a państwowymi. Głównym przedmiotem sporu było wprowadzenie ślubów cywilnych i rozwodów. Duchowni, którzy dotychczas prowadzili księgi USC, zachowali przejściowo księgi z lat 1890–1945 i mogli z nich wydawać wypisy. W 1949 posiadane księgi przekazali do USC, a wydawane przez nich wypisy w 1955 straciły ważność pod względem prawnym. W 1960 r. w Polsce funkcjonowało około 3000 urzędów stanu cywilnego. Akt sporządzał kierownik USC lub jego zastępca, a ustawa określała dane, które wpisywał do aktu. Akta urodzenia lub zgonu sporządzano na podstawie zgłoszeń. Urodzenie dziecka należało zgłosić w ciągu 14 dni, a zgon osoby w ciągu 3 dni. Małżeństwo zawierane było w uroczystej formie przez złożenie zgodnych oświadczeń przed kierownikiem USC. Już od 1946 zawarcie ślubu religijnego nie miało mocy prawnej, a od 1958 nie wolno było udzielić ślubu kościelnego osobom, które wcześniej nie zawarły małżeństwa w USC. Zmiany w aktach mogły być dokonywane jedynie na podstawie orzeczeń sądowych i dotyczyły najczęściej wpisów o zmianie nazwiska, rozwiązaniu małżeństwa itp..
Po przemianach społeczno-gospodarczych przepisy dotyczące USC nie uległy większym zmianom, wspomnieć jednak należy o wprowadzeniu w 1993 tzw. małżeństwa konkordatowego.

</doc>
<doc id="471229" url="https://pl.wikipedia.org/wiki?curid=471229" title="Antonio Lindback">
Antonio Lindback



</doc>
<doc id="471233" url="https://pl.wikipedia.org/wiki?curid=471233" title="Kandelabr">
Kandelabr

Kandelabr – duży, stojący, kilkuramienny świecznik; także: ozdobna, kilkuramienna latarnia uliczna.
Kandelabry-świeczniki wykonywane były głównie z metalu i znano je już w starożytności. Pod koniec XVII wieku popularne były dwuramienne, w XVIII trójramienne, a w XIX wykonywano też kilkunastoramienne. Świecznik był zbudowany z podstawy, trzonu i najczęściej zdejmowanej nastawy z ramionami. Rokokowe kandelabry charakteryzowały się trzonami w kształcie postaci lub plastycznie uformowanej rośliny, a w pierwszej połowie XIX wieku kariatydy trzymającej nastawę w uniesionych rękach.
Świecznik zwany powszechnie „siedmioramiennym” – menora – stał się w starożytności symbolem judaizmu. Jego dokładny kształt został objawiony Mojżeszowi przez Boga (por. ) w czasie pobytu Izraelitów na pustyni, w drodze z Egiptu do Ziemi Obiecanej, około XVI-XII wieku p.n.e. Miał on służyć do oświetlania świętego Przybytku, mieszkania Boga pośród Jego Ludu. Bóg mówi tu nie o siedmiu, ale o sześciu ramionach, wychodzących z trzonu: trzy ramiona wychodzące z trzonu w prawo i trzy w lewo. Ponieważ na szczycie trzonu i każdego z ramion znajdowała się jedna lampa oliwna, zatem menora ma w sumie siedem lamp, umieszczonych na szczycie siedmiu elementów konstrukcyjnych i z tego powodu zazwyczaj nazywana jest świecznikiem siedmioramiennym.
Z kolei świecznik dziewięcioramienny (chanukija) jest używany podczas żydowskiego święta Chanuka.

</doc>
<doc id="471235" url="https://pl.wikipedia.org/wiki?curid=471235" title="Blanche Bingley Hillyard">
Blanche Bingley Hillyard



</doc>
<doc id="471236" url="https://pl.wikipedia.org/wiki?curid=471236" title="Franciszek Ksawery Branicki">
Franciszek Ksawery Branicki

Franciszek Ksawery Branicki herbu Korczak (ur. ok. 1730 w Barwałdzie, zm. 1819 w Białej Cerkwi) – pierwszy generał adiutant królewski w 1764 roku, minister wojny w Straży Praw, generał artylerii litewskiej w latach 1768–1773, hetman polny koronny w 1773–1774, hetman wielki koronny w latach 1774–1793, generał lejtnant wojsk koronnych od 1764, podstoli koronny 1764–1766, generał Imperium Rosyjskiego od 1795, poseł na sejm w 1752 i sejm konwokacyjny (1764), łowczy koronny w 1766 roku, starosta halicki w latach 1763–1767.
Przeciwnik reform Sejmu Czteroletniego i Konstytucji 3 Maja, współtwórca konfederacji targowickiej, w czasie insurekcji kościuszkowskiej uważany za wielkiego zdrajcę i skazany "in effigie" na karę śmierci.
Życiorys.
Był synem Piotra, chorążego halickiego, i Walerii z Szembeków, kasztelanki oświęcimskiej. W 1754 roku został szlachcicem komnaty, a na przełomie 1754/1755 roku szambelanem Augusta III Sasa. Karierę zaczynał jako żołnierz w wojnie siedmioletniej w wojsku rosyjskim, następnie francuskim. Odznaczył się między innymi pod Sarbinowem (Zorndorf) w 1758 roku dowodząc szwadronem rosyjskiej kawalerii. Za zasługi w wojsku francuskim Ludwik XV uhonorował go tytułem hrabiowskim (w Polsce do zaborów tytuł nieuznawany). W 1765 roku został kawalerem Orderu Świętego Stanisława.
Był posłem na sejm 1762 roku. Wybrany sędzią kapturowym ziemi halickiej w 1764 roku. Konsyliarz konfederacji Czartoryskich w 1764 roku. W 1764 roku był elektorem Stanisława Augusta Poniatowskiego z ziemi halickiej i posłem tej ziemi na sejm elekcyjny. Był posłem na sejm koronacyjny 1764 roku z ziemi zakroczymskiej. Komisarz z rycerstwa w Komisji Wojskowej Koronnej w latach 1765–1770. W 1766 roku, w wyniku pojedynku na pistolety ze słynnym Giacomo Casanovą, przebywającym wówczas w Polsce, został ciężko zraniony w brzuch. W 1766 roku był posłem na Sejm Czaplica z ziemi halickiej.
Był członkiem konfederacji radomskiej 1767 roku. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku za którego odpowiada król, poseł ziemi sochaczewskiej na sejm 1767 roku. W 1767 roku jako poseł na Sejm Repninowski z ziemi sochaczewskiej, wszedł w skład delegacji, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej.
Jako regimentarz, na czele wiernych Stanisławowi Augustowi Poniatowskiemu wojsk koronnych pomagał w latach 1768–1772 tłumić konfederację barską. 19 czerwca 1768 wraz z wojskami rosyjskimi zdobył Bar.
W 1770 roku wobec kryzysu w stosunkach z Rosją, Stanisław August Poniatowski mianował go swym posłem w Rosji, bez porozumienia z Czartoryskimi. 18 stycznia 1771 roku Branicki dotarł do Petersburga. Stamtąd ostrzegł króla Stanisława, że jeśli misja rosyjska w Warszawie i jej szef Kasper von Saldern nie porozumieją się z Polakami, nastąpi rozbiór, i tak też się stało. W 1772 udał się z misją dyplomatyczną do Paryża. Za te zasługi Stanisław August Poniatowski nadał mu starostwo białocerkiewskie i mianował hetmanem wielkim koronnym. Na Sejmie Rozbiorowym 1773–1775 został członkiem Komisji Rozdawniczej Koronnej, ustanowionej dla likwidacji majątku skasowanego w Rzeczypospolitej zakonu jezuitów. Członek konfederacji Andrzeja Mokronowskiego w 1776 roku.
Na sejmie 1778 roku został konsyliarzem Rady Nieustającej. Członek Departamentu Wojskowego Rady Nieustającej w 1779 roku.
Był członkiem konfederacji Sejmu Czteroletniego. Był przewodniczącym Komisji Wojskowej Obojga Narodów w 1788 roku. W lipcu 1791 r. w porozumieniu z Grigorijem Potiomkinem zorganizował porwanie z Łazienek króla Stanisława Augusta, którego jednak nie udało się przeprowadzić. Przeciwnik reform Sejmu Czteroletniego i Konstytucji 3 Maja, współtwórca konfederacji targowickiej. Figurował na liście posłów i senatorów posła rosyjskiego Jakowa Bułhakowa w 1792 roku zawierającej wykaz osób, na które Rosjanie mogą liczyć przy rekonfederacji i obaleniu dzieła 3 maja. Przez całą swoją karierę jeden z przywódców patriotycznego stronnictwa prorosyjskiego.
Konserwatysta stojący murem za biskupem Kajetanem Sołtykiem i chcący utrzymać dawne przywileje hetmańskie. Zdecydowany kontrrewolucjonista. Nie podpisał żadnego z traktatów rozbiorowych. Był konsyliarzem konfederacji generalnej koronnej w konfederacji targowickiej. Ze względu na swoją prorosyjskość z biegiem XIX wieku stał się synonimem zdrajcy tak jak i inni przywódcy konfederacji targowickiej.
Franciszek Ksawery Branicki piastował godność wielkiego łowczego koronnego, a także hetmana polnego i wielkiego hetmana koronnego. Dowodził jako generał artylerią litewską. Z buławy wielkiej koronnej zrezygnował 13 sierpnia 1793 roku. Był także generałem wojsk rosyjskich. Jako właściciel ogromnych dóbr na Ukrainie był jednym z najpotężniejszych magnatów polskich. Rezydował w Białej Cerkwi pod Kijowem, gdzie spędził ostatnie lata życia, porzuciwszy służbę państwową i wojskową.
W czasie insurekcji kościuszkowskiej Sąd Najwyższy Kryminalny skazał go na karę śmierci przez powieszenie, wieczną infamię, konfiskatę majątków i utratę wszystkich urzędów. Wobec nieobecności skazanego, wyrok wykonano "in effigie" 29 września 1794. Jego portret, wieszany na szubienicy, przedstawił nieznany nam dzisiaj malarz na obrazie pt. "Wieszanie targowiczan „in effigie”" obok oczekujących egzekucji portretów Szczęsnego Potockiego i hetmana Seweryna Rzewuskiego, których również nie udało się pojmać i skazać za zdradę ojczyzny.
W młodości awanturnik, który w 1766 pojedynkował się z Casanovą w Warszawie z powodu włoskiej tancerki, Cassaci. Żonaty (1781) z Aleksandrą Engelhardówną, siostrzenicą Grigorija Potiomkina, ulubienicą i domniemaną córką naturalną carycy Katarzyny, posiadał z nią pięcioro dzieci: córki Katarzynę, Elżbietę wydaną za Michała Woroncowa, i Zofię oraz synów Władysława i Aleksandra, zmarłego w wieku 18 lat.
Odznaczony Orderem Orła Białego (1765), rosyjskimi Orderem św. Aleksandra Newskiego i Orderem św. Andrzeja Apostoła Pierwszego Powołania (1774), starosta jaworowski w 1771 roku, starosta przemyski w 1771 roku.

</doc>
<doc id="471240" url="https://pl.wikipedia.org/wiki?curid=471240" title="Kalusha Bwalya">
Kalusha Bwalya

Kalusha Bwalya (ur. 16 sierpnia 1963 roku w Mufulirze) - były zambijski piłkarz, a obecnie trener piłkarski.
Był kapitanem reprezentacji Zambii oraz - w latach 2003-06 - selekcjonerem. Jako jedyny zawodnik drużyny narodowej nie zginął w katastrofie lotniczej w 1993 roku u wybrzeży Gabonu - nie znalazł się wówczas na pokładzie samolotu tylko dlatego, że w tym czasie rozgrywał mecz w barwach PSV Eindhoven.
Był jednym z najbardziej cenionych piłkarzy urodzonych na Czarnym Kontynencie - w 1988 roku wybrany został na najlepszego piłkarza Afryki, a w 1996 roku zajął czternaste miejsce w plebiscycie FIFA na najlepszego zawodnika na świecie.
Sukcesy piłkarskie.
W reprezentacji Zambii od 1983 do 2005 rozegrał 100 meczów i strzelił 50 bramek - drugie miejsce w rozgrywkach o Puchar Narodów Afryki w 1994 roku, trzecie w 1990 i 1996, ćwierćfinał w 1992, runda grupowa w 1986 i 1998, start w Igrzyskach Olimpijskich 1988 (faza grupowa), podczas których zdobył sześć bramek (wicekról strzelców).

</doc>
<doc id="471241" url="https://pl.wikipedia.org/wiki?curid=471241" title="New Romantic Expectation">
New Romantic Expectation

New Romantic Expectation – album polskiego zespołu jazzowego String Connection z 1983 roku.
Nagrany w dniach 7 - 14 września 1983 r. w Studio PR w Szczecinie.
Utwory.
źródło:.
Twórcy.
źródło:.

</doc>
<doc id="471246" url="https://pl.wikipedia.org/wiki?curid=471246" title="Odwzorowanie domknięte">
Odwzorowanie domknięte



</doc>
<doc id="471251" url="https://pl.wikipedia.org/wiki?curid=471251" title="Związek Walki Czynnej">
Związek Walki Czynnej

Związek Walki Czynnej (ZWC) – polska tajna organizacja wojskowa założona w czerwcu 1908 we Lwowie przez działaczy Organizacji Bojowej PPS, lecz o charakterze ponadpartyjnym, mająca przygotować walkę zbrojną o wyzwolenie Polski. Zainicjowała i kierowała organizacjami strzeleckimi, które dały początek I Brygadzie Legionów. Powołany przez Kazimierza Sosnkowskiego z inicjatywy Józefa Piłsudskiego.
Program Związku Walki Czynnej głosił, że celem organizacji jest "prowadzenie poza granicami caratu robót przygotowawczych oraz wykształcenie organizatorów i kierowników dla przyszłego powstania zbrojnego w zaborze rosyjskim. Dążąc do rewolucyjnego powstania Polski przeciw najazdowi moskiewskiemu, ZWC stwierdza, że celem zgodnych usiłowań ogółu jego członków jest Niepodległa Republika Demokratyczna".
Historia.
Piłsudski uważał, że Organizacja Bojowa Polskiej Partii Socjalistycznej stanowi "przegraną kartę historii", chciał rozpocząć "nowy okres walki".
Inicjatorem powołania Związku był Kazimierz Sosnkowski, który na bazie kół milicyjnych PPS we Lwowie rozpoczął tworzenie ponadpartyjnej organizacji o charakterze wojskowym. W skład miały wejść również członkowie niezależnych od PPS organizacji: Organizacji Wojskowej „Nieprzejednani” (Ignacy Witold Sadowski), „Związku Odrodzenia” (Władysław Sikorski), oraz lwowskie środowiska „Promienia” i Młodzieży Postępowo-Niepodległościowej. Sosnkowski podkreślał, iż inspirował się rozmową z Józefem Piłsudskim. W końcu czerwca 1908 w mieszkaniu Sosnkowskiego odbyło się zebranie, gdzie powołano organizację, którą na wniosek Mariana Kukiela nazwano „Związkiem Walki Czynnej”. Działalnością organizacji kierował coroczny Zjazd, (zwany Radą Członków) oraz Wydział złożony z: Kazimierza Sosnkowskiego, Władysława Rożena, Stefana Dąbkowskiego i Zygmunta Bohuszewicza). Organizacja miała charakter zdyscyplinowanej i centralnie zarządzanej organizacji wojskowej powiązanej z PPS-Frakcją Rewolucyjną, uważając się za siłę pomocniczą Organizacji Bojowej PPS, pozostając w ścisłej łączności. Podstawową jednostką była „szóstka”, trzy „szóstki” stanowiły „oddział”, dwa „oddziały” – „dzielnicę”. Najwyższą strukturą ZWC był „okręg” podporządkowany Wydziałowi.
Celem Związku było przygotowanie poza granicami caratu robót przygotowawczych oraz wytworzenie (zastępu) organizatorów i kierowników technicznych dla przyszłego powstania zbrojnego w zaborze rosyjskim, które miało doprowadzić do niepodległej republiki demokratycznej. Wskazywano na potrzebę połączenia celów społecznych z dążeniem do 
Początkowo Związek funkcjonował głównie jako szkoła wojskowa. W listopadzie 1908 uruchomiono we Lwowie niższy kurs wojskowy dla 54 słuchaczy i 10 wykładowców. Pierwszymi wykładowcami byli: Kazimierz Sosnkowski, „Józef”, Stefan Dąbkowski „Stefan” (wykładowca materiałów wybuchowych), Marian Kukiel „Stach” (wykładowca historii i geografii), Mieczysław Trojanowski „Ryszard” (wykładowca organizacji wojska i broni), Jerzy Ołdakowski „Orcio” (wykładowca nauki o broni), Jan Gorzechowski „Jur” (wykładowca nauki o broni), Kazimierz Możdżen „Kinto”, Władysław Sikorski „Władek”, oraz dwóch nieznanych z nazwiska. Latem 1910 uruchomiono szkołę w Krakowie, której komendantem był Henryk Minkiewicz.
W listopadzie 1908 Związek liczył 64 członków. Rozrost nastąpił w 1909 gdy powstały komórki w Krakowie, Borysławiu i Brzeżanach. W czerwcu 1909 związek zrzeszał 147 członków, z czego 105 we Lwowie, 36 w Krakowie i 6 w Borysławiu. W 1910 liczył 219 członków.
W lipcu 1909 na I Zjeździe ZWC osłabiono współpracę z PPS, oraz załagodzono radykalne postulaty społeczne. Organizacja przejęła trwałe wzorce i strukturę. Najniższą była sekcja złożona początkowo z sześciu a potem ośmiu członków na czele z chorążym. Dwie sekcje tworzyły pluton, na czele którego stał podporucznik. Cztery plutony tworzyły kompanię dowodzona przez kapitana. Zebranie – najwyższą władzę – przekształcono w Radę Główną ZWC, w której zasiadali oficerowie i ogół słuchaczy kursu wyższego. Wyższy kurs wojskowy ukończyło 67 członów Związku, otrzymując odznakę – znak oficerski „Parasol”. 
Organizacja rozrosła obejmując najpierw Galicję, miasta Europy zachodniej, potem obszar Królestwa Polskiego i zabór pruski. Jej komórki powstały nawet na terenie Rosji, obejmując zaborze rosyjskim w 1912 ok. 300 członków. W 1909 kierownictwo Związku objął formalnie Józef Piłsudski.
Związek zorganizował kilka tajnych szkół podoficerskich i oficerskich. Słuchaczy rekrutowano głównie spośród młodzieży akademickiej.
W 1910 powstały będące pod wpływem Związku organizacje jawne: Towarzystwo „Strzelec” w Krakowie i Związek Strzelecki we Lwowie, będące faktycznie organizacjami przysposobienia wojskowego. 
W 1912 Związek liczył 700–800 członków. Do 1911 w skład Wydziału wchodził przedstawiciel OB PPS Mieczysław Dąbkowski. Jednak wskutek sporów ustąpił on, zaś w PPS doszło do podziału i wyodrębnieniu się grupy PPS Opozycja, protestującej przeciw Piłsudskiemu wspierającemu działania Związku w opozycji do Wydziału Bojowego PPS.
W tymże roku 1912 dokonano reorganizacji. Na kolejnej Radzie Głównej ZWC, zlikwidowano kolektywny Wydział a powołano Komendanta Głównego – Józefa Piłsudskiego i Szefa Sztabu Głównego – Kazimierza Sosnkowskiego. Przy komendancie działała Rada Przyboczna Komendanta ZWC 
Pod ich komendą były Związek Strzelecki oraz Polskie Drużyny Strzeleckie. W 1914 Związek liczył 7239 członków, stanowiąc kadry tworzonych Legionów Polskich.
Upamiętnienie.
27 czerwca 2008 r. Sejm RP, przyjął uchwałę „w sprawie upamiętnienia 100. rocznicy powstania Związku Walki Czynnej”, o treści:

</doc>
<doc id="471254" url="https://pl.wikipedia.org/wiki?curid=471254" title="Bitwa o Hoth">
Bitwa o Hoth

Bitwa o Hoth to jedna z potyczek zbrojnych w fikcyjnym świecie "Gwiezdnych wojen" między siłami Sojuszu Rebeliantów i Imperium Galaktycznego. Stanowi ważną część fabuły filmu "".
Wstęp.
Po dekonspiracji bazy na Yavinie 4 i przedłużającym się poszukiwaniu nowej, bezpiecznej i permanentnej lokalizacji dla kwatery głównej, rebelianci osiedlili się ostatecznie na lodowej planecie Hoth. Jednak zanim jeszcze udało im się przystosować do działania tam całość posiadanego sprzętu, ich obecność została wykryta przez droida zwiadowczego - jednego z dziesiątków wysłanych przez Imperium. Intuicja i wyczucie Mocy Lorda Vadera sprawiły, że szczątkowa informacja zniszczonej przez rebeliantów sondy nie została zignorowana, lecz na Hoth udała się cała eskadra imperialna pod bezpośrednim dowództwem Kendala Ozzela, nadzorowana przez Mrocznego Lorda.
Walka.
Flocie imperialnej nie udało się uzyskać przewagi zaskoczenia - rebelianci zdążyli osłonić swoją bazę tarczą energetyczną, co uniemożliwiło bombardowanie orbitalne i zmusiło Imperium do wykorzystania sił naziemnych. Porażkę tę admirał Ozzel przypłacił życiem, a jego miejsce z nadania Lorda Vadera zajął Firmus Piett.
Od samego początku Imperium posiadało przygniatającą przewagę liczebną i w sprzęcie, w związku z czym siły naziemne Rebelii prowadziły jedynie działania opóźniające, starając się zyskać jak najwięcej czasu dla ewakuacji Kwatery Głównej. Poniosły przy tym ciężkie straty, ale zadanie swoje wykonały - większej części rebeliantów udało się umknąć z imperialnej zasadzki.
Znaczenie.
W Bitwie na Hoth Sojusz Rebeliantów utracił bardzo dużą ilość ciężkiego sprzętu oraz zaopatrzenia, poniósł też znaczące straty w ludziach i po raz kolejny utracił swoją kwaterę główną. Mimo tego jednak, bitwę uznaje się raczej za porażkę sił Imperium, którym mimo znaczącej przewagi nie udało się ani pojmać, ani zabić czołowych dowódców Sojuszu. Z pułapki umknęli między innymi Mon Mothma, Leia Organa i Luke Skywalker, a także Han Solo i Chewbacca.
Podczas bitwy po raz pierwszy wykorzystano także nowatorską taktykę zwalczania imperialnych maszyn kroczących AT-AT przy pomocy lin z harpunami.

</doc>
<doc id="471256" url="https://pl.wikipedia.org/wiki?curid=471256" title="Hoth">
Hoth

Hoth – fikcyjna planeta ze świata "Gwiezdnych wojen". Jest szóstą planetą w odległym systemie słonecznym o tej samej nazwie, pokryta jest wiecznym lodem i śniegiem, ma liczne księżyce i bombardowana jest przez meteoryty z pobliskiego pasa asteroid. Zamieszkują ją m.in. wampy oraz tauntauny. Na samej planecie rosną także mchy, porosty oraz anemiczne gatunki traw (rosną głównie w lodowych jaskiniach). Dzień na planecie trwa 23 standardowe godziny, rok 549 lokalnych dni.
Planeta jest w "" sceną wielkiej bitwy między siłami Sojuszu Rebeliantów i Imperium Galaktycznego. Sceny rozgrywające się na niej były częściowo kręcone w Finse w Norwegii, natomiast rebelianckimi żołnierzami byli norwescy ratownicy górscy. Nazwa planety stanowi czytelną aluzję do postaci Hermanna Hotha, a bitwa o nią przywodzi na myśl bitwę pod Stalingradem. Jednak w świecie "Gwiezdnych wojen" przyjęte jest, że planeta (a także system, w którym jest położona) została nazwana na cześć Jedi – Lorda Hotha.
Bitwa o Hoth.
Po wygranej bitwie o Yavin rebelianci zakładają nową sekretną bazę na Hoth. Jednakże imperialna sonda wykrywa położenie bazy. Rebelianci rozpoczynają przygotowania do ewakuacji, ale oddziały Dartha Vadera przybywają zbyt wcześnie i rebelianci zmuszeni są podjąć walkę w celu osłony transportów ewakuacyjnych. Siły Imperium wygrywają bitwę o Hoth, niszcząc rebeliancką bazę i przejmując liczny sprzęt. Większość rebeliantów zdołała wydostać się z planety. W ataku na bazę rebeliantów brały udział 4 AT-AT. 2 z nich zostały zniszczone. Gdy generał Veers zajął bazę rebeliantów, Sokół Millennium uciekł z niej.

</doc>
<doc id="471258" url="https://pl.wikipedia.org/wiki?curid=471258" title="Juninho Paulista">
Juninho Paulista

Juninho Paulista, właśc. Oswaldo Giroldo Jr. (ur. 12 lipca 1973 w São Paulo) – brazylijski piłkarz występujący na pozycji pomocnika.
Kariera klubowa.
Juninho Paulista zawodową karierę rozpoczynał w 1993 roku w São Paulo FC, dla którego przez trzy sezony rozegrał 45 ligowych spotkań. Razem z nim zwyciężył w Copa Libertadores, Pucharze Interkontynentalnym, Supercopa Sudamericana oraz Copa CONMEBOL.
W październiku 1995 roku Juninho przeprowadził się do Anglii, gdzie podpisał kontrakt z Middlesbrough. W nowym klubie miał okazję grać u boku takich zawodników jak Nick Barmby, Derek Whyte, Chris Morris oraz Fabrizio Ravanelli. W sezonie 1996/1997 Paulista w 36 meczach Premier League strzelił dziesięć bramek, jednak jego drużyna uplasowała się na dziewiętnastej pozycji w tabeli i spadła do Division One. Latem brazylijski pomocnik za dwanaście milionów funtów przeniósł się do Atlético Madryt, z którym dwa razy z rzędu dotarł do półfinału Pucharu UEFA. Juninho o miejsce w składzie rywalizować z takimi piłkarzami jak Juan Vizcaíno, Milinko Pantić, Radek Bejbl, José Caminero i Juan Carlos Valerón.
W sezonie 1999/2000 Paulista na zasadzie wypożyczenia powrócił do Middlesbrough, a na dwa kolejne sezony został wypożyczony do CR Vasco da Gama, gdzie grał między innymi u boku Juninho Pernambucano. Razem z Vasco wywalczył tytuł mistrza Brazylii oraz zwyciężył w Copa Mercosur. Podczas rozgrywek 2002 Juninho Paulista był zawodnikiem CR Flamengo. W czternastu ligowych pojedynkach zdobył dla niego czternaście bramek, a następnie po raz trzeci w karierze odszedł do Middlesbrough. W sezonie 2003/2004 stworzył linię pomocy wspólnie z Georgiem Boatengiem, Boudewijnem Zendenem oraz Gaizką Mendietą, razem z drużyną zajął jedenaste miejsce w Premier League i z dziewięcioma trafieniami na koncie został najlepszym strzelcem zespołu.
W 2004 roku Brazylijczyk odszedł za darmo do Celticu i zadebiutował w derbach Glasgow przeciwko Rangersom. W ekipie „The Boys” rozegrał jednak tylko czternaście spotkań w Scottish Premier League i stwierdził, że trener Martin O’Neill nie dał mu szansy pokazania swoich umiejętności. Po zakończeniu sezonu 2004/2005 Juninho powrócił do kraju i podpisał kontrakt z SE Palmeiras. Przez dwa lata wystąpił w 65 meczach i zdobył 22 gole, a następnie został graczem Flamengo. W zespole prowadzonym przez Neya Franco rzadko kiedy dostawał jednak szanse występów i 3 sierpnia 2007 roku przeszedł do australijskiego klubu Sydney FC. Działacze klubu nie zaoferowali mu jednak podpisania nowej umowy, w efekcie czego w kwietniu 2008 roku Paulista został zwolniony i zakończył piłkarską karierę. W 2010 powrócił na krótko na boisko w barwach Ituano Itu.
Kariera reprezentacyjna.
W reprezentacji Brazylii Paulista zadebiutował 22 lutego 1995 roku w wygranym 5:0 towarzyskim meczu przeciwko Słowacji. Następnie razem z drużyną narodową prowadzoną przez Mário Zagallo wywalczył brązowy medal Igrzysk Olimpijskich w Atlancie. W późniejszym czasie Juninho razem z reprezentacją zdobył Mistrzostwo Świata 2002, a Luiz Felipe Scolari dał mu wystąpić w pięciu z siedmiu spotkań, jakie Brazylijczycy rozegrali na boiskach Korei Południowej i Japonii. W wygranym 2:0 finałowym pojedynku z Niemcami Juninho w 85 minucie zmienił Ronaldinho. Łącznie dla reprezentacji Brazylii Paulista rozegrał 50 meczów i strzelił pięć bramek.

</doc>
<doc id="471268" url="https://pl.wikipedia.org/wiki?curid=471268" title="Jonathan Archer">
Jonathan Archer

Kapitan Jonathan Archer – postać fikcyjna, główny bohater serialu z serii Star Trek. W serialu jest oficerem Gwiezdnej Floty w randze kapitana. Jest dowódcą statku „Enterprise” – pierwszego ziemskiego statku zdolnego do osiągnięcia prędkości warp 5. Odtwórcą jego roli jest Scott Bakula.
Życiorys.
Dzieciństwo.
Jonathan Archer urodził się w Schenectady w stanie Nowy Jork, jako syn Sally Archer oraz Henry’ego Archera – wybitnego naukowca, który pracował nad stworzeniem pierwszego ziemskiego silnika, zdolnego osiągnąć prędkość warp 5. Od dziecka marzył o eksploracji kosmosu, zafascynowany pracą ojca. Jego śmierć w 2124 nasiliła jeszcze to pragnienie, więc kilka lat później wstąpił do Gwiezdnej Floty.
Wczesne lata służby.
W Gwiezdnej Flocie jeszcze jako komandor Archer był kontrolerem, a później pilotem testowym programu NX-Test, wykorzystującym prototypową technologię Henry’ego Archera. W czasie testów stał się pierwszym człowiekiem, który osiągnął prędkość warp 2,5.
Służba na Enterpise.
Pierwsza misja.
Dzieło życia Henry’ego Archera – pierwszy ziemski okręt mogący osiągnąć prędkość – Warp 5 Enterprise – zostało ukończone dopiero po jego śmierci. W 2150 zdecydowano, że jego dowódcą – w hołdzie zmarłemu - zostanie Jonathan Archer. 
Pierwszą misją Enterprise było odwiezienia Klingona Klaanga na jego rodzimą planetę Kronosa. Z tego powodu statek został wcześniej niż planowano wypuszczony z doku – 16 kwietnia 2151 roku – lecz miał zaraz po tym powrócić na Ziemię. Misje skomplikowało to, że Klaang został porwany. Mimo sprzeciwu nowego pierwszego oficera – T’Pol, Archer postanowił odszukać porywaczy i odbić Klanga. Trafił najpierw na planetę Rigel IX, gdzie dowiedział się m.in. że w sprawę zamieszani są ludzie z przyszłości, a porwanie jest wynikiem konfliktu zbrojnego nazywanego "zimną wojną temporalną". Następnie śledząc statki Sulibanów trafiają do mgławicy spiralnej, gdzie przytrzymywany jest Klaang. Nawiązuje się tam walka Archera Silikiem – przywódcą Sulibanów. Jednak dzięki swoim genetycznym ulepszeniom Silik pokonuje Archera, który zostaje przetransportowany na „Enterprise” w ostatniej chwili przed oddaniem strzału przez Silika.
Mimo znacznych przeszkód, Archerowi udało się odnaleźć Kilngona i odwieźć go do domu. Po zakończeniu misji Dowództwo Floty, zachęcone sukcesem uznało, że nie warto zawracać „Enterprise”. Tak rozpoczęła się nowa misja eksploracji kosmosu.
Po Enterprise.
Później Archer został awansowany do stopnia Admirała. W latach 2169-2175 był ambasadorem Ziemi na Andorii – planecie Andorian, a między 2184 i 2192 pełnił funkcję prezydenta Zjednoczonej Federacji Planet.
Śmierć.
Prawdopodobnie umarł w 2192 r., we śnie, w swoim domu w Nowym Jorku, dzień przed oddaniem do użytku jednostki klasy Constitution – USS Enterprise NCC-1701.
Pamięć.
Na jego cześć nazwano dwie planety: Archers's Planet w trójkącie Gamma (opowiada o tym odcinek "In a Mirror, Darkly") oraz Archer IV (znanej z odcinka "Strange New World"). Jest też Kometa Archera, z odcinka "Breaking in the Ice"). Archer doczekał się też nazwanego swym imieniem statku, USS „Archer” NCC-44278.

</doc>
<doc id="471270" url="https://pl.wikipedia.org/wiki?curid=471270" title="Sigüenza">
Sigüenza

Sigüenza – miasto w Hiszpanii (Kastylia-La Mancha) leżące około 120 km od Madrytu.
Przeważająca średniowieczna zabudowa, o charakterystycznym różowym kolorze ścian związanym z odcieniem użytych kamieni. Największym i najbardziej znanym zabytkiem jest Katedra Najświętszej Marii Panny. Jej budowę rozpoczął pierwszy biskup miasta Bernardo de Agén w roku 1150. Zasadniczo jest ona zbudowana w stylu gotyckim, choć na przestrzeni wieków dokonano wielu zmian.
Nad miastem góruje zamek, który pierwotnie był rzymską fortecą, później przejętą przez Wizygotów, a następnie przez Maurów. Gdy w 1124 roku został zdobyty przez chrześcijan, biskup Bernardo de Agén uczynił go swoją oficjalną rezydencją.
Przez miasto przechodziła linia frontu podczas wojny domowej. Zajęte w 1936 r. przez oddziały generała Franco stało się miejscem zaciekłych walk. Niemal kompletnie został zniszczony zamek (odbudowany w latach sześćdziesiątych i zamieniony na hotel). Ślady po ostrzale nosi też dzwonnica katedry.
Obecnie miasto utrzymuje się głównie z produkcji rolniczej i turystyki. Jest otoczone górami i polami, a dzięki rozsądnej polityce architektonicznej (wygląd nowych budynków powstających na obrzeżach nawiązuje do wyglądu starej zabudowy z centrum, brak neonów i krzykliwych reklam) jest doskonałym przykładem średniowiecznego hiszpańskiego miasta.

</doc>
<doc id="471272" url="https://pl.wikipedia.org/wiki?curid=471272" title="VMX">
VMX



</doc>
<doc id="471275" url="https://pl.wikipedia.org/wiki?curid=471275" title="Velocity Engine">
Velocity Engine



</doc>
<doc id="471278" url="https://pl.wikipedia.org/wiki?curid=471278" title="Teatry w Krakowie">
Teatry w Krakowie

Historia teatrów w Krakowie.
W Krakowie zarówno budynki mieszkalne, jak i hale kulturalne odgrywały ważną rolę w procesie urbanizacji. Do dzisiejszych czasów przetrwało wiele teatrów, jednak tylko niektóre pozostały w niezmienionej formie. Pomimo że były przebudowane w znacznym stopniu, często używane do innych celów, czy też zniszczone, nadają miastu specyficzny klimat. Odgrywają także dużą rolę w rozwoju sztuki teatralnej, w której Kraków zajmuje szczególnie wysokie miejsce.
Stały, publiczny teatr w Krakowie powstał dzięki ideom polskiego oświecenia, lecz gdy w roku 1781 Mateusz Witkowski przybył tu z Warszawy, mógł jedynie używać sali starego Lubomirskiego Teatru w Pałacu Spiskim. Inne pomieszczenia były za małe i zbyt prymitywne. Nawet duża sala w Pałacu Spiskim, która była już użytkowana od 1725 roku, była daleka od ideału. Kiedy więc Jacek Kluszewski chciał otworzyć swój własny teatr, musiał znaleźć lepsze miejsce. W tym celu architekt Szczepan Humbert w roku 1799 przebudował dwa domy przy ulicy Jagiellońskiej. Teatr ten istnieje do dziś i jest dobrze znany jako Stary Teatr. Kluszewski kierował teatrem do roku 1830, kiedy to władze miasta mianowały Jana Miroszewskiego na dyrektora. Stary dyrektor zażyczył sobie tak wysokiej ceny za wynajem, że nowy antreprener (według ówczesnej nomenklatury dyrektor) był zmuszony zaadaptować opuszczony kościół Św. Urszuli dla potrzeb teatru. Istniejące sale teatralne były zbyt małe, a ich wyposażenie – zbyt biedne; poza tym zajmowały je głównie amatorskie trupy. W Krakowie istniało także parę sal balowych, na których pokazywano sztuki podczas bankietów. Jednym z najbardziej znanych jest Pałac Saski otwarty w 1803 roku.
W mieście pilnie trzeba było zbudować teatr. Miejscowy architekt Sebastian Alojzy Sierakowski w latach 1816-1820 stworzył wiele różnorodnych projektów, m.in. budynku, który miałby stać na Rynku Głównym i być połączony z Wieżą Ratuszową, lub na Placu Szczepańskim w miejscu zniszczonego kościoła Św. Szczepana. Jego projekty były utrzymane w klasycznym stylu z monumentalną fasadą. W podobnym stylu swoje propozycje przedstawili inni architekci, np. Feliks Radwański jr. i Feliks Księżarski. Władze jednak nie mogły sobie pozwolić na tak drogą inwestycję i bardzo chętnie wykorzystały okazję, gdy spadkobierca Kluszewskiego oferował sprzedaż teatru. Do tego dokupiono jeszcze jeden dom i zatrudniono Karola Kremera oraz Tomasza Majewskiego, aby przebudowali teatr. Budynek, otwarty 1 stycznia 1843 r., znów był jedynym teatrem w mieście. Istniało także kilka amatorskich teatrów, jednak ich sale były raczej w kiepskim stanie, podobnie jak w letnich teatrach (Ogród Angielski, Ogród Strzelecki). Powstało także kilka drewnianych aren cyrkowych, np. na ul. Wielopole, która była w użytku do 1913 r.
Taki stan rzeczy był bardzo niesatysfakcjonujący. Miasto miało dużo większe ambicje w stosunku do architektury i teatrów. Jedna z najlepszych trup, pod kierownictwem Hilarego Meciszkowskiego, potem Stanisława Koźmiana, grała tutaj. Nic dziwnego, że w latach 70. XIX w. budowa nowego teatru była bardzo pożądana. Decyzję o budowie dodatkowo przyspieszył tragiczny pożar w wiedeńskim Ringtheater w 1881 r. Okazało się, że zabezpieczenia przeciwpożarowe w krakowskim teatrze także są złe. Zewnętrzne schody poprawiono, jednak było to tylko tymczasowe rozwiązanie. Władze ciągle opóźniały budowę, bojąc się dużych wydatków. Dopiero gdy Karol Kruzer, posiadacz sporych włości na Podolu, nakazał w swoim testamencie przeznaczyć część majątku na budowę nowego teatru w Krakowie, można było przedsięwziąć bardziej konkretne czynności.
Podstawowym problemem była lokalizacja przyszłego teatru. Wybór dobrego miejsca wiązał się z właściwym funkcjonowaniem budynku. Było wiele sugestii, jednak większość z nich nie była zgodna w wymaganiami. W efekcie poważnie pod uwagę brano tylko dwa miejsca: Plac Szczepański i Plac św. Ducha. Pierwszy był zajmowany przez targowisko, zaś drugi w dużej mierze przez wartościowe stare budowle. Miłośnicy antyku żądali, aby wszystkie postumenty zostały odnowione, jednak władze zdecydowały inaczej. Wbrew wielu protestom nowy teatr miał zostać wzniesiony tutaj. Ogłoszono otwarty konkurs na projekt teatru. Nadeszło 21 prac z całej Europy, m.in. od tak znanych architektów jak: Emil von Förster, Heinrich Seeling, Vratislav Pasovský, Alphons Gosset, a z Polski Leonard Marconi, Teodor Glatz czy Ludwik Feczko. Wspólna praca dwóch wiedeńskich architektów, Ferdynanda Fellnera i Hermana Helmera oraz krakowskiego architekta Tomasza Prylińskiego wygrała 1. nagrodę. Władze nagle jednak zrezygnowały z ich projektu i ogłosiły nowy, tym razem zamknięty konkurs. Wzięli w nim udział tylko polscy architekci. Po pewnych trudnościach w wyborze w końcu władze powierzyły budowę Janowi Zawiejskiemu.
Zawiejski udowodnił, że jest dobrym wykonawcą i w ciągu trzech lat wybudował na Placu Św. Ducha Miejski Teatr, który obecnie nosi imię Juliusza Słowackiego. Większość prac wykonali miejscowi robotnicy, tylko niektórymi zadaniami zajęły się zagraniczne firmy dekoratorskie. Powstały budynek był typowy dla stylu architektonicznego drugiej połowy XIX w. Po otwarciu nowego teatru w 1893 r. pojawił się problem, co zrobić ze starym budynkiem teatru. Zdecydowano, że zostanie on odnowiony i przebudowany, a także wzbogacony o salę koncertową i elegancką restaurację. Do pracy wynajęto dwóch architektów – Tadeusza Stryjeńskiego i Franciszka Mączyńskiego. Stworzyli oni całkowicie nowe oblicze budynku. Otwarty w 1906 r. stał się wyróżniającym się przykładem polskiej nowoczesnej sztuki.
Pomimo to miasto wciąż potrzebowało pilnie nowych inwestycji. Niefortunnie plan budowy teatru Ludowego przy ulicy Wielopole nie doszedł do skutku. „Bezdomny” Teatr Ludowy wciąż jednak występował i to dla szerokiej publiczności. Z braku stałego miejsca aktorzy grali na obwoźnych scenach np. przy ul. Rajskiej czy Lubicz lub w halach pofabrycznych.
Z nastaniem nowego wieku kino stawało się coraz popularniejsze. Adaptowano wiele możliwych miejsc, lecz z czasem zaczęto budować specjalne budynki. Szczególnie interesującymi inwestycjami były wówczas w Krakowie Kino „Wanda” oraz Kino „Uciecha”, które jako pierwsze w mieście zastosowało aparaturę dźwiękową i pokazywało publiczności filmy dźwiękowe. Powstawały wtedy także licznie kabarety, wystawiające swoje sztuki na małych scenach. Dwa z nich istniały w hotelach Union oraz Royal, także na ul. Sarego 17 istniało „Colloseum”, jednak najbardziej znanym był Kabaret Zielony Balonik dekorowany przez Franciszka Mączyńskiego i Karola Frycza.
Niedługo po odzyskaniu niepodległości, w 1919 r. wybudowano nowy teatr w Krakowie. Został zaprojektowany przez Janusza Zarzeckiego i utrzymany był w stylu małych francuskich teatrów z początku XIX w. W całości został ufundowany przez prywatnego właściciela. W roku 1928 Teatr Bagatela został zniszczony przez pożar. Po odbudowie jednak nie wrócił już nigdy do oryginalnej formy – budowniczowie nadali mu bardziej geometryczny kształt, zarówno z zewnątrz jak i w dekoracji wnętrza. Styl ten dominował w architekturze lat 30. także w innych budynkach jak np. Filharmonia Krakowska czy Dom Studencki Żaczek przy Błoniach.
W okresie niemieckiej okupacji wszystkie kulturalne kręgi, w tym architektura, upadły prawie całkowicie. Potajemne teatry dla Polaków odgrywane były w prymitywnych warunkach mieszkaniowych. Miejscowej ludności zabroniono wchodzić do Teatru im. Juliusza Słowackiego. Teatr Stary stał się oficjalnym teatrem dla Polaków.
Po roku 1945 życie teatralne zostało odrodziło się na nowo dzięki innej polityce i lepszym warunkom socjalnym. Powstało wiele nowych centr. Okres ten można skategoryzować jako ciągłe poszukiwanie nowych teatrów i domów sztuki. Ludzie szukali miejsc dla opery, trup dramatycznych, operetek, kin, cyrków i różnorodnych pokazów. Nie powstał jednak ani Teatr muzyczny ani Wielki Teatr w Nowej Hucie. Zamiast tego wybudowano mały teatrzyk w Hucie oraz dzisiejszy Teatr Ludowy. Wiele adaptacji i renowacji zostało poczynionych. Czasem były udane, jak np. wewnętrzna dekoracja Teatru Kameralnego, czasem mniej jak np. w Teatrze Bagatela czy Operetce w teatrze obwoźnym przy ul. Lubicz.

</doc>
<doc id="471279" url="https://pl.wikipedia.org/wiki?curid=471279" title="Pyton królewski">
Pyton królewski

Pyton królewski ("Python regius") – gatunek węża z rodziny pytonów, jeden z mniejszych przedstawicieli rodziny. Dość często spotykany w hodowlach terraryjnych, również w Polsce. Popularny głównie ze względu na ciekawe ubarwienie, stosunkowo niewielkie rozmiary, względną łatwość hodowli.

</doc>
<doc id="471283" url="https://pl.wikipedia.org/wiki?curid=471283" title="Wacław Piotr Rzewuski">
Wacław Piotr Rzewuski

Wacław Piotr Rzewuski herbu Krzywda, allonimy i krypt.: "J. R. S. D. G. L. W. K.; Józef Rzewuski starosta drohobycki, generał lejtnant wojsk koronnych; Pewien kompacjent; S. R. S. C. R. P. W. K. JKMci; Stanisław Rzewuski; W. R. W. K. H. P. K.", (ur. 29 października 1706 w Rozdole, zm. 27 października 1779 w Sielcu) – kasztelan krakowski w latach 1778-1779, hetman wielki koronny w latach 1773-1774, wojewoda krakowski w latach 1762-1778, hetman polny koronny w 1752 roku, wojewoda podolski w 1736 roku, pisarz polny koronny w latach 1732-1736, starosta kowelski, bohusławski, romanowski w 1724 roku, drohobycki w 1728 roku, kruszwicki w 1730 roku, wójt drohobycki w 1771 roku, starosta nowosielski i stuleński w 1771 roku, starosta łanowiecki w 1771 roku, marszałek sejmu nadzwyczajnego pacyfikacyjnego w Warszawie w 1736, prezes Komisji Wojskowej Koronnej, poeta, dramatopisarz, pisarz polityczny, teoretyk poezji i wymowy, mecenas sztuki, bibliofil i kolekcjoner.
Życiorys.
Syn Stanisława Mateusza, hetmana polnego koronnego (później wielkiego), i Ludwiki Kunickiej, podczaszanki czernihowskiej. Pierwsze nauki pobierał u pijarów (najprawdopodobniej w Warężu – województwo bełskie). Następnie wyruszył w dłuższą podróż po Europie odwiedzając kolejno: Austrię, Niemiec, Anglię, Holandię i przez 3 lata poznawał różne zakątki Francji. Żoną Rzewuskiego była Anna Lubomirska, z którą doczekał się dziesięciorga dzieci, z których dzieciństwo przeżyło pięcioro - trzech synów: Stanisława Ferdynanda, Józefa i Seweryna, oraz dwie córki: Teresa Karolina (1742–1787) i Ludwika Maria.
Działalność polityczna.
W wieku 18 lat (1724) został starostą romanowskim. Kolejne starostwa obejmował w latach następnych: drohobyckie (1728), kruszwickie (1730). Był posłem ziemi chełmskiej na sejm 1730 roku. Rok później (1731) został marszałkiem Trybunału Skarbowego Koronnego w Radomiu. Poseł województwa czernihowskiego na sejm 1732 roku. W 1732 roku został pisarzem polnym koronnym. Poseł ziemi chełmskiej na sejm konwokacyjny 1733 roku. był członkiem konfederacji generalnej zawiązanej 27 kwietnia 1733 roku na tym sejmie. Marszałek sejmików konfederackich chełmskich w 1734 roku. Był stronnikiem Stanisława Leszczyńskiego w 1733 roku. Po śmierci Augusta II bronił dla Stanisława Leszczyńskiego twierdzy kamienieckiej. Po wygranej Augusta III zmuszony był uchodzić za granicę. Już w 1735 roku dostał jednak z rąk Sasa Order Orła Białego. W 1735 roku podpisał uchwałę Rady Generalnej konfederacji warszawskiej. Za panowania Augusta III Sasa był członkiem frakcji dworskiej stronnictwa starorepublikańskiego. Poseł województwa bracławskiego na sejm nadzwyczajny pacyfikacyjny 1736 roku. 10 lipca 1737 roku podpisał we Wschowie konkordat ze Stolicą Apostolską. W 1737 był marszałkiem Trybunału Głównego Koronnego w Lublinie. W latach 1736–1750 i 1756–1762 był wojewodą podolskim. W 1750 roku po okazaniu rezygnacji z województwa podolskiego, wybrany został posłem chełmskim na sejm. W 1752 dostał buławę polną koronną. Poseł na sejm 1760 roku z województwa podolskiego. W 1762 został wojewodą krakowskim. Był jednym z przywódców obozu konserwatystów magnackich, zwalczał w swojej publicystyce poglądy Stanisława Konarskiego. 7 maja 1764 roku podpisał manifest, uznający odbywający się w obecności wojsk rosyjskich sejm konwokacyjny za nielegalny. W 1764 roku został wyznaczony senatorem rezydentem. W 1767 przystąpił do konfederacji radomskiej. W czasie Sejmu Repninowskiego jako jeden z przywódców opozycji antyrosyjskiej wraz z biskupem krakowskim Kajetanem Sołtykiem, biskupem kijowskim Józefem Andrzejem Załuskim i swoim synem Sewerynem Rzewuskim został porwany przez posła rosyjskiego Nikołaja Repnina i zesłany na 5 lat do Kaługi. Na zesłaniu w Kałudze przekładał psalmy pokutne. W okresie od kwietnia do listopada 1773 roku był hetmanem wielkim koronnym. W 1778 został kasztelanem krakowskim.
Odznaczenia.
W 1735 został odznaczony Orderem Orła Białego.
Twórczość.
Jako pisarz walnie przyczynił się do recepcji kultury francuskiej w Rzeczypospolitej. W swojej rezydencji w Podhorcach urządził jedną z najświetniejszych scen prywatnych w Europie. Wystawiał tam autorów klasycznych. Zwalczał zły smak w poezji i wymowie. Był autorem wielu utworów dramatycznych.
Ważniejsze dzieła i mowy.
Niektóre z pism Rzewuskiego rozproszone były po zbiorach współczesnych, np. J. Daneykowicz Ostrowski: "Swada polska" t. 1, Lublin 1745; "Mowy wyborne", Lublin 1759. Wydawał także liczne pisma urzędowe.
Rękopisy różnych pism Rzewuskiego zachowane zostały m.in. w: Wojewódzkie Archiwum Państwowe w Krakowie (Archiwum Podhoreckie); Biblioteka Czartoryskich, sygn. 828; Biblioteka PAN Kraków, sygn. 2348 (mowy z Sejmu 1762); Ossolineum, sygn. 423/II, 436/II, 562/II, 565/II, 780/II, 1071–1072/II, 1074/II, 1078/II, 1311/II, 1403/II, 1408/II; Biblioteka Instytutu Badań Literackich PAN w Warszawie, sygn. 11.
Listy i materiały.
Ponadto korespondencja Rzewuskiego z różnych lat znajduje się w rękopisach: Wojewódzkie Archiwum Państwowe w Krakowie (Archiwum Podhoreckie).
Śmierć.
Zmarł w wieku 73 lat (27 października 1779). Pochowany został na cmentarzu w Kumowie (woj. lubelskie).

</doc>
<doc id="471285" url="https://pl.wikipedia.org/wiki?curid=471285" title="Pieczęć Skonfederowanych Stanów Ameryki">
Pieczęć Skonfederowanych Stanów Ameryki

Pieczęć Skonfederowanych Stanów Ameryki, przedstawiała Jerzego Waszyngtona konno. Wzorowano się na jego pomniku w Richmond w stanie Wirginia. Miasto to było stolicą państwa najdłużej w historii CSA. Otoczony jest wieńcem wykonanym z podstawowych produktów rolnych Południa: z prawej (heraldycznie) strony znajdują się tytoń, kukurydza i ryż; z lewej umieszczono bawełnę, pszenicę i trzcinę cukrową. Rośliny związane są wstążkami czerwono–biało–niebieskimi. Barwy te powszechnie kojarzone są z republikańskimi wartościami. 22 lutego 1862 roku, to dzień szczególnych dla CSA wydarzeń: wejścia w życie konstytucji i zaprzysiężenia Jeffersona Davisa – jedynego prezydenta. Datę tę wybrano, ponieważ jest rocznicą urodzin Waszyngtona. Narodowa dewiza "Deo Vindice", znaczy "Bóg naszym obrońcą". 
Pieczęć została zaprojektowana na krótko przed upadkiem Konfederacji. Nigdy nie użyto jej w jakichkolwiek urzędowych formalnościach.

</doc>
<doc id="471287" url="https://pl.wikipedia.org/wiki?curid=471287" title="Krakowskie teatry">
Krakowskie teatry



</doc>
<doc id="471314" url="https://pl.wikipedia.org/wiki?curid=471314" title="Vratislavia">
Vratislavia



</doc>
<doc id="471316" url="https://pl.wikipedia.org/wiki?curid=471316" title="Wratislavia">
Wratislavia

Nazwa Wratislavia przypisana jest do następujących artykułów:

</doc>
<doc id="471318" url="https://pl.wikipedia.org/wiki?curid=471318" title="Siguenza">
Siguenza



</doc>
<doc id="471320" url="https://pl.wikipedia.org/wiki?curid=471320" title="Nikołaj Podgorny">
Nikołaj Podgorny

Nikołaj Wiktorowicz Podgorny (ros. Николай Викторович Подгорный, ur. w Karliwce koło Połtawy, zm. 11 stycznia 1983 w Moskwie) – radziecki polityk. W latach 1966–1977 członek Biura Politycznego Komitetu Centralnego KPZR i przewodniczący Prezydium Rady Najwyższej ZSRR. W 1971 reprezentował ZSRR na obchodach 2500-lecia Cesarstwa Perskiego, które były jednym z największych w historii zgromadzeń koronowanych głów i przywódców z całego świata.
Życiorys.
W latach 1921–1923 sekretarz rejonowego komitetu Komsomołu w rodzinnej miejscowości, a w latach 1926–1931 studiował w Kijowskim Instytucie Technologicznym Przemysłu Spożywczego, 1930 wstąpił do WKP(b). Był kolejno inżynierem, zastępcą głównego inżyniera i głównym inżynierem fabryk cukru w obwodach winnickim i kamieniecko-podolskim. W latach 1939–1940 zastępca ludowego komisarza przemysłu spożywczego Ukraińskiej SRR, 1940–1942 –zastępca ludowego komisarza przemysłu spożywczego ZSRR, 1942–1944 – dyrektor Moskiewskiego Instytutu Technologicznego Przemysłu Spożywczego, 1944–1946 – ponownie zastępca ludowego komisarza przemysłu spożywczego Ukraińskiej SRR. W latach 1946–1950 stały przedstawiciel Rady Ministrów Ukraińskiej SRR przy Radzie Ministrów ZSRR, od kwietnia 1950 do sierpnia 1953 I sekretarz Komitetu Obwodowego Komunistycznej Partii (bolszewików) Ukrainy/Komunistycznej Partii Ukrainy w Charkowie, od 27 września 1952 do 15 marca 1966 członek KC KP(b)U/KPU, równocześnie od 27 września 1952 do 17 sierpnia 1953 zastępca członka Biura Politycznego KC KP(b)U/KPU. Od 14 października 1952 do 14 lutego 1956 członek Centralnej Komisji Rewizyjnej KPZR, od 17 sierpnia 1953 do 26 grudnia 1957 II sekretarz KC KPU, równocześnie członek Biura Politycznego KC KPU (do 2 lipca 1963), od 25 lutego 1956 do 23 lutego 1981 członek KC KPZR. Od 26 grudnia 1957 do 2 lipca 1963 I sekretarz KC KPU, od 18 czerwca 1958 do 4 maja 1960 zastępca członka, a od 4 maja 1960 do 29 marca 1966 członek Prezydium KC KPZR. Od 22 czerwca 1963 do 6 grudnia 1965 sekretarz KC KPZR, od 8 kwietnia 1966 do 24 maja 1977 członek Biura Politycznego KC KPZR, od czerwca 1977 na emeryturze.
W 1975 otrzymał Wielką Wstęgę Orderu Zasługi Polskiej Rzeczypospolitej Ludowej.

</doc>
<doc id="471333" url="https://pl.wikipedia.org/wiki?curid=471333" title="Maciej Korzym">
Maciej Korzym

Maciej Korzym (ur. 2 maja 1988 w Nowym Sączu) – polski piłkarz, występujący na pozycji napastnika w klubie Barciczanka Barcice.
Kariera klubowa.
Maciej Korzym rozpoczął piłkarską karierę w Starcie Nowy Sącz, a w 2002 trafił do innego klubu z tego miasta – Sandecji. W styczniu 2004, mając piętnaście lat, rozpoczął treningi z pierwszym zespołem. Wcześniej przebywał także na szkoleniu w juniorach Lecha Poznań, a w kwietniu był w Londynie, do którego został zaproszony przez Chelsea na zajęcia z młodzieżową oraz rezerwową drużyną angielskiego zespołu. Wystąpił w kilku meczach sparingowych, w których prezentował się dobrze. Na początku maja, trzy dni po swoich 16. urodzinach, Korzym zadebiutował w Sandecji, grając od 77. minuty w wygranym 2:0 spotkaniu z Heko Czermno. W pojedynku 27. kolejki strzelił dla niej pierwsze bramki – dwukrotnie pokonał bramkarza Proszowianki Proszowice, przyczyniając się do zwycięstwa 3:0. Jeszcze w maju 2004 przebywał na zajęciach w Legii Warszawa i w czerwcu podpisał z nią kontrakt. W jej barwach zaliczył swój pierwszy mecz w Ekstraklasie i europejskich pucharach. Na krajowych boiskach zadebiutował w listopadzie 2004, grając w derbowym meczu z Polonią Warszawa, zaś w Pucharze UEFA wystąpił kilka miesięcy wcześniej, kiedy to wystąpił w pojedynku z FC Tbilisi. W sezonie 2004/2005 rozegrał łącznie 7 spotkań.
W czerwcu 2005 Korzym pojawił się na treningu Odry Wodzisław Śląski i kilka dni później został do niej wypożyczony na rok. W nowym klubie szybko wywalczył miejsce w podstawowym składzie. Zdobył także swoje pierwsze gole w Ekstraklasie. Do siatki rywali trafiał trzykrotnie, m.in. w spotkaniu z Wisłą Płock, w którym jego bramka dała Odrze zwycięstwo. Wysoką skuteczność zaprezentował także w rozgrywkach pucharu Polski, w których zagrał cztery razy i strzelił trzy gole. W 2006 powrócił do Legii i występował w niej przez kolejne dwa lata, jednak nie zdołał przebić się do pierwszej jedenastki. Grał sporadycznie, a w sezonie 2007/2008 zaliczył także kilka występów w Młodej Ekstraklasie. W tych samych rozgrywkach z pierwszym zespołem zdobył także krajowe trofeum, choć w wygranym finale z Wisłą Kraków nie wystąpił. Zagrał natomiast w 1/16 tych rozgrywek przeciwko rezerwom Sandecji Nowy Sącz, strzelając im jedną z czterech bramek. Brak miejsca w podstawowym składzie spowodował, że Korzym w sezonach 2008/2009 i 2009/2010 przebywał na wypożyczeniach w innych klubach. Najpierw reprezentował barwy Odry Wodzisław Śląski, a później GKS-u Bełchatów. W obu tych zespołach regularnie pojawiał się na boisku, choć nie dysponował wysoką skutecznością – przez dwa lata strzelił łącznie osiem goli.
Po zakończeniu okresu wypożyczenia w GKS-ie Bełchatów, klub ten chciał wykupić Korzyma na stałe. Propozycja 400 tys. złotych została jednak odrzucona. 25 czerwca 2010 pojawiła się informacja, że zawodnik będzie w sezonie 2010/2011 grał w Koronie Kielce. Jeszcze tego samego dnia dyrektor ds. sportowych Jarosław Niebudek zaprzeczył temu i powiedział, że kielecki klub nie sfinalizował transferu. Później oficjalna strona stołecznego klubu "Legia.com" poinformowała, że Korzym będzie zawodnikiem Cracovii. Informację tą przekazał dyrektor ds. rozwoju sportowego Legii Marek Jóźwiak. Potwierdził ją także "Przegląd Sportowy", publikując na swoich łamach wiadomość, o tym, że to krakowski klub zaoferował 600 tys. złotych, które żądała Legia. Informacje te okazały się jednak nieprawdą, gdyż 29 czerwca Korzym związał się trzyletnią umową z Koroną Kielce. 19 maja 2013 roku podczas meczu Korony Kielce z Jagiellonią Białystok Maciej Korzym doznał poważnej kontuzji podczas starcia z bramkarzem Jagiellonii Jakubem Słowikiem, który również pochodzi z Nowego Sącza i jest wychowankiem Sandecji. W spotkaniu tym bramkarz Jagi Jakub Słowik otrzymał czerwoną kartkę. 31 lipca 2014 r. podpisał 3-letni kontrakt z Podbeskidziem Bielsko-Biała. W swoim debiucie przeciwko Ruchowi Chorzów (3:0) strzelił bramkę i zaliczył asystę. W sierpniu 2015 roku rozwiązał kontrakt z Podbeskidziem i przeniósł się do Górnika Zabrze.
Kariera reprezentacyjna.
Maciej Korzym regularnie występował w juniorskich i młodzieżowych reprezentacjach Polski. Dla kadry U-14 strzelił gola w m.in. zremisowanym 2:2 spotkaniu ze Słowacją. W zespole do lat 15 zdobył bramkę w m.in. pojedynku ze Szwecją. We wrześniu 2004 wystąpił z reprezentacją U-16 w Turnieju o Puchar Syrenki. W finale imprezy Polacy spotkali się z Czechami i przegrali po dogrywce 1:3, a honorową bramkę strzelił Korzym. Z drużyną U-17 uczestniczył w turnieju eliminacyjnym piłkarskich Mistrzostw Europy w tej kategorii wiekowej. Występował także w kadrze do lat 18, 19, 20 i 21.
W czerwcu 2007, wraz z Kamilem Grosickim i Adamem Marciniakiem, odmówił wyjazdu z reprezentacją U-20 na towarzyski turniej piłkarski do Jordanii, będący częścią cyklu przygotowań do występów "Biało-czerwonych" na Mistrzostwach Świata U-20 w Kanadzie. Zawodnik tłumaczył się koniecznością dobrego przygotowania się – wraz z zespołem Legii – do występów w Pucharze Intertoto. Według trenera kadry młodzieżowej Michała Globisza, szefa Wydziału Szkolenia w PZPN Jerzego Engela i ówczesnego trenera kadry A Leo Beenhakkera zamknął sobie tym samym drogę do dalszych występów w narodowej reprezentacji kraju.
Statystyki.
Klubowe.
Źródło:

</doc>
<doc id="471342" url="https://pl.wikipedia.org/wiki?curid=471342" title="Strafprozessordnung">
Strafprozessordnung

Strafprozeßordnung ("skrót: StPO") – niemiecka ustawa, Kodeks procesu karnego. Jej przedmiot regulacji w znacznym stopniu pokrywa się z polskim Kodeksem postępowania karnego – reguluje postępowanie w przypadku ścigania przestępstw.

</doc>
<doc id="471345" url="https://pl.wikipedia.org/wiki?curid=471345" title="Obwód elektroniczny">
Obwód elektroniczny



</doc>
<doc id="471351" url="https://pl.wikipedia.org/wiki?curid=471351" title="Krucza Dolina">
Krucza Dolina

Krucza Dolina – dolina w Górach Kruczych, w Sudetach Środkowych, w woj. dolnośląskim.
Krucza Dolina położona jest ok. 1,5 km na południe od centrum Lubawki.
Jest to płaskodenna dolina potoku Raby pomiędzy stromymi ścianami wzniesień Kruczej Skały (681 m n.p.m.) i Sępiej Góry (740 m n.p.m.). W górnej części, na południowym wschodzie, wciska się w Góry Krucze. Ku północnemu zachodowi kotlina wychodzi na panoramę Lubawki i Karkonoszy. Atrakcyjne położenie doliny, wzdłuż rezerwatu Kruczy Kamień ze skalnym urwiskiem o wysokości 150 m względem dna doliny, stanowi ulubione miejsce spacerowe mieszkańców Lubawki i ich gości. Płaskie dno doliny porośnięte jest barwną trawą, ciepłolubną roślinnością i pojedynczymi drzewami. Od Kruczej Doliny w kierunku południowo-zachodnim odchodzi Dolina Miłości.
Turystyka.
Dnem doliny prowadzi szlak turystyczny:

</doc>
<doc id="471353" url="https://pl.wikipedia.org/wiki?curid=471353" title="Krzysztof Marzec">
Krzysztof Marzec

Krzysztof Marzec – polski muzyk, gitarzysta, kompozytor, aranżer, producent muzyczny.
Życiorys.
Z wykształcenia prawnik. W latach 1982–1985 grał na gitarze i śpiewał w grupie ZOO. Współtwórca audycji dla dzieci pt. "Tik-Tak", kompozytor i aranżer piosenek do "Ciuchci", "Budzika", "Jedyneczki," "Domisiów" i "Misia i Margolci". W latach 1986–1999 był odtwórcą roli Pana Tik-Taka (Krzysia) w programie telewizyjnym "Tik-Tak". Jest autorem muzyki do większości piosenek dziecięcego zespołu Fasolki, pisał też dla L.O.27 i Sweet Joy. Od 2012 gra na gitarze w zespole The Plants. W 2018 roku został uhonorowany Złotą ŻyRafką na Interdyscyplinarnym Festiwalu Sztuk Miasto Gwiazd 2018.
Muzyka filmowa.
"Źródło": FilmPolski.pl

</doc>
<doc id="471355" url="https://pl.wikipedia.org/wiki?curid=471355" title="Jacek Czyż">
Jacek Czyż

Jacek Krzysztof Czyż (ur. 19 lipca 1953 w Sosnowcu, zm. 24 lipca 2020 w Warszawie) – polski aktor teatralny, filmowy i dubbingowy. W 1981 wystąpił na koncercie premierowym XIX Krajowego Festiwalu Piosenki Polskiej w Opolu, wykonując piosenkę „Kawalkady gniewnych Don Kichotów”, autorstwa Piotra Łosowskiego.
W 2017 zakończył karierę z powodu udaru mózgu. W tym samym roku wykryto u niego nowotwór prostaty z przerzutami na kości. 24 lipca 2020 aktor zmarł w wieku 67 lat po długiej walce z chorobą. Pochowany na cmentarzu komunalnym Północnym w Warszawie (kwatera W-VI-5-7-11).
Życie prywatne.
Ze związku z Hanną Orsztynowicz miał syna Aleksandra.
13 kwietnia 2019 wziął ślub ze swoją wieloletnią partnerką Miriam Aleksandrowicz.
Życiorys.
Absolwent XXV Liceum Ogólnokształcącego im. Józefa Wybickiego w Warszawie, w 1977 roku ukończył studia na PWST w Warszawie. Występował w następujących teatrach:

</doc>
<doc id="471356" url="https://pl.wikipedia.org/wiki?curid=471356" title="Obwód RLC">
Obwód RLC

RLC – skrótowe oznaczenie dla obwodów elektrycznych (w tym elektronicznych) składających się tylko z trzech podstawowych elementów pasywnych:
Obwód RLC w układach prądu przemiennego.
Szeregowy obwód RLC.
Natężenie prądu w szeregowym obwodzie RLC z doprowadzonym napięciem sinusoidalnie zmiennym wynosi:
Napięcie na zaciskach źródła:
gdzie formula_3 jest różnicą faz między natężeniem prądu i napięciem.
Dodatkowo tangens przesunięcia fazowego równa się ilorazowi różnicy reaktancji cewki i kapacytancji kondensatora przez opór omowy:
Moduł impedancji (nazywany również zawadą lub potocznie impedancją) szeregowego obwodu RLC jest równy modułowi wektora wypadkowego całkowitego oporu takiego obwodu:
Mogą zajść następujące przypadki:
Częstotliwość rezonansowa (czyli taka, przy której zachodzi rezonans napięć) wynosi:
Drgania własne układu RLC.
W szeregowym obwodzie RLC, w którym w chwili początkowej kondensator jest naładowany, a natężenie prądu jest równe 0, w dowolnej chwili formula_10 suma energii kondensatora, energii cewki oraz praca prądu w ciągu czasu formula_10 zamieniona na ciepło w oporze formula_12 (tzn. na ciepło Joule’a-Lenza) jest równa energii początkowej kondensatora i jest stała.
gdzie:
Po zróżniczkowaniu obydwu stron powyższego równania względem czasu formula_15
Z definicji natężenia prądu:
można wyrazić w postaci:
Aby to równanie było spełnione w dowolnej chwili formula_20 wyrażenie w nawiasie powinno być równe 0. Po podzieleniu stronami przez formula_21 otrzymujemy:
Współczynnik przy formula_23 jest kwadratem pulsacji drgań własnych swobodnych obwodu formula_24
Współczynnik przy pierwszej pochodnej formula_26 oznaczamy przez formula_27
Równanie różniczkowe drgań elektrycznych gasnących:
Rozwiązaniem tego równania jest wzór:
Częstość drgań gasnących:
co oznacza, iż rozwiązanie równania różniczkowego drgań elektrycznych gasnących ma miejsce przy niezbyt dużym tłumieniu.
Zmiana napięcia na kondensatorze:
Natężenie prądu jest przesunięte w fazie w stosunku do ładunku i napięcia na kondensatorze:
Dodatkowo:
Natężenie prądu zmienia się harmonicznie z amplitudą gasnącą wykładniczo, przy czym tangens przesunięcia fazowego natężenia prądu do napięcia wynosi:
Dobroć obwodu, czyli wielkość proporcjonalna do liczby drgań Ne wykonywanych przez obwód w czasie, którego amplituda maleje formula_38 razy
Przy małym tłumieniu:
Wobec czego:

</doc>
<doc id="471357" url="https://pl.wikipedia.org/wiki?curid=471357" title="Układ RLC">
Układ RLC



</doc>
<doc id="471359" url="https://pl.wikipedia.org/wiki?curid=471359" title="Poezja urdu">
Poezja urdu

Poezja urdu – poezja pisana w języku urdu, którym mówi się głównie w Indiach i Pakistanie. Język urdu liczy jedynie około 400 lat, stąd w twórczości poetyckiej w urdu rozróżnia się tylko dwa okresy:
Reprezentuje tradycyjną strukturę gazel.
Okres dawny.
Dawna poezja urdu zajmowała się głównie sprawami niespełnionej miłości do ukochanej lub mistycznej miłości do Boga. W XX w., dzięki kontaktom z zachodnią cywilizacją, sprawy ludzkiej egzystencji stawały się jednak coraz ważniejszymi zagadnieniami poruszanymi przez poetów urdu. Coraz częściej nowoczesne trendy zachodniej literatury odbijały się echem w poezji subkontynentu. Nowe tematy, takie jak humanizm, nacjonalizm, egzystencjalizm czy nawet mistycyzm, otwierały nieznane dotąd obszary dla poetów i poszerzały świat ich zainteresowań, a tym samym wzbogacały współczesną literaturę Indii i Pakistanu.
Przejście z okresu nazywanego dawnym do współczesności spowodowane było rozwojem cywilizacyjnym oraz nowymi trendami w filozofii i psychologii. W tym samym czasie postępująca liberalizacja obyczajowa na subkontynencie Indyjskim spowodowała trwałe zmiany w sposobie myślenia jego mieszkańców. Znaczącą rolę, a nawet urok, dla poetów piszących w języku urdu miała ideologia socjalistyczna.
Okres współczesny.
Nowe kierunki i idee pozostawiały jednak tradycyjną strukturę gazel, jako ulubionej formy orientalnej poezji, nienaruszoną. Wydawało się, że gazel, jako trudna i skomplikowana forma wiersza, nie przetrwa nowych czasów. Tak się jednak, na szczęście, nie stało. Przeciwnie, rzec można, że niespotykane prądy i idee dodały mu aktualnej siły wyrazu, nowego potencjału do wyrażenia rozterek uczuciowych współczesnych ludzi.
Idea włączenia się w nurt spraw nowoczesnego świata miała ponadto jeszcze dodatkowe podłoże. Indusi, a później również obywatele Pakistanu chcieli w swej twórczości przeciwstawić się błędnym stereotypom spostrzegania islamu, prezentowanym przez powierzchowne opinie i resentymenty rozprzestrzenione na Zachodzie. Chcieli ponadto, odeprzeć błędne opinie o rzekomej stagnacji i pustce literatury subkontynentu Indyjskiego. Po ogłoszeniu niepodległości Indii i Pakistanu w 1947 roku budzący się nowy patriotyzm dostarczył impulsów twórcom literatury subkontynentu. Lata 60. i 70. XX w. zweryfikowały wiele iluzji, powstałych wraz z uzyskaniem owej niepodległości, co spowodowało, że w twórczości wielu poetów zaznaczył się sarkazm i rozczarowanie. Nędza szerokich mas zmusiła wielu twórców do korekty ich poprzednich iluzji i wywołała liczne fale społecznej krytyki.
Dziś cała literatura subkontynentu, a w tym również poezja, zajmuje aktywny i krytyczny stosunek do rzeczywistości. Współczesna poezja urdu ma do niej nastawienie intelektualne i ważna jest nie tylko jej rola opisująca przeżycia jednostki ale i element dydaktyczny, filozoficzny czy nawet satyryczny. Gazele, jako ulubiona forma poetycka subkontynentu, starają się opisywać każde poruszenie ludzkiej duszy, każdy cień w otaczającej rzeczywistości, każdy wibrujący jej rytm, z typową dla gazeli muzykalnością formy. Tę ostatnią właściwość gazeli, będącą ich oryginalnym i unikalnym pięknem, szeroko wykorzystują muzycy, adaptując je jako integralną i typowo wschodnią twórczość poetycką w komponowaniu muzyki i twórczości filmowej, często występując w produkcjach Bollywood.

</doc>
<doc id="471360" url="https://pl.wikipedia.org/wiki?curid=471360" title="Bashir Badr">
Bashir Badr

Bashir Badr (właśc. "Syed Muhammad Bashir"), ur. ? w ? - jest jednym z najbardziej znanych współczesnych poetów Indii piszących w języku urdu. Szczególnie cenione są jego gazele, w których zawarł wiele nowatorskich metafor. Uważa się powszechnie, że tworzy on nową poetykę tego języka. 
Poeta, będący teraz siedemdziesięciolatkiem, jest w pełni sił twórczych i należy do pięciu czołowych twórców zarówno Indii, jak i Pakistanu. Wiele dwuwierszy, z jego znakomitych gazeli, stało się idiomami w prywatnych rozmowach czy korespondencji. Twórca znany jest ze swego wyczulenia na sprawy społeczne. Potrafi wiernie oddać emocje i stany ducha współczesnego człowieka.

</doc>
<doc id="471361" url="https://pl.wikipedia.org/wiki?curid=471361" title="Izotachy">
Izotachy



</doc>
<doc id="471366" url="https://pl.wikipedia.org/wiki?curid=471366" title="Parveen Shakir">
Parveen Shakir

Parveen Shakir (1955-1994) – poetka urdu, która potrafiła mówić o swych przeżyciach i otaczającym ją świecie z kobiecej perspektywy. Poprzednie poetki pisały wiersze w konwencji podobnej do swych kolegów. Parveen Shakir wniosła do swej twórczości kobiecą wrażliwość i delikatność emocji. Traktowała kobietę jako równorzędnego partnera mężczyzny, co samo w sobie było już nowatorskie. Dlatego stała się głosem wyzwolonych kobiet Pakistanu. W swych wierszach opisywała piękno życia ludu i budzącą się świadomość swej wartości wykształconych kobiet. Śmierć w wypadku samochodowym przerwała jej możliwą drogę do uznania zarówno w kręgach literackich, jak i wśród czytelników. Do dziś jest w swym kraju symbolem emancypacji kobiet.

</doc>
<doc id="471369" url="https://pl.wikipedia.org/wiki?curid=471369" title="Firaq Gorakhpuri">
Firaq Gorakhpuri

Firaq Gorakhpuri, prawdziwe nazwisko Raghapati Sahay (1895–1982) – poeta tworzący w języku urdu, uznawany za najwybitniejszego przedstawiciela tej poezji w XX wieku. 
Wniósł w swej poezji do języka urdu wiele nowych niuansów i subtelności. Był profesorem literatury angielskiej w Allahabadzie. Był również przez pewien czas sekretarzem Partii Kongresowej – w czasie gdy Jawaharlal Nehru był jej przywódcą. Jego umiłowanie do poezji urdu wynikało z głębokiego rozumienia filozofii i mitologii indyjskiej oraz studiów nad islamem. Najważniejsze jego dokonania poetyckie zawarte są w zbiorze "Gul-e-Naghma" ("Kwiaty liryczne") z 1959 roku. Poecie przyznano najważniejszy indyjski order Padma Bhushan w 1981 roku.

</doc>
<doc id="471371" url="https://pl.wikipedia.org/wiki?curid=471371" title="Vere St Leger Goold">
Vere St Leger Goold

Vere Thomas St Leger Goold, także St Leger Gould (ur. 2 października 1853 w Clonmel, zm. 8 września 1909 na Diabelskiej Wyspie) – irlandzki tenisista, finalista Wimbledonu, skazany na dożywotnie więzienie za morderstwo.
Pochodził z irlandzkiej rodziny arystokratycznej, grał w tenisa w klubie Fitzwilliam Club w Dublinie.
W 1891 roku poślubił Francuzkę Marie Violet i wyemigrował do Kanady. Po kilkunastu latach małżonkowie osiedli w Liverpoolu. W 1907 roku resztki pieniędzy stracili w kasynach Monte Carlo. Usiłowali wówczas okraść bogatą Dunkę Emmę Levin, a kiedy ta ich nakryła, zamordowali ją. Zbrodnię odkryli urzędnicy kolejowi w Nicei, kiedy St Leger z żoną usiłował wywieźć zwłoki w walizie. W sierpniu 1907 roku oboje zostali aresztowani. W trakcie procesu St Leger Goold usiłował wziąć całą winę na siebie, ale prokurator odrzucił tę możliwość, wskazując, że liczba zadanych ofierze ran kłutych jest zbyt wielka, by zbrodni mogła dokonać jedna osoba. Małżonkowie zostali skazani na dożywocie. St Leger Goold, zesłany do kolonii karnej na Wyspie Diabelskiej, zmarł po rocznym pobycie w tropikalnym klimacie. Marie Violet zmarła w 1914 roku w więzieniu w Montpellier.
Kariera tenisowa.
W 1879 roku zwyciężył w pierwszych międzynarodowych mistrzostwach Irlandii, zorganizowanych przez jego klub. W całym turnieju nie stracił seta, w finale pokonując rodaka C. D. Barry’ego. Prezentował ofensywny styl, chętnie szukając rozwiązania akcji przy siatce grą wolejową.
Po zdobyciu tytułu mistrza Irlandii wziął udział w Wimbledonie, rozgrywanym po raz trzeci, w którym osiągnął finał pretendentów (All Comers). Zmierzył się w nim z Johnem Hartleyem, z którym przegrał 2:6, 4:6, 2:6. Zgodnie z regulaminem Hartley powinien zmierzyć się jeszcze z obrońcą tytułu w rzeczywistym finale (challenge round), ale zwycięzca sprzed roku Frank Hadow zrezygnował z udziału w zawodach. Tym samym finał All Comers Wimbledonu 1879 uważany jest za faktyczny finał imprezy.
W 1880 roku przegrał finał mistrzostw Irlandii z Williamem Renshawem (wystąpił w finale jako obrońca tytułu).

</doc>
<doc id="471372" url="https://pl.wikipedia.org/wiki?curid=471372" title="Faiz Ahmad Faiz">
Faiz Ahmad Faiz

Faiz Ahmad Faiz (فيض ١حمد فيض) (ur. 13 lutego 1911 w Sialkot, Pendżab, zm. 1984 w Lahaur) – jeden z najbardziej znanych współczesnych rewolucyjnych poetów tworzących w języku urdu.
Wiersze żadnego poety nie były tak często wykorzystywane jako teksty pieśni jak Faiza. Uważany jest za twórcę propagującego postęp i humanitaryzm. Jego wiersze nacechowane są wyraźną muzykalnością. Twórczość Faiza wywarła znaczący wpływ na współczesnych poetów urdu. Faiz przez wiele lat pracował jako wykładowca literatury angielskiej i wydawca na uczelniach Pakistanu. Głosił poglądy marksistowskie, w 1962 r. został laureatem Międzynarodowej Leninowskiej Nagrody Pokoju. W czasach dyktatury wiele lat spędził w więzieniu. Jego twórczość ma cechy klasyki ze względu na piękno języka, w jakim pisał, i elegancję stylu.
Pomimo oskarżeń o ateizm jego poezja wskazuje na skomplikowany stosunek autora do religii, zwłaszcza do Islamu. Inspirował się tradycją suficką.

</doc>
<doc id="471375" url="https://pl.wikipedia.org/wiki?curid=471375" title="Siły obrony terytorialnej">
Siły obrony terytorialnej

Siły obrony terytorialnej – są to jednostki (pododdziały, formacje) podporządkowane okręgom wojskowym i wojewódzkim sztabom wojskowym, przeznaczone do prowadzenia działań bojowych i wykonywania innych zadań specjalistycznych w systemie obrony terytorialnej. W skład sił obrony terytorialnej wchodzą: wybrane jednostki wojsk obrony wewnętrznej oraz jednostki obrony terytorialnej, wojsk inżynieryjnych (pontonowe, mostowe), inżynieryjno-budowlane, wojsk kolejowo-drogowych, szkolne i medyczno-sanitarne, a także pododdziały ochrony obiektów, regulacji ruchu, komend garnizonów i rejonów przeładunkowych, jak również formacje samoobrony zakładów pracy resortu obrony narodowej i obiektów garnizonowych.

</doc>
<doc id="471379" url="https://pl.wikipedia.org/wiki?curid=471379" title="Ibn e Insha">
Ibn e Insha

Ibn e Insha – Nur Mohammad (ur. 15 czerwca 1927, zm. 11 stycznia 1978) - pakistański poeta piszący w języku urdu, uważany za jednego z najważniejszych twórców urdu swojej generacji. 
Potrafił poruszyć ważne ludzkie sprawy w prostych i dla wszystkich zrozumiałych wierszach, które jednocześnie zachowywały naturalną elegancję. Był reprezentantem Pakistanu w UNESCO.

</doc>
<doc id="471383" url="https://pl.wikipedia.org/wiki?curid=471383" title="Jan Nissar Akhtar">
Jan Nissar Akhtar

Jan Nissar Akhtar (ur. 1913, zm. 1976) - poeta piszący w języku urdu, uważany za jednego z najważniejszych poetów lirycznych urdu swych czasów. 
Znany był z subtelnej ekspresji wierszy, które były jednocześnie odbiciem jego własnych doświadczeń życiowych. Pisał językiem przejrzystym i zrozumiałym dla ogółu, unikał wyszukanego słownictwa. Napisał też wiele znanych gazeli, które były często wykorzystywane przez producentów Bollywood.

</doc>
<doc id="471385" url="https://pl.wikipedia.org/wiki?curid=471385" title="Jarzębiak">
Jarzębiak

Jarzębiak – wódka owocowa zestawiona z nalewu jarzębinowego z dodatkiem destylatów owocowych i destylatu winnego oraz naturalnego karmelu. Napój ma barwę jasnobrązową, niekiedy występuje lekka opalizacja lub osad. Wódkę spożywa się lekko schłodzoną (16-18 °C) jako aperitif, do mięs ciemnych i dziczyzny, lub po posiłku na lepsze trawienie. Dostępna w butelkach o pojemności 0,5 l.
Jarzębiak według definicji Jana Cieślaka to „nalew na owoce jarzębiny gorzkiej (lekko przemrożone), uzupełniony nalewami na śliwki suszone, rodzynki i figi oraz aromatyzowany dodatkiem naturalnego destylatu z wina gronowego” („Od abboccato do żubrówki”, Warszawa 1978). Właściwości smakowe i lecznicze jarzębiny znano od lat, a przepisy na nalewki i likiery jarzębinowe były rozpowszechniane już w XIX wieku. Jarzębiak był jedną z najbardziej popularnych, w latach sześćdziesiątych i siedemdziesiątych XX wieku, wódek owocowych produkowanych w Zielonej Górze. Autorem receptury był Jan Roenig, a jarzębiak otrzymał znak jakości kl. „Q” i złoty medal na Międzynarodowym Konkursie Jakości Monde Selection 1988 w Atenach. Władysław Korcz, znany historyk wspomina: „Jako surowiec wykorzystuje się głównie śliwki, wiśnie, jabłka, jarzębinę, jałowiec, jeżyny i tarninę”. Specjalnością Lubuskiej Wytwórni Wódek Gatunkowych są: winiak i jarzębiak, które na wielu wystawach i targach otrzymały medale za swą doskonałą jakość. Łatwa dostępność owoców jarzębiny, wynikająca z olbrzymiego zalesienia regionu, została potwierdzona w monografii pióra Tadeusza Zalewskiego, umieszczonej w pracy zbiorowej pod redakcją Józefa Popkiewicza „Zakłady przemysłu kluczowego w województwie zielonogórskim”. Pozwalało to na duży poziom produkcji, w niektórych latach, przeszło pół miliona litrów rocznie i umożliwiało eksport nie tylko do krajów europejskich, ale i na inne kontynenty, np. do Brazylii, Japonii czy Australii.
Specyficznym gatunkiem jarzębiaku jest jarzębiak na winiaku – wysokogatunkowa wódka typu koniakowego. Leżakowana w beczkach dębowych uzyskuje barwę jasnobrązową oraz zapach i smak jarzębinowo-winiakowy.
Jedną z odmian jarzębiaku jest jarzębiak izdebnicki, mający tradycje sięgające XVI w., produkowany w Izdebniku (gmina Lanckorona). Tę wytrawną wódkę z dodatkiem jarzębiny, ziół i młodych pędów sosny w XIX w. produkowała istniejąca przy izdebnickim dworze gorzelnia – Fabryka Wódek Zdrowotnych i Likierów arcyksięcia Rainera Habsburga. Dzięki staraniom Urzędu Gminy w Lanckoronie jarzębiak izdebnicki i koniferynka znalazły się na małopolskiej Liście Produktów Lokalnych.
Jarzębiakiem nazywa się także nalewkę na owocach jarzębiny.
"Lecznicza nalewka jarzębinowa / jarzębiak" z województwa pomorskiego została wpisana w dniu 26 stycznia 2007 na "Listę produktów tradycyjnych" Ministerstwa Rolnictwa i Rozwoju Wsi.
Wódki oraz nalewki z jarzębiny znane są również w Niemczech ("Vogelbeerschnaps", "Ebereschenlikör") i w Czechach.

</doc>
<doc id="471386" url="https://pl.wikipedia.org/wiki?curid=471386" title="Nida Fazli">
Nida Fazli

Nida Fazli (ur. 12 października 1938 w Delhi, zm. 8 lutego 2016 w Mumbaju) – indyjski poeta piszący w języku urdu.
Jego ojciec był również poetą. W latach 60. XX wieku jego rodzina wyjechała do Pakistanu i młody poeta przez wiele lat czuł się samotny w nowej rzeczywistości. W tym czasie poświęcił się intensywnym studiom starej poezji urdu. Szczególnie skłaniał się ku twórczości Mira i Ghaliba. Po krótkim czasie został ogólnie uznanym twórcą, jednym z najczęściej zapraszanych na recytacje poetyckie. Jego gazele zostały też szybko docenione przez twórców scenariuszy filmowych i dziś zalicza się do najbliższych współpracowników Bollywoodu. Wiele spośród jego dwuwierszy funkcjonuje dzisiaj jako idiomy w potocznej mowie Hindusów, a gazele śpiewane przez jego przyjaciela Jagjiata Singha są znane na całym subkontynencie Indyjskim.

</doc>
<doc id="471388" url="https://pl.wikipedia.org/wiki?curid=471388" title="Trenażer">
Trenażer

Trenażer – urządzenie, które w warunkach sztucznych umożliwia trening jakiejś sprawności. Używane do szkolenia indywidualnego lub zespołowego. Trenażer zwykle symuluje pewne cechy jakiegoś urządzenia lub warunków zewnętrznych. Jeśli jakość symulacji jest wystarczająco dokładna to trenażer jest także symulatorem.
Trenażery używane są w każdej dziedzinie działalności człowieka, zastępując drogi sprzęt i obniżając znacznie koszt szkolenia. Niektóre pozwalają na szkolenie w warunkach zbliżonych do realnych, także ekstremalnych, umożliwiając bezpieczne uczenie się na własnych błędach. Np. pilot trenując lądowanie w symulatorze samolotu może wielokrotnie "rozbić się", dopóki nie opanuje poprawnego lądowania do perfekcji.
Potocznie słowo trenażer sugeruje zastosowanie sportowe (trenażery rowerowe, narciarskie, wioślarskie).

</doc>
<doc id="471399" url="https://pl.wikipedia.org/wiki?curid=471399" title="Paul Éluard">
Paul Éluard

Paul Éluard, właśc. Eugène Émile Paul Grindel (ur. 14 grudnia 1895 w Saint-Denis, zm. 18 listopada 1952 w Charenton-le-Pont) – francuski poeta, związany z dadaizmem i surrealizmem. 
Znany zwłaszcza z wysublimowanej, wizyjnej liryki miłosnej („U Éluarda powtarzają się gwiazdy, lustra, dłonie, kwiaty, ogień”).
Życie i twórczość.
Urodził się w rodzinie księgowego i krawcowej. Wychowywał się na robotniczych przedmieściach Paryża, w wieku 16 lat musiał przerwać edukację szkolną z powodu choroby płuc. Został skierowany na kurację do Davos, gdzie przez dwa lata zajmował się głównie lekturą poetów francuskich, niemieckich i anglojęzycznych. Był miłośnikiem twórczości Apollinaire’a, de Nervala, Rimbauda i Baudelaire’a w literaturze francuskiej, cenił również Whitmana, Novalisa i Shelleya. Ponadto krajobraz szwajcarski – powietrze, śnieg, góry – stał się stałym elementem jego poetyckiej wyobraźni. W Szwajcarii poznał też Galę, swoją późniejszą małżonkę. Wyleczony z choroby płuc, wrócił do Paryża i niemal natychmiast został zmobilizowany na front I wojny światowej. W czasie walk dostał się w strefę działania gazów bojowych.
W 1917 Éluard ogłosił drukiem pierwszym tomik poezji. Następnie włączył się do ruchu surrealistycznego i brał udział w redakcji i upublicznieniu Manifestu surrealizmu w 1924. Następnie odbył podróż dookoła świata. Podobnie jak inni surrealiści, interesował się hipnozą i aktywnością twórczą osób chorych psychicznie, reprezentował lewicowe poglądy polityczne. Specyficzną cechą jego poezji było dążenie do włączania do życia świadomego elementów podświadomych. Niechętny szczegółowym wizjom, zmieniał swoje utwory w serie symboli i aluzji, swobodnie posługiwał się językiem, nadając wyrazom nowe znaczenia, wprowadzając neologizmy. Zachowywał przy tym tradycyjną składnię francuską dla uzyskania dźwięczności fraz.
Od 1929 przez dziesięć lat tworzył w pierwszej kolejności lirykę miłosną, co zainspirował szczęśliwe drugie małżeństwo z Nusch Éluard. W powstałych w tym okresie utworach głosił pochwałę piękna wszystkich kobiet, zaś przeżycia erotyczne ukazywał jako szkołę wyobraźni, możliwość czasowego uwolnienia się od otaczającego przygnębiającego świata. Szczęśliwą miłość, obok zaangażowania politycznego, poeta postrzegał jako lekarstwo na osobiste obsesje: samotność i wrażliwość na niedolę najuboższych.
W 1936 na krótko wyjechał do ogarniętej wojną domową Hiszpanii, co skłoniło go do podjęcia w poezji tematyki politycznej. W czasie II wojny światowej brał udział we francuskim ruchu oporu. W 1942 wstąpił razem z wieloma innymi przedstawicielami surrealizmu do Francuskiej Partii Komunistycznej. Nowe utwory drukował jako Jean de Haud. Był autorem wiersza "Wolność", który zdobył ogromną popularność w okupowanej przez nazistów Francji. Poszukiwany przez gestapo, ukrywał się na prowincji w ośrodku zdrowia. Również po II wojnie światowej jego twórczość utrzymana była w duchu ideologii komunistycznej.
Pogrążony w żałobie po śmierci żony w 1946, w kolejnych tomach wierszy starał się równoważyć własną rozpacz wiarą w przyszłe braterstwo ludzi. Jego twórczość z ostatnich lat życia opierała się na prostych opozycjach dobra i zła, podstawowych pojęciach i symbolach. Po 1947 był autorem wiersza pt. "Wiersz na śmierć generała Świerczewskiego".
Umarł w roku 1952 na zapalenie płuc. Jest pochowany na paryskim cmentarzu Père-Lachaise.
Zbiory wierszy.
Wiersze Paula Éluarda tłumaczyli na język polski m.in.: Stefan Flukowski, Jan Kott, Adam Ważyk, Ewa Fiszer, Paweł Hertz, Mieczysław Jastrun, Mieczysława Buczkówna, Zbigniew Bieńkowski, Jerzy Lisowski, Zbigniew Stolarek, Julia Hartwig, Józef Waczków, Krystyna Rodowska.

</doc>
<doc id="471402" url="https://pl.wikipedia.org/wiki?curid=471402" title="Paul Eluard">
Paul Eluard



</doc>
<doc id="471404" url="https://pl.wikipedia.org/wiki?curid=471404" title="Jean Todt">
Jean Todt

Jean Todt (ur. 26 lutego 1946 w Pierrefort) – francuski kierowca oraz pilot rajdowy, od 2009 do 2021 prezydent Fédération Internationale de l’Automobile, Specjalny Wysłannik SG ONZ ds. Bezpieczeństwa na drogach.
Życiorys.
Dzieciństwo i początki kariery.
Urodził się w Pierrefort we francuskim departamencie Cantal, jest pochodzenia francuskiego i polskiego. Jego ojciec jako polski Żyd przybył do Francji w wieku 17 lat Jean rozpoczął karierę w Mini Cooper S, którego pożyczył od ojca. Później współpracował z Peugeotem, gdzie zajmował się rajdami (w młodości był pilotem, ma nawet na koncie zwycięstwo w Rajdzie Polski w 1973 r.). W Peugeot Talbot Sport jeździł do zakończenia kariery sportowej w 1981 roku.
W 1984 roku zaczął zarządzać Peugeotem w Rajdowych Mistrzostwach Świata. W latach 1985–1986 Juha Kankkunen wywalczył mistrzostwa w Rajdowych Mistrzostwach Świata jeżdżąc Peugeotem 205. W latach 90. XX w. Peugeot 905 odnosił sukcesy w 24-godzinnym wyścigu Le Mans oraz World Sportscar Championschip.
Formuła 1.
W 1993 roku został szefem pogrążonego w konfliktach zespołu Ferrari. Trzy lata później wraz z Michaelem Schumacherem i strategiem Rossem Brawnem miał wyprowadzić stajnię z kryzysu. W ciągu kilku sezonów stworzył zespół inżynierów, który umożliwił Michaelowi Schumacherowi wywalczenie pięciu tytułów mistrzowskich z rzędu w sezonach 2000–2004 i 6 konstruktorskich. W dniu 27 listopada 2007 r. Todt został zastąpiony przez Stefano Domenicaliego na stanowisku dyrektora generalnego Ferrari. Po odejściu Schumachera z F1 pozostał w zespole Scuderii do 17 marca 2009, kiedy to ogłosił odejście z włoskiej stajni.
Fédération Internationale de l’Automobile.
23 października 2009 Jean Todt został nowym prezydentem Fédération Internationale de l’Automobile, zastępując na tym stanowisku urzędującego od 1993 roku Maxa Mosleya. W 2021 podczas oficjalnej gali Fédération Internationale de l’Automobile, pożegnano Jeana Todta, który po 12 latach i upływie dwóch kadencji zakończył właśnie pracę w roli prezydenta Fédération Internationale de l’Automobile. Francuz w ramach pożegnalnego prezentu otrzymał gablotę z kaskami wszystkich kierowców rywalizujących w tym sezonie Formuły 1, a także kask z podpisami wszystkich mistrzów świata za jego kadencji. Na jego miejsce został wybrany Mohammed Ben Sulayem.
Specjalny wysłannik Sekretarza Generalnego ONZ ds. Bezpieczeństwa na drogach.
W dniu 29 kwietnia 2015 roku został powołany na stanowisko specjalnego wysłannika Sekretarza Generalnego Organizacji Narodów Zjednoczonych do spraw bezpieczeństwa na drogach.
Edukacja.
Jean Todt jest absolwentem EDC Paris Business School.
Pozostała działalność.
Jean Todt, wraz ze swoim długoletnim przyjacielem – Michaelem Schumacherem – zagrał epizodyczną rolę w filmie "Asterix na olimpiadzie" z 2008 roku. Schumacher zagrał kierowcę czerwonego rydwanu, a Todt odegrał rolę szefa jego zespołu.
Wyróżnienia.
Todt jest kawalerem Orderu Legii Honorowej.
Życie prywatne.
Jest partnerem Michelle Yeoh. Jego syn Nicolas Todt jest współwłaścicielem zespołu ART Grand Prix w GP2 i menadżerem kierowców F1, między innymi Brazylijczyka Felipe Massy.

</doc>
<doc id="471407" url="https://pl.wikipedia.org/wiki?curid=471407" title="Eugène Grindel">
Eugène Grindel



</doc>
<doc id="471411" url="https://pl.wikipedia.org/wiki?curid=471411" title="Hubert Urbański">
Hubert Urbański

Hubert Kirił Urbański (ur. 23 marca 1966 w Warszawie) – polski aktor, dziennikarz, prezenter telewizyjny i radiowy.
Życiorys.
Jest synem Jerzego Urbańskiego i Ałły Lekarskiej, pochodzącej z Bułgarii. Drugie imię otrzymał po dziadku Bułgarze. Uczęszczał do warszawskiego XIX LO im. Powstańców Warszawy, a po jego ukończeniu przez rok studiował filologię indyjską na Uniwersytecie Warszawskim (Wydział Orientalistyki). Później podjął studia na Wydziale Aktorskim Państwowej Wyższej Szkoły Teatralnej w Warszawie. Studia te przerwał w 1994.
W latach 1994–1995 związany był z Radiem Zet. Następnie w latach 1995–1998 pracował w Radiu Kolor, a w latach 1998–1999 w Tok FM. Od marca 2014 do czerwca 2017 prowadził loterię „Trafiona 10” w RMF FM, która w styczniu została przekształcona w loterię „Szczęśliwa 13”.
Pracę w telewizji rozpoczął od prowadzenia programu TVP "Antena". Następnie pracował w Polsacie jako prowadzący teleturniej "Piramida". Od września 1999 do grudnia 2010 był związany ze stacją TVN, dla której prowadził programy telewizyjne: "Milionerzy" (1999–2003, 2008–2010, 2017-obecnie), "Jestem jaki jestem" (2003), "Dla ciebie wszystko" (2003–2004), "Wyprawa Robinson" (2004) i "Taniec z gwiazdami" (2005–2007).
W latach 2011–2012 pracował w TVP2 jako gospodarz programów rozrywkowych: "Bitwa na głosy" i "The Voice of Poland" oraz prowadzący poranny program "Pytanie na śniadanie" (2012). Od 2014 ponownie związał się kontraktem z Grupą TVN. Prowadził program TTV "Handlarze" (2014–2015) i cykl w "Dzień dobry TVN" (2019), a także ponownie został prowadzącym teleturniej "Milionerzy" (od 2017). Od 2020 w newonce.radio prowadzi audycję "HU wie", w której przeprowadza rozmowy z młodymi aktywistami, artystami, youtuberami czy tiktokerami z tzw. „pokolenia Z”, mającymi swym działaniem wpływ na otaczającą ich rzeczywistość. W 2001 wystąpił w bożonarodzeniowym odcinku programu „Droga do gwiazd”. Brał udział w pierwszej edycji reality show TVN "Agent – Gwiazdy" (2016).
Życie prywatne.
Dwukrotnie żonaty. Ma dwie córki – Mariannę (ur. 1990) i Krystynę (ur. 1994) – z pierwszego małżeństwa z Urszulą oraz dwie córki – Stefanię (ur. 2009) i Danutę (ur. 2011) – z małżeństwa z Julią Chmielnik, zakończonego rozwodem w październiku 2013.
Reklamy.
Na początku XXI wieku Urbański reklamował Telekomunikację Polską. Od maja 2007 do grudnia 2010 był twarzą kampanii reklamowych Banku Millennium. Od grudnia 2021 roku jest ambasadorem marki Rankomat.

</doc>
<doc id="471417" url="https://pl.wikipedia.org/wiki?curid=471417" title="Gamelan">
Gamelan

Gamelan (nazwa jest utworzona od słowa "gamel" „uderzać” i przyrostka "an", który nadaje wyrazowi znaczenie rzeczownika zbiorowego) – grupa stylów muzycznych na Jawie oraz wyspie Bali, a także rodzaj indonezyjskiego zespołu muzyki tradycyjnej. 
Zespół gamelanu składa się z:
Bębny wywodzą się prawdopodobnie z południowoindyjskich mridangamów. Główną melodię wykonują sarony i slenthem należące do grupy metalofonów. 
Gamelan składa się z różnorodnych gongów. Jedne zawieszone są pionowo (gong, suwukan, kempul), inne (kenong, ketuk, kempyang, bonang), umieszczone są poziomo. W skład gamelanu wchodzą również: flet (suling), instrumenty strunowe (rebab, siter lub celempung), ksylofon (gambang). 
W Polsce tradycyjną muzykę indonezyjską wykonuje Warsaw Gamelan Group – zespół działający przy Ambasadzie Republiki Indonezji w Warszawie. Zespół specjalizuje się w muzyce z Jawy Środkowej i współpracuje z tancerkami prezentującymi tańce z różnych regionów Indonezji.
Tradycyjną muzykę indonezyjską gra również zespół gamelanowy Instytutu Muzykologii Uniwersytetu Warszawskiego.
Strój muzyczny.
Strój muzyczny bywa różny w zależności od kierunku muzycznego lub regionu, a nawet w zależności od zespołu. Najczęściej spotykane są skale o czterech, pięciu, lub siedmiu tonach na oktawę. Typowymi są slendro i pelog.

</doc>
<doc id="471418" url="https://pl.wikipedia.org/wiki?curid=471418" title="Pałac Błękitny w Warszawie">
Pałac Błękitny w Warszawie

Pałac Błękitny, także pałac Zamoyskich – pałac znajdujący się przy ul. Senatorskiej 37 w Warszawie.
Nazwa pochodzi od koloru dachu jakim budynek został pokryty w 1807 roku.
Historia.
"Za Morsztynowskim ogrodem, ku Senatorskiej ulicy, po lewej stronie od kościoła Reformatów, idąc od Kolumny Zygmunta ku Woli, wznosił się stary ogromny gmach, który przechodząc różne ręce dostał się nareszcie Stefanowi Potockiemu, Referendarzowi W. Koronnemu a bratu rodzonemu księcia Teodora Prymasa". W 1726 Stefan Potocki "referendarz wielki koronny, z żoną swoją Teresą z Kąckich gmach ten podarował Królowi i zeznał tę darowiznę przed aktami Metryki Koronnej". 
Król August II Mocny polecił pałac przebudować (w stylu rokoko) i podarował go swojej córce Annie Orzelskiej. Ta 7 listopada 1730 roku, po swoim ślubie, zrobiła darowiznę pałacu na rzecz ojca-króla, a ten niedługo potem podarował go Marii Zofii z Sieniawskich Denhoffowej, wdowie po wojewodzie połockim i hetmanie polnym litewskim, Stanisławie. W zamian za Pałac Błękitny Maria Zofia Denhoffowa przekazała królowi Augustowi II prawo do dożywotniej dzierżawy Wilanowa. Zofia Denhoffowa wyszła w lipcu 1731 roku za mąż za Augusta Czartoryskiego i na długie lata pałac przeszedł w ręce rodziny Czartoryskich. W roku 1780 w pałacu zmarła tragicznie Teresa, najstarsza córka Izabeli z Flemingów Czartoryskiej. Podczas dziecięcych zabaw w Pałacu Błękitnym od ognia z kominka zajęła się jej suknia i po trzech dniach dziewczynka zmarła na skutek poparzeń. W 1798 roku Zofia, córka Adama Kazimierza i Izabeli z Flemingów Czartoryskich wyszła za mąż za Stanisława Zamojskiego.
Od 1811 do 1944 roku mieszkali w nim Zamoyscy. W latach 1812–1815 właściciel Stanisław Kostka Zamoyski zainicjował jego przebudowę w stylu klasycystycznym. W latach 1833–1838 dobudowano dwupiętrową oficynę. Do wybuchu wojny w pałacu mieściły się wspaniałe zbiory artystyczne, a w specjalnie przystosowanym pawilonie Biblioteka Ordynacji Zamojskiej.
Koncertował w nim Fryderyk Chopin, a także pracował Stefan Żeromski.
W 1939 roku został częściowo zniszczony. Ocalone przedmioty i zbiory biblioteczne zostały wywiezione przez Niemców, bądź spłonęły.
W latach 1948–1950 został odbudowany według projektu Brunona Zborowskiego z przeznaczeniem dla Zakładu Osiedli Robotniczych.
W latach 1958–1997 w pałacu Błękitnym mieściła się siedziba Towarzystwa Przyjaźni Polsko-Chińskiej. Pałac był także siedzibą Miejskich Zakładów Komunikacyjnych, a później warszawskiego Zarządu Transportu Miejskiego
W 1965 pałac wraz z oficyną, budynkiem Biblioteki Ordynacji Zamojskiej i ogrodem został wpisany do rejestru zabytków.
W 1999 roku Jan Tomasz Zamoyski sprzedał roszczenie do pałacu przedsiębiorcy Józefowi Hubertowi Gierowskiemu, który odzyskał reprywatyzowany pałac w 2000 roku. Gierowski wniósł nim aport do spółki z o.o. „Błękitny Pałac”, po czym sprzedał udziały w spółce.

</doc>
<doc id="471420" url="https://pl.wikipedia.org/wiki?curid=471420" title="Pałac Zamoyskich">
Pałac Zamoyskich



</doc>
<doc id="471422" url="https://pl.wikipedia.org/wiki?curid=471422" title="Naparstnica żółta">
Naparstnica żółta

Naparstnica żółta ("Digitalis lutea" L.) – gatunek rośliny należący do rodziny babkowatych (według systemów XX-wiecznych do trędownikowatych). Występuje w górach zachodniej i południowej Europy. W Polsce rzadko uprawiana. Na zachodzie można spotkać jej zdziczałe formy (efemerofit). Prawdopodobnie kenofit.
Biologia.
Roślina trująca: Trujące jest ziele naparstnicy żółtej.
Zastosowanie i uprawa.
Roślina ozdobna chętnie uprawiana w ogródkach przydomowych. Jest łatwa w uprawie, w Polsce jest w pełni mrozoodporna. Najlepiej rośnie na stanowisku półcienistym i żyznej, przepuszczalnej glebie. Rozmnaża się przez wysiew nasion jesienią, można też przez podział rozrośniętych kęp. Po przekwitnięciu obcina się kwiatostany u samej podstawy, pobudza to rozwój nowych pędów. Jeśli nie usuniemy kwiatostanów samorzutnie rozsiewa się w ogrodzie. 

</doc>
<doc id="471424" url="https://pl.wikipedia.org/wiki?curid=471424" title="Pokolcowate">
Pokolcowate

Pokolcowate, cyrulikowate (Acanthuridae) – rodzina morskich ryb okoniokształtnych. Do tej rodziny należy około 80 gatunków, z których tylko część jest hodowana w akwariach. Niektóre są dość łatwe w hodowli, ale o większości wiadomo zbyt mało, aby można było je utrzymać przy życiu w akwarium.
Wszystkie rodzaje mają długą płetwę grzbietową, bardzo drobną łuskę, małe usta z niewielkimi zębami, oraz u nasady płetwy ogonowej wyrostki przypominające ostry skalpel, służące do obrony. Od tej ostatniej cechy wzięła się potoczna nazwa tych ryb "ryba-chirurg".
Większość gatunków zamieszkuje Ocean Spokojny, Ocean Indyjski, obszar Karaibów, niektóre Atlantyk. Pływają na głębokościach dochodzących do 100 m. Ryby osiągają wielkość od kilkunastu centymetrów do powyżej metra. Cały swój czas spędzają na poszukiwaniu alg porastających dno, które są ich głównym pożywieniem. W akwarium wymagają dużo przestrzeni. Ryby są terytorialne i agresywne w stosunku do ryb tego samego gatunku. Oprócz alg chętnie jedzą też suszoną spirulinę oraz pokruszone wodorosty nori, a także drobne żyjątka takie jak solowiec czy dafnia.
Klasyfikacja.
Rodzaje zaliczane do tej rodziny :
"Acanthurus" — "Ctenochaetus" — "Naso" — "Paracanthurus" — "Prionurus" — "Zebrasoma"

</doc>
<doc id="471432" url="https://pl.wikipedia.org/wiki?curid=471432" title="Baza rakietowa">
Baza rakietowa

Baza rakietowa – specjalnie rozbudowany i odpowiednio wyposażony teren przeznaczony do rozmieszczenia wyrzutni rakietowych, rakiet wraz z obsługami i sprzętem pomocniczym służącym do przygotowania rakiet do startu, odpalenia i kierowania w czasie lotu.

</doc>
<doc id="471435" url="https://pl.wikipedia.org/wiki?curid=471435" title="Oporządzenie żołnierza">
Oporządzenie żołnierza

Oporządzenie żołnierza (także: ekwipunek) – zestaw przedmiotów stanowiących wyposażenie indywidualne żołnierza, umożliwiających mu wykonywanie określonych zadań oraz zaspokajających jego potrzeby bytowe. W różnych okresach czasu zestaw elementów oporządzenia kształtował się odmiennie, zależny był również od charakteru wykonywanych zadań. 
Przykładowe elementy oporządzenia.
Oporządzenie związane z uzbrojeniem:
Oporządzenie mundurowe:
Oporządzenie specjalne (przewidziane dla pewnych grup żołnierzy):
W Polsce.
Aktualnie w Siłach Zbrojnych Rzeczypospolitej Polskiej przedmioty oporządzenia zostały wymienione w Rozporządzeniu Ministra Obrony Narodowej z dnia 16 marca 2010 r. w sprawie umundurowania oraz wyekwipowania żołnierzy zawodowych i kandydatów na żołnierzy zawodowych.

</doc>
<doc id="471442" url="https://pl.wikipedia.org/wiki?curid=471442" title="Gadu Gadu">
Gadu Gadu



</doc>
<doc id="471444" url="https://pl.wikipedia.org/wiki?curid=471444" title="Juan Pablo Di Pace">
Juan Pablo Di Pace

Juan Pablo Di Pace (ur. 25 lipca 1979 w Buenos Aires) – argentyński aktor filmowy i tancerz.
Życiorys.
Wczesne lata.
Urodził się w Buenos Aires w rodzinie katolickiej jako trzeci syn Marty Maineri, artystki malarki, i Victoria Di Pace. Rodzice nadali jemu imiona Juan Pablo na cześć papieża Jana Pawła II. Wychowywał się ze starszą siostrą Marią Victorią i bratem Federico. Ze względu na pracę swojego ojca, mieszkał w Monachium, Buenos Aires i Madrycie. W 1994 osiedlił się w Argentynie. Podczas gdy studiował w szkole Christoforo Colombo Italian, rozpoczynał eksperymenty z fotografią i filmem, zakładając amatorską spółkę z przyjacielem Andresem P. Estradą – reżyserem filmowym.
W 1997 zrealizował większą część szkolnych wydarzeń i zdobywał nagrody, uzyskując pieniądze dla instytucji i studenckich wycieczek. Tego samego roku otrzymał stypendium studenckie na United World College of the Adriatic w Trieście we Włoszech, gdzie spędził następne dwa lata mieszkając ze studentami z 80. różnych krajów świata. W tym czasie, w wieku 17 lat, był producentem i reżyserem musicalu "Grease", przyjętym z oklaskami przez lokalną prasę i telewizję. W 1999 studiował teatr i taniec przy London Studio Centre.
Kariera.
W 2001 był chórzystą w operze "Rigoletto" w Royal Opera House. Wystąpił po raz pierwszy na dużym ekranie w komedii romantycznej "Piccadilly Jim" (2004) w roli Bena oraz jako Luca Rossi w serialu angielskim TV BBC "River City" (2005). 18 stycznia 2005 debiutował rolą Billy’ego Flynna w musicalu "Chicago" na londyńskiej scenie Adelphi Theatre. Następnie zagrał rolę tajemniczego outsidera Manuela – wynajętego pomocnika na jachcie w filmie "W piekielnym słońcu" ("Three", 2006) u boku Billy’ego Zane i Kelly Brook; w filmie tym wzięła również udział jego siostra Maria Victoria Di Pace.
10 sierpnia 2004 wystąpił w teledysku do piosenki Eryka Prydza pt. „Call on Me” – jako jedyny męski tancerz wśród kobiet. W 2009 pojawił się w wideoklipie do utworu zespołu Muse „Time Is Running Out”. W 2010 w hiszpańskim programie "El club del chiste" zaśpiewał piosenkę „We Wanna Rock”.
W Hiszpanii grał w serialach: Telecinco "Paco i jego ludzie" ("Los hombres de Paco", 2009), Antena 3 "90-60-90, Sekretny dziennik nastolatki" ("90-60-90, diario secreto de una adolescente", 2009), Telecinco "Anioł czy demon" ("Ángel o demonio", 2011), Antena 3 "Dar Alby" ("El Don de Alba", 2013) jako Víctor.
W 2014 dołączył do obsady w trzecim sezonie opery mydlanej CBS "Dallas" w roli Nicolása Treviño.
W listopadzie 2014 został obsadzony w roli Jezusa Chrystusa w miniserialu NBC "Anno Domini – Biblii ciąg dalszy".
W 2018 wziął udział w 27. sezonie "Dancing with the Stars", z profesjonalną tancerką Cheryl Burke i zajął piąte miejsce.
Zagrał Heatha Ramosa w melodramacie telewizyjnym "Dashing in December" (2020), nominowanym do nagrody GLAAD Media Awards, z Andie MacDowell i Peterem Porte. W 2021 wydał swój pierwszy singiel w języku hiszpańskim „Te Sentí”. Ponownie wcielił się w Jezusa w filmie biblijnym "Zmartwychwstanie: Uczniowie Jezusa" ("Resurrection", 2021) z Joanne Whalley i Gretą Scacchi.
Życie prywatne.
W lipcu 2019 wyznał, że jest gejem.

</doc>
<doc id="471445" url="https://pl.wikipedia.org/wiki?curid=471445" title="Live on the Black Hand Side">
Live on the Black Hand Side

Live on the Black Hand Side to dwupłytowy album koncertowy amerykańskiego zespołu Danzig. Został wydany 3 września 2001 roku.

</doc>
<doc id="471448" url="https://pl.wikipedia.org/wiki?curid=471448" title="Filtrowanie (elektronika)">
Filtrowanie (elektronika)



</doc>
<doc id="471451" url="https://pl.wikipedia.org/wiki?curid=471451" title="Flaga Katalonii">
Flaga Katalonii

Flaga Katalonii przedstawia średniowieczny herb Katalonii (w polu złotym cztery pręgi pionowe czerwone) w układzie poziomym. 
Historia.
Używanie tej flagi było zabronione przez panującego w Hiszpanii dyktatora generała Franco w latach 1939-1975 (z wyjątkiem meczów FC Barcelona, która w herbie klubu umieściła barwy Katalonii).
W użyciu od XIII wieku, zatwierdzono w 1932 roku. Proporcje 2:3.
Środowiska nacjonalistyczne i pro-niepodległościowe używają flagi z niebieskim trójkątem i białą gwiazdą, znajdującymi się po lewej stronie.

</doc>
<doc id="471452" url="https://pl.wikipedia.org/wiki?curid=471452" title="Rectum">
Rectum



</doc>
<doc id="471457" url="https://pl.wikipedia.org/wiki?curid=471457" title="Kłomino">
Kłomino

Kłomino (ros. "Grodek" lub "Gródek"/"Гродек", niem. "Westfalenhof") – osada leśna w woj. zachodniopomorskim, w powiecie szczecineckim, w gminie Borne Sulinowo, oddalona 12 km od miasta Borne Sulinowo.
Historia.
Kłomino powstało w latach trzydziestych XX wieku jako baza wojskowa obsługująca poligon artyleryjski Wehrmachtu. Stacjonowały tu niemieckie oddziały Służby Pracy, a później zorganizowano obóz jeniecki. W listopadzie 1939 roku w stalagu znajdowało się 6 tysięcy polskich jeńców wojennych oraz 2300 cywilów aresztowanych na terenach Polski. W 1940 roku miejsce to zajął Oflag II D Gross-Born. Do polskich jeńców dołączyli Francuzi i Rosjanie. W 1945 roku hitlerowcy ewakuowali jeńców. Po odejściu wojsk niemieckich, tereny przejęły wojska radzieckie, które więziły żołnierzy niemieckich. W okresie powojennym rozebrano 50 budynków poniemieckich, by odzyskać cegłę do budowy Pałacu Kultury w Warszawie. Po przejęciu przez Rosjan, wybudowano tu bloki, punkt medyczny, garaże, sklepy i kino. 
Do 1992 roku miejscowość była bazą Armii Radzieckiej (stacjonował tam 82 Gwardyjski Pułk Strzelców Zmotoryzowanych) i podlegała jej administracji. 
Kłomino opustoszało dopiero w 1992 roku, kiedy wyjechali stąd ostatni żołnierze rosyjscy, zaś w 1993 roku miasteczko zostało przekazane polskiej administracji wraz z sąsiadującym Bornem Sulinowem. W przeciwieństwie do Bornego Sulinowa Kłomino nie zostało zasiedlone. . W latach 1995-1998 w Kłominie prowadzono prace związane z budową kotłowni olejowej (ukończonej w 65%), oczyszczalni ścieków, hydroforni i wysypiska śmieci o wartości ok. 4,8 mln zł. Powstała infrastruktura w większości nie była jednak wykorzystana, a w 2008 rozpoczęto wyburzanie budynków, demontaż oświetlenia ulicznego i zrywanie 9 tys. ton poniemieckiej kostki brukowej. Pozostawione miały być tylko 4 budynki: 1 należący do urzędu gminy Borne Sulinowo, jeden prywatny blok oraz 2 należące do Państwowego Gospodarstwa Leśnego Lasy Państwowe.
Demografia.
Do 1992 roku w Kłominie mogło żyć nawet 5 tysięcy mieszkańców, dziś jest to miasto-widmo. Według stanu na 2012 Kłomino ma 12 mieszkańców.

</doc>
<doc id="471458" url="https://pl.wikipedia.org/wiki?curid=471458" title="Unspeakable">
Unspeakable

Unspeakable – singel promujący album amerykańskiego zespołu Danzig. Wydany w styczniu 2000 roku.

</doc>
<doc id="471459" url="https://pl.wikipedia.org/wiki?curid=471459" title="Stanisław Możejko">
Stanisław Możejko

Stanisław Możejko (ur. 13 kwietnia 1954 w Szczecinie, zm. 12 kwietnia 2017 w Świnoujściu) – polski samorządowiec, inżynier i dziennikarz, działacz NSZZ „Solidarność”, w latach 1998–2000 prezydent Świnoujścia, radny w latach 1990–1994 i 1998–2010, a także wydawca i redaktor naczelny lokalnego tygodnika "Nowy Wyspiarz".
Życiorys.
Ukończył Technikum Budowy Okrętów w Szczecinie i Wydział Elektryczny Politechniki Szczecińskiej. 
Do NSZZ „Solidarność" wstąpił we wrześniu 1980 i zaangażował się w organizowanie samorządu pracowniczego na podstawie założeń Sieci. Od 13 grudnia 1981 był współorganizatorem Tymczasowego Komitetu Zakładowego NSZZ „Solidarność" w Morskiej Stoczni Remontowej w Świnoujściu. Od 30 sierpnia do 8 grudnia 1982 był internowany w obozie w Wierzchowie. Od 11 listopada 1983 do 21 stycznia 1984 tymczasowo aresztowany w areszcie śledczym w Szczecinie, w związku z działalnością w zdelegalizowanej „Solidarności”.
W latach 1982–1989 był współorganizatorem podziemnej poligrafii i kolportażu prasy podziemnej na terenie Świnoujścia. W latach 1983–1989 współtwórca i przywódca miejskiej struktury podziemnej „Solidarności” w Świnoujściu. W marcu 1983 zwolniony z pracy za wręczanie kobietom z okazji Dnia Kobiet kart z życzeniami sygnowanych przez „Solidarność”. W latach 1983–1987 pracownik Żeglugi na Odrze w Świnoujściu. Od jesieni 1984 członek Rady Koordynacyjnej „Solidarności” Regionu Pomorze Zachodnie. W listopadzie 1986 organizator Komitetu Założycielskiego „Solidarności” w Morskiej Stoczni Remontowej w Świnoujściu. W latach 1987–1988 pełnomocnik Tymczasowej Komisji Koordynacyjnej NSZZ „Solidarność”. 
W 1989 pełnomocnik Międzyzakładowego Komitetu Organizacyjnego NSZZ „Solidarność” Regionu Pomorza Zachodniego ds. reaktywowania „S”, organizator i przewodniczący Podregionu Świnoujście. W latach 1989–1992 delegat na Walne Zjazdy Delegatów NSZZ „Solidarność” Regionu Pomorze Zachodnie, członek Prezydium Zarządu Regionu, a w 1992 delegat na III Krajowy Zjazd Delegatów. W latach 1990–1994 i 1998–2010 radny, członek Zarządu Miasta Świnoujście. Od 1996 organizator i działacz Społecznego Komitetu Budowy Tunelu pod rzeką Świną w Świnoujściu.
W 1998 pełnomocnik Komitetu Wyborczego Akcja Wyborcza Solidarność w Świnoujściu. Od listopada 1998 do 20 kwietnia 2000 prezydent Świnoujścia. W czasie swojej prezydentury zerwał kontrakt na oczyszczanie z poniemieckich min basenu "Mulnik" z firmą Polskie Ratownictwo Okrętowe z Gdyni. W latach 1997–2010 wydawca lokalnego tygodnika „Nowy Wyspiarz”, a w latach 2002–2010 również redaktor naczelny tego czasopisma.
W 2005 poparł Lecha Kaczyńskiego w wyborach prezydenckich.
W wyborach samorządowych w 2010 ubiegał się o mandat radnego z komitetu Platformy Obywatelskiej, lecz nie zdobył mandatu. 
Śmierć.
W nocy z 10 na 11 kwietnia 2017 z powodu zasłabnięcia trafił do szpitala miejskiego w Świnoujściu, gdzie na skutek zatrzymania krążenia zmarł dzień przed swoimi 63 urodzinami.

</doc>
<doc id="471461" url="https://pl.wikipedia.org/wiki?curid=471461" title="Częstotliwość graniczna filtru">
Częstotliwość graniczna filtru

Częstotliwość graniczna filtru – wartość graniczna częstotliwości, dla której kończy się umowne pasmo przepustowe filtru. W popularnej interpretacji, jest to częstotliwość, poza którą tłumienie wnoszone przez filtr staje się większe niż 3 dB w stosunku do tłumienia wewnątrz pasma przepustowego, które idealnie powinno wynosić 0 dB. W ścisłej definicji, częstotliwość graniczna pasma przepustowego może być wyznaczona przez punkt o dowolnym tłumieniu, które dla danego filtru wyznaczają jego gabaryty.
W zależności od typu filtru częstotliwość graniczna może być:

</doc>
<doc id="471462" url="https://pl.wikipedia.org/wiki?curid=471462" title="Fim">
Fim

Fim (hebr. pîm) – starożytna miara masy, odpowiadająca dwóm trzecim szekla (około 7,8 grama).
, na terenie starożytnego miasta Gezer, a rysunek inskrypcji przedstawionej na tym odważniku opublikowany został w roku 1912 w pracy The excavation of Gezer, 1902-1905 and 1907-1909 (rys. 431). Znalezisko z podobną inskrypcją zostało znalezione również w Jerozolimie, zapisane na nim słowo oznacza wg prof. Charlesa Clermont-Ganneau "dwie trzecie".

</doc>
<doc id="471465" url="https://pl.wikipedia.org/wiki?curid=471465" title="Harmoniczna">
Harmoniczna

Składowa harmoniczna, alikwot (łac. "aliquot", kilka) – w akustyce część składowa dźwięku muzycznego o przebiegu sinusoidalnym i częstotliwości formula_1 gdzie formula_2 jest częstotliwością tonu podstawowego (składowa podstawowa), natomiast formula_3 jest liczbą naturalną większą od 1. Długości fal kolejnych składowych harmonicznych są elementami szeregu harmonicznego.
Dzięki tłumieniu kolejnych alikwotów możliwe staje się uzyskanie przedęcia na instrumentach dętych oraz flażoletów na instrumentach strunowych.
Składowa harmoniczna jest również pojęciem często używanym w teorii sygnałów, a mianowicie jest to składowa szeregu Fouriera analizowanego sygnału (poza składową zerową zwaną składową stałą). Składowa harmoniczna jest częścią reprezentacji sygnału w dziedzinie widmowej (częstotliwości). Sygnał okresowy spełniający warunki Dirichleta można przedstawić jako sumę sinusoidalnych przebiegów oraz składowej stałej.
W elektrotechnice harmoniczna jest definiowana jako składowa przebiegu o częstotliwości będącej całkowitą krotnością częstotliwości podstawowej. Pierwsza składowa harmoniczna jest sygnałem o częstotliwości równej częstotliwości analizowanego sygnału okresowego, zaś częstotliwości kolejnych składowych harmonicznych są wielokrotnościami tej częstotliwości.
Pojawienie się na wyjściu układu wyższych składowych harmonicznych przy pobudzaniu składową podstawową świadczy o nieliniowości tego układu (zniekształcenia nieliniowe). Bardzo często dąży się więc do minimalizacji zawartości wyższych składowych harmonicznych w sygnale wyjściowym.

</doc>
<doc id="471468" url="https://pl.wikipedia.org/wiki?curid=471468" title="7th House">
7th House

7th House to pierwszy singel promujący album 5 Blackacidevil amerykańskiego zespołu Danzig. Został nagrany i wydany w 1996 roku.

</doc>
<doc id="471469" url="https://pl.wikipedia.org/wiki?curid=471469" title="Sacrifice (singel)">
Sacrifice (singel)

Sacrifice to drugi singel promujący album 5 Blackacidevil amerykańskiego zespołu Danzig. Wydany w październiku oraz w grudniu 1996 roku w dwóch wersjach. W lutym 2000 roku została wydana reedycja singla uzupełniona o dodatkowe remiksy.

</doc>
<doc id="471471" url="https://pl.wikipedia.org/wiki?curid=471471" title="Rezerwat przyrody Koniuszanka I">
Rezerwat przyrody Koniuszanka I

Rezerwat przyrody Koniuszanka I – rezerwat przyrody nieożywionej znajdujący się w gminie Nidzica, powiecie nidzickim (województwo warmińsko-mazurskie).
Rezerwat składa się z dwóch osobnych płatów o łącznej powierzchni 23,91 ha (akt powołujący podawał 24,04 ha).
Został utworzony w 1978 roku dla ochrony obszarów ze zjawiskiem sufozji obserwowanym na strumieniu Koniuszanka, który koło osady Rakarnia zanika, by „wypłynąć” ponownie 2 km dalej ze źródeł wysiękowych. Szlak cieku podziemnego znaczą osuwiska, tzw. leje sufozyjne.

</doc>
<doc id="471472" url="https://pl.wikipedia.org/wiki?curid=471472" title="Tamga">
Tamga

Tamga (mong. "tamag", tur. "damga", tat. "tamga" „znak, piętno, pieczęć”) – znak władzy chańskiej. Pierwotnie znak plemienny, rodowy i własnościowy u dawnych ludów Wielkiego Stepu (scytyjskich, sarmackich i potem mongolskich, tureckich, irańskich i ugrofińskich), używany m.in. do oznaczania koni, bydła, sprzętów i uzbrojenia.
Pochodzenie i funkcje.
Tamgi wywodziły się z prymitywnych znaków własnościowych, ale miały także związek z magicznymi symbolami i praktykami szamańskimi (zob. totem), będąc uproszczonym wyobrażeniem zwierzęcia, ptaka bądź elementu uzbrojenia: strzała, podkowa, łuk, szabla itp. 
Z czasem pojęcie tamgi uległo rozszerzeniu, obejmując m.in.:
Tamg nie należy traktować jako pisma, mimo ich graficznego podobieństwa do run i do różnych systemów pisma używanego przez ludy koczownicze Eurazji, np. madziarskie rowasz, turkijskie pismo orchońskie. Pod względem funkcjonalnym i graficznym pierwotne tamgi zbliżone są do innych systemów znaków analogicznych do heraldyki, takich jak gmerki i znamiona bartne (ciosy).
U ludów Azji Centralnej tamgi odgrywały podobną rolę jak herby szlachty europejskiej. Umieszczano je na pieczęciach i chorągwiach. Według legendy kirgiskiej Czyngis-chan nadał poszczególnym rodom tamgi wraz z towarzyszącymi im zawołaniami. Z czasem niektóre z nich stały się godłami wspólnot państwowych. 
Obecnie stylizowane tamgi są motywem ozdobnym turkmeńskich dywanów, składając się na tzw. medalion kobiercowy – "giol".
Z tamg wywodzą się też znaki pieczętne Rurykowiczów, w tym "Tryzub".
Tamgi w herbach szlachty polskiej.
Wizualne podobieństwo niektórych tamg sarmackich do herbów polskich (zwłaszcza w najwcześniejszej wersji – znaków pieczętnych) zrodziło hipotezę o sarmackim pochodzeniu herbów polskich, a – co za tym idzie – także polskiej szlachty. 
Herby przypominające tamgi: 
Pod koniec XIV w. część rodzin tatarskich osiedliła się na ziemiach Wielkiego Księstwa Litewskiego, zachowując swoje dawne znaki, które uległy heraldyzacji, stając się herbami szlachty polskiej pochodzenia tatarskiego. Przykładem tamg w heraldyce polskiej są następujące herby:
i inne.

</doc>
<doc id="471473" url="https://pl.wikipedia.org/wiki?curid=471473" title="Tamgi">
Tamgi



</doc>
<doc id="471474" url="https://pl.wikipedia.org/wiki?curid=471474" title="Franciszek Pepliński">
Franciszek Pepliński

Franciszek Andrzej Pepliński (ur. 10 listopada 1878 w Skorzewie, zm. 20 października 1958 w Rokocinie) – chłop, rolnik i rybak, zwany kaszubskim Drzymałą.
Życiorys.
Urodzony 10 listopada 1878 r. w Skorzewie koło Kościerzyny jako jeden z dziewięciorga dzieci Aleksandra (1850-1911) i Łucji Marianny z domu Senger (1853-1930), właścicieli dużego gospodarstwa i cegielni. Po ukończeniu czteroklasowej szkoły podstawowej pozostał przy rodzicach i pracował jako rybak. Z powodu spłat rodzinnych i dużych obciążeń podatkowych jego rodzice popadli w długi, a zagrożeni licytacją sądową zdecydowali się sprzedać ziemię w Skorzewie okolicznym Kaszubom, żeby nie trafiła ona w ręce niemieckie. Po wyprzedaży części majątku w 1899 r. Pelplińscy przenieśli się do Fingrowej Huty, gdzie żyli z uprawy roli i rybołówstwa na Jeziorze Wieprznickim. Ryby sprzedawali na targu w Kościerzynie i w Gdańsku. W tym czasie wynajmowali mieszkanie u sąsiada, Franciszka Plichty. 
W 1903 r. Aleksander Pepliński, ojciec Franciszka, sprzedał większą część posiadanego lasu i wystąpił do władz o zezwolenie na wybudowanie domu, jednak z powodu wprowadzonej w 1904 r. nowelizacji ustawy osadniczej otrzymał odpowiedź odmowną, pod pretekstem że nie jest w stanie utrzymać rodziny z tak małego gospodarstwa (chociaż w tym czasie posiadał jeszcze ok. 100 ha ziemi i lasu!). W tej sytuacji Peplińscy, ojciec Aleksander wraz z synami, zbudowali na swojej działce nad jeziorem drewniany dom przypominający wóz, który posiadał cztery koła i dyszel. Dom miał mieć charakter mobilny, nie wiadomo jednak, czy Peplińscy rzeczywiście go przestawiali z miejsca na miejsce co 8 dni, jak głosi rodzinna legenda. W 1907 r. Peplińskich odwiedził w ich domostwie Aleksander Majkowski, lekarz z pobliskiej Kościerzyny, a zarazem znany działacz kaszubski i publicysta. Według jego relacji, zamieszczonej w "Tygodniku Ilustrowanym" (nr 43 z 26 października 1907 r.), Peplińscy mieszkali w swoim dziwnym domu już od dwóch lat, tj. od 1905 r. Był on zlokalizowany nieopodal brzegu jeziora, co widać na załączonych do artykułu dwóch fotografiach, przedstawiających zarówno dom-wóz, jak również znajdujący się obok budynek gospodarczy. Gospodarstwo Peplińskich obejmowało wówczas ok. 100 mórg lasu i 50 mórg ziemi (mórg pruski = ok. 25,5 arów), tj. w sumie ok. 38 ha. Mieli jednego konia, kozę, kilka wieprzy, gęsi i gołębie (w gołębniku na dachu domu). Wewnątrz domu znajdował się żelazny piec, duże łóżko, stół z krzesłami oraz "kilka obrazów świętych i wcale ładny zegar". Wspólnie z rodzicami mieszkali wówczas dwaj synowie, Jan i Franciszek, oraz czternastoletnia córka (Franciszka Józefa, ur. 1893). 
Według Majkowskiego "dom" Peplińskich miał tylko 3,5 m długości oraz 3,1 m szerokości i wysokości, nie był to zatem typowy wóz "cygański", ale raczej tzw. samoróbka, wykonana na bazie podwozia jakiegoś pojazdu, być może także zmontowanego samodzielnie. Jak pisze dalej autor reportażu, Aleksander Pepliński "pokazywał mi cztery koła na dwóch potężnych osiach, także wszystko ciężkie i silne, że mógłby "cały kościół na tem wybudować". Na tych czterech kołach zamierza Pepliński wznieść "fein jizbę", czyli salon, który jeszcze w tym roku będzie gotowy. Na wyświęcenie zaprosi landrata. I będziemy mieli na kaszubskiej ziemi jeden pomnik jeszcze kultury pruskiej, obok tylu pomników." Na zamieszczonym w artykule zdjęciu rzeczywiście widać na lewo od "domu" jakąś konstrukcje z kołami i dyszlem, na której Aleksander planował zbudowanie drugiej mobilnej izby, czyli wspomnianego "salonu". 
W 1907 r. Franciszek przejął po ojcu Aleksandrze gospodarstwo nad jez. Wieprznica z domem-wozem. W 1909 r. został bezpodstawnie skazany za kłusownictwo na rok i 4 miesiące aresztu. Ponownie oskarżono go o kłusownictwo w 1911 r. i skazano na 3 lata więzienia, które odsiedział w Gdańsku. W tym samym roku zmarł jego ojciec Aleksander, a rodzina zmuszona została do opuszczenia domu-wozu i zamieszkania u sąsiadów. W 1914 Franciszek został powołany do armii pruskiej, w której służył do 1918. Po powrocie z wojny sprzedał zrujnowane gospodarstwo w Fingrowej Hucie i przeprowadził się do Kalisk Kościerskich, gdzie założył rodzinę, a w 1927 r. do Kloca koło Dziemian. W 1929 r. za walkę z zaborcą otrzymał od państwa parcelę w Rokocinie koło Starogardu Gdańskiego, obejmującą 12 ha ziemi, 6 ha łąk i jezioro o powierzchni ok. 13 ha oraz mieszkanie na terenie dawnego majątku i stary dom do rozbiórki. Za krnąbrność wobec władzy w czasach zaboru pruskiego został wyrzucony z własnego domu przez Niemców w 1939 r. Lata wojny spędził pracując w niemieckich majątkach. W 1945 r. powrócił do Rokocina, gdzie żył w biedzie z niewielkiej zapomogi i pomocy syna. Zmarł 20 października 1958 r. w Rokocinie, a pochowany został na cmentarzu parafialnym w Suminie.
Rodzina.
25 listopada 1919 r. w Kościerzynie Franciszek ożenił się z Martą Cybulską (1885-1972), primo voto Zaborowską, z którą miał pięcioro dzieci: Leokadię Franciszkę (1920-1997) Annę Anastazję (1922-2019), Helenę (ur. 1924), Jadwigę Klementynę (1926-2019) i Józefa (1928-1993).
Upamiętnienie.
W 2016 r. otworzono na terenie gminy wiejskiej Kościerzyna turystyczny szlak rowerowy "Kaszubskich Drzymalitów". Trasa liczy ok. 16 km długości, zaczyna się i kończy przy szkole w Skorzewie (ok. 6 km na pn. od Kościerzyny), prowadzi przez Fingrową Hutę, Wieprznicę, Owśnice i Częstkowo, czyli miejscowości związane z życiem Franciszka Peplińskiego i jego ojca Aleksandra. Wzdłuż trasy umieszczono tablice informacyjne z opisami historycznymi i zdjęciami.
Na przełomie 2016 i 2017 r. w Bibliotece Miejskiej w Kościerzynie eksponowana była wystawa p.t.: „Aleksander i Franciszek Peplińscy – kaszubscy drzymalici ze Skorzewa”, przygotowana przez pracowników Muzeum Ziemi Kościerskiej.
W Skorzewie jedna z głównych ulic wsi, prowadząca od dawnego centrum osady w kierunku dworca kolejowego, nosi nazwę ul. Franciszka Peplińskiego. 
W Rokocinie znajduje się Publiczna Szkoła Podstawowa im. Franciszka Peplińskiego. Imię Franciszka Peplińskiego nosi również jedna z głównych ulic Rokocina, prowadząca od centrum wsi w kierunku południowym, na Osiedle Polanki. 
Druga szkoła imienia Franciszka Peplińskiego znajdowała się w Częstkowie koło Skorzewa, jednak została zlikwidowana w 1999 r. 

</doc>
<doc id="471475" url="https://pl.wikipedia.org/wiki?curid=471475" title="Yach Film 2005">
Yach Film 2005

14. Festiwal Polskich Wideoklipów Yach Film 2005 – festiwal odbył się w dniach 6-8 października 2005 roku. Równolegle odbyły się trzy imprezy dodatkowe: Festiwal Muzycznych Filmów Animowanych Krajów Skandynawskich i Nadbałtyckich (5. edycja), Festiwal Wideoklipów Dziecięcych Mały Jaś (8. edycja) i Festiwal Filmów Sportów Ekstremalnych „Zajawka” (2. edycja).
Grand Prix.
Opracowano na podstawie materiału źródłowego.
Reżyseria.
Opracowano na podstawie materiału źródłowego.
Scenariusz.
Opracowano na podstawie materiału źródłowego.
Montaż.
Opracowano na podstawie materiału źródłowego.
Zdjęcia.
Opracowano na podstawie materiału źródłowego.
Plastyczna aranżacja przestrzeni.
Opracowano na podstawie materiału źródłowego.
Animacja.
Opracowano na podstawie materiału źródłowego.
Kreacja aktorska wykonawcy utworu muzycznego.
Opracowano na podstawie materiału źródłowego.
Inna Energia.
Opracowano na podstawie materiału źródłowego.
Złota Cytryna.
Opracowano na podstawie materiału źródłowego.
Yach Publiczności.
Opracowano na podstawie materiału źródłowego.
Yach Internautów.
Opracowano na podstawie materiału źródłowego.

</doc>
<doc id="471476" url="https://pl.wikipedia.org/wiki?curid=471476" title="5 Blackacidevil">
5 Blackacidevil

5 Blackacidevil – piąty album amerykańskiego zespołu muzycznego Danzig. Wydany 28 października 1996 roku przez amerykańską wytwórnię płytową Hollywood Records.

</doc>
<doc id="471478" url="https://pl.wikipedia.org/wiki?curid=471478" title="Flaga La Rioja">
Flaga La Rioja

Flaga La Rioja - Barwy flagi pochodzą z pierwszego pola herbu wspólnoty La Rioja (w polu złotym, na wzgórzu zielonym, krzyż czerwony między dwiema muszlami srebrnymi).
Przyjęta 31 maja 1985 roku. Proporcje 2:3

</doc>
<doc id="471479" url="https://pl.wikipedia.org/wiki?curid=471479" title="Raghapati Sahay">
Raghapati Sahay



</doc>
